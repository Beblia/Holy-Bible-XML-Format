<?xml version="1.0" encoding="UTF-8"?>
<bible translation="Macedonian 1999 (MNT) (Динамичен превод на Новиот завет на македонски јазик)" status="Copyright © Dynamic Equivalence Translation of the New Testament in Macedonian 1999 by HBC Radosna Vest, Skopje, Macedonia. All rights reserved." link="https://www.bible.com/bible/322/MAT.7.MNT">
	<testament name="New">
		<book number="40">
			<chapter number="1">
				<verse number="1">Извештај за родословието на Исус, Месијата потомок на царот Давид, кој, пак, е потомок на Авраам:</verse>
				<verse number="2">Од Авраам се роди Исак, од Исак се роди Јаков, од Јаков се родија Јуда и неговите браќа,</verse>
				<verse number="3">од Јуда и жена му Тамара се родија Перец и Зера, од Перец се роди Хецрон, од Хецрон се роди Рам,</verse>
				<verse number="4">од Рам се роди Аминадав, од Аминадав се роди Нашон, од Нашон се роди Салмон,</verse>
				<verse number="5">од Салмон и жена му Рахав се роди Боаз, од Боаз и жена му Рута се роди Овед, од Овед се роди Јишај,</verse>
				<verse number="6">од Јишај се роди царот Давид. Од Давид и поранешната жена на Урија се роди Соломон,</verse>
				<verse number="7">од Соломон се роди Рехавам, од Рехавам се роди Авија, од Авија се роди Асаф,</verse>
				<verse number="8">од Асаф се роди Јехошафат, од Јехошафат се роди Јорам, од Јорам се роди Узија,</verse>
				<verse number="9">од Узија се роди Јотам, од Јотам се роди Ахаз, од Ахаз се роди Езекија,</verse>
				<verse number="10">од Езекија се роди Манаше, од Манаше се роди Амос, од Амос се роди Јошијаху,</verse>
				<verse number="11">од Јошијаху се родија Јаканјаху и неговите браќа, за време на прогонството во Вавилон.</verse>
				<verse number="12">По прогонството во Вавилон, од Јаканјаху се роди Шеалтиел, од Шеалтиел се роди Зерубавел,</verse>
				<verse number="13">од Зерубавел се роди Авихуд, од Авихуд се роди Елијаким, од Елијаким се роди Азур,</verse>
				<verse number="14">од Азур се роди Цадок, од Цадок се роди Јакин, од Јакин се роди Елихуд,</verse>
				<verse number="15">од Елихуд се роди Елазар, од Елазар се роди Матан, од Матан се роди Јаков,</verse>
				<verse number="16">од Јаков се роди Јосиф сопругот на Марија од којашто се роди Исус, наречен Месијата.</verse>
				<verse number="17">Тоа се вкупно четиринаесет поколенија од Авраам до Давид, четиринаесет поколенија од Давид до прогонството во Вавилон и четиринаесет поколенија од прогонството во Вавилон до Месијата.</verse>
				<verse number="18">А еве како се случи раѓањето на Исус, Месијата: Неговата мајка Марија беше свршена за Јосиф; но, уште додека таа беше девица, преку Светиот Дух во нејзината утроба се зачна дете.</verse>
				<verse number="19">Тогаш нејзиниот свршеник Јосиф, кој беше праведен човек и не сакаше јавно да ја посрами, реши во тајност да ја остави.</verse>
				<verse number="20">Но токму кога науми да го стори тоа, насон му се јави ангел Господов и му рече: „Јосифе, чедо Давидово, не плаши се да ја земеш Марија за жена, зашто Детето зачнато во неа е од Светиот Дух.</verse>
				<verse number="21">Таа ќе роди Син на кој ќе Му дадеш име Исус, зашто Тој ќе го спаси својот народ од неговите гревови.“</verse>
				<verse number="22">А сето ова се случи за да се исполни она што Господ го беше кажал преку пророкот Исаија:</verse>
				<verse number="23">„Ете, девица ќе зачне и ќе роди Син; и ќе го наречат Имануел, што во превод значи ,Бог е со нас.‘“</verse>
				<verse number="24">Кога стана од спиење, Јосиф постапи така како што му беше наредил ангелот Господов, и ја зеде Марија за своја жена.</verse>
				<verse number="25">Но Јосиф ја запази Марија како девица, си додека таа не роди Син, на кој тој Му даде име Исус.</verse>
			</chapter>
			<chapter number="2">
				<verse number="1">Исус се роди во градот Витлеем, во покраината Јудеја, во времето кога таму владееше царот Ирод. Тогаш во Ерусалим допатуваа неколку мудреци од некоја источна земја</verse>
				<verse number="2">и почнаа да се распрашуваат: „Каде е новородениот јудејски Цар? Видовме кога на исток се појави Неговата ѕвезда и дојдовме да Му се поклониме.“</verse>
				<verse number="3">Кога го слушна ова, царот Ирод се вознемири, а со него и целиот Ерусалим.</verse>
				<verse number="4">Тој ги повика сите поглавари меѓу свештениците и сите вероучители меѓу народот, за да ги праша, каде треба да се роди Месијата.</verse>
				<verse number="5">Тие му одговорија: „Во градот Витлеем, кој се наоѓа во покраината Јудеја; зашто, еве како запишал пророкот Михеј:</verse>
				<verse number="6">Ти Витлееме, во јудејската земја, по ништо не заостануваш зад водечките градови во Јудеја, зашто од тебе ќе произлезе Водач Кој ќе му биде Пастир на мојот народ Израел.‘“</verse>
				<verse number="7">Тогаш Ирод скришно ги повика мудреците и од нив го дозна точното време кога се појавила ѕвездата.</verse>
				<verse number="8">Потоа ги испрати за Витлеем, порачувајќи им вака: „Одете и подробно распрашајте се за Детето; штом ќе го најдете, јавете ми да појдам и јас да Му се поклонам.“</verse>
				<verse number="9">Откако го ислушаа царот, тие тргнаа на пат. И ете, ѕвездата што ја беа виделе на Исток одново се појави и ги водеше си до местото каде што се наоѓаше Детето.</verse>
				<verse number="10">Кога видоа дека ѕвездата запре, тие бликнаа од радост!</verse>
				<verse number="11">Влегувајќи во куќата, Го видоа Детето и мајка Му Марија, па паднаа ничкум и Му се поклонија. Потоа, ги отворија своите ковчежиња и Го даруваа со злато, со ливан и со смирна.</verse>
				<verse number="12">Потоа тие си заминаа за својата земја по друг пат, откако Бог насон ги предупреди да не се враќаат кај Ирод.</verse>
				<verse number="13">По заминувањето на мудреците, на Јосиф му се јави насон ангел Господов и му рече: „Стани, земи ги Детето и мајка Му и бегај во Египет; остани таму додека не ти се јавам, зашто Ирод ќе го бара Детето за да Го убие.“</verse>
				<verse number="14">Тогаш Јосиф стана, ги зеде Детето и мајка Му Марија и ноќта заминаа за Египет.</verse>
				<verse number="15">И останаа таму си до смртта на Ирод. Со ова се исполнуваше претскажаното од Бог преку пророкот Осија: „Од Египет го повикав Мојот Син.“</verse>
				<verse number="16">Ирод збесна кога сфати дека мудреците го надитрија и нареди во Витлеем и во неговата околина да бидат убиени сите машки деца до двегодишна возраст согласно со времето што го беше дознал од мудреците.</verse>
				<verse number="17">Со ова се исполнуваше претскажаното од пророкот Еремија:</verse>
				<verse number="18">„Пискотници се слушаат во Рама, плач и тажни лелеци; Рахела плаче по своите деца и не сака да се утеши, зашто нив повеќе ги нема.“</verse>
				<verse number="19">По смртта на Ирод, на Јосиф, кој беше во Египет, му се јави насон ангел Господов</verse>
				<verse number="20">и му рече: „Стани, земи ги Детето и мајка Му и врати се во израелската земја, зашто изумреа тие што сакаа да Му го одземат животот на Детето.“</verse>
				<verse number="21">Тогаш Јосиф стана, ги зеде Детето и мајка Му и сите се вратија во израелската земја.</verse>
				<verse number="22">Меѓутоа, кога Јосиф дозна дека во Јудеја, на местото на Ирод дошол на власт неговиот син Архелај, се исплаши да појде таму. Па откако насон прими упатства, замина во покраината Галилеја.</verse>
				<verse number="23">Таму се насели во градот Назарет, со што се исполнуваше претскажаното од пророците дека Месијата ќе Го викаат „Назареќанец“.</verse>
			</chapter>
			<chapter number="3">
				<verse number="1">Во тоа време, во јудејската пустина започна да проповеда Јован Крстител. Неговата порака беше:</verse>
				<verse number="2">„Покајте се, зашто небесното царство се приближува!“</verse>
				<verse number="3">Тој е човекот што беше претскажан од пророкот Исаија со зборовите: „Глас одекнува низ пустината, кој вели: ,Пригответе пат за доаѓањето на Господ, исправете го патот за Него!‘“</verse>
				<verse number="4">Јован носеше облека исплетена од камилски влакна, а околу појасот носеше кожен ремен; се хранеше со скакулци и див мед.</verse>
				<verse number="5">Кај него доаѓаа луѓе од Ерусалим, од цела Јудеја и од сите предели по долината на реката Јордан.</verse>
				<verse number="6">Тие ги исповедаа своите гревови, а тој ги крштаваше во реката Јордан.</verse>
				<verse number="7">Но кога Јован виде дека кај него доаѓаат да се крстат и голем број фарисеи и садукеи, им рече: „Змиски рожби! Кој ве предупреди, та бегате од Божјиот гнев што доаѓа!?</verse>
				<verse number="8">Докажете на дело дека навистина сте се покајале!</verse>
				<verse number="9">Не залажувајте се со тоа што сте потомци на Авраам, зашто, ви велам, Бог може и од овие камења да направи Авраамови потомци!</verse>
				<verse number="10">Божјата секира е веќе замавната и в корен ќе го пресече и в оган ќе го фрли секое дрво што не раѓа добар плод.</verse>
				<verse number="11">Јас ве крштавам во вода, врз основа на вашето покајание, но Оној што иде по мене е многу поголем од мене и јас не сум достоен ни сандалите да Му ги одврзам; Тој ќе ве крсти со Светиот Дух и со оган.</verse>
				<verse number="12">Тој има лопата в раце и ќе го исчисти Своето гумно: житото ќе го собере во житните складови, а плевелот ќе го гори во вечен оган.“</verse>
				<verse number="13">Во тоа време, од Галилеја дојде Исус да се крсти кај Јован, во реката Јордан.</verse>
				<verse number="14">А Јован го одвраќаше, велејќи Му: „Ти треба да ме крстиш мене, а не јас Тебе!“</verse>
				<verse number="15">Но Исус му рече: „Така треба да биде сега, зашто ние треба да исполнуваме си што е правилно.“ Тогаш Јован се согласи и Го крсти.</verse>
				<verse number="16">И тукушто се крсти Исус и излегуваше од водата, наеднаш небото се отвори и Јован го виде Божјиот Дух, во облик на гулаб, како слегува и се спушти над Исус.</verse>
				<verse number="17">Се чу и глас од небото, кој рече: „Ова е Мојот Син Мојот Љубимец, со Кого наполно Сум задоволен!“</verse>
			</chapter>
			<chapter number="4">
				<verse number="1">Тогаш Духот го одведе Исуса во пустината, за да биде искушуван од Ѓаволот.</verse>
				<verse number="2">Откако таму постеше четириесет дни и четириесет ноќи, Тој изгладне.</verse>
				<verse number="3">Тогаш искушувачот му пристапи и Му рече: „Ако си Ти Божјиот Син, нареди им на камењава да се претворат во лебови!“</verse>
				<verse number="4">Но Исус му одговори: „Светото Писмо вели: ,Човекот не живее само од леб, туку и од секој збор што произлегува од Божјата уста!‘“</verse>
				<verse number="5">Тогаш Ѓаволот Го одведе Исуса во светиот град (Ерусалим), Го постави на врвот на храмот</verse>
				<verse number="6">и Му рече: „Ако си Ти Божјиот Син, фрли се долу, бидејќи во Светото Писмо пишува: ,Бог ќе им заповеда на Своите ангели да Те чуваат, на своите дланки да Те понесат, за да не ти се препне од камен ногата.‘“</verse>
				<verse number="7">А Исус му одговори: „Но, го пишува и следново: ,Не искушавај Го Господа, твојот Бог!‘“</verse>
				<verse number="8">Уште еднаш Ѓаволот Го искачи на највисоката планина и Му ги покажа сите царства на Земјата со сета нивна слава;</verse>
				<verse number="9">и Му рече: „Сето ова ќе Ти го дадам Тебе, ако паднеш ничкум и ми се поклониш!“</verse>
				<verse number="10">Но Исус му одговори: „Бегај оттука, Сатано! Светото писмо вели: ,Поклонувај Му се само на Господ, твојот Бог, и само Нему служи Му!‘“</verse>
				<verse number="11">Тогаш Ѓаволот Го остави, а кај Исус дојдоа ангели и Му служеа.</verse>
				<verse number="12">Кога Исус разбра дека го уапсиле Јован Крстител, се повлече од Јудеја во Галилеја.</verse>
				<verse number="13">Тој се исели од Назарет и се насели во Кафарнаум, покрај Галилејското Езеро, на територијата на потомците на Зевулун и Нафтали.</verse>
				<verse number="14">Тогаш се исполни претскажаното од пророкот Исаија, кој рече:</verse>
				<verse number="15">„Во земјата на Зевулун и Нафтали, крај морето, отаде реката Јордан, во Галилеја, каде што живеат луѓе кои не Го познаваат Бога,</verse>
				<verse number="16">народот кој живее во мрак ќе види големо Светило; светлина ќе ги осветли луѓето што живеат во земјата каде што смртта надвиснува со својата сенка.“</verse>
				<verse number="17">Оттогаш Исус започна да проповеда, зборувајќи: „Покајте се, зашто небесното царство се приближува!“</verse>
				<verse number="18">Одејќи по брегот на Галилејското Езеро, Исус виде двајца браќа: Симон подоцна наречен Петар, и неговиот брат Андреј. Тие поставуваа мрежа во езерото, бидејќи по занает беа рибари.</verse>
				<verse number="19">Исус ги повика: „Тргнете по Мене и Јас ќе ве научам како да ловите луѓе!“</verse>
				<verse number="20">Тие веднаш ги оставија своите мрежи и тргнаа по Него.</verse>
				<verse number="21">Одејќи понатаму, Исус виде и повика уште двајца браќа: Јаков и Јован, синови на Завдај, кои, заедно со својот татко Завдај се наоѓаа во своето бротче и си ги подготвуваа рибарските мрежи.</verse>
				<verse number="22">Тие веднаш ги оставија бротчето и татка си и тргнаа по Исус.</verse>
				<verse number="23">Исус одеше по цела Галилеја, поучувајќи по синагогите, проповедајќи ја Радосната вест за Божјото царство и исцелувајќи секакви болести и заболувања кај луѓето.</verse>
				<verse number="24">Гласот за Него се рашири дури и во Сирија и кај Него ги доведуваа сите заболени од разни болести, луѓе обземени со демонски духови, епилептичари и парализирани и Исус ги исцелуваше.</verse>
				<verse number="25">По Него тргна голема толпа народ од покраините Галилеја и Декаполис, како и од Ерусалим, од Јудеја и од пределите источно од реката Јордан.</verse>
			</chapter>
			<chapter number="5">
				<verse number="1">Кога Исус виде толку народ, се искачи на ридот, па откако седна, Му пристапија Неговите ученици</verse>
				<verse number="2">и Тој започна да ги поучува вака:</verse>
				<verse number="3">„Благословени се оние кои се чувствуваат духовно сиромашни, зашто на таквите им припаѓа небесното царство!</verse>
				<verse number="4">Благословени се оние што тагуваат, зашто ќе бидат утешени!</verse>
				<verse number="5">Благословени се кротките луѓе, зашто тие ќе бидат наследниците на Земјата!</verse>
				<verse number="6">Благословени се луѓето кои се гладни и жедни за правда, зашто тие ќе бидат задоволени!</verse>
				<verse number="7">Благословени се милостивите луѓе, зашто тие ќе бидат помилувани!</verse>
				<verse number="8">Благословени се луѓето со чисто срце, зашто тие ќе Го видат Бога!</verse>
				<verse number="9">Благословени се миротворците, зашто тие ќе бидат прогласени за Божји деца!</verse>
				<verse number="10">Благословени се прогонуваните поради тоа што се справедливи, зашто ним им припаѓа небесното царство!</verse>
				<verse number="11">Благословени сте и вие ако ве навредуваат и прогонуваат поради тоа што сте Мои следбеници и ако изнесуваат злобни лаги против вас.</verse>
				<verse number="12">Радувајте се и ликувајте, зашто на небото ве чека голема награда; така беа прогонувани и Божјите пророци кои живееја пред вас.“</verse>
				<verse number="13">„Вие сте во улога на сол на Земјата; ако солта стане блуткава, како ќе ђ се врати солениот вкус? Таа ќе стане безвредна ќе биде фрлена да ја газат луѓето.</verse>
				<verse number="14">Вие сте во улога на светлина на светот, како осветлен град изграден на врв планина, за сите да го гледаат.</verse>
				<verse number="15">Никој не пали свеќа за да ја покрие со капак, туку ја става на свеќник, за да им свети на сите во куќата.</verse>
				<verse number="16">Така и вие бидете светлина пред луѓето, нека видат добри дела во вас, па ќе Го слават вашиот небесен Татко.“</verse>
				<verse number="17">„Немојте да мислите дека сум дошол да ги укинам Божјиот Закон и учењата на пророците. Не дојдов да ги укинам, туку да ги исполнам.</verse>
				<verse number="18">Зашто, ве уверувам дека, си додека постојат небото и Земјата, ниту најмал детаљ од Божјиот Закон нема да се укине си додека целосно не се исполни!</verse>
				<verse number="19">Затоа, секој што ја прекршува макар и најмалата меѓу овие заповеди, па и другите луѓе ги учи така да прават ќе биде најмал во небесното царство; додека, пак, секој што живее според Божјиот Закон, па и другите луѓе ги учи да прават така ќе биде прогласен за голем во небесното царство.</verse>
				<verse number="20">Зашто, ви велам, доколку вашата праведност не ја надмине праведноста на сегашните вероучители и на фарисеите вие никогаш нема да влезете во небесното царство!“</verse>
				<verse number="21">„Познато ви е дека во Мојсеевиот Закон на вашите предци им било заповедано: ,Не убивај! Кој ќе изврши убиство, ќе му биде судено!‘</verse>
				<verse number="22">Јас, пак, ви велам: ,Секој што истура гнев против својот ближен, заслужува осуда! Знаете дека секој што ќе навреди ближен, бива изведен пред вашиот Врховен суд, а доколку го проколнуваш својот ближен, можеш да завршиш и во огнениот пекол!‘</verse>
				<verse number="23">Така, кога ќе носиш жртвен прилог на Божјиот олтар, ако се сетиш дека твојот ближен ти е лут за нешто,</verse>
				<verse number="24">остави го твојот прилог таму пред олтарот и појди прво помири се со својот ближен, а потоа врати се и принеси го својот жртвен прилог.</verse>
				<verse number="25">Со секој што сака да те тужи пред законот, потруди се брзо да се спогодиш, уште додека сте заедно на патот, за да не те тужи на суд, а судот да те предаде на стражарите кои ќе те фрлат в затвор.</verse>
				<verse number="26">Те уверувам дека нема да излезеш оттаму додека до грош не си го исплатиш долгот!“</verse>
				<verse number="27">„Познато ви е дека во Мојсеевиот Закон е заповедано: ,Не врши прељуба!‘</verse>
				<verse number="28">Јас, пак, ви велам дека секој што ќе погледне туѓа жена и во мислите ќе ја посака во своето срце тој веќе извршил прељуба со неа!</verse>
				<verse number="29">Ако, на пример, твоето десно око те наведува на грев извади го и фрли го; подобро е за тебе да загубиш еден орган, одошто целото тело да ти заврши во пеколот.</verse>
				<verse number="30">И ако, на пример, твојата десна рака те наведува на грев отсечи ја и фрли ја; подобро е за тебе да загубиш еден орган, одошто целото тело да ти заврши во пеколот.“</verse>
				<verse number="31">„Во Мојсеевиот Закон беше заповедано и ова: ,Ако некој маж реши да се разведе од својата жена, нека ђ даде потврда за развод‘.</verse>
				<verse number="32">Јас, пак, ви велам: ,Секој што се разведува од својата жена освен ако таа извршила прељуба ја наведува на прељуба; и секој што стапува во брак со разведена жена извршува прељуба.‘“</verse>
				<verse number="33">„Познато ви е и тоа, дека во Мојсеевиот Закон на вашите предци им било заповедано вака: ,Не кршете ги своите заклетви; исполнувајте го тоа што сте го ветиле пред Господа!‘</verse>
				<verse number="34">Јас, пак, ви велам: ,Не заколнувајте се воопшто: ни во небото, зашто тоа е Божји престол;</verse>
				<verse number="35">ни во Земјата, зашто таа е подножје на Неговите нозе; ни во Ерусалим, зашто тој град е на Великиот Цар;</verse>
				<verse number="36">ни во својата сопствена глава, зашто не можете да создадете ни едно црно или бело влакно;</verse>
				<verse number="37">кажете само ,Да‘ или ,Не‘; а секакво заколнување покрај ова е поттикнато од Злиот.‘“</verse>
				<verse number="38">„Познато ви е дека во Мојсеевиот Закон било заповедано вака: ,Око за око, заб за заб.‘</verse>
				<verse number="39">Јас, пак, ви велам: ,Не возвраќајте им на оние што ви прават зло! Ако некој те удри по едниот образ, сврти му го и другиот.</verse>
				<verse number="40">Ако некој те тужи за да ти ја земе кошулата, дај му го и палтото.</verse>
				<verse number="41">Ако некој те присили да му ги носиш торбите еден километар, ти носи му ги два километри.</verse>
				<verse number="42">Кога некој ќе запроси нешто од тебе дај му; и не одбивај човек што бара да позајми нешто од тебе.‘“</verse>
				<verse number="43">„Познато ви е дека во Мојсеевиот Закон било заповедано и ова: ,Сакај ги своите ближни, а мрази ги своите непријатели.‘</verse>
				<verse number="44">Јас, пак, ви велам: ,Покажувајте љубов и спрема своите непријатели и молете се за доброто на оние што ве прогонуваат;</verse>
				<verse number="45">на тој начин вие ќе се однесувате како деца на вашиот небесен Татко, чие сонце изгрева и за лошите и за добрите. Тој им испраќа дожд и на праведните и на неправедните.</verse>
				<verse number="46">Зашто, ако ги сакате само оние кои вас ве сакаат, тогаш, каква награда очекувате за тоа? Та, зар не го прават тоа и подмитливите собирачи на данок!?</verse>
				<verse number="47">И ако сте љубезни само спрема своите ближни, тогаш, по што се разликувате од другите луѓе? Та, тоа го прават и паганите!</verse>
				<verse number="48">Вие треба да се однесувате совршено исто како што се однесува вашиот небесен Татко!‘“</verse>
			</chapter>
			<chapter number="6">
				<verse number="1">„Пазете се од искажување побожност и добрина со цел да се покажете пред луѓето, зашто тогаш не ќе имате награда од вашиот небесен Татко.</verse>
				<verse number="2">А кога давате милостини, не трубете насекаде, како што тоа го прават лицемерите по синагогите и по улиците. Тие го прават тоа за да бидат пофалени од луѓето. Ве уверувам дека друга награда за нив ќе нема!</verse>
				<verse number="3">А ти, кога ќе даваш милостини, твојата лева рака да не знае што дала десната;</verse>
				<verse number="4">нека бидат дискретни твоите милостини, а твојот небесен Татко, Кој го гледа и тоа што е тајно, ќе те награди јавно.“</verse>
				<verse number="5">„А кога се молите, не постапувајте како лицемерите, кои сакаат да бидат забележани од другите кога се молат по синагогите и по плоштадите. Ве уверувам дека друга награда за нив ќе нема!</verse>
				<verse number="6">А ти, кога ќе се молиш, влези во својата соба, затвори ја вратата и помоли Му се на твојот невидлив небесен Татко, Кој го гледа тоа што е тајно и ќе те награди јавно.</verse>
				<verse number="7">Кога се молите, не редете празни зборови, како што тоа го прават оние што не Го познаваат Бога, мислејќи дека ќе бидат услишани поради својата речовитост.</verse>
				<verse number="8">Не бидете како нив, зашто вашиот небесен Татко ги знае вашите потреби уште пред да Го молите за нив.</verse>
				<verse number="9">Затоа, молете се вака: ,Татко наш, Кој си на небесата: нека се почитува Твоето Име!</verse>
				<verse number="10">Нека дојде Твоето царство, нека се извршува Твојата волја овде на Земјата, како што се извршува на небото.</verse>
				<verse number="11">Дај ни ја неопходната храна за денешниот ден.</verse>
				<verse number="12">Прости ни ги нашите гревови, како што и ние веќе им простивме на оние што нам ни згрешија.</verse>
				<verse number="13">Не оставај да им потклекнеме на искушенијата, но избави ни од Лукавиот‘. (Зашто Тебе Ти припаѓаат и Царството, и силата, и славата, за вечни векови, амин.)</verse>
				<verse number="14">Зашто, доколку вие им ги простувате гревовите на другите, ќе ви ги прости и вам вашиот небесен Татко.</verse>
				<verse number="15">Но, ако вие не им простувате на луѓето, ни вашиот небесен Татко нема вам да ви ги прости вашите гревови.“</verse>
				<verse number="16">„И кога постите, не бидете намуртени како лицемерите; тие си го изобличуваат лицето за да забележат луѓето дека постат. Ве уверувам дека друга награда за нив ќе нема!</verse>
				<verse number="17">А ти, кога постиш, дотерај си ја косата и разведри си го лицето,</verse>
				<verse number="18">за да не те познаат луѓето дека постиш; доволно е што знае твојот небесен Татко, Кој го гледа тоа што е тајно, за што ќе те награди јавно. “</verse>
				<verse number="19">„Не напластувајте си богатство овде на Земјава, каде што молци и ’рѓа го уништуваат и крадци провалуваат и го крадат,</verse>
				<verse number="20">туку напластувајте си богатство на небото, каде што ни молци ни ’рѓа го уништуваат, ниту пак крадци провалуваат и крадат.</verse>
				<verse number="21">Зашто, каде што ви е богатството, таму ќе ви биде и срцето.</verse>
				<verse number="22">Очите се светилка за телото; ако ти се здрави очите, целото тело ќе ти биде осветлено;</verse>
				<verse number="23">ако, пак, очите не ти се добри, целото тело ќе ти биде затемнето. Значи, ако тоа што во тебе треба да е светлина, всушност е темнина, колку ли е црна темнината!?</verse>
				<verse number="24">Никој не може да им служи на двајца господари: или едниот ќе го сака, а другиот ќе го мрази, или пак едниот ќе го почитува, а другиот ќе го презира. Не можете да им служите и на Бога и на парите.</verse>
				<verse number="25">Затоа, ви велам, да не ве мачат грижи за неопходната храна и облека кои ви се потребни за живот; зар животот не е повеќе од храна и облека за телото?</verse>
				<verse number="26">Погледнете ги птиците во небесниот свод: тие ни сеат, ни жнеат, ниту пак резерви си напластуваат; па сепак, вашиот небесен Татко ги храни. Та зар за Бог вие не сте повредни од нив!?</verse>
				<verse number="27">Можат ли сите ваши грижи, макар и за педа да ви го продолжат животот?</verse>
				<verse number="28">И зошто се грижите за облекувањето? Погледнете како растат полските цвеќиња: тие не се трудат, ниту предат,</verse>
				<verse number="29">па сепак, ви велам дека ни царот Соломон во својата најголема слава не беше накитен како еден полски цвет!</verse>
				<verse number="30">А, кога Бог така ја облекува полската трева, која денес ја има, а веќе утре в оган се фрла, зар Тој нема и вас да ве облече? Колку мала вера имате!</verse>
				<verse number="31">Затоа, да не ве мачат грижи за тоа што ќе јадете, што ќе пиете и во што ќе се облечете;</verse>
				<verse number="32">тоа им е својствено на оние што не Го познаваат Бога, кои се јадосуваат поради овие работи. А вашиот небесен Татко знае дека тие работи ви се неопходни.</verse>
				<verse number="33">Вие, пак, грижете се најнапред за Божјото царство и Неговата праведност, а си друго што ви е потребно, ќе ви биде дадено.</verse>
				<verse number="34">Значи, не грижете се за утрешниот ден тој ќе се погрижи за себе. Доволно грижи има за денешниот ден!“</verse>
			</chapter>
			<chapter number="7">
				<verse number="1">„Не осудувајте други, па и вие нема да бидете осудувани.</verse>
				<verse number="2">Зашто, како што ќе судите вие, така и вам ќе ви биде судено; со каква мера ќе мерите, со таква и вам ќе ви се мери.</verse>
				<verse number="3">Не гледај ја раската во окото на твојот ближен, туку гледај ја гредата во сопственото око!</verse>
				<verse number="4">Како можеш да му кажеш на својот ближен: „Дај да ти ја извадам раската од окото“, кога ти не ја гледаш гредата во сопственото око!?</verse>
				<verse number="5">Тоа е лицемерство! Отстрани си ја најнапред гредата од сопственото око, па ќе можеш добро да гледаш за да ја отстраниш раската од окото на твојот ближен!“</verse>
				<verse number="6">„Не давајте им го на пците тоа што е свето; не фрлајте бисери пред свињи, зашто тие ќе ги изгазат, а пците, пак, и врз вас ќе се нафрлат!“</verse>
				<verse number="7">„Молете и ќе добиете; барајте и ќе најдете; почукајте и ќе ви биде отворено,</verse>
				<verse number="8">бидејќи, секој што моли ќе добие; оној што бара ќе најде; на оној што чука ќе му биде отворено.</verse>
				<verse number="9">Има ли меѓу вас некој, кој на својот син би му дал камен, ако тој моли за леб?</verse>
				<verse number="10">Или да му подаде змија, ако тој моли за риба!?</verse>
				<verse number="11">Па, кога вие, коишто сте грешни, знаете да им давате добри подароци на своите деца колку повеќе и подобри нешта ќе добие од својот небесен Татко оној што ќе Го замоли!“</verse>
				<verse number="12">„Постапувајте со луѓето онака како што сакате тие да постапуваат со вас тоа е суштината на Мојсеевиот Закон и на она што го проповедаа пророците.“</verse>
				<verse number="13">„Влезот во Божјото царство е низ тесна врата, а мнозинството луѓе одат по широкиот и лесен пат кој води во пропаст!</verse>
				<verse number="14">А мала е вратата и тесен е патот што водат во вечен живот, и мал број луѓе го наоѓаат.“</verse>
				<verse number="15">„Чувајте се од лажни пророци; тие доаѓаат кај вас во овча кожа, но однатре се грабливи волци.</verse>
				<verse number="16">По нивните плодови ќе ги распознаете: трнот сигурно не раѓа грозје, ниту пак чичката раѓа смокви!</verse>
				<verse number="17">Секое питомо дрво раѓа питоми плодови, а секое диво дрво раѓа диви плодови.</verse>
				<verse number="18">Од питомото дрво не може да произлезе див плод, ниту пак од дивото дрво може да произлезе питом плод.</verse>
				<verse number="19">А дрвјата кои не раѓаат питоми плодови се сечат и се горат!</verse>
				<verse number="20">Така, значи, по нивните плодови ќе ги распознаете.“</verse>
				<verse number="21">„Во небесното царство нема да влезе секој човек што ми се обраќа со ,Господе, Господе‘, туку само оние кои го извршуваат она што од нив го бара Мојот небесен Татко.</verse>
				<verse number="22">Кога ќе дојде Судниот ден, мнозина ќе ми велат: ,Господе, Господе! Ние во Твое име пророкувавме, во Твое име демони протерувавме и во Твое име чуда правевме!‘</verse>
				<verse number="23">Тогаш Јас ќе им речам: ,Никогаш не Сум ве познавал! Тргнете се од Мене вие кои ги кршевте Божјите закони!‘“</verse>
				<verse number="24">„Секој што ги слуша Моите зборови и ги извршува е мудар и може да се спореди со човек, кој си гради куќа врз камена подлога;</verse>
				<verse number="25">кога ќе заврнат поројни дождови, ќе надојдат реките, или силен виор ќе ја погоди куќата, таа нема да се урне, бидејќи е изградена врз камена подлога.</verse>
				<verse number="26">А секој што ги слуша Моите зборови, а не ги извршува е глупав и може да се спореди со човек, кој си гради куќа врз песок;</verse>
				<verse number="27">кога ќе заврнат поројни дождови, ќе надојдат реките, или силен виор ќе ја погоди куќата, таа ќе се урне со стравотен тресок!“</verse>
				<verse number="28">Кога Исус го заврши својот говор, народот беше восхитен од начинот на кој Тој го поучуваше,</verse>
				<verse number="29">зашто, за разлика од вероучителите, Тој го поучуваше со вистински авторитет.</verse>
			</chapter>
			<chapter number="8">
				<verse number="1">Кога Исус слезе од ридот, голема толпа народ одеше по Него.</verse>
				<verse number="2">Тогаш, еден човек заболен од лепра Му се приближи, клекна на колена и рече: „Господе, ако сакаш, Ти можеш да ме исцелиш!“</verse>
				<verse number="3">Исус ја испружи својата рака, го допре и му рече: „Сакам, оздрави!“ Во истиот миг, човекот беше излекуван од лепрата.</verse>
				<verse number="4">Тогаш, Исус му рече: „Не кажувај никому, туку оди веднаш на преглед кај свештеникот, а потоа принеси дар како што е пропишано според Мојсеевиот Закон, за да се увери јавноста.“</verse>
				<verse number="5">Кога Исус влезе во градот Кафарнаум, го пресретна еден римски офицер и почна да го моли,</verse>
				<verse number="6">со следниве зборови: „Господе, мојот слуга лежи дома парализиран и со силни болки.“</verse>
				<verse number="7">Исус му одговори: „Ќе дојдам и ќе го излекувам.“</verse>
				<verse number="8">Но офицерот Му рече: „Господе, јас не сум достоен Ти да влезеш во мојот дом! Туку, кажи само збор и мојот слуга ќе оздрави.</verse>
				<verse number="9">Зашто, и самиот имам свои претпоставени, а имам и власт да им заповедам на војниците; на еден ќе му речам ,Оди!‘ и тој оди; на друг ќе му речам ,Дојди!‘ и тој доаѓа. И на мојот слуга ќе му речам: ,Направи го тоа!‘ и тој го извршува.“</verse>
				<verse number="10">Кога го чу ова, Исус се одушеви и им рече на оние што одеа по Него: „Навистина, кај никого во Израел не видов олку голема вера!</verse>
				<verse number="11">И ви велам: мнозина ќе дојдат и од исток и од запад и ќе седнат на трпеза со Авраам, со Исак и со Јаков во небесното царство!</verse>
				<verse number="12">А многу од Израелците, кои би требало да се наследници на тоа царство, ќе бидат исфрлени во најцрна темнина, каде што ќе пискаат и ќе крцкаат со заби.“</verse>
				<verse number="13">Потоа, Исус му се обрати на римскиот офицер: „Оди си и нека ти биде според твојата вера!“ Во истиот миг оздраве слугата на офицерот.</verse>
				<verse number="14">Потоа Исус отиде во куќата на Својот ученик Петар и таму ја најде тештата на Петар која лежеше болна, со треска.</verse>
				<verse number="15">Тој ђ ја допре раката и треската ђ помина; таа веднаш стана и Го послужи.</verse>
				<verse number="16">Вечерта, кај Исус доведуваа голем број луѓе обземени со демонски духови, а Тој само со збор ги истеруваше демоните и ги исцелуваше сите болни.</verse>
				<verse number="17">Со тоа се исполнуваше претскажаното од пророкот Исаија: „Тој ни исцели од нашите болки и ни оздраве од нашите болести“</verse>
				<verse number="18">Забележувајќи голем број луѓе околу Себе, Исус им заповеда на Своите ученици да отпловат од спротивната страна на езерото.</verse>
				<verse number="19">Тогаш еден вероучител дојде кај Него и му рече: „Учителе, готов сум да Те следам насекаде!“</verse>
				<verse number="20">А Исус му одговори: „Лисиците си имаат дувла, птиците гнезда, но Јас, Синот Човечки, немам Свое место за почивање!“</verse>
				<verse number="21">Еден од Неговите ученици Му рече: „Господе, дозволи ми најпрво да одам и да го погребам татко ми.“</verse>
				<verse number="22">Но Исус Му одговори: „Ти остани со Мене, а погребувањето на мртвите препушти им го на оние кои се духовно мртви.“</verse>
				<verse number="23">Потоа Исус се качи на бротчето, а Му се придружија и Неговите ученици на пловидба кон другиот брег.</verse>
				<verse number="24">Одеднаш, езерото го зафати силна бура и бротчето беше во опасност да потоне под удар на моќните бранови. А Исус беше заспал.</verse>
				<verse number="25">Учениците дојдоа да Го разбудат, викајќи: „Господе, спасувај, гинеме!“</verse>
				<verse number="26">А Тој им рече: „Што сте се исплашиле? Колку ви е мала верата!“ Потоа стана и им заповеда на ветрот и на брановите да запрат; и настапи длабока тишина.</verse>
				<verse number="27">Учениците останаа вчудовидени и шепотеа: „Кој е овој човек, Кому и ветровите и брановите Му се покоруваат!?“</verse>
				<verse number="28">Исус пристигна во пределите на Гадара, од спротивната страна на езерото. Таму го пресретнаа двајца обземени со демонски духови, кои излегуваа откај гробните пештери; тие беа толку опасни, што никој не се осмелуваше да минува оттаму.</verse>
				<verse number="29">Одеднаш, тие започнаа да викаат по Исус: „Што бараш кај нас, Сине Божји? Зар Си дошол предвреме да ни казниш?“</verse>
				<verse number="30">Во близина пасеше едно големо крдо свињи,</verse>
				<verse number="31">и демоните почнаа да Го молат Исуса: „Ако ни бркаш, дозволи ни да влеземе во свињите.“</verse>
				<verse number="32">И Тој им дозволи, а тие, излегувајќи од обземените луѓе, влегоа во свињите. Наеднаш, целото крдо свињи јурна низ стрмнината право во езерото и се удави во водата.</verse>
				<verse number="33">А свињарите, бегајќи, отидоа во градот и им раскажаа на тамошните жители за си што се случи со обземените.</verse>
				<verse number="34">Тогаш целиот град се упати кон Исус, и штом Го видоа, Го молеа да си оди од нивниот крај.</verse>
			</chapter>
			<chapter number="9">
				<verse number="1">Качувајќи се на бротчето, Исус одново отплови преку езерото и се врати во својот град Кафарнаум.</verse>
				<verse number="2">Таму луѓето Му донесоа на носила еден парализиран човек. Кога Исус ја виде нивната вера, му се обрати на парализираниот: „Не плаши се, синко, гревовите ти се простуваат!“</verse>
				<verse number="3">Тогаш, некои вероучители си помислија во себе: „Овој човек е богохулник!“</verse>
				<verse number="4">Исус, пак, проѕирајќи им ги мислите, рече: „Зошто ви доаѓаат такви зли мисли?</verse>
				<verse number="5">Што е полесно да се каже: ,Гревовите ти се простуваат‘ или ,Стани и оди!‘?</verse>
				<verse number="6">Но ќе ви докажам дека Јас, Синот Човечки, имам власт овде на Земјата да простувам гревови!“ Тогаш му се обрати на парализираниот и му рече: „Стани, земи си ја постелата и оди си дома!“</verse>
				<verse number="7">Човекот стана и оздравен си отиде дома.</verse>
				<verse number="8">Кога го виде ова, народот го обзеде страв, па Му оддаде слава на Бога, што им пратил човек со ваква моќ.</verse>
				<verse number="9">Заминувајќи си оттаму, Исус виде еден човек, по име Матеј, како седи на тезгата за собирање данок и му рече: „Дојди и биди Мој следбеник!“ Матеј стана и тргна по Него.</verse>
				<verse number="10">Подоцна, за време на вечерата во куќата на Матеј, на Исус и на Неговите ученици на трпезата им се придружија голем број наплатувачи на данок и жигосани грешници.</verse>
				<verse number="11">Го забележаа тоа некои од фарисеите и им приговорија на Исусовите ученици: „Зошто вашиот учител јаде со наплатувачи на данок и со грешници!?“</verse>
				<verse number="12">Исус ги чу, па им рече: „Не им треба лекар на здравите, туку на болните!</verse>
				<verse number="13">Одете и научете се што значи напишаното во Светото Писмо: ,Сакам да покажувате милост, а не да Ми принесувате жртви!‘ Јас не дојдов да ги повикам ,праведниците‘, туку грешниците.“</verse>
				<verse number="14">Еден ден, кај Исус дојдоа учениците на Јован Крстител и Го запрашаа: „Зошто ние и фарисеите често постиме, а Твоите ученици воопшто не постат?“</verse>
				<verse number="15">Исус им одговори: „Зар сватовите треба да тагуваат додека е со нив младоженецот? Но еден ден младоженецот ќе се оттргне од нив; тогаш тие ќе постат.“</verse>
				<verse number="16">„Никој не крпи стара облека со нова крпа, зашто новата крпа ќе се собере и ќе направи уште поголема дупка.</verse>
				<verse number="17">Ниту пак некој става ново вино во стари кожни мешини, зашто мешините ќе пукнат и виното ќе истече, а и мешините ќе пропаднат. Затоа, ново вино се става во нови мешини, па така и двете ќе се запазат.“</verse>
				<verse number="18">Додека Исус говореше, еден еврејски началник на синагогата дојде кај Него, клекна на колена и Му рече: „Тукушто ми умре ќерката; дојди и положи ја Својата рака врз неа и таа ќе се поврати во живот!“</verse>
				<verse number="19">Исус стана и тргна по него, заедно со Своите ученици.</verse>
				<verse number="20">А една жена, која дванаесет години боледувала од незапирливо крвавење, Му се приближи на Исуса одзади и допре едно крајче од Неговата облека,</verse>
				<verse number="21">бидејќи во себе си велеше: „Само да ја допрам Неговата облека и ќе оздравам!“</verse>
				<verse number="22">Исус се сврте, ја погледна и ђ рече: „Не плаши се, ќерко, ти оздраве врз основа на твојата вера.“ Во истиот миг, жената оздраве.</verse>
				<verse number="23">Потоа, Исус пристигна во куќата на началникот. Кога ги виде погребните музичари и избезумените луѓе,</verse>
				<verse number="24">им рече: „Тргнете се, зашто девојката не е мртва, туку спие!“ А тие Му се подбиваа.</verse>
				<verse number="25">Кога луѓето излегоа надвор, Исус влезе, ја фати девојката за рака и таа стана.</verse>
				<verse number="26">За ова чудо се разгласи по целиот крај.</verse>
				<verse number="27">Кога Исус си заминуваше оттаму, по Него идеа двајца слепи, викајќи на сиот глас: „Смилувај ни се, сине Давидов!“</verse>
				<verse number="28">Кога влезе во куќата, двајцата слепи Му пристапија, а Исус ги запраша: „Верувате ли дека можам да ве излекувам и да прогледате?“ Тие Му одговорија: „Да, Господе!“</verse>
				<verse number="29">Тогаш Тој им ги допре очите и им рече: „Нека ви биде според вашата вера!“</verse>
				<verse number="30">И тие наеднаш прогледаа. А Исус најстрого им забрани никому да не му кажуваат за ова.</verse>
				<verse number="31">Но кога тие си заминаа раширија глас за Него по целиот крај.</verse>
				<verse number="32">Додека тие си заминуваа, на Исус Му донесоа еден нем човек, кој беше обземен од демонски дух.</verse>
				<verse number="33">Штом Исус го ослободи од демонскиот дух, човекот проговори; сите се чудеа и зборуваа: „Вакво нешто досега не сме виделе во Израел!“</verse>
				<verse number="34">А фарисеите, пак, велеа: „Тој изгонува демони затоа што поглаварот на демоните е во Него!“</verse>
				<verse number="35">Исус одеше по сите градови и села и поучуваше по синагогите, ја проповедаше Радосната вест за Божјото царство и исцелуваше луѓе со секакви болести и заболувања.</verse>
				<verse number="36">Гледајќи го народот, душата му беше полна со сочувство, бидејќи луѓето беа збунети и беспомошни како овци без пастир.</verse>
				<verse number="37">Тогаш им рече на Своите ученици: „Жетвата е голема, а жетвари има малку.</verse>
				<verse number="38">Молете Го Господ во Чија надлежност е жетвата, да испрати повеќе жетвари да ја соберат жетвата од Неговата нива.“</verse>
			</chapter>
			<chapter number="10">
				<verse number="1">Исус ги повика Своите дванаесет ученици и им даде власт да истеруваат зли духови и да исцелуваат секаков вид болести и заболувања.</verse>
				<verse number="2">Ова се имињата на дванаесетте апостоли: прв е Симон познат и како Петар и брат му Андреј; потоа следуваат: Јаков синот на Завдај, и брат му Јован;</verse>
				<verse number="3">Филип и Бартоломеј; Тома и собирачот на данок Матеј; Јаков синот на Алфеј; Тадија,</verse>
				<verse number="4">хананеецот Симон, и Јуда Искариот, кој подоцна Го предаде Исуса.</verse>
				<verse number="5">Исус ги испрати овие дванаесетмина и им ги даде следниве упатства: „Не одете кај нееврејските народи и не влегувајте во градови на Самарија,</verse>
				<verse number="6">туку, одете меѓу Израелците Божјите загубени овци.</verse>
				<verse number="7">Одете и проповедајте им дека: ,небесното царство се приближува!‘</verse>
				<verse number="8">Исцелувајте болни, враќајте во живот умрени, исчистувајте лепрозни, изгонувајте демони. Правете го тоа бесплатно, како што и вам таа моќ ви беше дадена бесплатно.</verse>
				<verse number="9">И не носете златни, сребрени или бакарни пари со себе;</verse>
				<verse number="10">ни торби, ни два пара облека, ни сандали, ни стап, зашто на тој што работи ќе му ја дадат заслужената плата!</verse>
				<verse number="11">Кога ќе пристигнете во некој град или село, распрашајте се кој е побожен и останете кај него до вашето заминување.</verse>
				<verse number="12">При влегувањето во таа куќа, благословете ги домаќините со мир.</verse>
				<verse number="13">И доколку тие бидат достојни, мирот навистина ќе им остане, а доколку не се покажат достојни, повлечете си го благословот за мир.</verse>
				<verse number="14">Таму каде што нема да ве примат и нема да ве слушаат, напуштете ја таа куќа или град и притоа истресете го и правот од вашите нозе.</verse>
				<verse number="15">Ве уверувам дека, на Судниот ден, полесно ќе им биде на градовите Содом и Гомора, отколку на тој град.“</verse>
				<verse number="16">„Еве, Јас ве испраќам вас како овци меѓу волци. Затоа, бидете мудри како змии, а во исто време и кротки како гулаби.</verse>
				<verse number="17">Пазете се, зашто ќе има луѓе кои ќе ве предаваат на судови и ќе ве камшикуваат по синагогите.</verse>
				<verse number="18">Поради вашата вера во Мене, ќе бидете приведувани на сослушување пред управители и владетели; тоа ќе биде сведоштво за нив и за светот.</verse>
				<verse number="19">А кога ќе ве приведат на сослушување, не грижете се како и што ќе зборувате во своја одбрана; ќе ви бидат дадени вистинските зборови во вистинскиот час.</verse>
				<verse number="20">Зашто, преку вас ќе зборува Духот на вашиот небесен Татко, а не самите вие.</verse>
				<verse number="21">Понекогаш и брат брата ќе предава на смрт, и татко своето чедо; деца ќе се креваат против родители и ќе ги предаваат на смрт.</verse>
				<verse number="22">Поради вашата вера во Моето име сите ќе ве замразат. Но, спасението е за оние што ќе издржат докрај!</verse>
				<verse number="23">А штом почнат да ве прогонуваат од еден град, вие одете во друг. Ве уверувам дека нема да втасате да ја завршите работата по сите градови во Израел, додека да се вратам Јас, Синот Човечки.</verse>
				<verse number="24">Ученикот не е поголем од учителот, слугата не е поголем од господарот.</verse>
				<verse number="25">Ученикот ја споделува судбината на својот учител, а слугата на својот господар. Ако Мене, Стопанот на Божјата куќа Ме нарекоа „најголем ѓавол“, тогаш, колку повеќе ќе ви го прават тоа вам, кои сте Мое семејство!?“</verse>
				<verse number="26">„Меѓутоа, не плашете се од луѓето. Си што е сега скриено, ќе излезе на виделина и секоја тајна ќе биде јавно објавена.</verse>
				<verse number="27">Тоа што ви го кажувам сега во темнина, разгласете го преку денот и она што ви е кажано со шепот, разгласувајте го гласно, од покривите на куќите!</verse>
				<verse number="28">Не плашете се од оние што можат да го убијат само телото, а не можат да ја убијат душата; плашете се единствено од Бог, Кој има моќ да ги уништи и душата и телото во пеколот.</verse>
				<verse number="29">Зар не се продаваат две врапчиња за една паричка? Па сепак, ниедно од нив не паѓа наземи, ако тоа не го дозволи вашиот небесен Татко.</verse>
				<verse number="30">А вам и влакната на главата ви се броени!</verse>
				<verse number="31">Затоа, не плашете се; вие сте многу поскапоцени од јата врапчиња!“</verse>
				<verse number="32">„Секој што ќе Ме признае Мене јавно пред луѓето, ќе го признаам и Јас јавно, пред Мојот небесен Татко.</verse>
				<verse number="33">А секој што ќе се откаже од Мене пред луѓето, ќе се откажам и Јас од него, пред Мојот небесен Татко.“</verse>
				<verse number="34">„Немојте да мислите дека дојдов да воспоставам мир на Земјата! Не дојдов да донесам мир, туку меч!</verse>
				<verse number="35">Зашто, Јас дојдов да противставам син против татко, ќерка против мајка и снаа против свекрва;</verse>
				<verse number="36">на човекот ќе му произлезат непријатели од сопственото семејство!“</verse>
				<verse number="37">„Кој има поголема љубов спрема татка си или мајка си одошто спрема Мене, не е достоен да ми биде ученик;</verse>
				<verse number="38">кој има поголема љубов спрема сина си или ќерка си одошто спрема Мене не е достоен да ми биде ученик.</verse>
				<verse number="39">Секој што настојува грчовито да си го чува животот за себеси ќе го загуби; а оној што ќе го жртвува заради Мене пак ќе си го најде!“</verse>
				<verse number="40">„Кој ве угостува вас, Мене Ме угостува, а тој што Ме угостува Мене, Го угостува небесниот Татко што Ме има испратено.</verse>
				<verse number="41">Секој што угостува божји пратеник затоа што е божји пратеник, ќе добие иста награда како и божјиот пратеник. И секој што угостува праведник затоа што е праведник, ќе добие иста награда како праведникот.</verse>
				<verse number="42">Секој што ќе му даде макар само една чаша студена вода на еден од Моите најмали следбеници, затоа што е Мој следбеник, ве уверувам дека таквиот нема да остане без награда.“</verse>
			</chapter>
			<chapter number="11">
				<verse number="1">Кога Исус им ги предаде овие упатства на Своите дванаесет ученици, си замина оттаму и отиде да поучува и проповеда по нивните градови.</verse>
				<verse number="2">Кога Јован Крстител, кој беше во затвор, слушна за она што го прави Месијата, тој испрати двајца од своите ученици</verse>
				<verse number="3">да Го прашаат: „Ти ли си Месијата што требаше да дојде, или некој друг да чекаме?“</verse>
				<verse number="4">Исус им одговори: „Вратете се кај Јован и кажете му го тоа што го слушате и гледате:</verse>
				<verse number="5">слепи прогледуваат, сакати проодуваат, лепрозни се исцелуваат, глуви почнуваат да слушаат, умрени оживуваат и на бедните им се проповеда Радосната вест.</verse>
				<verse number="6">Блазе си им на оние кои не се колебаат во однос на Мене!“</verse>
				<verse number="7">Додека тие си заминуваа, Исус почна да му зборува на народот за Јован Крстител: „Кога одевте во пустината, кај Јован, што очекувавте да видите: трска што се лулее на ветрот?</verse>
				<verse number="8">Што излеговте да гледате: човек дотеран во раскошна облека? Луѓето што се облекуваат раскошно живеат во царски палати!</verse>
				<verse number="9">Тогаш, што излеговте да видите: пророк? Да, ви кажувам Јован е и повеќе од пророк!</verse>
				<verse number="10">Јован е тој за којшто Бог во Светото Писмо вели: ,Еве, испраќам Свој гласник, кој ќе го подготви патот пред Тебе.‘</verse>
				<verse number="11">Ве уверувам дека, меѓу родените од жена нема поголем од Јован Крстител; и покрај тоа, и најмалиот во небесното царство е поголем од него.</verse>
				<verse number="12">Откако Јован Крстител започна да проповеда и да крштава, па си досега, има навала во небесното царство и во него со навала се влегува!</verse>
				<verse number="13">Зашто, си до Јован, сите пророци, како и Книгите на Законот, него го претскажуваа.</verse>
				<verse number="14">И ако сакате да знаете, Јован е оној „Илија“ што требаше да дојде.</verse>
				<verse number="15">Кој има уши, нека слуша!“</verse>
				<verse number="16">„Со што да ја споредам оваа генерација? Овие луѓе се како деца кои седат по плоштадите и им се жалат на минувачите:</verse>
				<verse number="17">,Прво ви свиревме весело на флејта, но вие не заигравте; потоа ви запеавме таговни песни, но вие не заплакавте!‘</verse>
				<verse number="18">Прво, значи, дојде Јован Крстител, кој не одеше на веселби да јаде и да пие, а тие велеа ,Демони има во него!‘</verse>
				<verse number="19">Потоа дојдов Јас, Синот Човечки, кој одам на веселби, јадам и пијам, а тие велат: ,Овој човек е лаком и пијаница, другар на наплатувачи на данок и на грешници!‘ Меѓутоа, Божјата мудрост се оправда со своите резултати.“</verse>
				<verse number="20">Тогаш Исус почна да ги укорува градовите во кои Тој направи голем број чуда, а тие сепак не се покајаа, не се обратија кон Бог.</verse>
				<verse number="21">„Тешко тебе, Коразине! Тешко тебе Бетцаидо! Да беа во градовите Тир и Сидон направени чудата што беа извршени кај вас, тие одамна ќе се беа покајале, облекувајќи се во покајнички облеки и посипувајќи се со пепел!</verse>
				<verse number="22">Но, ви велам, полесно ќе им биде на Судниот ден на Тир и на Сидон, отколку вам!</verse>
				<verse number="23">А ти, граде Кафарнауме што сакаш до небото да се издигнеш! Ете, до адот ќе се струполиш! Да беа во Содом извршени чудата што ги виде ти, тој град до денес ќе постоеше.</verse>
				<verse number="24">Но, ти велам, на Судниот ден ќе му биде полесно на градот Содом, отколку тебе!“</verse>
				<verse number="25">Во тој момент Исус рече: „Те славам, Татко, Господару на небото и на Земјата, што им го откриваш на скромните она што си го скрил од оние кои се сметаат себе за мудри и учени.</verse>
				<verse number="26">Да, Татко, зашто така сакаше Ти.“</verse>
				<verse number="27">„Мојот Татко Ме има овластено Мене за си. Никој друг не Го познава Синот, освен Таткото, и никој друг не Го познава Таткото, освен Синот и оние на кои Синот сака да им Го објави.“</verse>
				<verse number="28">„Дојдете кај Мене сите вие кои сте изморени и натоварени со тешки бремиња, Јас ќе ве одморам!</verse>
				<verse number="29">Земете го Мојот јарем на себе и дозволете Ми да ве научам, бидејќи Јас сум со нежен и кроток дух, и тогаш вашите души ќе се успокојат.</verse>
				<verse number="30">Јаремот Мој е лесен, како што е лесен и товарот што ви го давам.“</verse>
			</chapter>
			<chapter number="12">
				<verse number="1">Набргу потоа, во еден саботен ден, Исус минуваше преку нивите насадени со пченка. Неговите ученици беа гладни и почнаа да кинат клавчиња и да јадат.</verse>
				<verse number="2">Кога го забележаа тоа фарисеите, Му рекоа на Исус: „Гледај, Твоите ученици го прават тоа што не е дозволено да се прави во сабота!“</verse>
				<verse number="3">А Исус им одговори: „Зар не сте читале што направија Давид и неговите луѓе кога огладнеа?</verse>
				<verse number="4">Тогаш тој влезе во Божјиот Дом и тој и неговите луѓе јадеа од посветениот леб од кој никој не смееше да јаде, со исклучок на свештениците?</verse>
				<verse number="5">Или, пак, зар не сте читале во Мојсеевиот Закон дека и самите свештеници кои се на должност во храмот во саботните денови, работат, значи ја прекршуваат саботата, па сепак не ги сметате за виновни?</verse>
				<verse number="6">Но Јас ви велам: пред вас е Оној што е поголем од храмот!</verse>
				<verse number="7">Да бевте разбрале што значат Божјите зборови: ,Од вас сакам да покажувате милост, а не да Ми принесувате жртви‘, немаше да ги осудувате овие невини луѓе.</verse>
				<verse number="8">Зашто Јас, Синот Човечки, сум Господар и на саботата.“</verse>
				<verse number="9">Заминувајќи си оттаму, Исус влезе во нивната синагога,</verse>
				<verse number="10">каде што виде и еден човек со парализирана рака. Со намера да Го обвинат, фарисеите Го прашаа Исуса: „Смее ли да се исцелува во сабота?“</verse>
				<verse number="11">А Тој им одговори: „ Ако некој од вас има само една овца и таа му падне в јама во саботен ден, нема ли да посегне и да ја извади?</verse>
				<verse number="12">А колку поскапоцен од овца е човекот! Според тоа, да се прави добро во сабота е во целосна согласност со Божјиот Закон.“</verse>
				<verse number="13">Тогаш му се обрати на човекот: „Испружи си ја раката!“ Тој ја испружи заболената рака и таа му стана здрава како и другата.</verse>
				<verse number="14">А фарисеите излегоа и почнаа да подготвуваат заговор да Го убијат Исуса.</verse>
				<verse number="15">Кога дозна за тоа, Исус си замина оттаму, следен од толпа народ. Тој ги исцелуваше сите болни меѓу нив,</verse>
				<verse number="16">но не им дозволуваше да шират гласови за Него.</verse>
				<verse number="17">Со тоа се исполнуваше она што го навести Бог преку пророкот Исаија:</verse>
				<verse number="18">„Еве Го Мојот избран слуга, Мојот Љубимец, задоволството на Мојата душа! Нему ќе Му го дадам Мојот Дух, Тој ќе им ја објави Мојата правда на народите.</verse>
				<verse number="19">Нема да се расправа, ниту пак ќе вика гласот нема да му одекнува по улиците.</verse>
				<verse number="20">Нема да дотолчува ранета душа, што е како скршена трска, нема да ја угасне и најмалата надеж, макар таа да е како фитил што тлее, си додека правдата не победи.</verse>
				<verse number="21">А сите народи ќе ја положат својата надеж во Неговото име.“</verse>
				<verse number="22">Тогаш доведоа кај Исус еден слеп и нем човек, кој беше обземен од демонски духови, и Тој го исцели, така што немиот прозборува и прогледа.</verse>
				<verse number="23">Целиот народ беше вчудовиден и се прашуваше: „Да не е овој Месијата, Синот Давидов?“</verse>
				<verse number="24">Кога фарисеите разбраа за тоа, рекоа: „Тој изгонува демони бидејќи демонскиот поглавар Баалзибул е во Него!“</verse>
				<verse number="25">Знаејќи ги нивните мисли, Исус им рече: „Ниедно царство не може да се одржи доколку во него има внатрешни раздори; и ниеден град или дом во кој има неслога не може да опстане.</verse>
				<verse number="26">Ако Сатаната го изгонува Сатаната, тогаш тој настапува против самиот себе; како може, тогаш, да му се одржува царството?</verse>
				<verse number="27">Ако Јас изгонувам демони со помош на Баалзибул, тогаш, кажете ми, со чија помош вашите следбеници ги изгонуваат демоните? Затоа, тие ќе ви судат!</verse>
				<verse number="28">Ако, пак, Јас изгонувам демони со помош на Божјиот Дух, тогаш тоа е знак дека Божјото царство ви пристигнало!</verse>
				<verse number="29">Може ли некој да му упадне во куќата на силен човек и да му го ограби имотот, ако најпрво не го врзе силниот човек, за потоа да може да му ја ограби куќата?</verse>
				<verse number="30">Кој не е со Мене, против Мене е; кој со Мене не собира тој растура!</verse>
				<verse number="31">Ви велам: на луѓето ќе им биде простен секој грев и секоја навреда, но ако Го навредат Светиот Дух нема да им биде простено.</verse>
				<verse number="32">И навредувањето против Мене, Синот Човечки ќе се прости, но навредувањето против Светиот Дух нема да се прости ни на овој свет ни на идниот.“</verse>
				<verse number="33">„Вие добро знаете дека питомото дрво раѓа питом плод, а дивото дрво раѓа див плод, зашто дрвото се распознава според плодот.</verse>
				<verse number="34">Змиски рожби! Како може од вас да произлезат благородни зборови, кога сте зли!? Устата го зборува тоа што човек го има во срцето!</verse>
				<verse number="35">Благороден човек изговара благородни зборови, бидејќи срцето му е благородна ризница, а лошиот човек изговара лоши зборови, бидејќи срцето му е зла ризница.</verse>
				<verse number="36">Ве предупредувам дека за секој непромислен збор што ќе го изговорат луѓето, ќе одговараат на Судниот ден!</verse>
				<verse number="37">Твоите сопствени зборови или ќе те оправдаат, или ќе те осудат.“</verse>
				<verse number="38">Тогаш некои вероучители и некои фарисеи Му рекоа на Исус: „Учителе, сакаме од Тебе да видиме некој чудотворен знак!“</verse>
				<verse number="39">А Исус им одговори: „Само грешните и безбожни луѓе бараат чудотворен знак, но ним нема да им биде даден никаков друг знак, освен знакот на пророкот Јона:</verse>
				<verse number="40">како што Јона беше во утробата на китот три дни и три ноќи, така и Јас, Синот Човечки, ќе минам три дни и три ноќи во срцето на Земјата.</verse>
				<verse number="41">На Судниот ден, жителите на градот Нинева ќе станат и ќе ја осудат оваа генерација, зашто во тоа време кога Јона им проповедаше, тие се покајаа. А еве, пред вас стои Некој што е многу поголем од Јона а кај вас нема покајание!</verse>
				<verse number="42">И кралицата од Шеба ќе стане на Судниот ден и ќе ја осуди оваа генерација, зашто таа дојде од далечна земја за да ја чуе мудроста на Соломон. А еве, пред вас стои Некој што е многу поголем од Соломон, а вие не Го слушате!“</verse>
				<verse number="43">„Кога еден зол дух ќе излезе од човекот, тој снови по запустени места во потрага по спокојство, кое не го наоѓа;</verse>
				<verse number="44">тогаш, ќе си рече: ,Да си се вратам јас во моето претходно живеалиште!‘ При враќањето забележува дека местото е празно, чисто и уредно;</verse>
				<verse number="45">па оди и доведува уште седум духови, полоши од себе, со кои се враќа и се населува таму, така што сега состојбата на човекот му е уште полоша од претходната! Тоа ќе ђ се случи и на оваа зла генерација!“</verse>
				<verse number="46">Исус си уште му говореше на народот, кога пристигнаа мајка Му и Неговите браќа. Тие чекаа надвор и сакаа да разговараат со Него.</verse>
				<verse number="47">Тогаш некој Му рече на Исус: „Ене ги надвор мајка ти и Твоите браќа и сакаат да разговараат со Тебе.“</verse>
				<verse number="48">А Исус му одговори на оној што му го кажа тоа: „Која ми е мајка и кои ми се браќа?“</verse>
				<verse number="49">Па, покажувајќи со раката кон Своите ученици, рече:</verse>
				<verse number="50">„Овие ми се и мајка и браќа! Секој што ја извршува волјата на Мојот небесен Татко ми е и брат и сестра и мајка.“</verse>
			</chapter>
			<chapter number="13">
				<verse number="1">Истиот ден Исус излезе од куќата и седна на брегот на езерото.</verse>
				<verse number="2">Околу Него се насобра голема толпа народ и Тој се искачи и седна на едно бротче, а народот остана да стои на брегот.</verse>
				<verse number="3">И му говореше за многу нешта, користејќи се со споредби.</verse>
				<verse number="4">„Еден сејач излезе да сее на својата нива. Сеејќи така, дел од семето падна на тврда почва, покрај патот; долетаа птици и го исколваа.</verse>
				<verse number="5">Друг дел од семето падна на каменеста почва, каде што имаше малку земја, и тоа брзо никна бидејќи земјата беше плитка.</verse>
				<verse number="6">Но штом запече сонцето, стебленцето свена и се исуши, бидејќи немаше доволно длабоки корени за да го одржат во живот.</verse>
				<verse number="7">Трет дел од семето падна меѓу трње. Кога пораснаа трњето го задушија стебленцето.</verse>
				<verse number="8">Конечно, дел од семето падна на плодна почва и донесе плод: едно стебло роди сто, друго шеесет, а трето триесет зрна.</verse>
				<verse number="9">Ако имате уши, слушајте внимателно!“ заклучи Исус.</verse>
				<verse number="10">Тогаш на Исус Му пристапија Неговите ученици и Го запрашаа: „Зошто му зборуваш на народот преку споредби?“</verse>
				<verse number="11">А Тој им одговори: „Вам ви е дадено да ги запознавате тајните на небесното царство, но ним не им е.</verse>
				<verse number="12">Зашто, на оној што е отворен за она што Јас го поучувам, ќе му биде дадено уште подлабоко разбирање; а на оној што не сака да Ме слуша, ќе му се земе и она што го има.</verse>
				<verse number="13">Им зборувам преку споредби бидејќи тие, имајќи очи, не гледаат, и имајќи уши не слушаат, ниту пак се трудат да разберат.</verse>
				<verse number="14">Кај нив се исполнува претскажаното од Бог преку пророкот Исаија, кој вели: ,Ќе го слушате Моето Слово, но нема да го разберете; ќе ги гледате Моите дела, но нема да ги сфатите.</verse>
				<verse number="15">Зашто, срцата на овие луѓе им се закоравени! Со ушите одвај слушаат, а очите си ги затвораат. Не сакаат да видат, да слушнат и да разберат,па да се свртат кон Мене за да ги исцелам.‘</verse>
				<verse number="16">А блазе си ви вам, зашто вие гледате и слушате!</verse>
				<verse number="17">Ви велам дека многу пророци и многу праведници имаа желба да го видат тоа што вие го гледате, но не го видоа, и да го чујат тоа што вие го слушате, но не го слушнаа.“</verse>
				<verse number="18">„Чујте го сега значењето на споредбата со сејачот.</verse>
				<verse number="19">Тврдата почва покрај патот ги претставува оние луѓе што ја слушаат пораката за небесното царство, но не се трудат да ја разберат. Ѓаволот доаѓа и го отстранува посеаното кај нив.</verse>
				<verse number="20">Каменестата почва ги претставува оние луѓе што ја слушаат Божјата порака и со задоволство ја примаат;</verse>
				<verse number="21">меѓутоа, бидејќи таа во нив не се закоренува, тие остануваат верници само за кратко: штом надојдат неволи или прогонства поради верата во Божјата порака, тие веднаш се откажуваат.</verse>
				<verse number="22">Трнливата почва ги претставува оние луѓе што ја слушаат Божјата порака, но прекумерната грижа за овој живот, како и занесот по збогатување ја задушуваат пораката во нив и тие остануваат бесплодни.</verse>
				<verse number="23">Плодната почва ги претставува оние луѓе што ја слушаат Божјата порака и се трудат да ја разберат. Тоа семе ќе донесе плод: некаде по сто, некаде по шеесет, а некаде по триесет зрна.“</verse>
				<verse number="24">Потоа Исус им кажа уште една споредба: „Небесното царство може да се спореди со човек што посеал чисто пченично семе во својата нива.</verse>
				<verse number="25">Но, додека луѓето спиеле, дошол неговиот непријател, посеал какол меѓу пченицата и си заминал.</verse>
				<verse number="26">Кога посеаното порасна и заврза плод, се покажа и каколот.</verse>
				<verse number="27">Дојдоа слугите кај домаќинот и му рекоа: ,Господару, зар ти не беше посеал чисто семе на твојата нива? Од каде сега се појави овој какол?‘</verse>
				<verse number="28">А тој им одговори: ,Тоа ми го направи непријателот!‘ Тогаш слугите му рекоа: ,Сакаш ли да појдеме и да го искорнеме каколот?‘</verse>
				<verse number="29">,Немојте‘ им одговори тој ,зашто, корнејќи го каколот, со него ќе го искорнете и житото.‘</verse>
				<verse number="30">Оставете ги, нека растат заедно до жетвата. Тогаш ќе им наредам на жетварите: ,Издвојте го најнапред каколот, врзете го во снопови и изгорете го, а житото соберете го во Моите складови!‘“</verse>
				<verse number="31">Потоа, Исус им кажа уште една споредба: „Небесното царство може да се спореди со синапово зрно што некој ќе го посее во својата нива.</verse>
				<verse number="32">Иако тоа е најмало од сите семиња, кога ќе порасне, ги надвишува сите градинарски растенија и станува дрво на кое и птиците слетуваат и си свиваат гнезда на неговите гранки.“</verse>
				<verse number="33">Исус им кажа и ваква споредба: „Небесното царство може да се спореди со квасец што жената го замесува со три мери брашно, по што целото тесто нараснува!“</verse>
				<verse number="34">Исус се користеше со споредби за да му го објасни на народот сето ова и ништо не им говореше без споредби.</verse>
				<verse number="35">Со тоа се исполнуваа Божјите зборови претскажани преку пророкот: „Ќе им говорам преку споредби, ќе им ги објавам тајните што беа скриени од создавањето на светот.“</verse>
				<verse number="36">Тогаш Исус го пушти народот да се разотиде, а Тој се врати дома. Таму Му пристапија Неговите ученици и Му рекоа: „Објасни ни ја споредбата за каколот на нивата.“</verse>
				<verse number="37">Исус им одговори: „Човекот што сее чисто семе сум Јас, Синот Човечки.</verse>
				<verse number="38">Нивата го претставува светот. Чистото семе ги претставува следбениците на Божјото царство. Каколот ги претставува следбениците на Ѓаволот.</verse>
				<verse number="39">Непријателот што го сее каколот е Ѓаволот. Жетвата е крајот на светот, а жетвари се ангелите.</verse>
				<verse number="40">Како што каколот се собира и се фрла в оган, така ќе биде и на крајот на светот.</verse>
				<verse number="41">Јас, Синот Човечки, ќе ги испратам Своите ангели да ги соберат сите оние кои поттикнуваат на грев и сите злосторници;</verse>
				<verse number="42">тие ќе ги фрлат во огнена печка, каде што ќе има пискоти и крцкање со заби.</verse>
				<verse number="43">Тогаш праведниците ќе заблескаат како сонца во царството на Својот небесен Татко. Кој има уши, нека слуша!“</verse>
				<verse number="44">„Небесното царство може да се спореди со богатство скриено во нива. Човекот што ќе го пронајде повторно го закопува и сиот радосен оди и продава си што поседува и ја купува таа нива.“</verse>
				<verse number="45">„Понатаму, небесното царство може да се спореди со трговец што трага по најскапоцениот бисер;</verse>
				<verse number="46">кога ќе го најде, тој оди и продава си што има и го купува.“</verse>
				<verse number="47">„Понатаму, небесното царство може да се спореди со голема рибарска мрежа што се фрла в море, при што зафаќа секаков вид риби.</verse>
				<verse number="48">Кога мрежата ќе се наполни, ја извлекуваат на брегот, седнуваат, и добрите риби ги издвојуваат во кошеви, а лошите ги фрлаат.</verse>
				<verse number="49">Така ќе биде и на крајот на светот: ќе излезат ангелите, ќе ги издвојат грешниците од праведниците,</verse>
				<verse number="50">и ќе ги фрлат во огнена печка, каде што ќе има пискоти и крцкање со заби.“</verse>
				<verse number="51">„Го разбравте ли сето ова?“ ги запраша Исус. „Да!“ Му одговорија тие.</verse>
				<verse number="52">А Тој им рече: „Тогаш, секој вероучител којшто станал ученик на небесното царство може да се спореди со домаќин кој од своите ризници ќе може да извади и ново и старо.“</verse>
				<verse number="53">Штом Исус заврши со изложувањето на споредбите, си замина оттаму,</verse>
				<verse number="54">и се врати во Назарет своето поранешно живеалиште, каде што го поучуваше народот по синагогите. Сите што Го слушаа се чудеа и говореа: „Каде се стекнал овој човек со олкава мудрост и моќ да прави чуда?</verse>
				<verse number="55">Зар Тој не е синот на дрводелецот? Нели му е мајка Марија и нели му се браќа Јаков, Јосиф, Симон и Јуда?</verse>
				<verse number="56">Нели се меѓу нас и сите Негови сестри? Каде ли се здобил овој човек со сето ова?“</verse>
				<verse number="57">Жителите на Назарет Го пречекаа со сомневања. Тогаш Исус им рече: „Пророкот останува без признание единствено во својот град и во своето семејство.“</verse>
				<verse number="58">И бидејќи Го дочекаа со недоверба, Тој не направи таму многу чуда.</verse>
			</chapter>
			<chapter number="14">
				<verse number="1">Во тоа време, вестите за Исус допреа и до Ирод царот на покраината Галилеја,</verse>
				<verse number="2">кој им велеше на своите службеници: „Тоа мора да е Јован Крстител кој воскреснал од мртвите и затоа има моќ да прави вакви чуда!“</verse>
				<verse number="3">Бидејќи Ирод го беше уапсил Јована, и во пранги го беше фрлил в затвор, за да ђ удоволи на Иродијада жената на Филип, кој му беше брат на Ирод.</verse>
				<verse number="4">Јован постојано му велеше на Ирод: „Ти немаш право да ја присвојуваш жената на брат ти!“</verse>
				<verse number="5">Ирод сакаше да го убие, но се плашеше од народот, зашто сите го сметаа Јован Крстител за пророк.</verse>
				<verse number="6">Но, на роденденот на Ирод, ќерката на Иродијада танцуваше пред сите и толку му угоди на Ирод,</verse>
				<verse number="7">што тој со заклетва ђ вети дека ќе ђ даде си што ќе побара.</verse>
				<verse number="8">По совет на мајка си, таа му рече: „Донеси ми ја овде, на послужавник, главата на Јован Крстител!“</verse>
				<verse number="9">Царот зажали за своето ветување, но поради својата заклетва и поради гостите, тој заповеда желбата да ђ биде исполнета.</verse>
				<verse number="10">Испрати луѓе кои во затворот му ја отсекоа главата на Јован,</verse>
				<verse number="11">и ја донесоа на послужавник кај девојката, а таа ја однесе кај мајка си.</verse>
				<verse number="12">Потоа дојдоа Јовановите ученици, го зедоа неговото тело и го погребаа, а потоа Му јавија и на Исус.</verse>
				<verse number="13">Кога Исус слушна за погубувањето на Јован Крстител, си замина оттаму со бротче и дојде насамо на едно пусто место. Но народот од градовите дозна за тоа и се упати пеш дотаму.</verse>
				<verse number="14">А Тој, излегувајќи од бротчето, виде голема толпа народ. Душата Му се исполни со сочувство и ги исцелуваше болните меѓу нив.</verse>
				<verse number="15">На квечерина кај Исус дојдоа Неговите ученици и Му рекоа: „Доцна е веќе, а местово е пусто. Пушти ги луѓето да се вратат по селата и да си купат храна!“</verse>
				<verse number="16">А Исус им рече:„Нема потреба да одат; дајте им вие нешто да јадат.“</verse>
				<verse number="17">Тие Му одговорија: „Ние имаме овде само пет леба и две риби!“</verse>
				<verse number="18">„Донесете ми ги!“ им рече Исус.</verse>
				<verse number="19">Тогаш им рече на луѓето да поседнат по тревата, а Тој ги зеде петте леба и двете риби, и со поглед кон небото ги благослови и ги раскрши. Потоа им ги даде на учениците, а тие им ги разделија на луѓето.</verse>
				<verse number="20">Сите јадеа и се наситија, а собраа и дванаесет кошници полни со парчиња што преостанаа.</verse>
				<verse number="21">Тие што јадеа беа на број околу пет илјади мажи, а имаше и жени и деца.</verse>
				<verse number="22">Веднаш потоа Исус ги натера Своите ученици да се качат на бротче и да испловат пред Него кон спротивната страна на езерото, додека Тој не го отпушти народот.</verse>
				<verse number="23">Штом го отпушти народот, Тој се искачи на гората да се моли насамо. Веќе беше ноќ, а Тој си уште беше таму сам.</verse>
				<verse number="24">А бротчето се наоѓаше сред езеро, под удар на силни бранови, зашто дуваше силен ветар во спротивна насока.</verse>
				<verse number="25">Некаде меѓу три и шест часот наутро Исус се упати кон нив, чекорејќи по водата.</verse>
				<verse number="26">Кога Го забележаа како чекори по водата, учениците се исплашија и извикаа: „Ова е дух!“ И почнаа да пискаат.</verse>
				<verse number="27">Но Исус веднаш им проговори и им рече: „Не плашете се, тоа сум Јас; смирете се!“</verse>
				<verse number="28">Во одговор, Петар Му рече: „Господе, ако си навистина Ти, направи да дојдам до Тебе газејќи врз водата!“</verse>
				<verse number="29">„Дојди!“ му рече Исус. Тогаш Петар се спушти од бродот и се упати кон Исус одејќи по водата.</verse>
				<verse number="30">Но кога ги виде високите бранови, се исплаши и почна да пропаѓа во водата и да вика: „Господе, спасувај!“</verse>
				<verse number="31">Исус веднаш му подаде рака, го прифати и му рече: „ Колку малку вера имаш! Зошто се посомнева?“</verse>
				<verse number="32">Штом влегоа во бротчето, ветрот престана.</verse>
				<verse number="33">Учениците кои беа во бродот паднаа ничкум пред Него и Му рекоа: „Ти Си навистина Божјиот Син!“</verse>
				<verse number="34">Кога допловија на другата страна дојдоа на Генисаретска земја.</verse>
				<verse number="35">Таму луѓето ги препознаа и разгласија по целата околина, па Му ги доведуваа сите болни,</verse>
				<verse number="36">кои Го молеа да им дозволи да се допрат барем до работ на Неговата облека; и секој што ќе се допреше, оздравуваше.</verse>
			</chapter>
			<chapter number="15">
				<verse number="1">Во тоа време од Ерусалим дојдоа кај Исус некои фарисеи и вероучители и Го запрашаа:</verse>
				<verse number="2">„Зошто Твоите ученици не ги почитуваат нашите стари обичаи!? На пример, тие не го практикуваат ритуалното миење на рацете пред јадење!“</verse>
				<verse number="3">А Исус им одговори: „А зошто вие, со вашите обичаи, ги кршите Божјите заповеди!?</verse>
				<verse number="4">На пример, Бог заповедал вака: ,Почитувај ги мајка си и татка си. Кој ќе проколне татко или мајка да се казни со смрт!‘</verse>
				<verse number="5">А вие велите: ,Доволно е само некој да рече дека имотот што го има му го посветува на Бога,</verse>
				<verse number="6">и со тоа се ослободува од обврската да ги издржува своите родители!‘ На тој начин, со своите преданија вие ја укинавте Божјата заповед!</verse>
				<verse number="7">Лицемери! Имаше право Бог кога преку пророкот Исаија за вас напиша:</verse>
				<verse number="8">,Овој народ со усните Ме почитува, но срцето му е далеку од Мене!</verse>
				<verse number="9">Се залажуваат дека Ме почитуваат, а всушност ги шират своите човечки обичаи како да се Мои заповеди!‘“</verse>
				<verse number="10">Тогаш Исус го повика народот да Му се приближи и му рече: „ Слушајте и сфатете дека,</verse>
				<verse number="11">не го погани човекот храната што ја внесува преку устата, туку она што го зборува и што го прави.“</verse>
				<verse number="12">По ова Му пристапија Неговите ученици и Му рекоа: „Знаеш ли дека фарисеите се навредија од она што Ти го кажа?“</verse>
				<verse number="13">А Исус им одговори: „Секоја садница што не е насадена од Мојот небесен Татко, ќе биде искоренета!</verse>
				<verse number="14">Оставете ги; тие се слепи водачи кои водат слепи луѓе; а кога слепец води слепец обајцата ќе паднат во јама!“</verse>
				<verse number="15">Петар проговори и праша: „Објасни ни што сакаше да кажеш со оваа споредба?“</verse>
				<verse number="16">Тој им одговори: „Зар и вие уште не сфаќате!?</verse>
				<verse number="17">Не сфаќате ли дека си што се јаде преку устата минува низ стомакот и се исфрла надвор?</verse>
				<verse number="18">А зборовите што се изговараат низ устата и делата што излегуваат од срцето можат да го опоганат човекот.</verse>
				<verse number="19">Зашто, злите планови, убиствата, прељубите, блудствата, кражбите, лагите и пцостите произлегуваат од срцето на човекот.</verse>
				<verse number="20">Тие работи го поганат човекот, а не непочитувањето на ритуалното миење на рацете!“</verse>
				<verse number="21">Заминувајќи од Галилеја, Исус се повлече на север, во пределот на градовите Тир и Сидон.</verse>
				<verse number="22">Една жена, Хананејка, која живееше таму, дојде кај Него и наеднаш извика: „Имај милост спрема мене, Господе, Сине Давидов! Ќерка ми ја измачуваат демонски духови!“</verse>
				<verse number="23">Но Исус воопшто не ђ одговори. Тогаш Му пријдоа Неговите ученици и Го молеа: „Исполни ђ ја молбата, да не вика по нас!“</verse>
				<verse number="24">Но Исус им одговори: „Јас Сум пратен само кај Израелскиот народ, кај Божјите загубени овци“</verse>
				<verse number="25">А жената Му пријде и паѓајќи ничкум пред Него, Му рече: „Господе, помогни ми!“</verse>
				<verse number="26">Но Исус ђ одговори: „Не е право да се одземе лебот од децата и да им се фрли на кучињата!“</verse>
				<verse number="27">Тогаш, таа одговори: „Така е, Господине; но и кучињата јадат од трошките што паѓаат од трпезата на нивните господари!“</verse>
				<verse number="28">На ова, Исус ђ одговори: „Голема вера имаш ти, жено! Нека ти се исполни желбата!“ Во истиот миг нејзината ќерка беше исцелена.</verse>
				<verse number="29">Заминувајќи си оттаму, Исус се упати назад, кон брегот на Галилејското Езеро; таму се искачи на еден рид и седна.</verse>
				<verse number="30">Надојде голема толпа народ, водејќи со себе куци, сакати, слепи, глувонеми и многу други болни, кои Му ги положуваа пред нозе, и Тој ги исцелуваше.</verse>
				<verse number="31">Народот беше вчудовиден, гледајќи како неми прозборуваат, сакати оздравуваат, куци проодуваат и слепи прогледуваат. И Му оддаваа слава на Израеловиот Бог.</verse>
				<verse number="32">Потоа, Исус ги повика кај Себе Своите ученици, и им рече: „Жал ми е за луѓето, зашто веќе три дни се со Мене, а ништо не јале. Не би сакал да ги пуштам да си одат гладни, за да не изнемоштат по пат.“</verse>
				<verse number="33">А Неговите ученици Го прашаа: “Каде ќе најдеме доволно храна за толку народ, овде, во пустинава?“</verse>
				<verse number="34">Тој ги праша: „Колку леб имате?“ Тие Му рекоа: „Седум леба и неколку рипчиња.“</verse>
				<verse number="35">Тогаш Исус им заповеда на луѓето да испоседнат по земјата,</verse>
				<verse number="36">па ги зеде седумте леба и рибите, Му се заблагодари на Бог и ги раскрши. Потоа им ги подаваше на учениците, а тие му ги разделуваа на народот.</verse>
				<verse number="37">Сите јадеа и се наситија, а собраа и седум полни кошници со парчиња што преостанаа.</verse>
				<verse number="38">А луѓето што јадеа беа на број четири илјади машки глави, не сметајќи ги жените и децата.</verse>
				<verse number="39">Тогаш Исус го пушти народот да си оди, а Тој се качи на бротче и замина во пределот на Магадан.</verse>
			</chapter>
			<chapter number="16">
				<verse number="1">Еден ден кај Исус дојдоа некои од фарисеите и садукеите, со намера да Го искушаат, и побараа од Него да им покаже некој чудотворен знак од небото.</verse>
				<verse number="2">Исус им одговори: „Кога небото е црвено на квечерина, вие велите: ,Времето ќе биде убаво!‘</verse>
				<verse number="3">Кога небото е црвено и заматено наутро, велите: ,Денес ќе има невреме!‘ Значи, изгледот на небото знаете да го протолкувате, а знаците на Моето време не умеете да ги препознаете!</verse>
				<verse number="4">Само грешни и безбожни луѓе бараат чудотворен знак, но ним нема да им биде даден никаков друг знак, освен знакот на пророкот Јона!“ Потоа Тој ги остави и си замина.</verse>
				<verse number="5">Подоцна, кога учениците на Исус се упатија кон спротивниот брег на езерото, беа заборавиле да понесат леб.</verse>
				<verse number="6">А токму тогаш Исус им говореше: „Чувајте се од квасецот на фарисеите и садукеите!“</verse>
				<verse number="7">Учениците почнаа да си шепотат меѓу себе: „Ова го зборува затоа што заборавивме да понесеме леб!“</verse>
				<verse number="8">Исус, пак, знаејќи за што шепотат, им рече: „Зошто разговарате за лебот што сте го заборавиле? Колку малку вера имате!</verse>
				<verse number="9">Зар уште не разбирате? Заборавивте ли веќе колку кошници ви преостанаа, кога со пет леба нахранив повеќе од пет илјади души?</verse>
				<verse number="10">И колку кошници собравте од седумте леба со кои нахранив четири илјади души?</verse>
				<verse number="11">Како не сфаќате дека не зборував за леб, кога ви реков: ,Чувајте се од квасецот на фарисеите и садукеите‘!?“</verse>
				<verse number="12">Дури тогаш сфатија дека не им вели да се чуваат од квасец за леб, туку од она што го проповедаат фарисеите и садукеите.</verse>
				<verse number="13">Пристигнувајќи во околината на градот Цезареја Филипова, Исус ги запраша Своите ученици: „Што велат луѓето за Мене, Синот Човечки?“</verse>
				<verse number="14">А тие одговорија: „Едни велат дека Си Јован Крстител, други дека си пророкот Илија, а трети дека Си пророкот Еремија или еден од пророците.“</verse>
				<verse number="15">„А за кого Ме сметате вие?“ ги праша Исус.</verse>
				<verse number="16">Симон Петар прв се произнесе: „Ти Си Месијата Синот на живиот Бог!“</verse>
				<verse number="17">Тогаш Исус му рече: „Ти си благословен, Симоне, сине Јованов! Зашто ова сознание не ти е објавено од човек, туку од Мојот небесен Татко!</verse>
				<verse number="18">Затоа Јас ти велам: ,Ти си Петар‘ (што значи ,карпа‘), и врз оваа карпа Јас ќе ја изградам Мојата Црква, така што ни адските порти не ќе можат да го запрат нејзиниот пробив!</verse>
				<verse number="19">И ќе ти ги дадам клучевите од небесното царство: тоа што ќе го затвориш на Земјата ќе биде затворено и на небесата; а тоа што ќе го отвориш на Земјата, ќе биде отворено и на небесата.“</verse>
				<verse number="20">Потоа им заповеда на Своите ученици никому да не кажуваат дека Тој е Месијата.</verse>
				<verse number="21">Оттогаш Исус почна отворено да им кажува на Своите ученици дека Тој ќе мора да оди во Ерусалим и дека таму ќе претрпи многу од старешините, од високото свештенство и од вероучителите, и дека ќе биде убиен, но по три дни ќе воскресне.</verse>
				<verse number="22">Петар, пак, го тргна настрана и почна да го одвратува, велејќи: „Никако, Господе! Тоа не смее да се случи со Тебе!“</verse>
				<verse number="23">А Исус му се заврте и му рече: „Бегај од Мене, Сатано! Се обидуваш да Ми го попречиш патот; зашто тоа што го велиш е човечко размислување, а не Божјо!“</verse>
				<verse number="24">Тогаш Исус им рече на Своите ученици: „Тој што сака да стане Мој следбеник треба да се откаже од своите себични амбиции, да си го понесе својот крст и да тргне по Моите стапки.</verse>
				<verse number="25">Зашто, секој што сака да си го чува животот само за себе ќе го загуби; а кој ќе го даде животот за Мене пак ќе си го најде.</verse>
				<verse number="26">А каква ќе му биде ползата на човекот, ако и сиот свет го добие, а својата душа ја загуби!? Има ли нешто повредно од твојата душа?</verse>
				<verse number="27">Кога Јас, Синот Човечки, ќе дојдам во сета слава на Мојот небесен Татко, во придружба на светите ангели, тогаш ќе му платам на секого според неговите дела.</verse>
				<verse number="28">Ве уверувам дека меѓу вас има некои кои нема да умрат додека не Ме видат Мене, Синот Човечки, како доаѓам во Своето царство!“</verse>
			</chapter>
			<chapter number="17">
				<verse number="1">По шест дни, Исус ги зеде со Себе Петар и браќата Јаков и Јован и ги поведе насамо на една висока планина.</verse>
				<verse number="2">Таму Тој се преобрази пред нив: лицето Му болсна како Сонцето, а облеката му стана блескаво бела, како светлина.</verse>
				<verse number="3">Наеднаш се појавија Мојсеј и пророкот Илија и разговараа со Исус.</verse>
				<verse number="4">Тогаш Петар Му рече на Исус: „Господе, колку ни е убаво овде! Ако сакаш, да направиме овде три колиби: една за Тебе, една за Мојсеј и една за Илија.“</verse>
				<verse number="5">Додека тој зборуваше, блескав облак ги засени и се чу глас од облакот: „Ова е Мојот Син Мојот љубимец, со Кого наполно Сум задоволен; Него слушајте Го!“</verse>
				<verse number="6">Кога го слушнаа гласот, учениците многу се исплашија и паднаа ничкум.</verse>
				<verse number="7">Исус им пријде, ги допре и им рече: „Станете и не плашете се!“</verse>
				<verse number="8">Кога тие ги кренаа своите погледи, Го видоа само Исус и никој друг.</verse>
				<verse number="9">Додека слегуваа од планината, Исус им нареди: „Не кажувајте му никому за ова што го видовте, си додека Јас, Синот Човечки, не воскреснам од мртвите.“</verse>
				<verse number="10">Тогаш учениците Го прашаа: „Зошто вероучителите велат дека пред да дојде Месијата, повторно ќе се појави пророкот Илија?“</verse>
				<verse number="11">„Секако“ им одговори Исус. „Најпрво треба да дојде Илија и да подготви си.</verse>
				<verse number="12">Но Јас ви кажувам дека Илија веќе дојде, а тие не го познаа и му го направија тоа што го сакаа. Така ќе мора да настрада од нив и Синот Човечки.“</verse>
				<verse number="13">Тогаш им стана јасно дека Исус им говореше за Јован Крстител.</verse>
				<verse number="14">Кога се вратија меѓу народот, на Исус Му пријде еден човек, клекна на колена,</verse>
				<verse number="15">и Му рече: „Господе, имај милост за син ми, зашто добива епилептични напади и многу се мачи; честопати паѓа де во оган де во вода.</verse>
				<verse number="16">Го носев кај Твоите ученици, но тие не можеа да го излекуваат.“</verse>
				<verse number="17">А Исус, во одговор рече: „О, тврдоглав и неверен народе! До кога ќе морам да останам со вас и да ве поднесувам? Донесете Ми го момчето!“</verse>
				<verse number="18">Потоа со заповед го избрка демонскиот дух од него и во истиот миг момчето оздраве.</verse>
				<verse number="19">Подоцна Му пријдоа насамо Неговите ученици и Го прашаа: „Зошто не можевме ние да го избркаме демонскиот дух?“</verse>
				<verse number="20">„Бидејќи немате доволно вера“ им одговори Исус. „Зашто, ве уверувам, дека, кога би имале вера само колку едно синапово зрнце, би можеле да ђ речете на оваа планина: ,Премести се одовде таму!‘ и таа ќе се премести. И ништо не би ви било неможно.“</verse>
				<verse number="21">(„Овој вид демон може да се изгони само ако претходно сте биле на молитва и пост.“)</verse>
				<verse number="22">Еден ден, кога учениците се беа вратиле во Галилеја, Исус им рече: „Наскоро Јас, Синот Човечки, ќе бидам предаден во рацете на луѓето.</verse>
				<verse number="23">Тие ќе Ме убијат, но на третиот ден ќе воскреснам.“ Ова многу ги ожалости учениците.</verse>
				<verse number="24">Кога дојдоа во градот Кафарнаум, на Петар му пријдоа наплатувачите на данок за храмот и му рекоа: „Ќе плати ли вашиот Учител данок за храмот?“</verse>
				<verse number="25">„Секако!“ им одговори Петар. А кога Петар се врати дома, Исус го пресретна и го праша: „Што мислиш, Симоне, од кого наплатуваат данок земните цареви: од сопствените синови или од туѓите?“</verse>
				<verse number="26">„Од туѓите!“ одговори Петар. Тогаш Исус му рече: „Значи, синовите се ослободени од плаќање.</verse>
				<verse number="27">Но, за да не ги соблазниме, појди до морето, фрли јадица и отвори ђ ја устата на првата риба што ќе ја фатиш; во неа ќе најдеш една пара што ќе биде доволна да платиш данок и за Мене и за себе.“</verse>
			</chapter>
			<chapter number="18">
				<verse number="1">Во тоа време учениците дојдоа кај Исус и Го прашаа: „Кој од нас ќе биде најголем во небесното царство?“</verse>
				<verse number="2">Исус повика кај Себе едно детенце, го исправи пред нив</verse>
				<verse number="3">и им рече: „Ве уверувам дека, доколку не се покаете и не станете како малите деца, нема ни да влезете во небесното царство!</verse>
				<verse number="4">Најголем во небесното царство е оној што ќе се понизи и ќе биде како ова детенце.</verse>
				<verse number="5">И кој ќе прими едно вакво детенце во Мое име, Мене ме прима.“</verse>
				<verse number="6">„Ако некој биде причинител за отстапување од верата во Мене на едно од овие најмаливе, подобро би му било да си стави воденички камен околу вратот и да се удави на дното од морето!</verse>
				<verse number="7">Страшно е што на светот има причинители поради кои луѓе отпаѓаат од верата. Навистина, такви секогаш има, но тешко си му на оној преку кого причините за невера доаѓаат!“</verse>
				<verse number="8">„Ако твојата рака или нога те наведува на грев отсечи ја и фрли ја! Подобро е да влезеш во вечниот живот со една рака или со една нога, отколку со двете да завршиш во вечниот оган!</verse>
				<verse number="9">Или, ако твоето око те наведува на грев извади го и фрли го! Подобро е да влезеш во вечниот живот, макар и со едно око, отколку со две очи да бидеш фрлен во огнениот пекол!“</verse>
				<verse number="10">„Внимавајте да не потцените ниедно од овие најмалечкиве, зашто нивните ангели на небото се постојано со Мојот небесен Татко.“</verse>
				<verse number="11">(Зашто Синот Човечки дојде за да ги спаси оние што се загубени.)</verse>
				<verse number="12">„Што мислите: ако некој има сто овци и една од нив се загуби, нема ли да ги остави деведесет и деветте и да појде по ридот да ја бара загубената?</verse>
				<verse number="13">Па кога ќе ја најде, сигурно ќе ђ се радува повеќе отколку на деведесет и деветте кои не се загубиле!</verse>
				<verse number="14">Така ни вашиот небесен Татко не сака да се загуби ниедна душа, макар и од овие најмалечкиве.“</verse>
				<verse number="15">„Ако некој христијанин ти згреши, појди кај него и укажи му ја грешката насамо. Ако те послуша повторно си го придобил како свој ближен.</verse>
				<verse number="16">Ако не те послуша, појди кај него со уште еден или двајца сведоци, за да биде утврдена секоја изјава пред двајца или тројца сведоци.</verse>
				<verse number="17">Ако тој и нив не ги послуша, тогаш изнеси ја целата работа пред црквата. Доколку тој и црквата не ја послуша, тогаш однесувај се спрема него како спрема неверник или како спрема собирач на данок.“</verse>
				<verse number="18">„Зашто, ве уверувам, дека, она што ќе го врзете на Земјата ќе остане врзано и на небесата, и она што ќе го разврзете на Земјата ќе биде разврзано и на небесата.</verse>
				<verse number="19">Исто така, ви го кажувам и ова: ако двајца од вас на Земјата сложно се молат за нешто, Мојот небесен Татко ќе им го исполни.</verse>
				<verse number="20">Зашто, каде што двајца или тројца ќе се здружат под Моето име, и Јас сум таму, меѓу нив.“</verse>
				<verse number="21">Тогаш Петар Му пристапи на Исус и Го праша: „Ако еден од моите браќа повеќепати ми згреши, колкупати треба да му простувам? Седум пати ли?“</verse>
				<verse number="22">А Исус му одговори: „Не седумпати, туку седумдесет пати по седум!</verse>
				<verse number="23">Ќе ви објаснам преку една споредба. Небесното царство може да се спореди со цар којшто решил да си ги расчисти сметките со своите слуги на кои им позајмил од своите пари.</verse>
				<verse number="24">Кога почна да проверува, му доведоа еден што му должеше десет илјади таланти.</verse>
				<verse number="25">Бидејќи слугата не можеше да си го плати долгот, господарот нареди да биде продаден како роб заедно со жената и децата и со си што поседуваа, па така да си го наплати долгот.</verse>
				<verse number="26">Тогаш слугата падна ничкум пред царот и почна да го моли: „Стрпи се со мене и ќе ти го исплатам целиот долг!“</verse>
				<verse number="27">На царот му падна жал и го пушти, отпишувајќи му го долгот.</verse>
				<verse number="28">Но кога овој слуга излезе, сретна еден од своите другари кој му должеше сто денарии, па го фати за гуша и почна да го дави, викајќи му: „Врати ми го долгот!“</verse>
				<verse number="29">Тогаш неговиот другар клекна и почна да го моли: „Стрпи се со мене и ќе ти го исплатам целиот долг!“</verse>
				<verse number="30">Но овој не сакаше, туку го фрли в затвор додека не му го врати долгот.</verse>
				<verse number="31">Кога другите слуги видоа што се случи, многу се огорчија, па отидоа кај царот и му го кажаа сето ова.</verse>
				<verse number="32">Тогаш царот го повика оној слуга и му рече: „Колку си лош! Кога ти ме молеше, јас ти го простив целиот долг.</verse>
				<verse number="33">Не требаше ли да му се смилуваш на твојот другар како што јас ти се смилував!?“</verse>
				<verse number="34">Царот беше толку лут, што го фрли овој слуга в затвор, додека не му го врати целиот долг.</verse>
				<verse number="35">Така ќе постапи со вас и Мојот небесен Татко, доколку од срце не си простувате едни на други.“</verse>
			</chapter>
			<chapter number="19">
				<verse number="1">Откако го доврши ова излагање, Исус си замина од Галилеја и дојде на јудејска територија, од спротивната страна на реката Јордан.</verse>
				<verse number="2">Голема толпа народ одеше по Него и Тој ги исцелуваше болните.</verse>
				<verse number="3">Некои од фарисеите Му пријдоа на Исус и, сакајќи да Му постават замка, го прашаа: „Дали е во согласност со верскиот Закон мажот да има право да се разведе од својата жена за каква и да е причина?“</verse>
				<verse number="4">Исус им одговори: „Зар не сте читале во Светото Писмо дека на почетокот Творецот создаде маж и жена,</verse>
				<verse number="5">и дека тогаш Тој рече: ,При стапување во брак, човекот ќе се одвои од својот татко и од својата мајка и ќе се присоедини кон својата жена и двајцата ќе станат едно тело?‘</verse>
				<verse number="6">Според тоа, тие не се повеќе двајца, туку еден. Никој не смее да ги раздружува оние што Бог ги здружил во брак!“</verse>
				<verse number="7">На ова, тие Го прашаа: „Тогаш, зошто Мојсеј издаде уредба според која мажот може да ја отпушти својата жена ако ђ даде потврда за развод?“</verse>
				<verse number="8">А Исус им одговори: „Мојсеј ви дозволи да се разведувате од вашите жени бидејќи вие сте луѓе со закоравени срца. Но, на почетокот не беше така.</verse>
				<verse number="9">Затоа ви велам дека секој човек што ќе се разведе од својата жена, освен по основа на брачно неверство, извршува прељуба доколку се ожени со друга; и тој што ќе се ожени со распуштеница, исто така, врши прељуба.“</verse>
				<verse number="10">Неговите ученици Му рекоа: „Ако е таква обврската меѓу мажот и жената, тогаш подобро е човек да не се жени!“</verse>
				<verse number="11">А Исус им рече: „Тоа можат да го прифатат само оние што Бог ги оспособил да живеат сами.</verse>
				<verse number="12">Зашто, има разни причини поради кои некои луѓе не се женат: едни се по природа евнуси, други се направени евнуси од луѓе, а трети се откажуваат од стапување во брак за да се посветат на работа за небесното царство. Кој може да го прифати ова учење нека го прифати.“</verse>
				<verse number="13">Некои луѓе ги носеа своите дечиња кај Исус за да ги положи рацете над нив и да се моли за нив. Учениците, пак, ги одвраќаа,</verse>
				<verse number="14">на што Исус им рече: „Пуштете ги децата да дојдат кај Мене, и не одвраќајте ги, зашто небесното царство им припаѓа на таквите како нив!“</verse>
				<verse number="15">Откако Исус ги положи рацете врз нив и ги благослови, си замина оттаму.</verse>
				<verse number="16">Еднаш, кај Исус дојде еден млад човек и го праша: „Добар Учителе, какви добри дела треба да направам за да се здобијам со вечен живот?“</verse>
				<verse number="17">А Исус му одговори: „Зошто ме прашуваш во врска со доброто? Има само Еден што е добар а тоа е Бог. Ако сакаш да добиеш вечен живот, придржувај се кон Божјите заповеди.“</verse>
				<verse number="18">„Кои заповеди?“ го праша човекот, на што Исус му одговори: „Не убивај, не врши прељуба, не кради, не обвинувај лажно;</verse>
				<verse number="19">почитувај ги татка си и мајка си и сакај ги своите ближни како себеси.“</verse>
				<verse number="20">Во одговор, младиот човек рече: „Кон сето тоа се придржував; што треба уште да направам?“</verse>
				<verse number="21">Исус му рече: „Ако сакаш да бидеш совршен, тогаш оди и продај си што имаш и раздели им ги парите на сиромасите, а ти ќе имаш богатство на небото. Потоа тргни по Мене и стани Мој следбеник.“</verse>
				<verse number="22">Кога го чу ова, младиот човек си замина разочаран, бидејќи поседуваше голем имот.</verse>
				<verse number="23">Тогаш Исус им рече на Своите ученици: „Навистина, на богатите ќе им биде многу тешко да влезат во небесното царство.</verse>
				<verse number="24">Ве уверувам дека полесно камила ќе се спровре низ иглени уши, отколку богат човек да влезе во небесното царство!“</verse>
				<verse number="25">Слушајќи го ова, учениците се зачудија и Го прашаа: „Тогаш, кој може да се спаси!?“</verse>
				<verse number="26">Исус го впери погледот во нив и им рече: „За луѓето е невозможно, но за Бог нема ништо невозможно!“</verse>
				<verse number="27">Тогаш Петар проговори и Му рече на Исус: „Ете, ние оставивме си и станавме Твои следбеници. Што ќе добиеме за возврат?“</verse>
				<verse number="28">Исус им рече: „Ве уверувам вас, коишто станавте Мои следбеници, дека во новиот свет, кога Јас, Синот Човечки, ќе седнам на Својот славен престол, вие ќе седнете на дванаесет престоли и ќе владеете над дванаесетте Израелски племиња.</verse>
				<verse number="29">А секој од вас што оставил куќа, или браќа, или сестри, или татко, или мајка, или жена, или деца, или ниви заради Мене ќе добие стопати повеќе, а ќе наследи и вечен живот.</verse>
				<verse number="30">Но мнозина кои сега се први, ќе бидат последни, а мнозина кои сега се последни, ќе бидат први.“</verse>
			</chapter>
			<chapter number="20">
				<verse number="1">„Небесното царство може да се опише со ваква споредба: Еден домаќин излезе рано наутро да повика наемни работници за своето лозје.</verse>
				<verse number="2">Се погоди со нив да им плати по една надница и ги испрати на лозјето.</verse>
				<verse number="3">Околу девет часот наутро, тој повторно отиде на пазарот и виде и други луѓе кои чекаа за работа,</verse>
				<verse number="4">па им рече: ,Одете и вие на моето лозје, а јас ќе ви платам колку што ви следува.‘ И тие отидоа.</verse>
				<verse number="5">Потоа го направи истото околу дванаесет часот, и уште еднаш околу петнаесет часот.</verse>
				<verse number="6">Кога излезе околу седумнаесет часот, виде и други луѓе како стојат, па им се обрати: ,Зошто безделничите овде цел ден?‘</verse>
				<verse number="7">,Никој не ни понуди работа‘ му одговорија тие. Тогаш и ним им рече: ,Одете и вие на моето лозје!‘</verse>
				<verse number="8">Кога се стемни, господарот му рече на својот надзорник: ,Повикај ги работниците и исплати им по една надница на сите, почнувајќи од последните, па до првите.‘</verse>
				<verse number="9">И така, оние што дојдоа на нивата во седумнаесет часот добија по една надница.</verse>
				<verse number="10">Кога дојдоа на ред првите мислеа дека ќе добијат повеќе, но и тие добија по една надница.</verse>
				<verse number="11">Штом ги примија парите, тие почнаа да мрморат против господарот, велејќи:</verse>
				<verse number="12">,Овие последниве работеа само еден час, а ти ги израмни со нас, кои се мачевме цел ден на жегата!‘</verse>
				<verse number="13">Обраќајќи му се на еден од нив, тој му рече: ,Пријателе, јас тебе не те оштетив. Зар не се погодивме за надницата?</verse>
				<verse number="14">Земи си ја и оди си! А јас сакам да му платам на последниот колку и тебе;</verse>
				<verse number="15">зар немам право да правам што сакам со своите пари? Или, пак, окото ти е завидливо затоа што сум дарежлив!?‘“</verse>
				<verse number="16">И така, тие што сега се последни, тогаш ќе бидат први, а тие што сега се први, тогаш ќе бидат последни“ заклучи Исус.</verse>
				<verse number="17">Одејќи кон Ерусалим, Исус ги тргна настрана дванаесеттемина и додека чекореа по патот, им рече:</verse>
				<verse number="18">„Еве, на пат сме кон Ерусалим; таму Јас, Синот Човечки, ќе им бидам предаден на свештеничките поглавари и на вероучителите.</verse>
				<verse number="19">Тие ќе Ме осудат на смрт и ќе Ме предадат на Римјаните да Ми се подбиваат, да Ме камшикуваат и да Ме распнат. Но на третиот ден Јас ќе воскреснам.“</verse>
				<verse number="20">Тогаш кај Исус дојде мајката на Завдаевите синови, заедно со своите двајца синови, Јаков и Јован, клекна пред Него и Го замоли за една услуга.</verse>
				<verse number="21">„Што сакаш?“ ја праша Исус. „Дај им на моиве два сина почесни места од Твојата десна и лева страна во Твоето царство“ Му рече таа.</verse>
				<verse number="22">Исус им се обрати на двајцата нејзини синови и им рече: „Не знаете што барате. Ќе можете ли да пиете од чашата на Моите страдања, од која Јас ќе пијам?“ А тие Му одговорија: „Ќе можеме!“</verse>
				<verse number="23">„Добро, и вие ќе пиете од Мојата чаша им одоговори Исус но Јас не можам да одредам кој ќе седи од Мојата десна страна, а кој од левата. Тие места им припаѓаат на оние за кои ги определил Мојот небесен Татко.“</verse>
				<verse number="24">Кога преостанатите десет ученици разбраа за ова, им се налутија на двајцата браќа.</verse>
				<verse number="25">Тогаш Исус ги повика кај Себе сите заедно и им рече: „Знаете дека владетелите на овој свет владеат сурово над луѓето.</verse>
				<verse number="26">Но, меѓу вас не треба да биде така. Напротив, ако некој сака да биде водач меѓу вас нека им служи на сите.</verse>
				<verse number="27">Тој што сака да биде прв меѓу вас, нека ви биде слуга</verse>
				<verse number="28">како што Јас, Синот Човечки, не дојдов за да Ми служат, туку Јас да им служам на луѓето и да го дадам Својот живот како откупнина за мнозина.“</verse>
				<verse number="29">На излегување од градот Јерихо, голема толпа народ врвеше по Исус и Неговите ученици.</verse>
				<verse number="30">Покрај патот седеа двајца слепи и штом слушнаа дека Исус минува оттаму почнаа да викаат на сиот глас: „Господе, Сине Давидов, покажи милост спрема нас!“</verse>
				<verse number="31">Народот се обидуваше да ги замолкне, но тие уште погласно викаа: „Господе, Сине Давидов, покажи милост спрема нас!“</verse>
				<verse number="32">Исус застана, ги повика кај Себе и ги праша: „Што сакате да сторам за вас?“</verse>
				<verse number="33">„Да прогледаме, Господе!“ му одговорија тие.</verse>
				<verse number="34">Исус се сожали и им ги допре очите и тие наеднаш прогледаа и тргнаа по Него.</verse>
			</chapter>
			<chapter number="21">
				<verse number="1">Пристигнувајќи во близина на Ерусалим, дојдоа во градот Бетфага, на Маслиновата Гора, од каде што Исус испрати двајца од Своите ученици,</verse>
				<verse number="2">порачувајќи им вака: „Отидете во селото пред вас; таму веднаш ќе најдете врзана магарица со нејзиното младо магаренце. Одврзете ги и доведете Ми ги овде.</verse>
				<verse number="3">Ако некој нешто ви приговори, кажете му дека му се потребни на Господарот и тој веднаш ќе ги пушти.“</verse>
				<verse number="4">Ова се случуваше за да се исполни претскажаното од пророкот Захарија:</verse>
				<verse number="5">„Порачајте му на Ерусалим: Еве Го, иде Твојот цар, понизно јавајќи на магарица и на магаренце -рожбата на магарицата.“</verse>
				<verse number="6">Учениците отидоа и го извршија она што им го беше заповедал Исус:</verse>
				<verse number="7">ги доведоа магарицата и младото магаренце, ги ставија врз нив своите облеки и Исус седна на нив.</verse>
				<verse number="8">Голем број луѓе ги постилаа своите облеки по патот; други кршеа гранчиња од дрвјата и ги постилаа на патот.</verse>
				<verse number="9">А народот што врвеше пред Исус, како и оние што одеа по Него, воскликнуваа, извикувајќи: „Спаси ни сега, Давидов Сине! Благословен е Тој што доаѓа во името Господово! Спаси ни сега Ти, Кој доаѓаш од небесните височини!“</verse>
				<verse number="10">Кога Исус влезе во Ерусалим, целиот град се раздвижи и почна да прашува: „Кој е Овој?“</verse>
				<verse number="11">А народот одговараше: „Овој е пророкот Исус од градот Назарет, во покраината Галилеја!“</verse>
				<verse number="12">Исус влезе во Божјиот храм и ги истера сите кои купуваа и продаваа во храмот. Им ги преврте масите на менувачите на пари и тезгите на продавачите на гулаби,</verse>
				<verse number="13">и им рече: „Во Светото Писмо пишува дека Бог рекол: ,Мојот храм нека биде место за молитва.‘ А вие го претворивте во разбојничко дувло!“</verse>
				<verse number="14">Во храмот Му доаѓаа на Исус слепи и сакати и Тој ги исцелуваше.</verse>
				<verse number="15">Но свештеничките поглавари и вероучителите се разгневија кога ги видоа чудата што Исус ги правеше и радосните извици на децата во храмот кои извикуваа: „Спаси ни сега, Давидов Сине!“</verse>
				<verse number="16">И Му рекоа: „Слушаш ли што извикуваат децата!?“ А Исус им одговори: „Да! Зар во Псалмите не сте го читале ова: ,Усните на малите деца и на доенчињата ќе Ти оддаваат слава, Господе!?‘“</verse>
				<verse number="17">Тогаш Исус ги остави и излегувајќи од градот дојде во Бетанија, каде што и ноќеваше.</verse>
				<verse number="18">Рано утредента, на враќањето во Ерусалим, Исус огладне.</verse>
				<verse number="19">Забележувајќи една смоква покрај патот, се доближи, но бидејќи на неа најде само лисје, ја проколна, велејќи: „Род да нема на тебе довека!“ И смоквата веднаш се исуши.</verse>
				<verse number="20">Вчудовидени од оваа глетка, учениците Го прашаа: „Како можеше смоквата наеднаш да се исуши?“</verse>
				<verse number="21">А Исус им одговори: „Ве уверувам дека, доколку имате вера и не се сомневате, не само што ќе можете да го правите тоа што ђ се случи на смоквата, туку, ако и на оваа планина ђ речете: ,Подигни се и фрли се в море!‘ тоа ќе се случи!</verse>
				<verse number="22">Ако верувате, ќе добиете си што ќе побарате преку молитва.“</verse>
				<verse number="23">Кога Исус дојде во храмот и почна да поучува, Му пристапија свештеничките поглавари и народните старешини и Го прашаа: „Со какво право го правиш ова? Кој те овластил?“</verse>
				<verse number="24">Одговарајќи на ова, Исус им рече: „И Јас ќе ве прашам нешто, па ако ми одговорите ќе ви кажам и Јас со какво право го правам ова.</verse>
				<verse number="25">Од каде го доби Јован Крстител правото да крштава: од Бога или од луѓето?“ Тие почнаа меѓу себе да си шепотат: „Ако кажеме дека го доби од Бога, ќе ни рече: ,Тогаш, зошто не му поверувавте?‘</verse>
				<verse number="26">Ако пак кажеме дека го доби од луѓето, се плашиме од народот, зашто сите го сметаа Јована за пророк.“</verse>
				<verse number="27">Затоа, тие Му одговорија: „Не знаеме!“ Тогаш Исус им рече: „Ни Јас нема да ви кажам кој Ми го даде правото да го правам ова што го правам!“</verse>
				<verse number="28">Потоа Исус им рече: „Што мислите за ова што ќе ви го кажам: еден човек имаше два сина. Отиде кај постариот и му рече: ,Синко, ајде појди на лозјето и работи денес таму.‘</verse>
				<verse number="29">Тој му одговори: ,Не сакам!‘ Но подоцна се премисли и отиде.</verse>
				<verse number="30">Таткото отиде и кај помладиот син и му го кажа истото, на што овој рече: ,Ќе одам, господине‘, но не отиде.</verse>
				<verse number="31">Кој од двајцата ја изврши татковата волја?“ Тие Му одговорија: „Постариот!“ Тогаш Исус им рече: „Ве уверувам дека собирачите на данок и блудниците попрвин ќе доспеат во небесното царство отколку вие!</verse>
				<verse number="32">Бидејќи, Јован Крстител дојде кај вас за да ви го покаже патот на праведноста, но вие не му верувавте, додека собирачите на данок и блудниците му веруваа. Дури ни откако го видовте тоа, вие не се покајавте и не му поверувавте.“</verse>
				<verse number="33">Исус продолжи да им зборува на свештеничките поглавари и на народните старешини: „Слушнете ја и оваа приказна. Си беше еднаш еден домаќин, кој насади лозје, го огради со плот, ископа јама за гмечење на грозјето и изгради чуварска кула. Потоа им го даде лозјето под наем на лозарите, а тој замина на пат.</verse>
				<verse number="34">Кога дојде време за гроздобер, тој ги испрати своите слуги кај лозарите, за да му го донесат делот од бербата што му припаѓа како надомест.</verse>
				<verse number="35">Но лозарите ги фатија слугите и едни претепаа, други убија, а некои каменуваа.</verse>
				<verse number="36">Тогаш сопственикот повторно испрати слуги, овојпат во поголем број, но и со нив постапија на ист начин.</verse>
				<verse number="37">Најпосле, сопственикот го испрати својот син, велејќи: ,Белки ќе имаат почит спрема син ми!‘</verse>
				<verse number="38">Но кога лозарите го видоа синот, си рекоа: ,Овој е наследникот! Ајде да го убиеме и да го присвоиме неговото наследство!‘</verse>
				<verse number="39">Го зграпчија, го исфрлија од лозјето и го убија.</verse>
				<verse number="40">Што мислите, како ќе постапи со нив сопственикот на лозјето кога ќе дојде?“ ги запраша Исус.</verse>
				<verse number="41">А тие Му одговорија: „Сигурно ќе ги погуби тие злосторници, а лозјето ќе им го даде под наем на други лозари, кои навреме ќе му го даваат плодот што му припаѓа.“</verse>
				<verse number="42">Исус им рече: „Зар не сте читале што вели Светото Писмо: ,Каменот што ѕидарите го отфрлија, стана каментемелник. Тоа го направи Господ, како прекрасна глетка пред нашите очи!‘“</verse>
				<verse number="43">„Затоа“ им рече Исус „од вас ќе се одземе Божјото царство и ќе им се даде на луѓе кои донесуваат достоен плод.“</verse>
				<verse number="44">(„Кој ќе падне врз тој камен ќе се распарчи, а врз кого ќе падне тој камен ќе го згмечи!“)</verse>
				<verse number="45">Слушајќи ги Исусовите споредби, свештеничките поглавари и фарисеите сфатија дека се однесуваат на нив.</verse>
				<verse number="46">Затоа, тие сакаа да Го уапсат, но се плашеа од народот, кој Го сметаше Исуса за пророк.</verse>
			</chapter>
			<chapter number="22">
				<verse number="1">Продолжувајќи да им зборува преку споредби, Исус им рече:</verse>
				<verse number="2">„Небесното царство може да се спореди со цар кој приредува свадба за својот син.</verse>
				<verse number="3">Ги испраќа своите слуги да ги повикаат поканетите на свадбата, но овие не сакаат да дојдат.</verse>
				<verse number="4">Повторно испраќа други слуги да им порачаат на поканетите: ,Гозбата е приготвена, јунците и телињата се заклани, си е готово, повелете на свадбата!‘</verse>
				<verse number="5">Меѓутоа, поканетите не сакаат да чујат, туку си заминуваат, кој на нива, кој на пазар.</verse>
				<verse number="6">Некои од нив дури ги тепаат слугите и ги убиваат.</verse>
				<verse number="7">Тогаш царот се налутува и испраќа војска да ги погуби убијците и да им го запали градот.</verse>
				<verse number="8">Потоа ги повикува своите слуги и им вели: ,Гозбата е приготвена, но поканетите не се покажаа достојни.</verse>
				<verse number="9">Тргнете сега по раскрсниците и поканете го на свадбата секого што ќе го сретнете.‘</verse>
				<verse number="10">Така, слугите одат и ги доведуваат сите што ќе ги најдат, и добри и лоши. И свадбената сала се наполнува со гости.</verse>
				<verse number="11">Тогаш влегува и царот да се сретне со гостите. Забележува еден човек кој не носи свечена облека и го прашува:</verse>
				<verse number="12">,Пријателе, зошто си дошол овде без свечена облека?‘ А тој молчи.</verse>
				<verse number="13">Тогаш царот им заповеда на слугите: ,Врзете му ги нозете и рацете и фрлете го во најдлабоката темница. Таму ќе има лелекање и чкрипење со заби!‘</verse>
				<verse number="14">Зашто, иако мнозина се поканети, малцина се избрани“ заклучи Исус.</verse>
				<verse number="15">Тогаш фарисеите се повлекоа и почнаа да се договараат како да го уловат Исус да каже нешто за што ќе можат да Го обвинат.</verse>
				<verse number="16">Испратија кај Него некои од своите ученици и од приврзаниците на Ирод, да Го прашаат: „Учителе, познато ни е дека Ти си справедлив и дека секогаш ја зборуваш вистината за Божјиот пат, без оглед на тоа што ќе мислат луѓето, зашто не гледаш кој е кој.</verse>
				<verse number="17">Кажи ни, тогаш, според Тебе, право ли е да му плаќаме данок на римскиот император или не?“</verse>
				<verse number="18">А Исус, знаејќи ја нивната подмолна намера, им рече: „Лицемери едни! Зошто сакате да Ми поставите стапица? Покажете ми една римска пара со која плаќате данок!“</verse>
				<verse number="19">Тие му подадоа една пара,</verse>
				<verse number="20">а Тој ги праша: „Чиј лик и име се втиснати на парава?“</verse>
				<verse number="21">„На императорот!“ му одговорија тие. Тогаш Исус им рече: „Дајте му го на императорот тоа што му припаѓа на императорот, а на Бога тоа што Му припаѓа на Бога!“</verse>
				<verse number="22">Тие останаа вчудовидени од ваквиот одговор, па Го оставија и си заминаа.</verse>
				<verse number="23">Истиот ден кај Исус дојдоа некои садукеи, кои тврдеа дека не постои воскресение од мртвите. Тие Му се обратија вака:</verse>
				<verse number="24">„Учителе! Мојсеј рекол дека, доколку некој маж умре без да остави пород, неговиот брат е должен да ја земе братовата вдовица за жена и да му подигне потомство на својот починат брат.</verse>
				<verse number="25">Кај нас живееја седум браќа. Најстариот умре без пород и му ја остави жена си на својот брат.</verse>
				<verse number="26">Но истото се случи и со вториот и со третиот, си до седмиот.</verse>
				<verse number="27">Најпосле умре и жената.</verse>
				<verse number="28">Чија ќе биде жената на денот на воскресението, кога таа била мажена за сите седуммина?“</verse>
				<verse number="29">„Вие сте во заблуда“ им рече Исус „бидејќи не ги познавате ниту Светото Писмо ниту Божјата сила!</verse>
				<verse number="30">Зашто, кога луѓето ќе воскреснат, тие нема да бидат ни женети ни мажени, туку ќе бидат како ангелите на небото.</verse>
				<verse number="31">А што се однесува до воскресението на мртвите, зар не сте го прочитале тоа што ви го вели Бог:</verse>
				<verse number="32">,Јас Сум Бог на Авраам, Бог на Исак и Бог на Јаков!‘ Значи, тие се живи, а не мртви, зашто Тој не е Бог на мртвите, туку на живите!“</verse>
				<verse number="33">Слушајќи го ова излагање на Исус, народот беше воодушевен.</verse>
				<verse number="34">Кога фарисеите разбраа дека Исус ги замолкнал садукеите, се собраа заедно,</verse>
				<verse number="35">и еден од нив, кој беше вероучител, сакајќи да Му постави стапица, Го праша:</verse>
				<verse number="36">„Учителе! Која е најважната заповед во Божјиот Закон?“</verse>
				<verse number="37">Исус му одговори: „Сакај Го Господ, својот Бог, со сето срце, со сета душа и со сиот разум“.</verse>
				<verse number="38">Тоа е првата и наедно најважната заповед.</verse>
				<verse number="39">А втората е слична на првата, и гласи: „Сакај го својот ближен како самиот себе!“</verse>
				<verse number="40">Основата на целиот Божји Закон и целото учење на пророците, се овие две заповеди.</verse>
				<verse number="41">Кога се насобраа поголем број фарисеи, Исус ги запраша:</verse>
				<verse number="42">„Што мислите, чиј потомок е Месијата?“ Тие Му одговорија: „Давидов!“</verse>
				<verse number="43">А Исус им рече: „Како тогаш Давид, поттикнат од Божјиот Дух, го нарече Месијата ,Господ‘, кога рече:</verse>
				<verse number="44">,Му рече Јахве на Мојот Господ: седни од Мојата десна страна, додека не ги соборам Твоите непријатели под нозете Твои!‘</verse>
				<verse number="45">Значи, ако Давид го нарече Месијата ,Господ‘, како може, тогаш, Тој да му биде потомок?“</verse>
				<verse number="46">На ова никој не можеше да Му одговори ни збор на Исус и од тој ден никој повеќе не се осмелуваше да Му поставува прашања.</verse>
			</chapter>
			<chapter number="23">
				<verse number="1">Потоа Исус им се обрати на луѓето и на Своите ученици:</verse>
				<verse number="2">„Вероучителите и фарисеите се овластени да ве поучуваат од Мојсеевиот Закон.</verse>
				<verse number="3">Затоа, извршувајте го и слушајте го она што тие го проповедаат; но не угледувајте се на нив, бидејќи тие не го практикуваат тоа што го проповедаат.</verse>
				<verse number="4">Тие им товарат на луѓето тешки товари кои одвај можат да се носат, а самите ни со прст не помагаат.</verse>
				<verse number="5">Си што прават тие, го прават за да се покажат пред луѓето: со себе носат дебели молитвеници, си пришиваат долги реси на своите мантии,</verse>
				<verse number="6">ги сакаат почесните места на гозбите и челните места по храмовите;</verse>
				<verse number="7">сакаат да бидат поздравувани на јавни места и нарекувани со почесни титули.</verse>
				<verse number="8">А вие немојте да се нарекувате со почесни титули, бидејќи само Еден е Тој што заслужува почесна титула, а сите вие сте браќа.</verse>
				<verse number="9">И на никого на Земјава не обрнувајте му се со „Оче“, зашто имате само еден Отец, а тоа е Бог на небото.</verse>
				<verse number="10">Не треба да се нарекувате ни водачи, зашто имате само еден Водач, а тоа е Месијата.</verse>
				<verse number="11">Најголемиот меѓу вас нека ви биде слуга,</verse>
				<verse number="12">зашто, кој се возвишува, ќе биде понижен, а кој се понизува, ќе биде возвишен.“</verse>
				<verse number="13">„Тешко вам, вероучители и фарисеи, лицемери ниедни! Вие пред носот на луѓето им ги затворате вратите на небесното царство: ниту вие влегувате, ниту ги пуштате да влезат оние кои се обидуваат!</verse>
				<verse number="14">(Тешко вам, вероучители и фарисеи, лицемери ниедни! Вие ги искористувате вдовиците и ги ограбувате нивните домови, а потоа редите долги молитви! Затоа вие ќе бидете посурово казнети!)</verse>
				<verse number="15">Тешко вам, вероучители и фарисеи, лицемери ниедни! Океани и земји обиколувате за да придобиете еден следбеник, а кога ќе го придобиете го претворате во син на пеколот, двапати полош од вас!</verse>
				<verse number="16">Тешко вам, слепи водачи, кои велите: ,Ако некој се заколне во Божјиот храм, тоа на ништо не го обврзува, но ако се заколне во црковното злато, тогаш, тоа го обврзува!‘</verse>
				<verse number="17">Безумници и слепци ниедни! Што е поважно: златото или храмот што го прави златото да биде свето!?</verse>
				<verse number="18">И ова го велите: ,Ако некој се заколне во олтарот, тоа на ништо не го обврзува, а ако се заколне во жртвениот прилог на олтарот, тогаш, тоа го обврзува!‘</verse>
				<verse number="19">Слепци ниедни! Што е поважно: жртвениот прилог на олтарот или олтарот што го прави прилогот да биде свет!?</verse>
				<verse number="20">Тој што се заколнува во олтарот, се заколнува во него и во си што е на него!</verse>
				<verse number="21">Тој што се заколнува во храмот, се заколнува во него и во Бога Кој е присутен во него!</verse>
				<verse number="22">Тој што се заколнува во небото, се заколнува во Божјиот престол и во Бога, Кој седи на него!</verse>
				<verse number="23">Тешко вам, вероучители и фарисеи, лицемери ниедни! Вие давате десеток од зачините, како што се нането, копрата и кимот, а ги запоставувате најважните барања на Божјиот Закон: праведноста, милоста и верата! Да, десеток треба да давате, но не смеете да ги запоставувате најважните работи.</verse>
				<verse number="24">Слепи водачи ниедни! Комарец цедите, а камила голтате!</verse>
				<verse number="25">Тешко вам, вероучители и фарисеи, лицемери ниедни! Чашите и чиниите однадвор ги миете, а однатре се полни со она што сте го зеле преку грабеж и себично лакомство!</verse>
				<verse number="26">Слеп фарисеју! Прво нека биде чисто тоа што е во чашата, па ќе ђ биде чиста и надворешноста!</verse>
				<verse number="27">Тешко вам, вероучители и фарисеи, лицемери ниедни! Вие сте како варосани гробови кои однадвор изгледаат убаво, а внатре се полни со коски на мртовци и со изгниени трупови!</verse>
				<verse number="28">На луѓето им се прикажувате како праведници, а однатре сте полни со лицемерство и гревови!“</verse>
				<verse number="29">„Тешко вам, вероучители и фарисеи, лицемери ниедни! Вие им ѕидате гробници на пророците и ги украсувате спомениците на праведниците,</verse>
				<verse number="30">и велите: ,Да живеевме во времето на нашите предци, ние немаше да соучествуваме во убивањето на пророците!‘</verse>
				<verse number="31">Така самите признавате дека сте им потомци на оние што ги убиваа пророците!</verse>
				<verse number="32">Затоа, ајде, довршете го делото на вашите предци!</verse>
				<verse number="33">Змии ниедни и змиски рожби! Како ќе ја избегнете пресудата за во пеколот!?</verse>
				<verse number="34">Затоа, еве, испраќам меѓу вас пророци и мудри луѓе и вероучители, а вие некои од нив ќе убиете, на крст ќе ги распнете, а некои ќе ги камшикувате по синагогите и ќе ги прогонувате од еден град во друг.</verse>
				<verse number="35">Така, врз вас ќе падне казната за сите невини жртви на Земјата, од убиството на праведниот Авел до убиството на Захарија, синот на Берекија, кого го убивте меѓу храмот и жртвеникот!</verse>
				<verse number="36">Ве уверувам дека казната за сите овие убиства ќе падне врз оваа генерација!</verse>
				<verse number="37">Ерусалиме, Ерусалиме, што ги убиваш пророците и ги каменуваш Божјите пратеници испратени во тебе! Колкупати сакав да ги закрилам твоите жители како квачката што ги собира пилињата свои под крилјата, но вие не сакавте!</verse>
				<verse number="38">Затоа, вашиот храм ќе ви се препушти вам и ќе запусти.</verse>
				<verse number="39">Ви кажувам дека отсега нема да Ме видите си додека не речете: ,Благословен да биде Оној што доаѓа во името на Господ!‘“</verse>
			</chapter>
			<chapter number="24">
				<verse number="1">Кога Исус го напушташе храмот во Ерусалим и си заминуваше оттаму, Неговите ученици Му пријдоа и почнаа да Му ги покажуваат градбите на храмот.</verse>
				<verse number="2">А Тој им рече: „Ги гледате ли сите овие градби? Ве уверувам дека од нив нема да остане камен врз камен, зашто ќе бидат разурнати!“</verse>
				<verse number="3">Подоцна, кога Исус седеше на падините од Маслиновата Гора, Му пријдоа Неговите ученици и насамо Го прашаа: „Кажи ни кога ќе се случи сето тоа и по што ќе го познаеме времето на Твоето повторно доаѓање и крајот на светот?“</verse>
				<verse number="4">Исус им одговори: „Чувајте се некој да не ве заведе.</verse>
				<verse number="5">Бидејќи мнозина ќе се појават под Моето име и ќе ви говорат: ,Јас сум Месијата!‘ и ќе измамат мнозина.</verse>
				<verse number="6">Ќе избувнат војни во близина и војни во далечина. Да не ве обзема паника, зашто тоа мора да се случи, иако тоа не значи дека веќе дошол крајот.</verse>
				<verse number="7">Народите ќе војуваат едни против други, и држави против други држави. Глад и земјотреси ќе погодат многу места.</verse>
				<verse number="8">Сето ова ќе биде само како почеток на породилни болки!“</verse>
				<verse number="9">„Тогаш вас ќе ве апсат, ќе ве казнуваат и ќе ве убиваат. Поради верата во Мене, по целиот свет ќе ве мразат.</verse>
				<verse number="10">Во тоа време мнозина ќе се откажат од верата во Мене; едни други ќе се издаваат и меѓусебно ќе се мразат.</verse>
				<verse number="11">Ќе се појават и многу лажни пророци и ќе заведат мнозина.</verse>
				<verse number="12">Грешноста ќе земе таков замав, што љубовта меѓу луѓето ќе станува си постудена.</verse>
				<verse number="13">Но тој што докрај ќе се одржи, ќе се спаси.</verse>
				<verse number="14">А Радосната вест за небесното царство ќе се проповеда по целиот свет, за да ја чујат сите народи. Тогаш ќе дојде крајот.“</verse>
				<verse number="15">„Значи, кога ќе видите дека богохулникот што пустоши се наместил на светото место за ова пишува пророкот Даниел, и секој читател треба да обрне внимание</verse>
				<verse number="16">тогаш, оние што ќе се најдат во покраината Јудеја нека бегаат кон планините,</verse>
				<verse number="17">тој што ќе се најде на покривот, да не слегува долу да земе нешто од покуќнината,</verse>
				<verse number="18">а тој што е на нива, да не се враќа дома за да си го земе палтото!</verse>
				<verse number="19">Тоа ќе биде посебно тешко време за трудниците и за доилките!</verse>
				<verse number="20">Молете Го Бога вашето бегство да не се случи зиме или во саботен ден!</verse>
				<verse number="21">Зашто, тогаш ќе има такви маки, какви што немало од создавањето на светот досега, ниту пак ќе ги има во иднина.</verse>
				<verse number="22">Да не беше предвидено скратување на тоа време, никој не би преживеал; но тоа време ќе се скрати, заради избраните од Бога.“</verse>
				<verse number="23">„Ако некој тогаш ви рече: ,Еве Го Месијата овде!‘ не верувајте му!</verse>
				<verse number="24">Зашто, ќе се појават лажни месии и лажни пророци и ќе изведат големи знаци и чуда, обидувајќи се да ги измамат избраните од Бога, ако е можно.</verse>
				<verse number="25">Еве, однапред ви кажав.</verse>
				<verse number="26">Значи, ако ви речат: ,Ене Го Месијата во пустината!‘ не одете таму; или: ,Еве Го, се крие овде!‘ не верувајте им!</verse>
				<verse number="27">Зашто, Синот Човечки ќе дојде како молскавица што ќе болсне на исток и веднаш ќе се види на запад!</verse>
				<verse number="28">Каде што е мршата, таму ќе се соберат и мршојадците.“</verse>
				<verse number="29">„Веднаш по неволите во тие дни, ќе потемни Сонцето, Месечината ќе престане да свети, од небото ѕвезди ќе паѓаат и небесните сили ќе се разнишаат.</verse>
				<verse number="30">Тогаш, конечно на небото ќе се појави знакот на Месијата, Синот Човечки; и ќе залелекаат сите народи на Земјата кога ќе Го видат Синот Човечки како доаѓа на облаците со моќ и величествена слава.</verse>
				<verse number="31">Тој ќе ги испрати Своите ангели со громогласен звук од труба да ги соберат Неговите избраници од сите четири страни на светот, од едниот до другиот крај на светот.“</verse>
				<verse number="32">„Сфатете ја оваа споредба преку примерот со смоквата: штом ќе ђ се подмладат гранките и ќе пуштат лисје, знаете дека наближува летото.</verse>
				<verse number="33">Така и вие, кога ќе видите дека сите овие случки што ви ги опишав се одвиваат, ќе знаете дека дошло времето и веќе е на прагот.</verse>
				<verse number="34">Ве уверувам дека сите овие настани ќе се одиграат пред да изумре оваа генерација.</verse>
				<verse number="35">Небото и Земјата ќе ги снема, но Моите зборови ќе останат!</verse>
				<verse number="36">А денот и часот на Христовото враќање никому не му се откриени, дури ни на ангелите на небото, ниту пак на Божјиот Син. Само небесниот Татко ги знае.</verse>
				<verse number="37">Кога ќе дојде Синот Човечки, состојбата во светот ќе биде како во времето на Ное.</verse>
				<verse number="38">Имено, пред самиот потоп, луѓето јадеа, пиеја, се женеа и се мажеа си до денот кога Ное влезе во бродот;</verse>
				<verse number="39">и не сфатија што се случува, додека не дојде потопот и ги однесе сите. Така ќе биде и кога ќе се врати Синот Човечки.</verse>
				<verse number="40">Во тој миг, од двајца што ќе работат на нива, едниот ќе биде земен на небото, а другиот оставен;</verse>
				<verse number="41">од две жени што ќе мелат во мелница, едната ќе биде земена, а другата оставена.</verse>
				<verse number="42">Значи, бидете подготвени, зашто не го знаете денот во кој вашиот Господ ќе се врати.</verse>
				<verse number="43">Но да знаете дека, кога еден домаќин би знаел во кое време на ноќта ќе му дојде крадец, тој би останал буден и не би дозволил да му провали во куќата!</verse>
				<verse number="44">Значи, бидете духовно подготвени, зашто Јас, Синот Човечки, ќе дојдам во час во кој не Ме очекувате!“</verse>
				<verse number="45">„Значи, за кој слуга може да се рече дека е мудар и верен? Тоа е оној слуга што добил задача од својот господар да ги надгледува сите други слуги и навреме да ги храни,</verse>
				<verse number="46">и кој навистина си ја извршува задачата што му е доверена. Блазе си на таков слуга, кога ќе се врати неговиот господар!</verse>
				<verse number="47">Ве уверувам дека нему ќе му го довери сиот свој имот!</verse>
				<verse number="48">Но ако слугата е лош и си рече во себе: ,Мојот господар нема да се врати уште долго време!‘,</verse>
				<verse number="49">и почне да ги тепа своите другари, и да јаде и пие со пијаници,</verse>
				<verse number="50">тогаш неговиот господар ќе се врати во ден во кој не го очекува и во ненадеен час,</verse>
				<verse number="51">и ќе го казни најстрого, фрлајќи го меѓу оние кои само се преправале дека се искрени спрема господарот. Таму ќе има лелекање и крцкање со заби.“</verse>
			</chapter>
			<chapter number="25">
				<verse number="1">„Кога ќе биде воспоставено небесното царство, тоа ќе биде како во следната споредба. Десет девојки ги зеле своите ламби и излегле да го пречекаат младоженецот.</verse>
				<verse number="2">Петте од нив биле глупави, а другите пет мудри.</verse>
				<verse number="3">Глупавите понесле со себе ламби, но не зеле и масло за горење.</verse>
				<verse number="4">Мудрите, пак, заедно со ламбите зеле и масло за горење.</verse>
				<verse number="5">Доаѓањето на младоженецот се забавило, па сите девојки задремале и заспале.</verse>
				<verse number="6">На полноќ ги разбудил силен извик: ,Младоженецот доаѓа! Излезете му во пресрет!‘</verse>
				<verse number="7">Девојките станале и почнале да ги подготвуваат своите ламби.</verse>
				<verse number="8">Тогаш глупавите им рекле на мудрите: ,Дајте ни од вашето масло за горење, зашто ламбите ни гаснат!‘</verse>
				<verse number="9">Но мудрите им одговориле: ,Немаме доволно масло и за вас и за нас; затоа, појдете кај трговците и купете си!‘</verse>
				<verse number="10">Додека тие отишле да купат масло, младоженецот пристигнал. Тие што биле подготвени, влегле со него на свадбата, по што вратата била затворена.</verse>
				<verse number="11">Подоцна пристигнале и другите девојки и почнале да викаат: ,Господине! Господине! Отвори ни!‘</verse>
				<verse number="12">А тој им одговорил: ,Не ве познавам кои сте!‘“</verse>
				<verse number="13">„Затоа“ заклучи Исус „бидете подготвени во секое време, зашто не го знаете ни денот, ни часот кога ќе се вратам.“</verse>
				<verse number="14">„Небесното царство може да се спореди со човек кој, пред да замине на пат, ги повикал своите слуги и им го предал својот имот да раководат со него.</verse>
				<verse number="15">На секој од нив им дал според нивните способности: на првиот му доверил пет илјади златници, на вториот две илјади, а на третиот илјада. Потоа тој заминал на пат.</verse>
				<verse number="16">Оној што добил пет илјади златници веднаш почнал да тргува со нив и спечалил уште пет илјади.</verse>
				<verse number="17">Исто така и оној што добил две илјади златници спечалил уште две илјади.</verse>
				<verse number="18">А слугата што добил илјада златници ги скрил златниците на неговиот господар, закопувајќи ги вземи.</verse>
				<verse number="19">По подолго време господарот на слугите се вратил и ги повикал да му положат сметка.</verse>
				<verse number="20">Дошол оној што беше примил пет илјади златници, донесол уште други пет илјади и рекол: ,Господару, ти ми довери пет илјади златници; еве, со нив спечалив уште пет илјади‘</verse>
				<verse number="21">,Одлично!‘ му одговорил господарот. ,Ти се покажа како добар и верен работник. Ја оправда довербата над она малку што ти го доверив; затоа сега ќе ти предадам многу повеќе. Влези и придружи се на веселбата што ја приредува твојот господар!‘</verse>
				<verse number="22">Потоа пристапил и оној што беше добил две илјади златници и рекол: ,Господару, ти ми довери две илјади златници; еве, со нив спечалив уште две илјади‘</verse>
				<verse number="23">,Одлично!‘ му одговорил господарот. ,Ти се покажа како добар и верен работник. Ја оправда довербата над она малку што ти го доверив; затоа сега ќе ти предадам многу повеќе. Влези и придружи се на веселбата што ја приредува твојот господар!‘</verse>
				<verse number="24">На крајот пристапил и слугата што беше добил илјада златници и рекол: ,Господару, знаев дека си ти строг човек: жнееш каде што не си сеел и береш каде што не си садел.</verse>
				<verse number="25">Се исплашив дека ќе ги загубам доверените златници, па отидов и ги закопав. Еве, ти го враќам твоето.‘</verse>
				<verse number="26">Тогаш неговиот господар му рекол: ,Лош и мрзлив слуго! Штом си знаел дека сум строг човек и дека жнеам каде што не сум сеел и берам каде што не сум садел,</verse>
				<verse number="27">зошто не ги стави моите пари в банка, та кога се вратив, со нив ќе добиев и камата!?‘</verse>
				<verse number="28">Затоа, земете му ги тие илјада златници и дајте му ги на оној што има десет илјади златници!</verse>
				<verse number="29">Секој што спечалил нешто со она што му е доверено, ќе му биде дадено уште и тој ќе има изобилно. А на тој што не спечалил ништо со она што му е доверено, ќе му биде земено и она малку што го има.</verse>
				<verse number="30">А бескорисниот слуга фрлете го надвор во темница таму каде што луѓето од мака лелекаат и чкртаат со сопствените заби!“</verse>
				<verse number="31">„Кога Синот Човечки ќе дојде во Сиот Свој сјај, придружен од сите Свои ангели, ќе седне на Својот славен престол</verse>
				<verse number="32">и ќе ги собере околу Себе сите народи. Тој ќе ги одвои во две групи како што овчарот ги одлачува овците од козите.</verse>
				<verse number="33">Овците ќе ги постави на Својата десна страна, а козите на левата.</verse>
				<verse number="34">Тогаш Царот ќе им се обрати на оние од десната страна: ,Вие сте благословени од Мојот Татко; дојдете и примете го Царството што е приготвено за вас уште од создавањето на светот.</verse>
				<verse number="35">Зашто, кога бев гладен, вие Ме нахранивте; кога бев жеден, Ме напоивте; кога бев патник, Ме прибравте;</verse>
				<verse number="36">кога бев без облека, Ме облековте; кога бев болен, Ме гледавте; кога бев в затвор, Ме посетувавте.‘</verse>
				<verse number="37">Тогаш праведниците ќе Му одговорат: ,Господе! Кога сме Те виделе гладен или жеден, па сме Те нахраниле и сме Те напоиле?</verse>
				<verse number="38">Кога сме Те сретнале како патник или без облека, па сме Те прибрале и сме Те облекле?</verse>
				<verse number="39">Кога сме Те виделе болен или в затвор, па сме Те гледале и сме Те посетиле!?‘</verse>
				<verse number="40">А Царот ќе им рече: ,Секогаш кога сте го правеле тоа за еден од Моите најмали луѓе сте го правеле за Мене!‘</verse>
				<verse number="41">Потоа Царот ќе им се обрати на оние од левата страна: ,Бегајте од Мене, вие клетници! Одете во вечниот оган, подготвен за Ѓаволот и за неговите ангели!</verse>
				<verse number="42">Зашто, кога бев гладен, вие не Ми дадовте да јадам; кога бев жеден, не Ми дадовте да се напијам, кога бев патник не Ме прибравте;</verse>
				<verse number="43">кога бев без облека, не Ме облековте, кога бев болен и в затвор, вие не Ме посетивте.‘</verse>
				<verse number="44">Тогаш и тие ќе Му речат: ,Господе! Кога сме Те виделе гладен или жеден, како патник или без облека, болен или в затвор, па не сме Ти помогнале?‘</verse>
				<verse number="45">А Тој ќе им одговори: ,Штом не сте направиле ништо за еден од Моите најмали луѓе, не сте направиле ни за Мене!‘“</verse>
				<verse number="46">Потоа Исус заклучи: „Овие луѓе ќе добијат вечна казна, а праведниците вечен живот.“</verse>
			</chapter>
			<chapter number="26">
				<verse number="1">Завршувајќи со сите овие поуки, Исус им рече на Своите ученици:</verse>
				<verse number="2">„Како што знаете, по два дена настапува празникот Пасха. Тогаш Мене, Синот Човечки, ќе Ме предадат и ќе Ме распнат на крст.“</verse>
				<verse number="3">Во тоа време, во резиденцијата на Првосвештеникот Кајафа се одржуваше состанок на свештеничките поглавари и народните старешини.</verse>
				<verse number="4">Тие решија тајно да Го уапсат Исуса и да Го погубат.</verse>
				<verse number="5">„Но не за време на празникот, за да не се побуни народот!“ заклучија тие.</verse>
				<verse number="6">Исус се наоѓаше во местото Бетанија, во куќата на Симон, кој порано боледувал од лепра,</verse>
				<verse number="7">кога Му пријде една жена, носејќи скапоцен мирис во шише од алабастер и го полеа врз главата на Исус, Кој седеше на поставената трпеза.</verse>
				<verse number="8">На ова, Неговите ученици реагираа налутено, велејќи:</verse>
				<verse number="9">„Зошто се прави ваква штета!? Мирисот можеше да се продаде за скапи пари, а парите да им се разделат на сиромасите!“</verse>
				<verse number="10">Исус го забележа тоа, па им рече: „Зошто ја прекорувате жената!? Таа направи едно љубезно дело за Мене.</verse>
				<verse number="11">Сиромаси секогаш ќе има меѓу вас, но Мене нема секогаш да Ме имате.</verse>
				<verse number="12">Излевајќи го овој мирис врз Моето тело, таа Ме приготви за погреб.</verse>
				<verse number="13">Отсега, секогаш кога ќе се проповеда оваа Радосна вест, насекаде по светот ќе се спомнува и ова нејзино дело и ќе им се кажува на други, во спомен на оваа жена.“</verse>
				<verse number="14">Тогаш Јуда Искариот, кој беше еден од дванаесетте Исусови ученици, отиде кај свештеничките поглавари и им рече:</verse>
				<verse number="15">„Колку ќе ми платите, ако ви Го предадам Исус?“ Тие му дадоа триесет сребреници.</verse>
				<verse number="16">Оттогаш Јуда бараше згоден момент да Го предаде Исуса.</verse>
				<verse number="17">На првиот ден од празникот Бесквасници учениците Му пристапија на Исус и Го прашаа: „Каде би сакал да ја приготвиме пасхалната вечера?“</verse>
				<verse number="18">Исус им рече да отидат во градот и на извесен човек да му кажат вака: „Нашиот Учител вели: ,Дојде Моето време. Сакам да ја одржам пасхалната вечера, заедно со Моите ученици, овде, во твојот дом‘.“</verse>
				<verse number="19">Учениците постапија онака како што им заповеда Исус и таму ја приготвија пасхалната вечера.</verse>
				<verse number="20">Вечерта Исус седеше на трпезата заедно со дванаесеттемина.</verse>
				<verse number="21">Додека вечераа, Исус им рече: „Еден од вас навистина ќе Ме предаде!“</verse>
				<verse number="22">Оваа изјава ги нажали учениците и еден по еден почнаа да Го прашуваат: „Да не сум јас, Господе?“</verse>
				<verse number="23">Исус им одговори: „Еден од вас, што јаде од иста чинија со Мене, ќе Ме предаде.</verse>
				<verse number="24">Навистина, Јас, Синот Човечки, морам да умрам, како што е претскажано во Светото Писмо; но тешко си му на тој човек што ќе Ме предаде Мене, Синот Човечки! Подобро ќе му беше ако воопшто не се родеше!“</verse>
				<verse number="25">Тогаш Јуда Го праша: „Учителе, да не сум јас?“ Исус му одговори: „Самиот си кажа!“</verse>
				<verse number="26">Додека вечераа, Исус зеде леб, го благослови и го раскрши. Потоа им даваше на учениците и им говореше: „Земете и јадете; ова го претставува Моето тело“.</verse>
				<verse number="27">Потоа зеде чаша со вино, Му се заблагодари на Бог, им ја подаде чашата на Своите ученици и им рече: „Земете и пијте сите;</verse>
				<verse number="28">ова ја претставува Мојата крв крв на Божјиот нов завет со вас крв што се пролева за простување на гревовите на многу луѓе.</verse>
				<verse number="29">Ви кажувам дека отсега нема веќе да пијам од лозовиот род, си до денот кога одново ќе пијам со вас, во Царството на Мојот Татко.“</verse>
				<verse number="30">Потоа испеаја псалми и отидоа на Маслиновата Гора.</verse>
				<verse number="31">Тогаш Исус им рече на Своите ученици: „Во текот на оваа ноќ сите вие ќе Ме напуштите, како што е претскажано во Светото Писмо: ,Ќе удрам по Пастирот, и овците ќе се разбегаат!‘</verse>
				<verse number="32">Но кога ќе воскреснам, ќе ве чекам во Галилеја.“</verse>
				<verse number="33">Петар Му рече: „Дури и ако сите други Те остават, јас никогаш нема да Те оставам!“</verse>
				<verse number="34">Исус му одговори: „Те уверувам дека уште ноќва, пред да пропеат петлите, трипати ќе одречеш дека си Мој следбеник!“</verse>
				<verse number="35">Но Петар пак Му рече: „Дури и ако треба да загинам со Тебе, јас нема да одречам дека сум Твој следбеник!“ Истото го велеа и сите други ученици.</verse>
				<verse number="36">Во придружба на Своите ученици Исус отиде на едно место наречено Гетсемани. Кога пристигнаа таму, Тој им рече: „Седете овде, а Јас ќе отидам потаму, да се помолам.“</verse>
				<verse number="37">Со Себе ги зеде Петар и двајцата Завдаеви синови Јаков и Јован. Мошне потресен и натажен,</verse>
				<verse number="38">Исус им рече: „Тагата што ја имам во душава Ме убива! Останете овде и бдејте заедно со Мене!“</verse>
				<verse number="39">Потоа Тој се оддалечи малку, падна ничкум и почна да се моли: „Татко Мој, ако е возможно, не дозволувај да страдам на ваков суров начин; сепак, нека се исполни Твојата волја, а не Мојата.“</verse>
				<verse number="40">Кога Исус се врати кај Своите ученици ги затекна како спијат. Тогаш му се обрати на Петар: „Зар не можевте да бдеете со Мене еден час!?</verse>
				<verse number="41">Разбудете се и молете се да не бидете совладани од искушението што доаѓа! Зашто, иако духот е храбар, телото е слабо!“</verse>
				<verse number="42">Потоа Исус повторно се оддалечи малку и продолжи да се моли: „Татко Мој! Ако нема начин да Ме одмине ова горчливо страдање, Јас ќе ја исполнам Твојата волја!“</verse>
				<verse number="43">Враќајќи се кај Своите ученици повторно ги затекна на спиење; очите едноставно им се затвораа.</verse>
				<verse number="44">Исус ги остави и отиде пак да се моли, по третпат повторувајќи ја истата молитва.</verse>
				<verse number="45">Потоа се врати кај Своите ученици и им рече: „Зар и понатаму спиете и се одморате!? Дојде времето Мене, Синот Човечки, да Ме предадат во рацете на грешници.</verse>
				<verse number="46">Станувајте, тргнуваме. Предавникот Мој доаѓа.“</verse>
				<verse number="47">Додека Исус зборуваше, пристигна предавникот Јуда. Тој беше еден од дванаесетте Исусови ученици. Со себе водеше голема толпа народ, вооружена со мечеви и со стапови. Сите беа испратени од свештеничките поглавари и од народните старешини.</verse>
				<verse number="48">Претходно, предавникот Јуда им беше рекол: „Фатете Го Оној што при поздравувањето ќе го бакнам!“ Тоа беше договорениот знак.</verse>
				<verse number="49">Тој му пријде на Исус и Му рече: „Здраво, Учителе!“ И го бакна.</verse>
				<verse number="50">Исус му одговори: „По кој повод си дојден, пријателе?“ Тогаш дојдените со Јуда Го фатија Исуса и Го уапсија.</verse>
				<verse number="51">Наеднаш, еден од оние што беа со Исус извлече нож и, замавнувајќи, му го отсече увото на слугата на Првосвештеникот.</verse>
				<verse number="52">Но Исус му рече: „Врати го ножот во ножницата! Кој посегнува по нож, од нож и ќе загине!</verse>
				<verse number="53">Мислиш дека Јас не можам да побарам од Мојот небесен Татко за миг да испрати повеќе од дванаесет армии од ангели да ни заштитат?</verse>
				<verse number="54">Но, како ќе се исполни претскажаното во Светото Писмо, според кое ова мора да се случи!?“</verse>
				<verse number="55">Потоа Исус ђ се обрати на толпата: „Што сте излегле против Мене со мечеви и стапови, како да Сум разбојник!? Зошто не Ме уапсивте во храмот каде што секојдневно седев и поучував?.</verse>
				<verse number="56">Но, сето ова се случува вака за да се исполнат запишаните претскажувања на пророците.“ Тогаш сите Негови ученици Го оставија и се разбегаа.</verse>
				<verse number="57">Оние што Го уапсија Исуса, Го одведоа кај Првосвештеникот Кајафа. Кај него се беа собрале вероучителите и старешините.</verse>
				<verse number="58">А Петар оддалеку Го следеше, си до дворот на Првосвештеникот. Потоа влезе внатре и седна со чуварите, за да види како ќе заврши сето ова.</verse>
				<verse number="59">Свештеничките поглавари и целиот Врховен совет сакаа да Го погубат Исуса и затоа бараа лажни сведоци против Него,</verse>
				<verse number="60">но не најдоа, иако мнозина пристапуваа со бројни лажни обвиненија.</verse>
				<verse number="61">Најпосле, пристапија двајца и рекоа: „Овој човек тврдеше дека може да го разурне Божјиот храм и за три дена повторно да го подигне!“</verse>
				<verse number="62">Тогаш Првосвештеникот стана и Му се обрати на Исус: „Зар нема ништо да одговориш против овие обвинувања?“</verse>
				<verse number="63">Исус молчеше. Првосвештеникот повторно Му се обрати: „Те заколнувам пред живиот Бог да ни кажеш, дали си Ти Месијата Божјиот Син?“</verse>
				<verse number="64">Исус му одговори: „Самиот кажа! Но на сите вас ви велам: ,Наскоро ќе Ме видите Мене, Синот Човечки, како седам на почесната, десна страна на Семоќниот, и како доаѓам на небесните облаци.‘“</verse>
				<verse number="65">На ова, Првосвештеникот си ја расцепи облеката во знак на грозење и рече: „Ова е богохулство! Зар ни се потребни други сведоци? Сега го чувме Неговото богохулство!</verse>
				<verse number="66">Какво е вашето мислење?“ Тие одговорија: „Заслужува смртна казна!“</verse>
				<verse number="67">Тогаш едни почнаа да Му плукаат в лице и да Го удираат со тупаници, а други Му удираа шлаканици и</verse>
				<verse number="68">Му велеа: „Месијо, погоди кој те удри!?“</verse>
				<verse number="69">За тоа време Петар седеше надвор, во дворот. Една слугинка му пријде и му рече: „И ти беше со Галилеецот Исус!“</verse>
				<verse number="70">Но тој пред сите одрекуваше, велејќи: „Не е точно тоа што го тврдиш!“</verse>
				<verse number="71">Кога Петар се упати кон вратата, го виде уште една слугинка и им рече на оние што седеа таму: „И овој човек беше со Исус од Назарет!“</verse>
				<verse number="72">Петар повторно одрече и дури се заколна, изјавувајќи: „Не го познавам тој човек!“</verse>
				<verse number="73">Малку подоцна, некои од оние што стоеја таму се доближија до Петар и му рекоа: „Навистина, и ти си еден од нив! И говорот твој те издава!“</verse>
				<verse number="74">Но Петар почна да се колне и да ги уверува: „Јас не го познавам тој човек!“ Во тој момент запеа петел.</verse>
				<verse number="75">Тогаш Петар се сети на Исусовите зборови: „Уште пред петлите да запеат, ти трипати ќе одречеш дека си Мој следбеник.“ Потоа излезе надвор и горко заплака.</verse>
			</chapter>
			<chapter number="27">
				<verse number="1">На разденување, се состанаа сите свештенички поглавари и народни старешини и решија да побараат од римските власти Исус да биде погубен.</verse>
				<verse number="2">Го врзаа и Го одведоа кај римскиот гувернер Пилат.</verse>
				<verse number="3">Кога предавникот Јуда разбра дека Исус е осуден на смрт, кај него се јави грижа на совеста, па им ги врати триесетте сребреници на свештеничките поглавари и на старешините, изјавувајќи:</verse>
				<verse number="4">„Згрешив, бидејќи предадов невин човек!“ Но тие му одговорија: „Што имаме ние со тоа? Тоа си е твоја работа!“</verse>
				<verse number="5">Тогаш Јуда ги фрли сребрениците во храмот, си замина оттаму и се обеси.</verse>
				<verse number="6">Свештеничките поглавари ги собраа парите и рекоа: „Овие пари беа дадени за да се погуби човек; затоа не смеат да се стават во црковната каса!“</verse>
				<verse number="7">Одржаа состанок на кој решија да се купи ,грнчаревата нива‘ и да се користи како гробишта за туѓинци.</verse>
				<verse number="8">Поради ова, таа нива до денес се вика ,Крвна нива‘.</verse>
				<verse number="9">На тој начин се исполнија зборовите на пророкот Еремија: „Ги зедоа триесетте сребреници, цена што за Непроценливиот ја определија Израелците.</verse>
				<verse number="10">Ги платија за нивата на грнчарот, како што Господ ми објави.“</verse>
				<verse number="11">Исус беше доведен пред римскиот гувернер Пилат, кој Го запраша: „Ти ли си царот на Евреите?“ Исус му одговори: „Самиот го велиш тоа.“</verse>
				<verse number="12">А кога свештеничките поглавари и старешините почнаа да ги изнесуваат своите обвинувања против Него, Исус молчеше.</verse>
				<verse number="13">Тогаш Пилат Му рече: „Зар не ги слушаш овие тешки обвиненија против Тебе?“</verse>
				<verse number="14">Но Исус воопшто не му одговараше, на што гувернерот многу се чудеше.</verse>
				<verse number="15">А на секој празник, гувернерот пушташе од затвор по еден затвореник, по избор на народот.</verse>
				<verse number="16">Во тоа време в затвор беше еден озлогласен разбојник, по име Бараба.</verse>
				<verse number="17">Пилат го запраша насобраниот народ: „Кого сакате да ви го ослободам: (Исус) Бараба или Исус, наречен ,Месијата‘?“</verse>
				<verse number="18">Пилат знаеше дека еврејските водачи му Го предадоа Исуса од завист.</verse>
				<verse number="19">Додека Пилат го водеше судењето, му ја донесоа следната порака од неговата сопруга: „Не учествувај во осудувањето на Тој праведен човек, зашто ноќва имав морничави соништа поради Него!“</verse>
				<verse number="20">Но свештеничките поглавари и народните старешини го наговорија народот да бара ослободување за Бараба, а погубување за Исус.</verse>
				<verse number="21">Гувернерот повторно го праша насобраниот народ: „Кој од овие двајца сакате да ви го ослободам?“ А тие извикаа: „Бараба!“</verse>
				<verse number="22">Тогаш Пилат ги праша: „А што да правам со Исус, наречен ,Месијата‘?“ Тие на сиот глас викаа: „Распни Го на крст!“</verse>
				<verse number="23">„Какво злосторство извршил?“ ги праша Пилат. Но тие уште погласно викаа: „Распни Го на крст!“</verse>
				<verse number="24">Пилат виде дека ништо не може да постигне и дека викањето станува си погласно, па зеде вода, си ги изми рацете пред народот и рече: „Јас сум невин за смртта на овој човек! Ова е ваше дело!“</verse>
				<verse number="25">„Ние и нашите деца ја преземаме одговорноста за Неговата смрт!“ викаше целиот насобран народ.</verse>
				<verse number="26">Тогаш Пилат им го ослободи Бараба, а на своите војници им нареди да Го камшикуваат Исуса и потоа да Го распнат на крст.</verse>
				<verse number="27">Тогаш војниците на гувернерот Го воведоа Исуса во дворот и околу Него се насобра цела чета војници.</verse>
				<verse number="28">Тие Му ја соблекоа горната облека и Му облекоа црвена наметка.</verse>
				<verse number="29">Исплетоа венец од трње и Му го ставија на главата, а во десната рака Му ставија една трска. Потоа паѓаа пред Него на колена и Му се подбиваа, велејќи Му: „Здраво, еврејски царе!“</verse>
				<verse number="30">Го плукаа и со трската Го удираа по главата.</verse>
				<verse number="31">Откако доволно се изнашегуваа со Исус, Му ја симнаа црвената наметка и повторно Му ја облекоа Неговата горна облека. Потоа Го поведоа на распнување.</verse>
				<verse number="32">По пат сретнаа еден човек по име Симон, од градот Кирена, и го натераа да го носи крстот за распнувањето на Исус.</verse>
				<verse number="33">Стигнаа на местото наречено Голгота, што во превод значи „Череп“.</verse>
				<verse number="34">Му понудија на Исус пијалак од вино помешано со една горчлива течност за ублажување на болките, но кога Тој вкуси не сакаше да го пие.</verse>
				<verse number="35">Војниците Го распнаа Исуса на крстот и со жрепка си ги поделија меѓу себе Неговите алишта.</verse>
				<verse number="36">Потоа седнаа и стражареа околу Него.</verse>
				<verse number="37">Над главата Му ставија натпис за Неговата вина. Натписот гласеше: „Ова е Исус, царот на Евреите.“</verse>
				<verse number="38">Заедно со Него распнаа и двајца злосторници: едниот оддесно, другиот одлево на Исус.</verse>
				<verse number="39">Минувачите покрај крстот Го навредуваа Исуса, вртејќи со главите и</verse>
				<verse number="40">извикувајќи: „Ти, што тврдеше дека ќе ни го разурнеш храмот и за три дена повторно ќе го подигнеш, спаси се сега! Ако си Ти Божјиот Син, ајде симни се од крстот!“</verse>
				<verse number="41">На сличен начин Му се подбиваа и свештеничките поглавари, старешините и вероучителите. Тие говореа:</verse>
				<verse number="42">„Други спасуваше, а Самиот не може да се спаси! Тој ми бил цар на Израел! Нека се симне сега од крстот, па ќе Му веруваме!</verse>
				<verse number="43">На Бога се повикуваше, сега Тој нека Го избави, ако Му е навистина мил! Нели Самиот тврдеше дека е Божји Син!?“</verse>
				<verse number="44">На ист начин Го навредуваа и со Него распнатите злосторници.</verse>
				<verse number="45">Меѓу дванаесет и петнаесет часот над целата земја се спушти густа темнина.</verse>
				<verse number="46">Околу петнаесет часот, Исус извика со силен глас: „Ели, Ели, л’ма ш’вактани?“ што во превод значи: „Боже Мој, Боже Мој, зошто Ме остави!?“</verse>
				<verse number="47">Некои од присутните Го слушнаа ова и рекоа: „Го довикува пророкот Илија!“</verse>
				<verse number="48">Еден од нив веднаш истрча, накваси сунѓер во оцет, го закачи на врвот од трска и Му понуди на Исус да се напие.</verse>
				<verse number="49">Другите, пак, говореа: „Чекајте, да видиме дали ќе дојде Илија да Го спаси!“</verse>
				<verse number="50">Исус уште еднаш извика со силен глас и умре.</verse>
				<verse number="51">Во тој миг, завесата во храмот се расцепи на два дела озгора додолу. Земјата се тресеше и карпите распукнуваа!</verse>
				<verse number="52">Гробници се отворија и телата на голем број починати праведници воскреснаа!</verse>
				<verse number="53">Тие излегоа од гробниците и по Исусовото воскресение дојдоа во светиот град и им се покажаа на многу луѓе.</verse>
				<verse number="54">Римскиот офицер и војниците кои стражареа крај Исус го почувствуваа земјотресот, а ги забележаа и останатите случки. Од тоа многу се исплашија и говореа: „Овој човек навистина беше Божјиот Син!“</verse>
				<verse number="55">Тука беа присутни и голем број жени, кои уште од Галилеја Го придружуваа Исуса и Му помагаа.</verse>
				<verse number="56">Меѓу нив беа: Марија од градот Магдала, Марија мајката на Јаков и Јосиф, и мајката на Завдаевите синови, Јаков и Јован.</verse>
				<verse number="57">Таа вечер, еден богат човек од Ариматеја, кој се викаше Јосиф, а беше Исусов ученик,</verse>
				<verse number="58">дојде кај Пилат и го побара Исусовото тело.</verse>
				<verse number="59">Пилат одобри да му се даде. Тогаш Јосиф го зеде телото, го завитка во чисто платно</verse>
				<verse number="60">и го положи во својата нова, дотогаш некористена гробница, издлабена во карпа. На отворот постави голем камен и си замина.</verse>
				<verse number="61">Спроти гробницата останаа да седат Марија Магдалена и другата Марија.</verse>
				<verse number="62">Утредента, во саботата, кај Пилат дојдоа заедно свештеничките поглавари и фарисеите.</verse>
				<verse number="63">Тие му рекоа: „Господине! Се сетивме дека оној измамник, уште додека беше жив, рече: „На третиот ден ќе воскреснам од мртвите!“</verse>
				<verse number="64">Затоа, заповедај три дена да се чува Неговиот гроб, за да не дојдат Неговите ученици да Го украдат Неговото тело, па после да му кажуваат на народот дека Тој воскреснал од мртвите. Ако се случи тоа, последната лага ќе биде полоша од првата!“</verse>
				<verse number="65">Пилат им рече: „Еве ви стражари, па одете и чувајте како што знаете.“</verse>
				<verse number="66">Тие отидоа, го запечатија гробниот камен и поставија стража пред гробницата.</verse>
			</chapter>
			<chapter number="28">
				<verse number="1">Кога измина саботата, во раните мугри на неделата, Марија Магдалена и другата Марија дојдоа да го посетат гробот.</verse>
				<verse number="2">Одненадеж почвата силно се затресе; ангел Господов слезе од небото, го тргна каменот со кој беше затворена гробницата и седна врз него.</verse>
				<verse number="3">Лицето му светеше како молскавица, а облеката му беше бела како снег.</verse>
				<verse number="4">Стражарите толку се исплашија, што како мртви испопаѓаа по земјата.</verse>
				<verse number="5">Ангелот им се обрати на жените: „Не плашете се! Знам дека Го барате распнатиот Исус.</verse>
				<verse number="6">Не е тука; воскресна, како што однапред ви беше рекол! Влезете и погледнете го местото каде што беше положено Неговото тело.</verse>
				<verse number="7">Одете брзо и кажете им на Неговите ученици дека Тој воскресна од мртвите и дека е на пат кон Галилеја. Појдете таму и ќе Го видите. Еве, дојдов да ви го кажам тоа.“</verse>
				<verse number="8">Со измешани чувства на страв и радост жените веднаш ја напуштија гробницата и со трчање се упатија кон Исусовите ученици да ги известат за ова.</verse>
				<verse number="9">Одеднаш, ги пресретна Исус и ги поздрави: „Здраво!“ Тие Му пријдоа, ги прегрнаа Неговите нозе и Му се поклонија.</verse>
				<verse number="10">Тогаш Исус им рече: „Не плашете се! Одете и јавете им на Моите браќа да појдат во Галилеја; таму ќе се видиме!“</verse>
				<verse number="11">Додека жените одеа кон градот, некои од стражарите што го чуваа гробот веќе отидоа во градот и им раскажаа на свештеничките поглавари за сето ова што се случи.</verse>
				<verse number="12">Тогаш свештеничките поглавари се состанаа со народните старешини и решија да ги подмитат стражарите со голема сума пари.</verse>
				<verse number="13">Им рекоа вака: „Ќе кажувате дека Исусовите ученици дошле ноќе додека вие сте спиеле и го украле Неговото тело!</verse>
				<verse number="14">Ако за ова чуе гувернерот, ние ќе се погрижиме да нема непријатности за вас.“</verse>
				<verse number="15">Стражарите ги зедоа парите и постапија онака како што им беше кажано. За ова меѓу Јудејците се раскажува до денденес.</verse>
				<verse number="16">Единаесеттемина Исусови ученици отидоа во Галилеја, на гората на којашто Исус им закажа средба.</verse>
				<verse number="17">Кога Го видоа, тие Му се поклонија, иако некои од нив останаа неуверени.</verse>
				<verse number="18">Приближувајќи им се, Исус им рече: „Ми се даде целата власт, на небото и на Земјата.</verse>
				<verse number="19">Одете меѓу сите народи и создадете од нив Мои ученици; крштавајте ги во името на Таткото, Синот и Светиот Дух;</verse>
				<verse number="20">Учете ги новите следбеници да го извршуваат сето она што вам ви го заповедав. А Јас ви ветувам дека секојдневно ќе бидам со вас, се до свршетокот на времето. Амин!“</verse>
			</chapter>
		</book>
		<book number="41">
			<chapter number="1">
				<verse number="1">Ова е почетокот на Радосната вест за Божјиот Син Исус Христос.</verse>
				<verse number="2">Таа започна онака како што беше предвестено од Бог, во Книгата напишана од пророкот Исаија: “Ќе испратам Свој гласник, да ти го подготви патот.</verse>
				<verse number="3">Низ пустината ќе одекнува неговиот глас: ?Пригответе пат за доаѓањето на Господ! Исправете го патот за Него!‘“</verse>
				<verse number="4">Тој гласник беше Јован Крстител кој се појави во пустината и започна да проповеда крштавање како знак за обраќање кон Бог заради простување на гревовите.</verse>
				<verse number="5">Кај него почнаа да доаѓаат луѓе од цела Јудеја и од Ерусалим. Тие ги исповедаа своите гревови, а Јован ги крштаваше во реката Јордан.</verse>
				<verse number="6">Јован носеше облека исплетена од камилски влакна и беше препашан со кожен појас. Се хранеше со скакулци и див мед.</verse>
				<verse number="7">Тој им зборуваше на луѓето: „По мене доаѓа многу голем човек! Јас не сум достоен ни ремењата од Неговите сандали да Му ги одврзам!</verse>
				<verse number="8">Јас сега ве крштавам со вода, а Тој ќе ве крсти со Светиот Дух.“</verse>
				<verse number="9">Во тоа време дојде Исус од Назарет во Галилеја и Јован Крстител Го крсти во реката Јордан.</verse>
				<verse number="10">Во моментот кога Исус излегуваше од водата, Јован виде како се отвори небото и Светиот Дух во облик на гулаб слезе врз Исус.</verse>
				<verse number="11">Се чу и глас од небото: „Ти си Мојот сакан Син; со Тебе Сум наполно задоволен!“</verse>
				<verse number="12">Веднаш по ова, Божјиот Дух Го одведе Исуса во пустината.</verse>
				<verse number="13">Таму Тој остана четириесет дена и Сатаната Го искушуваше. Исус живееше сред диви животни, но ангелите се грижеа за Него.</verse>
				<verse number="14">Подоцна, кога владетелот Ирод Антипа го затвори Јована Крстител, Исус отиде во Галилеја за да ја проповеда Божјата Радосна вест.</verse>
				<verse number="15">Говореше: „Дојде времето! Божјото царство се приближува! Покајте се и верувајте во Радосната вест!“</verse>
				<verse number="16">Одејќи по брегот на Галилејското Езеро, Исус ги забележа браќата Симон и Андреј. Тие беа рибари и ги поставуваа своите рибарски мрежи во езерото.</verse>
				<verse number="17">Исус им рече: „Тргнете по Мене и Јас ќе ве научам како да ловите луѓе, а не риби!“</verse>
				<verse number="18">Двајцата браќа веднаш ги оставија своите мрежи и тргнаа по Него.</verse>
				<verse number="19">Малку понатаму, Исус ги забележа Завдаевите синови Јаков и Јован. Тие седеа во своето бротче и си ги крпеа рибарските мрежи. Веднаш ги повика и нив.</verse>
				<verse number="20">Оставајќи ги својот татко и наемните работници во бротчето, тие тргнаа по Исус.</verse>
				<verse number="21">Придружуван од Своите ученици, Исус отиде во градот Кафарнаум. Во саботата, отиде во синагогата и почна да ги поучува луѓето.</verse>
				<verse number="22">Сите беа восхитени од Неговото учење. Тој поучуваше со вистински авторитет, а не како вероучителите.</verse>
				<verse number="23">Одненадеж, во синагогата влезе еден човек обземен со демонски дух и почна да вика:</verse>
				<verse number="24">„Што ќе ни сториш, Исусе од Назарет!? Дојде за да нe уништиш, нели!? Те знам Кој си: Ти си Божјиот Светец!“</verse>
				<verse number="25">Исус му заповеда на демонскиот дух: „Замолкни и излези од човекот!“</verse>
				<verse number="26">Демонскиот дух го стресе човекот и со силна викотница излезе од него.</verse>
				<verse number="27">Луѓето останаа вчудовидени и си велеа еден на друг: „Што е ова? Некое ново и моќно учење! На демонски духови им заповеда и тие Му се покоруваат!“</verse>
				<verse number="28">Вестите за Исус бргу се раширија по цела Галилеја.</verse>
				<verse number="29">Напуштајќи ја синагогата, во придружба на Јаков и Јован, Исус отиде во куќата на Симон и Андреј.</verse>
				<verse number="30">Таму Му кажаа дека тештата на Симон лежи болна со силна треска.</verse>
				<verse number="31">Исус влезе кај неа, ја фати за раката и ја поткрена. Треската веднаш и престана и таа почна да ги послужува.</verse>
				<verse number="32">Вечерта, по зајдисонце, сите што беа болни или обземени од демони ги доведуваа кај Исус.</verse>
				<verse number="33">Целиот град се собра пред вратата.</verse>
				<verse number="34">Исус ги исцелуваше сите заболени од најразлични болести и ги ослободуваше од демонски духови. Демоните знаеја Кој е Исус, но Тој не им дозволуваше да кажат.</verse>
				<verse number="35">Рано утредента, уште в мугри, Исус стана и отиде на молитва, сам, на тивко место.</verse>
				<verse number="36">Симон и другите тргнаа да Го бараат.</verse>
				<verse number="37">Кога Го најдоа, Му рекоа: „Сите Те бараат!“</verse>
				<verse number="38">А Тој им одговори: „Да одиме на друго место, во соседните градови, за да им проповедам и ним, бидејќи за таа цел сум дојден.“</verse>
				<verse number="39">Така Исус ја помина целата покраина Галилеја, проповедајќи по тамошните синагоги и ослободувајќи луѓе од демонска обземеност.</verse>
				<verse number="40">Еден човек, болен од лепра, дојде кај Исус, клекна на колена и почна да Го моли: „Ако сакаш, Ти можеш да ме исцелиш!“</verse>
				<verse number="41">Исус се сожали, испружи рака и го допре, велејќи му: „Сакам! Еве, те исцелувам!“</verse>
				<verse number="42">Во истиот момент лепрата исчезна и човекот оздраве.</verse>
				<verse number="43">Испраќајќи го, Исус строго му нареди:</verse>
				<verse number="44">„Не кажувај никому за ова! Оди само кај свештеникот и покажи му дека си здрав. Потоа принеси дар во храмот како што е пропишано со Мојсеевиот Закон, за да се увери јавноста.“</verse>
				<verse number="45">Но тукушто излезе, човекот почна на сите да им раскажува за случката, така што Исус повеќе не можеше јавно да се движи во градот. Престојуваше надвор од населените места, а народ од сите страни доаѓаше кај Него.</verse>
			</chapter>
			<chapter number="2">
				<verse number="1">По извесно време, Исус повторно се врати во Кафарнаум и набргу се дозна дека Тој е дома.</verse>
				<verse number="2">Тогаш толку народ се насобра, што веќе немаше место ни пред вратата. Исус им ја проповедаше Божјата порака.</verse>
				<verse number="3">Четворица мажи, носејќи на носила еден парализиран човек, се упатија кон Исус.</verse>
				<verse number="4">Бидејќи не можеа да дојдат до Него, поради многубројниот народ, тие се искачија на кровот, направија отвор над местото каде што стоеше Исус и ги спуштија носилата со парализираниот човек.</verse>
				<verse number="5">Гледајќи со колкава вера го прават ова, Исус му рече на парализираниот: „Синко, гревовите ти се простуваат!“</verse>
				<verse number="6">Тука беа присутни и некои вероучители, кои во себе почнаа да се прашуваат:</verse>
				<verse number="7">„Како смее да зборува вака!? Тој се прави Бог! Кој може да простува гревови освен Бог!?“</verse>
				<verse number="8">Во истиот момент, Исус ги проѕре нивните мисли и им рече: „Зошто ви идат такви зли мисли?</verse>
				<verse number="9">Што е полесно за Мене: да му речам на парализираниот дека му се простуваат гревовите или да му речам да стане, да си ја земе постелата и да си оди дома?</verse>
				<verse number="10">Но ќе ви докажам дека Јас, Синот Човечки, имам власт да простувам гревови на Земјава!“ Тогаш Исус му рече на парализираниот:</verse>
				<verse number="11">„Стани, земи си ја постелата и оди си дома!“</verse>
				<verse number="12">Пред очите на сите, човекот веднаш стана, си ја зеде постелата и излезе. Луѓето беа вчудовидени и Му оддаваа слава на Бога, велејќи: „Вакво нешто досега не сме виделе!“</verse>
				<verse number="13">Исус повторно отиде на брегот на Галилејското Езеро. Голема толпа луѓе се собра околу Него и Тој ги поучуваше.</verse>
				<verse number="14">Одејќи, Исус го забележа Алфеевиот син Левиј. Тој седеше на своето работно место - собирач на данок. Исус го повика: „Дојди и биди Мој следбеник!“ Левиј стана и Му се придружи на Исус.</verse>
				<verse number="15">Подоцна Исус и Неговите ученици беа поканети на вечера кај Левиј. Меѓу поканетите беа и голем број собирачи на данок и други грешници кои одеа по Исус.</verse>
				<verse number="16">Некои од вероучителите беа припадници на фарисеите. Гледајќи како Исус вечера со грешници и собирачи на данок, тие им приговорија на Исусовите ученици, велејќи: „Зошто Исус вечера со собирачи на данок и со грешници!?“</verse>
				<verse number="17">Исус ги слушна и им одговори: „На здравите луѓе не им е потребен лекар, туку на болните. За Мои следбеници не дојдов да поканувам „праведници“, туку грешници!“</verse>
				<verse number="18">Учениците на Јован Крстител, како и фарисеите, практикуваа постење. Затоа некој дојде кај Исус и Го праша: „Зошто Твоите ученици не постат, како што постат учениците на Јован Крстител и на фарисеите?“</verse>
				<verse number="19">Исус им одговори: „Зар очекувате сватовите да постат за време на свадбата, додека младоженецот е со нив?</verse>
				<verse number="20">Ќе дојде време кога младоженецот ќе се оттргне од нив; тогаш тие ќе постат.</verse>
				<verse number="21">Не се крпи стара облека со нова крпа од непрано платно! Зашто, крпата од новото платно ќе се собере и ќе направи уште поголема дупка!</verse>
				<verse number="22">Не се става ново вино во стари кожни мешини! Новото вино ферментирајќи ќе ги пукне старите мешини! Тогаш и виното ќе истече и мешините ќе се уништат. Ново вино се става во нови мешини!“</verse>
				<verse number="23">Еден саботен ден Исус минуваше преку некои ниви, а Неговите ученици кинеа клавчиња.</verse>
				<verse number="24">Некои од фарисеите Му приговорија, велејќи: „Зошто го прават во саботен ден она што не смее да се прави во сабота!?“</verse>
				<verse number="25">Исус им одговори: „Зар не сте читале што направи Давид кога заедно со неговата дружина се најдоа во невола и огладнеа?</verse>
				<verse number="26">Тоа беше во времето на Првосвештеникот Евјатар. Давид влезе во Божјиот храм, и тој и неговата дружина јадеа од посветените лебови, од кои само свештениците смеат да јадат!“</verse>
				<verse number="27">Во заклучок, Исус им рече: „Саботата е создадена за човекот, а не човекот за саботата!</verse>
				<verse number="28">Затоа, Јас, Синот Човечки, Сум господар и на саботата.“</verse>
			</chapter>
			<chapter number="3">
				<verse number="1">Исус повторно влезе во тамошната синагога и таму сретна еден човек со парализирана рака.</verse>
				<verse number="2">Фарисеите сакаа да Го обвинат Исуса, па Го демнеа, за да видат дали ќе го исцели човекот во саботен ден.</verse>
				<verse number="3">Исус му се обрати на човекот со парализирана рака: „Дојди, застани пред сите!“</verse>
				<verse number="4">Потоа праша: „Што треба да се прави во сабота: добро или лошо? Да се спаси некој човечки живот, или да се уништи?“ Сите молчеа.</verse>
				<verse number="5">Исус налутено ги изгледа сите по ред. Сепак, Му стана жал за нив, поради нивната тврдоглавост. Потоа му се обрати на човекот: „Испружи си ја раката!“ Тој ја испружи и раката му оздраве.</verse>
				<verse number="6">Фарисеите веднаш излегоа и заедно со приврзаниците на Ирод се договорија да Го убијат Исуса.</verse>
				<verse number="7">Исус се повлече со Своите ученици по должината на езерското крајбрежје. По Него одеше голема толпа народ од Галилеја,</verse>
				<verse number="8">како и од Јудеја, од Ерусалим, од Идумеја и од други места на источната страна од реката Јордан. Доаѓаа и луѓе од поширокото подрачје на градовите Тир и Сидон. Сите тие дојдоа, откако беа слушнале за делата на Исус.</verse>
				<verse number="9">Тој беше принуден да им каже на Своите ученици во секое време да имаат подготвено бротче за Него, за да не Го згмечи народот.</verse>
				<verse number="10">Бидејќи исцелуваше мнозина, сите болни навалуваа кон Него, за да Го допрат.</verse>
				<verse number="11">А демонските духови паѓаа ничкум пред Исус и викаа: „Ти Си Божјиот Син!“ -</verse>
				<verse number="12">иако Тој строго им забрануваше да кажуваат кој е Тој.</verse>
				<verse number="13">Потоа Исус се упати кон гората, повикувајќи ги со Себе и оние што ги беше избрал. Тие Му се придружија.</verse>
				<verse number="14">Од нив Тој избра дванаесет души да бидат Негови апостоли: да Го придружуваат и да ги испраќа да проповедаат.</verse>
				<verse number="15">Исто така и да ги ослободуваат луѓето обземени од демони.</verse>
				<verse number="16">А дванаесеттемина беа овие: Симон, кого Исус го нарече Петар,</verse>
				<verse number="17">Завдаевите синови Јаков и Јован, кои Исус ги нарече „грмежливи синови“,</verse>
				<verse number="18">Андреј, Филип, Бартоломеј, Матеј, Тома, Алфеевиот син Јаков, потоа Тадија, Симон Кананеецот,</verse>
				<verse number="19">и Јуда Искариот, кој подоцна стана предавник на Исус.</verse>
				<verse number="20">Исус се врати дома, а голема толпа народ повторно навали, така што Тој и Неговите ученици не можеа ни да јадат.</verse>
				<verse number="21">Кога Неговите домашни разбраа за ова, тргнаа да Го приберат, зашто се говореше дека Тој е луд.</verse>
				<verse number="22">Вероучителите што беа дојдени од Ерусалим зборуваа дека Исус е обземен од Баалзибул - поглавицата на демонските духови - и дека со помош на Баалзибул ги изгонува демонските духови.</verse>
				<verse number="23">Тогаш Исус го повика народот да се собере околу Него, па почна да му зборува преку споредби. “Како може Сатаната сам себеси да се изгонува!?</verse>
				<verse number="24">Царство во кое едни против други војуваат, не може да се одржи!</verse>
				<verse number="25">Семејство во кое владее неслога, не може да се одржи!</verse>
				<verse number="26">Ако Сатаната се крене сам против себе - тоа би значело крај за него!</verse>
				<verse number="27">Може ли некој да му упадне во куќата на силен човек и да го ограби, ако прво не го совлада и не го врзе? Само така ќе може да го ограби!</verse>
				<verse number="28">Сериозно ви велам: сите грешни дела и навреди, колку и да се тешки, можат да им бидат простени на луѓето;</verse>
				<verse number="29">но нема простување за оној што ќе го навреди Светиот Дух; таквиот грев вечно ќе го товари.“</verse>
				<verse number="30">Исус го рече ова, зашто за Него говореа дека е обземен со демонски дух.</verse>
				<verse number="31">Тогаш пристигнаа мајка Му и браќата на Исус. Стоејќи надвор, тие испратија некого да Го повика.</verse>
				<verse number="32">Токму тогаш околу Него се беше насобрал многу народ и некои меѓу нив Му рекоа: „Ене ги надвор мајка ти, браќата и сестрите Твои и Те викаат!“</verse>
				<verse number="33">А Тој им одговори: „Која ми е мајка и кои ми се браќа и сестри?“</verse>
				<verse number="34">Покажувајќи на седнатите околу Него, додаде: „Еве ги мајка Ми и браќата Мои!</verse>
				<verse number="35">Секој што ја извршува Божјата волја ми е и брат и сестра и мајка!“</verse>
			</chapter>
			<chapter number="4">
				<verse number="1">Покрај брегот на Галилејското Езеро, Исус уште еднаш почна да го поучува народот. Се беше собрал толку многу народ, што Тој мораше да се качи на едно рибарско бротче и оттаму да му зборува на народот кој стоеше на брегот.</verse>
				<verse number="2">За многу работи ги учеше, користејќи се со споредби. Во една од нив им упати ваква порака:</verse>
				<verse number="3">„Слушајте го ова: Еден сејач излезе да сее на својата нива.</verse>
				<verse number="4">Сеејќи така, дел од семето падна на тврда почва, покрај патот; долетаа птици и го исколваа.</verse>
				<verse number="5">Друг дел од семето падна на каменеста почва, каде што имаше малку земја и тоа брзо никна, бидејќи земјата беше плитка.</verse>
				<verse number="6">Но штом опече сонцето, стебленцата свенаа и се исушија, бидејќи немаа доволно длабоки корени за да ги одржат во живот.</verse>
				<verse number="7">Трет дел од семето падна меѓу трње. Кога пораснаа трњето - ги задушија стебленцата и тие не донесоа никаков род.</verse>
				<verse number="8">Конечно, дел од семето падна на плодна почва каде што изникна, порасна и донесе род: едно стебло роди триесет, друго шеесет, а трето - сто зрна.“</verse>
				<verse number="9">Потоа Исус заклучи: „Ако имате уши - слушајте внимателно!“</verse>
				<verse number="10">Кога Исус беше насамо со Своите дванаесет апостоли и со уште некои следбеници, тие Го прашаа за причината поради која Тој се служи со споредби.</verse>
				<verse number="11">Тој им одговори: „Вам ви е објавена тајната за Божјото царство, но на другите луѓе им зборувам преку споредби,</verse>
				<verse number="12">бидејќи тие, имајќи очи - не гледаат, имајќи уши - не слушаат, ниту пак се трудат да разберат, па да се обратат кон Бог и Тој да им прости.“</verse>
				<verse number="13">Потоа Исус им рече: „Ако не ја разберете оваа споредба, не ќе можете да ги разберете другите.</verse>
				<verse number="14">Тоа што сејачот го сее е Божјата порака.</verse>
				<verse number="15">Тврдата почва, покрај патот, ги претставува луѓето што ќе ја чујат пораката, но веднаш доаѓа Сатаната и им ја одзема од срцето.</verse>
				<verse number="16">Каменестата почва ги претставува оние што ја слушаат Божјата порака и веднаш со задоволство ја прифаќаат.</verse>
				<verse number="17">Но таа во нив не се закоренува и тие остануваат верници само кратко време: штом ќе надојдат неволи или прогонства поради верата во Божјата порака, тие веднаш потклекнуваат.</verse>
				<verse number="18">Трнливата почва ги претставува оние што ја слушаат Божјата порака,</verse>
				<verse number="19">но прекумерните грижи за работи од овој земен живот и желбата да се збогатат и да имаат сe и сешто ги заведуваат и ја задушуваат пораката во нив; така таа останува без плод.</verse>
				<verse number="20">Плодната почва ги претставува оние што ја слушаат Божјата порака, ја прифаќаат и донесуваат род: едни триесеткратен, други шеесеткратен, трети стократен.“</verse>
				<verse number="21">Продолжувајќи, Исус им рече: „Зар свеќа се пали за да се покрие со капак или пак да се стави под кревет!? Зар не се пали за да се стави на свеќник?</verse>
				<verse number="22">Нема ништо скриено што нема да излезе на виделина. Нема тајно дело што нема да се дознае.</verse>
				<verse number="23">Ако имате уши - слушајте внимателно!</verse>
				<verse number="24">Слушајте внимателно: со каква мера мерите, со таква ќе ви се мери и ќе ви се додаде!</verse>
				<verse number="25">На тој што има нешто, ќе му се додаде уште; на тој што нема, ќе му се одземе и она малку што го има!“</verse>
				<verse number="26">Во продолжение, Исус рече: „Божјото царство може да се спореди со семе што човек го посева на својата нива.</verse>
				<verse number="27">Потоа, тој ноќе спие, а дење излегува. За тоа време семето никнува и расте, иако тој не го разбира тоа.</verse>
				<verse number="28">Самата земја го произведува плодот: најпрво стебло, потоа клас и на крајот зрна.</verse>
				<verse number="29">Штом плодот ќе созрее, доаѓа жетвата и сејачот го жнее.“</verse>
				<verse number="30">„Како да го опишеме Божјото царство? Со што да го споредиме?“ - продолжи Исус.</verse>
				<verse number="31">„Тоа може да се спореди со посеано синапово зрно: иако тоа е најмало од сите семиња,</verse>
				<verse number="32">кога ќе се посее, израснува поголемо од сите градинарски растенија и се разгранува, така што под неговите гранки и птиците си свиваат гнезда!“</verse>
				<verse number="33">Користејќи се и со многу други, слични споредби, Исус му ја изложуваше на народот Својата порака, на разбирлив начин за нив.</verse>
				<verse number="34">Ништо не им кажуваше без да се користи со споредби. А кога беше насамо со Своите ученици, ним им објаснуваше сe.</verse>
				<verse number="35">Таа вечер, Исус им рече на Своите ученици: „Ајде да преминеме на другата страна од езероно!“</verse>
				<verse number="36">Тие го отпуштија народот и испловија со бротчето во кое седеше Исус. Ги придружуваа и други бротчиња.</verse>
				<verse number="37">Одненадеж, голема бура го зафати езерото. Силни бранови удираа во бротчето и тоа беше во опасност да потоне.</verse>
				<verse number="38">Исус беше на задниот дел од бротчето и спиеше на перница. Учениците Го разбудија, викајќи: „Учителе, зар не ти е грижа што ќе загинеме!?“</verse>
				<verse number="39">Исус се разбуди и им заповеда на ветрот и на брановите: „Смирете се!“ Ветрот запре и настапи длабока тишина.</verse>
				<verse number="40">Потоа Исус им се обрати на учениците: „Зошто се исплашивте? Зар немате вера?“</verse>
				<verse number="41">А тие беа толку исплашени, што еден на друг си говореа: „Кој ќе е овој Човек кому и ветровите и брановите Му се покоруваат!?“</verse>
			</chapter>
			<chapter number="5">
				<verse number="1">Исус и Неговите ученици пристигнаа на спротивниот брег на Галилејското Езеро, во пределот на градот Гераса.</verse>
				<verse number="2">Тукушто излезе од бротчето, откај гробиштата во пресрет му тргна еден човек обземен со демонски духови.</verse>
				<verse number="3">Човекот живеел по гробниците и никој веќе не бил во состојба ни со син?ири да го врзе.</verse>
				<verse number="4">Честопати го врзувале со син?ири и му ставале окови, но тој секојпат ги кинел син?ирите и ги кршел оковите. Никој не можел да го скроти.</verse>
				<verse number="5">Деноноќно престојувал на гробиштата и по ридовите, врескајќи и удирајќи се со камења.</verse>
				<verse number="6">Кога уште оддалеку Го забележа Исуса, се стрча кон Него и клекна на колена.</verse>
				<verse number="7">Потоа со силен глас Му рече: „Исусе, Сине на Севишниот Бог, што сакаш да ми сториш!? Те заколнувам во Божјото име, немој да ме мачиш!“</verse>
				<verse number="8">Тој го рече ова затоа што Исус веќе му беше наредил на демонскиот дух да излезе од човекот.</verse>
				<verse number="9">Исус го праша: „Како се викаш?“ Човекот му одговори: „Се викам Легија, зашто во мене има цела легија демони!“</verse>
				<verse number="10">Потоа Го молеше Исуса да не ги брка од тој крај.</verse>
				<verse number="11">Недалеку од нив, на ридот пасеше едно големо крдо свињи.</verse>
				<verse number="12">Демонските духови Го молеа Исуса: „Испрати нe кај свињите, да се вселиме во нив!“</verse>
				<verse number="13">Исус им дозволи и демонските духови излегоа од човекот и влегоа во свињите. Целото крдо свињи, на број околу две илјади, јурна низ стрмнината право во езерото, при што сите свињи се удавија.</verse>
				<verse number="14">Свињарите се разбегаа и разгласија за ова по градот и по селата, така што народот излезе да види што се случило.</verse>
				<verse number="15">Кога дојдоа до Исус и го видоа човекот кој порано беше обземен од легија демони како седи облечен и со здрав ум, многу се исплашија.</verse>
				<verse number="16">Откако очевидците им раскажаа за она што се случи со човекот и со свињите,</verse>
				<verse number="17">луѓето Го замолија Исуса да си оди од нивниот крај.</verse>
				<verse number="18">Кога Исус се враќаше на бротчето, човекот кој дотогаш беше обземен од демони Го молеше и тој да тргне со Него.</verse>
				<verse number="19">Но Исус не му дозволи, туку му рече: „Оди си дома и кажи им на твоите роднини што стори Господ за тебе со Своето милосрдие.“</verse>
				<verse number="20">Тогаш тој си замина и патуваше по пределот на Декаполис и на сите им раскажуваше за она што Исус го стори за него. И секој што ќе чуеше се восхитуваше.</verse>
				<verse number="21">Уште еднаш Исус отплови на спротивната страна од Галилејското Езеро. Тукушто излезе на брегот, многуброен народ се насобра околу Него.</verse>
				<verse number="22">Тогаш Му пристапи началникот на тамошната синагога, по име Јаир, клекна на колена</verse>
				<verse number="23">и почна сесрдно да Го моли: „Ќерката ми е на умирање! Дојди, положи раце врз неа за да оздрави и да живее!“</verse>
				<verse number="24">Тогаш Исус тргна со Јаир, а многуброен народ ги следеше, туркајќи се околу Него.</verse>
				<verse number="25">Меѓу народот имаше една жена која крвавела веќе дванаесет години.</verse>
				<verse number="26">Се намачила одејќи по лекари на кои го потрошила сиот свој имот, но напразно - состојбата уште повеќе и се влошувала.</verse>
				<verse number="27">Оваа жена слушала што се зборува за Исус. Крадешкум, таа се доближи до Исус одзади и се допре до Неговата облека.</verse>
				<verse number="28">Зашто, во себе си велеше: „Само да се допрам до Неговата облека - ќе оздравам!“</verse>
				<verse number="29">Крвавењето веднаш и запре и таа почувствува дека нејзиното тело оздраве.</verse>
				<verse number="30">Во истиот момент и Исус почувствува дека од Него излезе исцелителна сила. Обраќајќи му се на народот, запраша: „Кој се допре до мојата облека?“</verse>
				<verse number="31">Учениците Му одговорија: „Гледаш колку народ се турка околу Тебе и прашуваш кој Те допрел!?“</verse>
				<verse number="32">Но Исус се сврте да види кој Го допре.</verse>
				<verse number="33">Жената, тресејќи се од страв и знаејќи што се случи со неа, клекна на колена пред Него и Му ја кажа целата вистина.</verse>
				<verse number="34">Исус и рече: „Ќерко! Ти оздраве врз основа на твојата вера. Оди си спокојна и здрава.“</verse>
				<verse number="35">Додека Исус зборуваше, пристигнаа некои од роднините на Јаир и му рекоа: „Ќерка ти умре; не додевај Му повеќе на Учителот!“</verse>
				<verse number="36">Исус слушна што рекоа луѓето, но му рече на Јаир: „Само верувај Ми и не плаши се!“</verse>
				<verse number="37">Исус не му дозволи никому да дојде со Него, освен на Петар и на двајцата браќа Јаков и Јован, следбеници на Исус.</verse>
				<verse number="38">Кога стигнаа во куќата на Јаир, Исус забележа дека луѓето плачат и лелекаат на цел глас.</verse>
				<verse number="39">Влегувајќи внатре, Исус им рече: „Зошто плачете и лелекате? Девојчето не е мртво, туку спие!“</verse>
				<verse number="40">Тие на тоа Му се подбиваа. Исус нареди сите да излезат надвор, а внатре ги задржа само таткото и мајката на девојчето и тројцата Свои ученици кои Го придружуваа. Влегоа кај девојчето.</verse>
				<verse number="41">Исус го фати за рака и рече: „Талита, куми!“ Ова на арамејски јазик значи: „Девојче, стани!“</verse>
				<verse number="42">Девојчето веднаш стана и одеше. Тоа имаше дванаесет години. Сите беа вчудовидени!</verse>
				<verse number="43">Но Исус им нареди за ова никому да не кажуваат. Потоа им рече: „Дајте му на девојчето нешто да јаде.“</verse>
			</chapter>
			<chapter number="6">
				<verse number="1">Исус си замина оттаму и заедно со Своите ученици се врати во својот град.</verse>
				<verse number="2">Во саботата Тој отиде во синагогата да поучува. Многуброен народ занесно Го слушаше, прашувајќи се: „Од каде го знае сето ова? Од каде Му е оваа мудрост и моќ да прави чуда?</verse>
				<verse number="3">Не ли е ова дрводелецот - синот на Марија, братот на Јаков, Јосиф, Јуда и Симон? Нели сестрите Негови и денес живеат меѓу нас!?“ Така, жителите на Назарет со сомневање гледаа на Исус.</verse>
				<verse number="4">Затоа Исус им рече: „Пророкот добива признание отсекаде, освен од својот град, од своите роднини и од своето семејство!“</verse>
				<verse number="5">Таму не можеше да направи многу чуда, освен што исцели неколку болни, допирајќи ги со Своите раце.</verse>
				<verse number="6">Остана изненаден од нивната неверба. Исус одеше по околните села и поучуваше.</verse>
				<verse number="7">Потоа ги повика Дванаесетте апостоли и ги испрати по двајца, давајќи им моќ да изгонуваат демонски духови.</verse>
				<verse number="8">Им ги даде следниве упатства: „Патувајте само со стап во рацете. Не носете со себе ни храна, ни торба, ни пари.</verse>
				<verse number="9">Носете сандали, но не и резервна облека.</verse>
				<verse number="10">Кога ќе ве прими некое семејство, останете кај него сe додека не си заминете од тој град.</verse>
				<verse number="11">Ако некое место не сака да ве прими и да ве слуша, одете си оттаму и истресете им го и правот од сандалите, како знак на осуда за нив.“</verse>
				<verse number="12">Тогаш апостолите заминаа и им проповедаа на луѓето да Му се вратат на Бог.</verse>
				<verse number="13">Изгонуваа многу демонски духови и исцелуваа голем број болни, премачкувајќи ги со маслиново масло.</verse>
				<verse number="14">За Исус насекаде се зборуваше, така што и царот Ирод слушна за Него. Се ширеше глас дека всушност Јован Крстител оживеал од мртвите и дека затоа преку Него дејствуваат чудотворни сили.</verse>
				<verse number="15">Други говореа дека Исус е пророкот Илија или некој друг од древните пророци.</verse>
				<verse number="16">Но самиот Ирод, откако слушна за Исус, рече: „Ова мора да е Јован Крстител! Јас му ја отсеков главата, а тој воскреснал!“</verse>
				<verse number="17">Имено, Ирод беше заповедал да го уапсат Јована и окован да го фрлат в затвор, сe заради Иродијада, жената на Филип, братот на Ирод, која Ирод ја беше зел за своја жена.</verse>
				<verse number="18">Јован постојано му зборуваше на Ирод: „Немаш право да ја присвојуваш жената на брат ти!“</verse>
				<verse number="19">Поради ова, Иродијада го беше намразила Јована и сакаше да го убие, но немаше погодна можност.</verse>
				<verse number="20">Ирод, пак, се плашеше од Јован и го заштитуваше, бидејќи знаеше дека тој е праведен и богопосветен човек. Иако Ирод често беше вознемирен од она што го зборуваше Јован, сепак честопати и со задоволство го слушаше.</verse>
				<verse number="21">Но Иродијада начека погоден момент кога Ирод приреди свечен прием по повод својот роденден и ги покани своите високи службеници, воени старешини и видни личности од покраината Галилеја.</verse>
				<verse number="22">Тогаш влезе ќерката на Иродијада и танцуваше пред Ирод и неговите гости. Сите беа одушевени и Ирод и рече: „Ќе ти дадам сe што ќе посакаш!</verse>
				<verse number="23">Ти ветувам пред сите дека, ако посакаш и половина од моето царство, ќе ти го дадам!“</verse>
				<verse number="24">Таа излезе и ја праша мајка си: „Што да побарам?“ Советот на мајка и беше: „Барај ја главата на Јован Крстител!“</verse>
				<verse number="25">Девојката брзајќи се врати кај Ирод и му рече: „Ја сакам главата на Јован Крстител на послужавник, и тоа веднаш!“</verse>
				<verse number="26">На царот му падна тешко, но не сакаше да си го прекрши ветувањето што го беше дал пред гостите.</verse>
				<verse number="27">Затоа тој веднаш го испрати ?елатот да му ја донесе главата на Јован.</verse>
				<verse number="28">Овој отиде, му ја отсече главата на Јован во затворот и на послужавник и ја донесе на девојката, која и ја предаде на мајка си.</verse>
				<verse number="29">Кога учениците на Јован разбраа дека тој е погубен, го зедоа неговото тело и го погребаа.</verse>
				<verse number="30">Апостолите повторно се собраа кај Исус и почнаа да Му раскажуваат за делата и поуките што ги извршиле.</verse>
				<verse number="31">Но многу народ постојано доаѓаше и си заминуваше, така што апостолите немаа време ни да јадат. Затоа Исус им рече: „Дојдете, ќе отидеме на некое тивко место, па да можете малку да се одморите!“</verse>
				<verse number="32">Тргнаа со бротче на едно такво место,</verse>
				<verse number="33">но голем број луѓе видоа во кој правец отпловија, па побрзаа пеш од сите краишта и први втасаа таму.</verse>
				<verse number="34">Кога Исус излезе од бротчето, виде голема толпа народ, која прилегаше на стадо овци без пастир. Му падна жал за луѓето, па почна да ги поучува за многу нешта.</verse>
				<verse number="35">Во приквечерината кај Исус дојдоа Неговите ученици и Му рекоа: „Местово е пусто, а веќе е доцна.</verse>
				<verse number="36">Пушти ги луѓето да отидат по околните села и земјоделски имоти, за да си купат храна!“</verse>
				<verse number="37">„Дајте им вие нешто да јадат“ - им одговори Исус.“ Но тие му рекоа: „Да се купи леб за сиот овој народ, би ни требале повеќе од двесте денарии!“</verse>
				<verse number="38">„Одете и проверете колку лебови имате“ - им рече Исус. Откако проверија, Му рекоа: „Имаме пет леба и две риби!“</verse>
				<verse number="39">Тогаш Исус им даде упатства на учениците да ги поседнат луѓето на тревата, во групи.</verse>
				<verse number="40">Луѓето седнаа во групи од по сто и по педесет.</verse>
				<verse number="41">Исус ги зеде петте леба и двете риби, го поткрена погледот кон небото, ги благослови лебовите и ги раскрши. Потоа им ги подаваше на учениците кои им ги даваа на луѓето. На ист начин им делеше на сите и од двете риби.</verse>
				<verse number="42">Сите јадеа до наситување,</verse>
				<verse number="43">а учениците собраа и дванаесет полни кошници со парчиња што преостанаа од лебот и од рибите.</verse>
				<verse number="44">Оние што јадеа беа на број околу пет илјади машки глави, не сметајќи ги жените и децата.</verse>
				<verse number="45">Веднаш потоа Исус ги натера Своите ученици да се качат на бротчето и да отпловат на спротивната страна, кон Бетцаида, додека Тој да го отпушти народот.</verse>
				<verse number="46">Кога го испрати народот, Исус се искачи на гората за да се моли.</verse>
				<verse number="47">Доцна вечерта, додека Тој сe уште беше сам на копното, бротчето се наоѓаше некаде сред езерото.</verse>
				<verse number="48">Ги виде Своите ученици како се мачат, веслајќи спроти ветрот. Околу четири часот наутро, Исус се упати кон нив, одејќи по површината на езерото, со намера да им се придружи.</verse>
				<verse number="49">Кога учениците Го видоа како оди по водата, помислија дека е дух, па од страв почнаа да викаат. Сите Го видоа и многу се исплашија.</verse>
				<verse number="50">Но Тој веднаш им проговори: „Не плашете се, Јас сум! Смирете се!“</verse>
				<verse number="51">Потоа влезе кај нив, во бротчето, и ветрот наеднаш стивна. Учениците останаа наполно збунети!</verse>
				<verse number="52">Умовите им беа заслепени и не го сфатија значењето на претходната случка со лебовите.</verse>
				<verse number="53">Исус и Неговите ученици го препловија езерото и пристигнаа на брегот кај градот Генисарет.</verse>
				<verse number="54">Кога излегоа од бротчето, луѓето Го препознаа Исуса.</verse>
				<verse number="55">Се растрчаа по целиот крај, донесувајќи му болни на носила, откако ќе утврдеа на кое место се наоѓа Тој.</verse>
				<verse number="56">Во кое село, град или населба Исус ќе влезеше, на пазарите и по улиците, луѓето Му носеа болни и Го молеа да им дозволи барем да ја допрат Неговата наметка. И секој што ќе Го допреше, оздравуваше.</verse>
			</chapter>
			<chapter number="7">
				<verse number="1">Околу Исус се насобраа неколку фарисеи и вероучители, дојдени од Ерусалим.</verse>
				<verse number="2">Тие забележаа дека Исусовите ученици не го практикуваат ритуалното миење на рацете пред јадење.</verse>
				<verse number="3">Имено, фарисеите, па и сите Евреи, држејќи се до преданијата од своите предци, не седнуваат да јадат додека ритуално не си ги измијат рацете до лактите;</verse>
				<verse number="4">кога се враќаат од пазар, не јадат додека ритуално не се измијат, а се држат и до многу други преданија, како што се ритуалното миење чаши, стомни и други садови.</verse>
				<verse number="5">Затоа, фарисеите и вероучителите Го прашаа Исуса: „Зошто Твоите следбеници не постапуваат според преданијата од старите и седнуваат да јадат без ритуално да си ги измијат рацете?“</verse>
				<verse number="6">Исус им одговори: „Лицемери! Убаво рекол за вас Бог, преку пророкот Исаија: ,Овој народ Ме почитува со устата, но срцето му е далеку од Мене!</verse>
				<verse number="7">Се залажуваат дека Ме почитуваат, а всушност ги шират своите човечки обичаи како да се Мои заповеди!‘</verse>
				<verse number="8">Вие ги оставивте Божјите заповеди, а ги чувате човечките преданија!</verse>
				<verse number="9">Лукаво ги укинувате Божјите заповеди за да ги чувате своите преданија!</verse>
				<verse number="10">Зар Мојсеј не ви заповеда да ги исполнувате обврските спрема своите родители, и со смрт да го казните оној што ќе ги проколне мајка си или татко си?</verse>
				<verse number="11">А вие ги учите луѓето дека е доволно да го ветат својот имот на црквата, како подарок за Бог,</verse>
				<verse number="12">со што ќе се ослободат од обврската да се грижат за своите родители!</verse>
				<verse number="13">Значи, укинувате Божја заповед за да ги воведете своите преданија! И многу други вакви работи правите!“</verse>
				<verse number="14">Тогаш Исус повторно го повика народот кај Себе и му рече: „Слушајте Ме внимателно и со расудување!</verse>
				<verse number="15">Ниедна храна што ја јадете нема духовно да ве опогани, туку лошите зборови и постапки ве опогануваат!“</verse>
				<verse number="16">(Кој има уши, нека слуша!)</verse>
				<verse number="17">Кога Исус се раздели од народот, влезе во една куќа, а Неговите ученици Го прашаа за значењето на споредбата.</verse>
				<verse number="18">А Тој им рече: „Зар и вие сe уште не разбирате? Зар не сфаќате дека храната што ја јадете духовно не ве опоганува,</verse>
				<verse number="19">зашто таа не влегува во срцето, туку во стомакот, и оттаму се исфрла!?“ Со ова Исус го одобри секој вид храна.</verse>
				<verse number="20">Потоа продолжи: „Човекот духовно се опоганува од она што излегува од него.</verse>
				<verse number="21">Зашто, однатре, од човековото срце, излегуваат грешните мисли кои водат кон неморал, кражби, убиства,</verse>
				<verse number="22">брачни неверства, алчност, лошотија, измами, завист, навреди, горделивост и безумија.</verse>
				<verse number="23">Сите овие лоши работи излегуваат однатре и тие се што го опогануваат човекот.“</verse>
				<verse number="24">Заминувајќи си оттаму, Исус отиде во пределот на градовите Тир и Сидон. Се смести во една куќа и се трудеше никој да не дознае за тоа, но не можеше да остане во тајност.</verse>
				<verse number="25">Една жена, чија ќерка беше обземена од демонски дух, дозна каде е Исус. Веднаш дојде кај Него и падна на колена.</verse>
				<verse number="26">Жената беше Гркинка, родум од областа Феникија, во Сирија. Таа Го замоли Исуса да ја ослободи нејзината ќерка од демонот.</verse>
				<verse number="27">Но Исус и рече: „Дозволи најпрво Божјите избрани деца, Израелците, да се нахранат! Не е право да им се одземе лебот на децата и да им се даде на кучињата!“</verse>
				<verse number="28">„Така е, Господине, но и кучињата под масата ги јадат трошките што им паѓаат на децата!“ – Му одговори таа.</verse>
				<verse number="29">Тогаш Исус и рече: „За ваквиот одговор, оди си, ќерка ти веќе ја излекував од демонскиот дух!“</verse>
				<verse number="30">Кога жената се врати дома, ќерка и лежеше в постела излекувана од демонскиот дух.</verse>
				<verse number="31">Враќајќи се од месноста околу градот Тир, преку градот Сидон, Исус се упати назад кон Галилејското Езеро, во подрачјето на Декаполис.</verse>
				<verse number="32">Му донесоа еден глувонем човек и луѓето Го молеа да го излекува со Својот допир.</verse>
				<verse number="33">Исус го тргна човекот настрана и со Своите прсти му ги допре ушите. Потоа со плунка на прстите му го намачка јазикот.</verse>
				<verse number="34">Со поглед кон небото и со длабока воздишка, Исус рече: „Хипатах!“ - што на арамејски јазик значи: „Отвори се!“</verse>
				<verse number="35">Слухот на човекот веднаш му се отвори, а во исто време почна јасно и разбирливо да зборува.</verse>
				<verse number="36">Исус им нареди никому да не кажуваат за ова. Но, колку повеќе им забрануваше, толку повеќе тие зборуваа за тоа.</verse>
				<verse number="37">Сите беа исполнети со восхит и говореа: „Сe што прави Тој е добро! На глувите им дава слух, а на немите моќ на говор!“</verse>
			</chapter>
			<chapter number="8">
				<verse number="1">Набргу потоа, многуброен народ одново се насобра околу Исус. Луѓето не носеа храна со себе, па Исус ги повика Своите ученици и им рече:</verse>
				<verse number="2">„Жал ми е за луѓево; веќе три дена постојано се со Мене, а немаат храна.</verse>
				<verse number="3">Некои од нив живеат далеку и ако ги пуштам да си одат гладни, ќе премалат по патот!“</verse>
				<verse number="4">Учениците Му одговорија: „Местово е пусто; каде ќе најдеме храна да нахраниме толку народ!?“</verse>
				<verse number="5">„Колку леба имате?“ - ги праша Исус. „Седум леба“ - одговорија тие.</verse>
				<verse number="6">Откако Исус го поседна народот по земјата, ги зеде седумте леба и ги благослови. Потоа ги раскрши на парчиња и им ги подаваше на учениците да му ги разделуваат на народот.</verse>
				<verse number="7">Имаа и малку риби и откако Исус ги благослови и нив, им рече на учениците да им ги разделат на луѓето.</verse>
				<verse number="8">Сите се најадоа до наситување, а собраа и седум кошници остатоци од храната.</verse>
				<verse number="9">Присутните беа на број околу четири илјади души. По ова, Исус го испрати народот да си оди.</verse>
				<verse number="10">Веднаш потоа, придружуван од Своите ученици, Исус се качи на едно бротче и отплови во месноста Далманута.</verse>
				<verse number="11">Група фарисеи дојдоа кај Исус и почнаа да се расправаат со Него. Со намера да Го искушуваат, тие бараа од Него да им изведе некое чудо со кое ќе докаже дека Тој доаѓа од небото.</verse>
				<verse number="12">Исус длабоко воздивна и рече: „Зошто постојано барате некаков чудотворен знак? Ве уверувам дека на вашата генерација таков знак нема да и се даде!“</verse>
				<verse number="13">Потоа ги остави, се качи на бротчето и отплови на спротивната страна од езерото.</verse>
				<verse number="14">Учениците на Исус заборавија да понесат леб со себе; во бротчето имаа само еден леб.</verse>
				<verse number="15">Исус им рече: „Внимавајте и чувајте се од квасецот на фарисеите и на Ирод!“</verse>
				<verse number="16">Разговарајќи меѓу себе, учениците заклучија: „Ни приговара зашто заборавивме да земеме леб!“</verse>
				<verse number="17">Но Исус, знаејќи што мислат, им рече: „Зошто го поврзувате ова со тоа што немате леб!? Како не можете веќе да сфатите!? Зар умовите ви се заспани!?</verse>
				<verse number="18">Имајќи си очи, не гледате, и имајќи си уши, не слушате!</verse>
				<verse number="19">Помните ли колку кошници ви останаа кога со пет леба нахранив пет илјади души?“ Тие Му одговорија: „Дванаесет!“</verse>
				<verse number="20">Исус продолжи: „А колку кошници ви останаа кога со седум леба нахранив четири илјади души?“ Тие Му одговорија: „Седум!“</verse>
				<verse number="21">„Сe уште не разбирате, нели?“ - им рече Исус.</verse>
				<verse number="22">Кога Исус и Неговите ученици отидоа во селото Бетцаида, некои луѓе Му донесоа еден слеп човек и Го молеа со допир да го излекува.</verse>
				<verse number="23">Исус го фати за рака и го изведе надвор од селото. Потоа со плунка му ги намачка очите и го праша дали нешто гледа.</verse>
				<verse number="24">Човекот го поткрена погледот и рече: „Гледам луѓе, но ги гледам нејасно како дрвја во движење.“</verse>
				<verse number="25">Со Своите раце Исус повторно му ги допре очите. Тогаш човекот наполно прогледа и сe гледаше јасно.</verse>
				<verse number="26">Исус му рече: „Сега можеш да си одиш дома, но не наминувај во селото да раскажуваш за ова!“</verse>
				<verse number="27">Исус и Неговите ученици заминаа по селата во околината на градот Цезареја Филипова. Додека патуваа, Исус ги запраша: „За кого Ме сметаат луѓето?“</verse>
				<verse number="28">Учениците одговорија: „Едни мислат дека си Јован Крстител или пророкот Илија; други мислат дека си некој од древните пророци.“</verse>
				<verse number="29">Тогаш Исус ги праша: „А за кого Ме сметате вие?“ Петар одговори: „Ти си Месијата!“</verse>
				<verse number="30">Исус им забрани да им кажуваат на луѓето за Него.</verse>
				<verse number="31">Оттогаш Исус почна да им кажува што сe ќе се случи со Него. Им кажа дека Него, Синот Човечки, Го очекуваат големи страдања, дека Тој ќе биде отфрлен од народните водачи, од свештеничките поглавари и од вероучителите, дека тие ќе Го убијат, но и дека по три дни Тој ќе воскресне.</verse>
				<verse number="32">За сето ова им говореше многу отворено. Тогаш Петар Го повлече Исуса настрана, укорувајќи Го дека така зборува.</verse>
				<verse number="33">Исус се сврте кон Своите ученици, а потоа со строг глас му рече на Петар: „Бегај од Мене, Сатано! Тоа што го велиш е човечко размислување, а не Божјо!“</verse>
				<verse number="34">Тогаш Исус ги повика Своите ученици и народот поблиску до Себе и им рече: “Тој што сака да стане Мој следбеник треба да се откаже од своите себични амбиции, да си го понесе својот крст и да тргне по Моите стапки.</verse>
				<verse number="35">Зашто, секој што сака да си го запази животот само за себе - ќе го загуби; а ако Ми го посвети Мене и на Евангелието - ќе го зачува.</verse>
				<verse number="36">Каква ќе му биде ползата на човекот, ако и сиот свет го добие, а својата душа ја загуби!?</verse>
				<verse number="37">Има ли нешто повредно од твојата душа?</verse>
				<verse number="38">Нема причина да се срамите од Мене и од Моето учење пред овој неверен и грешен свет, зашто инаку и Јас, Синот Човечки, ќе се засрамам од вас кога ќе се вратам во сета слава на Мојот небесен Татко, во придружба на светите ангели!“</verse>
			</chapter>
			<chapter number="9">
				<verse number="1">Во продолжение Исус рече: „Ве уверувам дека меѓу овде присутните има некои што ќе го видат стапувањето во сила на Божјото царство уште пред да умрат!“</verse>
				<verse number="2">Шест дена по ова, Исус ги зеде со Себе Петар, Јаков и Јован и ги поведе насамо на една висока планина. Таму, пред нивните очи Тој се преобрази, така што</verse>
				<verse number="3">облеката му стана блескаво-бела, како што не би можела да се избели со ниедно белило на Земјата!</verse>
				<verse number="4">Заедно со Него се појавија и Мојсеј и пророкот Илија кои разговараа со Исус.</verse>
				<verse number="5">Тогаш Петар Му рече на Исус: „Учителе! Колку ни е убаво овде! Да направиме три колиби: една за Тебе, една за Мојсеј и една за Илија.“</verse>
				<verse number="6">Ова го рече не знаејќи што друго да каже, зашто тие беа многу исплашени.</verse>
				<verse number="7">Во тој момент ги засени еден густ облак, а од облакот проговори глас: „Ова е Мојот Син, Мојот Љубимец; Него слушајте Го.“</verse>
				<verse number="8">Учениците тогаш се обѕрнаа околу себе, но Го видоа само Исуса и никој друг.</verse>
				<verse number="9">Додека слегуваа од планината, Исус им рече: „Никому не кажувајте му за ова што го видовте, додека Синот Човечки не воскресне од мртвите.“</verse>
				<verse number="10">Тие Го послушаа, но меѓу себе се прашуваа: „Што сакаше да каже со воскреснувањето од мртвите?“</verse>
				<verse number="11">Потоа учениците Го прашаа Исуса: „Зошто вероучителите велат дека пред да се појави Месијата, треба да дојде Илија?“</verse>
				<verse number="12">Исус им одговори: „Бездруго, најпрво ќе дојде Илија, за да подготви сe. Но, зар Светото Писмо не го вели и тоа дека Синот Човечки многу ќе настрада и дека ќе биде отфрлен?</verse>
				<verse number="13">Ве уверувам дека Илија веќе дојде, но луѓето постапија со него како што сакаа - токму како што е претскажано во Светото Писмо!“</verse>
				<verse number="14">Кога Исус и тројцата Негови ученици се вратија кај другите ученици, забележаа голема толпа народ и вероучители како се расправаат со нив.</verse>
				<verse number="15">Луѓето се изненадија при појавата на Исус и веднаш Му потрчаа во пресрет да Го поздрават.</verse>
				<verse number="16">Исус ги запраша: „За што се расправавте?“</verse>
				<verse number="17">Еден човек од народот Му одговори: „Учителе! Го носев син ми кај Тебе. Обземен е од демонски дух и нем е.</verse>
				<verse number="18">Кога ќе добие напад паѓа наземи, устата му пени, крцка со забите и се вкочанува. Ги замолив Твоите ученици да го ослободат од демонскиот дух, но тие не можеа.“</verse>
				<verse number="19">Тогаш Исус рече: „Ах, безверен народе! До кога ќе морам да бидам со вас и да ве поднесувам!? Доведете го момчето кај Мене!“</verse>
				<verse number="20">Го доведоа момчето. Кога демонскиот дух во него Го виде Исуса, веднаш го нападна момчето: тресејќи се, момчето падна на земјата, почна да се валка, а од устата му излегуваше пена.</verse>
				<verse number="21">Исус го праша таткото на момчето: “Од кога му е вака?“ “Уште од детството“ - одговори таткото.</verse>
				<verse number="22">„Демонот во него честопати се обидува да го убие, фрлајќи го во оган или во вода. Ако можеш, те молам, смилувај ни се и помогни ни!“</verse>
				<verse number="23">„Зошто велиш: ?Ако можеш‘? Нема ништо невозможно за оној што има вера!“ - му одговори Исус.</verse>
				<verse number="24">Со силен глас, таткото извика: „Верувам, но помогни ми да не се сомневам!“</verse>
				<verse number="25">Кога Исус виде дека сe повеќе народ се собира, со строг глас му нареди на глувонемиот дух да излезе од момчето и никогаш повеќе да не се врати во него.</verse>
				<verse number="26">Демонскиот дух вресна, силно го стресе момчето и излезе од него. Момчето за миг изгледаше како да е мртво, а така мислеа и насобраните луѓе.</verse>
				<verse number="27">Но Исус го фати за рака и го исправи. Момчето застана на своите нозе.</verse>
				<verse number="28">Кога Исус се врати дома, Неговите ученици насамо Го запрашаа: „Зошто ние не можевме да го истераме демонскиот дух?“</verse>
				<verse number="29">Исус им одговори: „Овој вид демони можат да се избркаат само со молитва.“</verse>
				<verse number="30">Заминувајќи си оттаму, Исус и Неговите ученици патуваа низ покраината Галилеја. Исус не сакаше никој да дознае за тоа.</verse>
				<verse number="31">Тој сакаше да го мине времето поучувајќи ги само Своите ученици. Им зборуваше дека Тој, Синот Човечки, ќе им биде предаден на луѓето и дека тие ќе Го погубат, но и тоа дека три дена по погубувањето Тој ќе воскресне од мртвите.</verse>
				<verse number="32">Тие не сфаќаа за што зборува, а се плашеа да Го распрашуваат околу тоа.</verse>
				<verse number="33">Потоа Исус и Неговите ученици отидоа во Неговата куќа во градот Кафарнаум. Таму, во куќата, Исус ги праша: „За што се расправавте по патот?“</verse>
				<verse number="34">Тие молчеа, бидејќи расправијата беше околу тоа, кој од нив е најважен.</verse>
				<verse number="35">Седнувајќи, Исус ги повика дванаесеттемина Свои ученици да се соберат околу Него, па им рече: „Тој што сака почесно место меѓу вас, треба да им биде како слуга на сите!“</verse>
				<verse number="36">Потоа Исус повика едно дете, го исправи пред нив, го гушна и рече:</verse>
				<verse number="37">„Секој што во Мое име ќе прифати едно од овие деца, Ме прифаќа Мене. Прифаќајќи Ме Мене, Го прифаќа и Оној што Ме испрати.“</verse>
				<verse number="38">Јован Му рече на Исус: „Учителе, сретнавме еден човек кој се користи со Твоето име и изгонува демони. Да му забраниме да го прави тоа, бидејќи тој не и припаѓа на нашата група!“</verse>
				<verse number="39">Но Исус им одговори на Своите ученици: „Немојте да му забранувате! Тој што извршува чуда во Мое име, нема толку лесно да се сврти против Мене.</verse>
				<verse number="40">Кој не е против нас, тој е за нас.</verse>
				<verse number="41">Ве уверувам дека секој што ќе ви даде макар и чаша вода во Мое име, заради тоа што сте следбеници на Месијата, несомнено ќе биде награден.“</verse>
				<verse number="42">„Ако некој биде причинител за отстапување од верата во Мене на едно од овие најмаливе, подобро би му било да си стави воденички камен околу вратот и да се удави на дното од морето!</verse>
				<verse number="43">Ако твојата рака те наведува на грев - отсечи ја! Подобро е да влезеш во вечниот живот со една рака, отколку со двете раце да завршиш во пеколот - во вечниот оган!</verse>
				<verse number="44">--</verse>
				<verse number="45">Ако твојата нога те наведува на грев - отсечи ја! Подобро е да влезеш во вечниот живот со една нога, отколку со две да бидеш фрлен во пеколот!</verse>
				<verse number="46">--</verse>
				<verse number="47">Ако твоето око те наведува на грев - ископај го! Подобро е да влезеш во Божјото царство со едно око, отколку со две очи да бидеш фрлен во пеколот.</verse>
				<verse number="48">Таму црвот не престанува да гризе и огнот не престанува да гори!</verse>
				<verse number="49">Имено, секој ќе биде со оган ?посолен‘.</verse>
				<verse number="50">Солта е добра, но ако солта облутави, како ќе и го вратите солениот вкус? Имајте ги својствата на солта во меѓусебните односи и ќе живеете во мир еден со друг.“</verse>
			</chapter>
			<chapter number="10">
				<verse number="1">Потоа Исус замина од Кафарнаум и дојде на југ, во Јудеја, од источната страна на реката Јордан. Повторно многуброен народ се слеваше кон Него и Тој го поучуваше, како и обично.</verse>
				<verse number="2">Некои од фарисеите сакаа да Му постават замка, па дојдоа кај Него и Го прашаа: „Дозволено ли е мажот да се разведе од својата жена?“</verse>
				<verse number="3">Исус ги праша: „Што вели Мојсеевиот Закон за тоа?“</verse>
				<verse number="4">Тие одговорија: „Мојсеј дозволува да и се напише потврда за развод на жената и таа да се отпушти.“</verse>
				<verse number="5">Исус им рече: „Мојсеј ви го допушти тоа бидејќи сте со закоравени срца.</verse>
				<verse number="6">Во почетокот Бог создаде маж и жена.</verse>
				<verse number="7">При стапување во брак човекот се одвојува од својот татко и од својата мајка и се присоединува кон својата жена.</verse>
				<verse number="8">Тогаш двајцата стануваат едно тело. Значи, тие не се повеќе две тела, туку едно тело.</verse>
				<verse number="9">Никој не смее да ги раздружува оние што Бог ги здружил во брак.“</verse>
				<verse number="10">Кога се вратија во куќата, учениците повторно Го прашаа Исуса за тоа.</verse>
				<verse number="11">Тој им рече: „Тој што се разведува од својата жена и се оженува со друга, извршува прељуба против првата.</verse>
				<verse number="12">Така и жената што ќе се разведе од својот маж и ќе се омажи за друг, извршува прељуба.“</verse>
				<verse number="13">Некои луѓе ги носеа своите деца кај Исус за да ги прегрне и да ги благослови. Учениците, пак, ги одвраќаа.</verse>
				<verse number="14">Кога Исус го забележа тоа, ги прекори учениците и им рече: „Пуштете ги децата да доаѓаат кај Мене! Не попречувајте им, зашто на таквите како нив им припаѓа Божјото царство!</verse>
				<verse number="15">Ве уверувам дека нема да влезете во Божјото царство, доколку не го прифатите со вера каква што имаат малите деца!“</verse>
				<verse number="16">Потоа Исус ги гушна децата и ги благослови, положувајќи ги Своите раце врз нивните глави.</verse>
				<verse number="17">Кога Исус излегуваше кон патот, Му притрча еден човек, клекна на колена и Го праша: „Добар Учителе! Што треба да правам за да се здобијам со вечен живот?“</verse>
				<verse number="18">Исус му одговори: „Зошто Ме нарекуваш ,добар‘? Само Бог е добар!</verse>
				<verse number="19">Ги знаеш Божјите заповеди: Не убивај, не врши прељуби, не кради, не зборувај лаги за другите, не мами, почитувај ги мајка си и татка си ...“</verse>
				<verse number="20">Човекот Му одговори: „Учителе! Кон сите овие заповеди се придржувам уште од детството!“</verse>
				<verse number="21">Тогаш Исус милно го погледна и му рече: „Има уште едно нешто што треба да го направиш: оди, продај го сиот свој имот и раздели им ги парите на сиромасите, а ти ќе добиеш имот на небото. Потоа тргни по Мене и стани Мој следбеник.“</verse>
				<verse number="22">Кога го чу ова, човекот си замина разочаран и тажен, бидејќи поседуваше голем имот.</verse>
				<verse number="23">Исус погледна наоколу и им се обрати на Своите ученици: „Колку им е тешко на богатите да влезат во Божјото царство!“</verse>
				<verse number="24">Учениците се изненадија од овие зборови, но Исус продолжи: „Чеда! Тешко се влегува во Божјото царство!</verse>
				<verse number="25">Полесно камила ќе се спровре низ иглени уши, отколку богат човек да влезе во Божјото царство!“</verse>
				<verse number="26">Учениците уште повеќе се збунија, па почнаа да си шепотат еден на друг: „Тогаш, кој може да се спаси!?“</verse>
				<verse number="27">Исус впечатливо ги погледна и им рече: „За луѓето е невозможно, но за Бог нема ништо невозможно!“</verse>
				<verse number="28">Петар Му рече: „Ете, ние оставивме сe и станавме Твои следбеници!“</verse>
				<verse number="29">Исус му одговори: „Ве уверувам дека секој што заради Мене и Евангелието оставил куќа, или браќа, или сестри, или мајка, или татко, или деца, или земја,</verse>
				<verse number="30">ќе биде награден. Веќе на овој свет, таквиот ќе добие стопати повеќе куќи, браќа, сестри, мајки, деца, земја ... иако ќе има и прогонства. А во идниот свет ќе има вечен живот.</verse>
				<verse number="31">Но мнозина кои сега се први, ќе бидат последни, а мнозина кои сега се последни, ќе бидат први.“</verse>
				<verse number="32">Учениците беа збунети кога Исус ги поведе кон Ерусалим, а останатите Негови следбеници беа исплашени. Уште еднаш, Исус ги повика кај Себе дванаесеттемина Свои ученици и почна да им објаснува што сe ќе Му се случи:</verse>
				<verse number="33">„Сега се искачуваме кон Ерусалим. Таму Мене, Синот Човечки, ќе Ме предадат на свештеничките поглавари и на вероучителите. Тие ќе Ме осудат на смрт и ќе Ме предадат на Римјаните,</verse>
				<verse number="34">кои ќе се подбиваат со Мене, ќе Ме плукаат, ќе Ме камшикуваат и ќе Ме погубат. Но по три дена, Јас ќе воскреснам!“</verse>
				<verse number="35">Завдаевите синови Јаков и Јован дојдоа кај Исус и Му рекоа: „Учителе, сакаме да те замолиме да ни исполниш една желба!“</verse>
				<verse number="36">„Што сакате да сторам за вас?“ - ги праша Исус.</verse>
				<verse number="37">Тие Му одговорија: „Кога ќе седнеш на престолот во Твоето славно Царство, ние би сакале почесни места: едниот од нас да седи од Твојата десна страна, а другиот од левата!“</verse>
				<verse number="38">Исус им рече: „Не знаете што барате! Можете ли вие да пиете од чашата на Моите страдања од која Јас наскоро ќе морам да пијам, и да се крстите со страдалничкото крштавање со кое Јас ќе се крстам!?“</verse>
				<verse number="39">„Можеме!“ - одговорија тие. Тогаш Исус им рече: „Ќе пиете од чашата од која Јас ќе пијам и ќе бидете крстени како и Јас.</verse>
				<verse number="40">Но не Сум Јас Тој што решава кој ќе седи од Мојата десна, а кој од Мојата лева страна. Тие места ќе им припаднат на оние за кои Бог ги приготвил.“</verse>
				<verse number="41">Кога останатите десетмина слушнаа за ова, им се налутија на Јаков и на Јован.</verse>
				<verse number="42">Затоа Исус ги повика сите заедно, и им рече: „Знаете дека оние што се прогласуваат за цареви владеат сурово над народите, а поставуваат и свои високи службеници кои ја користат својата власт над луѓето.</verse>
				<verse number="43">Но меѓу вас не треба да биде така! Тој што сака да биде најголем меѓу вас, нека им служи на сите!</verse>
				<verse number="44">Тој што сака да биде прв меѓу вас, нека им биде на услуга на сите,</verse>
				<verse number="45">зашто и Јас, Синот Човечки, не дојдов на светот за да Ми служат, туку да им служам на луѓето и да го дадам Својот живот како откупнина за мнозина!“</verse>
				<verse number="46">Исус и Неговите ученици пристигнаа во градот Јерихо. На излегување од градот многуброен народ одеше по нив. Покрај патот седеше еден слеп питач, по име Бартимеј - син на Тимеј.</verse>
				<verse number="47">Кога слушна дека овде минува Исус Назареќанецот, тој почна да вика: „Исусе, Сине Давидов, покажи милост спрема мене!“</verse>
				<verse number="48">Мнозина се обидуваа да го замолкнат, но тој уште погласно викаше: „Сине Давидов, покажи милост спрема мене!“</verse>
				<verse number="49">Исус застана и рече: „Викнете го овде!“ Луѓето го повикаа слепиот и му говореа: „Не плаши се, дојди, Тој те вика!“</verse>
				<verse number="50">Човекот го фрли своето палто, рипна и потрча кон Исус.</verse>
				<verse number="51">„Што сакаш да сторам за тебе?“ - го праша Исус. Слепиот одговори: „Учителе, сакам да прогледам!“</verse>
				<verse number="52">Исус му рече: „В ред; твојата вера те исцели!“ Човекот веднаш прогледа и Му се придружи на Исус.</verse>
			</chapter>
			<chapter number="11">
				<verse number="1">На пат кон Ерусалим, Исус и Неговите ученици пристигнаа во Бетфага и Бетанија, во близина на Маслиновата Гора.</verse>
				<verse number="2">Исус испрати двајца од Своите ученици и им рече: „Отидете во селото што е пред вас. На самиот влез во селото ќе видите врзано едно младо магаре што досега не е јавано. Одврзете го и донесете го овде.</verse>
				<verse number="3">Ако некој ве праша: ,Што правите?‘, кажете му: ,Му треба на Господ, и Тој бргу ќе го врати!‘“</verse>
				<verse number="4">Тие отидоа и го најдоа магаренцето врзано до една врата, покрај патот, и го одврзаа.</verse>
				<verse number="5">Некои од луѓето што стоеја таму, ги прашаа: „Зошто го одврзувате магаренцето!?“</verse>
				<verse number="6">Им одговорија како што им рече Исус и тие ги оставија на мира.</verse>
				<verse number="7">Учениците Му го донесоа магаренцето на Исус, ги положија своите облеки врз магарето, а Тој се качи на него.</verse>
				<verse number="8">Голем број луѓе постилаа облеки по патот, а други постилаа разлистени гранчиња што ги кршеа по полето.</verse>
				<verse number="9">Луѓе одеа и пред Исус и по Исус и гласно викаа: „Спаси нe сега! Благословен е Тој што доаѓа во името Господово!</verse>
				<verse number="10">Благословено да биде царството на нашиот прататко Давид - царството што ни доаѓа! Спаси нe сега Ти, Кој доаѓаш од небесните височини!“</verse>
				<verse number="11">Така Исус влезе во Ерусалим и отиде во храмот, разгледа сe наоколу, но бидејќи веќе беше доцна, се врати со дванаесеттемина во Бетанија.</verse>
				<verse number="12">Утредента, кога излегуваа од Бетанија, Исус огладне.</verse>
				<verse number="13">Од далечина забележа една разлистена смоква крај патот и се упати кон неа да види дали има плодови. Кога дојде, не најде плодови, туку само лисје, зашто сe уште не беше време за смокви.</verse>
				<verse number="14">Исус му се обрати на дрвото: „Од тебе никој веќе никогаш да не јаде плодови!“ Ова го слушнаа Неговите ученици.</verse>
				<verse number="15">Исус и Неговите ученици дојдоа пак во Ерусалим. Влегувајќи во Божјиот храм, Исус почна да ги отстранува сите луѓе кои во храмот вршеа купопродажби. Им ги испреврте масите на менувачите на пари и тезгите на оние што продаваа гулаби.</verse>
				<verse number="16">Не дозволи никој ништо да пренесува низ храмот.</verse>
				<verse number="17">Потоа ги поучуваше, велејќи: „Зар Бог во Светото Писмо не ви напиша: ,Мојот храм нека биде место за молитва на сите народи!?‘ А вие го претворивте во разбојничко дувло!“</verse>
				<verse number="18">Ова им дојде до ушите на свештеничките поглавари и на вероучителите кои почнаа да планираат како да Го убијат Исуса. Тие се плашеа од Него, бидејќи целиот народ беше одушевен од Неговите поуки.</verse>
				<verse number="19">Кога се стемни, Исус и Неговите ученици се повлекоа од градот.</verse>
				<verse number="20">Рано изутрината, минувајќи крај смоквата, учениците на Исус забележаа дека таа од корен се исушила.</verse>
				<verse number="21">Тогаш Петар се сети на случката и Му рече на Исус: „Погледни, Учителе! Смоквата што Ти ја проколна се исушила!“</verse>
				<verse number="22">Исус им рече: „Имајте вера во Бог!</verse>
				<verse number="23">Ве уверувам дека, ако имате вера во Бог и не се сомневате, ќе можете да и кажете на оваа планина да се искорне и да се фрли во морето, и тоа ќе се случи.</verse>
				<verse number="24">Ви велам: Сe што ќе побарате преку молитва ќе добиете, ако имате вера.</verse>
				<verse number="25">Кога се молите, простувајте им на оние што се огрешиле против вас. Тогаш вашиот небесен Татко ќе ви ги прости и вашите гревови.“</verse>
				<verse number="26">(Но ако не им простувате на другите, и Бог вам нема да ви прости.)</verse>
				<verse number="27">Исус и Неговите ученици повторно дојдоа во Ерусалим. Додека Исус шеташе по храмот, Му пристапија свештеничките поглавари, вероучителите и старешините</verse>
				<verse number="28">и Го прашаа: „Со какво право го вршиш сето ова? Кој те овластил?“</verse>
				<verse number="29">Исус им одговори: „И Јас сакам нешто да ве прашам. Ако вие ми одговорите, тогаш и Јас ќе ви кажам кој Ме овластил да го правам сето ова.</verse>
				<verse number="30">Кажете ми, од каде му беше овластувањето на Јован Крстител да крштава: од Бога или од луѓето?“</verse>
				<verse number="31">Тие почнаа меѓу себе да си шепотат вака: Ако речеме „од Бога“, тогаш ќе ни рече: „Ами, зошто не му поверувавте!?“</verse>
				<verse number="32">Ако пак речеме „од луѓето“, се плашиме од народот, зашто сиот народ го смета Јована за пророк.</verse>
				<verse number="33">Затоа вака Му одговорија на Исус: „Не знаеме!“ Но Исус им рече: „Тогаш ни Јас нема да ви кажам со какво право го вршам сето ова!“</verse>
			</chapter>
			<chapter number="12">
				<verse number="1">Тогаш Исус им ја кажа оваа споредба: “Еден човек си насади лозје, го загради со плот, ископа јама за гмечење на грозјето и изгради чуварска кула. Потоа им го даде лозјето под наем на лозарите, а тој замина на пат.</verse>
				<verse number="2">Кога дојде време за гроздобер, тој испрати еден од своите слуги кај лозарите, за да му го донесе делот од бербата што му припаѓа како надомест.</verse>
				<verse number="3">Но лозарите го фатија, го натепаа и го избркаа со празни раце.</verse>
				<verse number="4">Тој повторно им испрати друг слуга, но тие го изудрија по главата и го изнавредија.</verse>
				<verse number="5">Им испрати и трет слуга, но тие го убија. Потоа испрати и многу други слуги, но лозарите едни од нив претепаа, други убија.</verse>
				<verse number="6">Му остана уште само еден: неговиот син-љубимец. На крајот им го испрати и него, сметајќи дека ќе имаат почит спрема него.</verse>
				<verse number="7">Но лозарите си рекоа меѓу себе: ,Овој е наследникот! Ајде да го убиеме и да го присвоиме неговото наследство!‘</verse>
				<verse number="8">И го фатија, го убија, а телото му го исфрлија надвор од лозјето.</verse>
				<verse number="9">Што мислите, што ќе направи сопственикот на лозјето? - Ќе дојде и ќе ги погуби лозарите, а лозјето ќе им го даде на други лозари!</verse>
				<verse number="10">Зар не сте го читале ова во Светото Писмо: ,Каменот што ѕидарите го отфрлија стана камен-темелник!</verse>
				<verse number="11">Тоа го направи Господ - како прекрасна глетка пред нашите очи!‘“</verse>
				<verse number="12">Еврејските водачи сфатија дека оваа споредба се однесува на нив и сакаа да Го уапсат, но се плашеа од народот. Затоа Го оставија и си заминаа.</verse>
				<verse number="13">Потоа испратија кај Исус некои од фарисеите и од иродовците за да Го фатат да каже нешто за што ќе можат да Го обвинат.</verse>
				<verse number="14">Доаѓајќи кај Него, му Го рекоа следново: „Учителе! Знаеме дека си чесен, дека не си пристрастен спрема никого и дека на луѓето им ја кажуваш вистината за Божјиот пат. Кажи ни, право ли е да му плаќаме данок на римскиот император, или не?“</verse>
				<verse number="15">Исус го проѕре нивното лукавство, па им одговори: „Зошто сакате да Ми поставите стапица? Дајте Ми еден римски денариј да го видам!“</verse>
				<verse number="16">Кога Му подадоа, Тој ги запраша: „Чиј лик и име се втиснати на парава?“ „На императорот!“ - му одговорија тие.</verse>
				<verse number="17">Тогаш Исус им рече: „Дајте му го на императорот тоа што му припаѓа на императорот, а на Бога тоа што Му припаѓа на Бога!“</verse>
				<verse number="18">Тогаш кај Исус дојдоа некои садукеи (тие тврдат дека нема да има воскресение на мртвите) и Го прашаа:</verse>
				<verse number="19">„Учителе! Мојсеј ни пропишал дека, доколку некој маж умре и остави зад себе вдовица без деца, живиот брат е должен да ја земе братовата вдовица за жена и да му подигне потомство на својот починат брат.</verse>
				<verse number="20">Си беа седуммина браќа, од кои првиот се ожени и умре без да има деца.</verse>
				<verse number="21">Вториот брат се ожени со вдовицата на својот починат брат, но и тој умре без деца. Истото се случи и со третиот брат.</verse>
				<verse number="22">Ниту еден од седумтемина не остави потомство. На крајот умре и жената.</verse>
				<verse number="23">Кога ќе воскреснат од мртвите, чија жена ќе биде таа, со оглед на тоа што им била сопруга на сите седум браќа!?“</verse>
				<verse number="24">Исус им одговори: „Вие сте во заблуда, бидејќи не го знаете учењето на Светото Писмо! А не ја знаете ни Божјата сила!</verse>
				<verse number="25">Кога луѓето ќе воскреснат од мртвите нема да бидат ни женети ни мажени. Тие ќе бидат како ангели на небото.</verse>
				<verse number="26">А што се однесува до воскресението на мртвите, зар не сте читале во Мојсеевите книги за тоа како Бог му се јави на Мојсеј во разгорената грмушка и му рече: ,Јас Сум Бог на Кој Му служат Авраам, Исак и Јаков!‘</verse>
				<verse number="27">Значи, тие се живи, а не мртви, зашто Бог не е Бог на мртвите, туку на живите! Вие сте во голема заблуда!“</verse>
				<verse number="28">Тогаш кај Исус дојде еден вероучител, кој ја слушаше претходната расправа. Согледувајќи дека Исус добро им одговори на садукеите, Го праша: „Која е најважната заповед во Божјиот Закон?“</verse>
				<verse number="29">Првата најважна заповед гласи: ,Слушајте Израелци: Вие имате само еден Господ и Бог!</verse>
				<verse number="30">Сакајте Го Господ, вашиот Бог, со сето свое срце, со сета своја душа, со сиот свој разум и со сета своја снага!‘</verse>
				<verse number="31">Втората заповед е слична на првата, и гласи: ,Сакај го својот ближен како самиот себе!‘ Други заповеди, поважни од овие, нема.</verse>
				<verse number="32">Вероучителот рече: „Добро, Учителе. Право кажа дека има само еден Бог.</verse>
				<verse number="33">Да се сака Бог со сето срце, разум и снага и да се сака ближниот како самиот себе е повредно од секаков вид жртва!“</verse>
				<verse number="34">Кога Исус виде дека човекот даде умен одговор, му рече: „Не си далеку од Божјото царство!“ По ова, на Исус никој повеќе не се осмели да му поставува прашања.</verse>
				<verse number="35">Подоцна, додека поучуваше во храмот, Исус рече: „Како можат вероучителите да тврдат дека Месијата му е син на Давид,</verse>
				<verse number="36">кога самиот Давид, поттикнат од Светиот Дух, рекол: ,Му рече Јахве на мојот Господ: Седни од Мојата десна страна, додека не ги соборам Твоите непријатели под нозете Твои!‘</verse>
				<verse number="37">Ако самиот Давид Го нарекол Месијата свој Господ, како тогаш Месијата може да му биде син!?“ Многубројниот народ со одушевување го слушаше учењето на Исус.</verse>
				<verse number="38">Продолжувајќи да поучува, Исус рече: „Пазете се од вероучителите! Тие уживаат да се шетаат во долги мантии и да бидат поздравувани на јавните места.</verse>
				<verse number="39">Ги сакаат челните места во храмовите и почесните места на гозбите.</verse>
				<verse number="40">Тие им го изедуваат имотот на вдовиците, а божем се молат со долги молитви! Тие ќе бидат најстрого судени!“</verse>
				<verse number="41">Исус седна во храмот спроти ковчежето за доброволни прилози и ги набљудуваше луѓето како пуштаат пари во него. Забележа дека голем број богати луѓе ставаа големи суми пари.</verse>
				<verse number="42">Дојде и една сиромашна вдовица и пушти две парички.</verse>
				<verse number="43">Исус ги повика Своите ученици и им рече: „Ве уверувам дека оваа сиромашна вдовица даде повеќе од сите други!</verse>
				<verse number="44">Зашто, сите други дадоа од својот вишок, а таа даде од својата немаштија; даде сe што имаше, целата своја издршка.“</verse>
			</chapter>
			<chapter number="13">
				<verse number="1">Кога Исус излегуваше од храмот еден од Неговите ученици Му рече: „Учителе, погледни ги овие прекрасни камења - колку убава зграда е храмот!“</verse>
				<verse number="2">Во одговор, Исус му рече: „Ги гледаш ли овие големи градби? Сето тоа ќе биде разурнато и камен врз камен нема да остане!“</verse>
				<verse number="3">Подоцна, кога Исус седеше на падините од Маслиновата Гора, спроти храмот, Му пристапија насамо Петар, Јаков, Јован и Андреј, и Го прашаа:</verse>
				<verse number="4">„Кажи ни, кога ќе се случат сите овие нешта и кој ќе биде знакот што ќе го навести нивното исполнување?“</verse>
				<verse number="5">Тогаш Исус почна да им кажува: “Внимавајте да не бидете заведени!</verse>
				<verse number="6">Мнозина ќе доаѓаат под Моето име, ќе тврдат дека Сум тоа Јас и ќе успеат да заведат мнозина!</verse>
				<verse number="7">Кога ќе слушате за војни и за повици на војни - не вознемирувајте се! Тоа мора најпрво да се случува, но тоа сe уште не е крајот.</verse>
				<verse number="8">Ќе се крене еден народ против друг народ на војна и едно царство против друго царство. Ќе има земјотреси на разни места, и појави на глад меѓу луѓето. Ова ќе бидат почетоците на неволите.“</verse>
				<verse number="9">Исус продолжи: „Внимавајте на себе! Ќе ве тужат на судови и ќе ве тепаат во храмовите. Поради вашата вера во Мене, ќе ве изведуваат пред управници и пред владетели. Но тоа ќе биде за да им се посведочи и ним.</verse>
				<verse number="10">А пред да дојде крајот, Радосната вест ќе им се проповеда на сите народи.</verse>
				<verse number="11">Кога ќе ве притвораат, не грижете се однапред што ќе зборувате. Во тие моменти Бог ќе ви ги даде вистинските зборови што ќе треба да ги кажете. Зашто вашата одбрана нема да доаѓа од вас, туку од Светиот Дух.</verse>
				<verse number="12">Браќа ќе се предаваат еден со друг и родители ќе ги предаваат своите деца на смрт. Децата ќе се креваат против родителите и ќе ги убиваат.</verse>
				<verse number="13">Сите ќе ве мразат поради вашата вера во Мене. Само тие што ќе останат верни докрај ќе бидат спасени.“</verse>
				<verse number="14">Во продолжение Исус рече: „Кога ќе видите дека ,богохулникот што пустоши‘ се сместува таму каде што не би смеел (секој што го чита ова, треба да го разбере!), тогаш тие што живеат во Јудеја нека бегаат во планините!</verse>
				<verse number="15">Кој ќе се најде искачен на покрив, нека не слегува во куќата за да земе нешто,</verse>
				<verse number="16">а кој ќе се најде во полето, нека не се враќа дома по облека.</verse>
				<verse number="17">Тоа време ќе биде страшно за бремените жени и за доилките!</verse>
				<verse number="18">Молете се тоа да не се случи зиме!</verse>
				<verse number="19">Тоа ќе биде време на такви страдања какви што немало од почетокот на Божјото создавање досега, ниту пак другпат ќе ги има!</verse>
				<verse number="20">Кога Господ не би го скратил времетраењето на тие страдања, никој не би преживеал! Но заради избраниците Свои, Господ ќе го скрати тоа време.</verse>
				<verse number="21">Ако тогаш некој ви рече: ,Еве Го Месијата овде!‘ или ,Ене Го онде!‘ - не верувајте му!</verse>
				<verse number="22">Ќе се појават лажни месии и лажни пророци и ќе извршуваат чуда за да ги заведат по можност и Божјите избраници!</verse>
				<verse number="23">Бидете внимателни! Ете, сe ви кажав однапред!“</verse>
				<verse number="24">Во тоа време, веднаш по тие неволи „Сонцето ќе потемни и Месечината ќе престане да свети.</verse>
				<verse number="25">Ѕвезди ќе паѓаат од небото и небесните сили ќе се разнишаат.“</verse>
				<verse number="26">Тогаш ќе Ме видат Мене, Синот Човечки, како доаѓам на облаците со величествена моќ и слава.</verse>
				<verse number="27">Тогаш ќе ги испратам Своите ангели да ги соберат Моите избраници од сите четири страни на светот, од крајот на Земјата, до крајот на небото.“</verse>
				<verse number="28">„Научете се од примерот со смоквата: кога гранките ќе и распупат и ќе и разлистаат, знаете дека наближува летото.</verse>
				<verse number="29">Така, кога ќе забележите дека овие случки што ви ги опишав се одигруваат, знајте дека враќањето на Месијата е на прагот.</verse>
				<verse number="30">Ве уверувам дека некои луѓе од оваа генерација сe уште ќе бидат живи, кога сите тие случки ќе се одиграат!</verse>
				<verse number="31">Небото и Земјата ќе ги снема, но Моите зборови ќе останат!</verse>
				<verse number="32">А што се однесува до точното време и час - тоа никој не го знае, дури ни ангелите на небото, па ни Синот Човечки, туку само небесниот Татко!</verse>
				<verse number="33">Затоа, бидете духовно будни и подготвени, бидејќи не знаете кога точно ќе настапи тоа време!</verse>
				<verse number="34">Враќањето на Месијата може да се спореди со човек кој заминува на пат и им ја предава грижата за куќата на своите слуги. На секој од нив му дава задолжение, а на чуварот му наредува да бдее.</verse>
				<verse number="35">Значи, бидете будни, зашто не знаете во кој час ќе се врати господарот на куќата! Тој може да се врати навечер или на полноќ или во раните мугри кога петлите пеат!</verse>
				<verse number="36">Да не ве изненади и затекне на спиење!</verse>
				<verse number="37">Тоа што ви го велам вам, им го кажувам на сите: Бидете духовно будни!“</verse>
			</chapter>
			<chapter number="14">
				<verse number="1">Имаше уште два дена до празниците Пасха и Бесквасници. Свештеничките поглавари и вероучителите бараа некој лукав начин да Го уапсат Исуса и да Го погубат.</verse>
				<verse number="2">Но велеа: „Не за време на празниците, зашто народот ќе се побуни!“</verse>
				<verse number="3">Исус беше на вечера во Бетанија, во куќата на Симон, кој порано боледуваше од лепра. Таму дојде една жена, носејќи шише од алабастер полно со скапоцен нардов мирис. Таа го скрши шишето и го разлеа нардовиот мирис врз главата на Исус.</verse>
				<verse number="4">Некои од гостите налутено реагираа, велејќи: „Зошто се растура овој скап мирис!?</verse>
				<verse number="5">Можеше да се продаде за триста денарии и парите да им се разделат на сиромасите!“ Тие почнаа да ја укоруваат жената.</verse>
				<verse number="6">Но Исус им рече: „Оставете ја жената на мира! Зошто ја карате!? Таа направи милосрдно дело спрема Мене.</verse>
				<verse number="7">Сиромаси секогаш ќе има меѓу вас, и ќе можете да им помагате кога и да посакате. Но Јас нема да бидам уште долго време со вас.</verse>
				<verse number="8">Таа направи сe што можеше - однапред го подготви Моето тело за погреб.</verse>
				<verse number="9">Ве уверувам, дека, насекаде по светот, каде што ќе се проповеда Радосната вест, ќе се кажува и ова што таа го направи, за спомен на неа!“</verse>
				<verse number="10">Тогаш Јуда Искариот, кој беше еден од дванаесетте ученици на Исус, отиде кај свештеничките поглавари и се понуди да им Го предаде Исус.</verse>
				<verse number="11">Тие се израдуваа на тоа и му ветија парична награда. Оттогаш Јуда бараше погоден момент да Го предаде Исуса.</verse>
				<verse number="12">На првиот ден од празникот Бесквасници, кога се колеа пасхалните јагниња, учениците Го прашаа Исуса: „Каде би сакал да ја подготвиме пасхалната вечера?“</verse>
				<verse number="13">Исус им рече на двајца од Своите ученици: „Отидете во градот. Таму ќе сретнете еден човек како носи стомна со вода. Тргнете по него.</verse>
				<verse number="14">Кога ќе влезе во куќата, речете му на домаќинот: ,Нашиот Учител прашува во која соба ќе може да ја одржи пасхалната вечера со Своите ученици?‘</verse>
				<verse number="15">Домаќинот ќе ви покаже една голема соба, на горниот кат, послана и подготвена. Пригответе ја вечерата таму.“</verse>
				<verse number="16">Двајцата ученици отидоа во градот и најдоа сe онака како што им беше рекол Исус. Таму ја приготвија пасхалната вечера.</verse>
				<verse number="17">Вечерта, пристигна Исус со дванаесеттемина Свои ученици.</verse>
				<verse number="18">За време на вечерата, Исус им рече: „Еден од вас што вечера со Мене, ќе Ме предаде.“</verse>
				<verse number="19">Тоа ги нажали учениците и тие почнаа еден по еден да Го прашуваат: „Да не мислиш дека тоа ќе бидам јас?“</verse>
				<verse number="20">Исус им одговори: „Ќе биде еден од вас дванаесеттемина што мака од иста чинија со Мене!</verse>
				<verse number="21">Јас, Синот Човечки, ќе умрам, како што е претскажано за Мене. Но тешко си му на човекот што ќе Ме предаде Мене, Синот Човечки! За тој човек, подобро ќе беше воопшто да не се родеше!“</verse>
				<verse number="22">За време на вечерата, Исус зеде леб, го благослови, го раскрши на парчиња и им го подаде на учениците, велејќи: „Земете, ова го претставува Моето тело.“</verse>
				<verse number="23">Потоа зеде чаша со вино, го благослови и им го подаде на учениците. Сите пиеја од него.</verse>
				<verse number="24">Потоа им рече: „Тоа ја претставува Мојата крв - крв на Божјиот завет со вас, која се пролева за мнозина.</verse>
				<verse number="25">Ви велам дека отсега нема повеќе да пијам од лозовиот плод сe додека одново не пијам во Божјото царство.“</verse>
				<verse number="26">Потоа испеаја псалми и заминаа на Маслиновата Гора.</verse>
				<verse number="27">Тогаш Исус им рече на Своите ученици: „Сите вие ќе Ме напуштите, како што е запишано: ,Ќе удрам по Пастирот и овците ќе се разбегаат!‘</verse>
				<verse number="28">Но кога ќе воскреснам, ќе ве чекам во Галилеја!“</verse>
				<verse number="29">Петар се огласи, велејќи: „Дури и ако сите други потклекнат, јас нема да потклекнам!“</verse>
				<verse number="30">Исус му одговори: „Те уверувам дека токму ти, уште ноќва, пред второто пеење на петлите, трипати ќе се откажеш од Мене!“</verse>
				<verse number="31">„Ни по цена да загинам со Тебе, јас нема да Те изневерам!“ - самоуверено рече Петар. Истото го велеа и сите други ученици.</verse>
				<verse number="32">Заедно со Своите ученици, Исус дојде во местото Гетсемани и им рече: „Седете овде додека отидам да се помолам.“</verse>
				<verse number="33">Ги поведе со Себе Петар, Јаков и Јован.</verse>
				<verse number="34">Длабоко потресен и нажален, им рече: „Тагата што ја имам во душава Ме убива! Останете овде и бдејте со Мене!“</verse>
				<verse number="35">Потоа Тој се оддалечи малку, падна ничкум и почна да се моли, доколку е можно, да биде поштеден од претстојните страдања.</verse>
				<verse number="36">Се молеше вака: „Аба! Татко! За тебе сe е можно! Не дозволувај да страдам на ваков суров начин! Сепак, нека се исполни Твојата волја, а не Мојата!“</verse>
				<verse number="37">Кога Исус се врати кај Своите ученици, ги затекна како спијат, па му рече на Петар: „Зар спиеш, Симоне!? Не можеше ли да останеш буден еден час?</verse>
				<verse number="38">Разбудете се и молете се да не бидете совладани од искушението што доаѓа, зашто, иако духот е храбар, телото е слабо!“</verse>
				<verse number="39">Потоа Исус пак се оддалечи малку и продолжи да се моли со истата молитва.</verse>
				<verse number="40">Кога повторно се врати, учениците и овојпат беа заспале; очите едноставно им се затвораа и не знаеја што да Му одговорат.</verse>
				<verse number="41">Кога и по третпат се врати, Исус им рече: „Зар и понатаму спиете и се одморате!? Доста беше! Дојде времето Мене, Синот Човечки, да Ме предадат во рацете на грешници.</verse>
				<verse number="42">Станувајте, тргнуваме! Предавникот Мој е веќе овде!“</verse>
				<verse number="43">И веднаш, уште додека Исус зборуваше, пристигна предавникот Јуда, кој беше еден од дванаесеттемина Исусови ученици. Со себе водеше голема толпа народ, вооружен со мечеви и со стапови. Сите тие беа испратени од свештеничките поглавари, од вероучителите и од народните старешини.</verse>
				<verse number="44">Претходно предавникот Јуда со нив беше договорил знак: „Фатете Го Оној што при поздравувањето ќе го бакнам и одведете Го внимателно!“</verse>
				<verse number="45">Јуда дојде право кај Исус и Му рече: „Учителе!“ Потоа Го поздрави со бакнеж.</verse>
				<verse number="46">Тогаш луѓето Го зграпчија Исуса и Го уапсија.</verse>
				<verse number="47">Еден од присутните извлече нож и замавнувајќи му го отсече увото на слугата на Првосвештеникот.</verse>
				<verse number="48">А Исус им рече: „Што сте излегле против Мене со мечеви и со стапови?</verse>
				<verse number="49">Секојдневно седев со вас во храмот и поучував, ама не Ме уапсивте. Но мора да се исполнат запишаните претскажувања за Мене.“</verse>
				<verse number="50">Тогаш сите ученици на Исус се разбегаа и Го напуштија.</verse>
				<verse number="51">По Него одеше само едно момче наметнато со платно на голото тело.</verse>
				<verse number="52">Се обидоа и него да го фатат, влечејќи го за платното, но момчето го остави платното и им побегна.</verse>
				<verse number="53">Исус беше доведен кај Првосвештеникот. Таму се собраа сите свештенички поглавари, народни старешини и вероучители.</verse>
				<verse number="54">Петар Го следеше оддалеку, сe до дворот на Првосвештеникот. Таму седна да се грее околу огнот, заедно со чуварите.</verse>
				<verse number="55">Свештеничките поглавари и целиот Врховен совет сакаа да Го погубат Исуса и затоа бараа сведоци против Него, но не најдоа.</verse>
				<verse number="56">Всушност, се јавија многу лажни сведоци, но нивните обвиненија не се совпаѓаа.</verse>
				<verse number="57">Тогаш станаа некои луѓе и изнесоа лаги, велејќи:</verse>
				<verse number="58">„Лично Го чувме како вели: ,Ќе го разурнам овој храм изграден со човечка рака и за три дена ќе изградам друг што нема да биде изграден од човечка рака!‘“</verse>
				<verse number="59">Но и нивните обвинувања не се совпаѓаа едни со други.</verse>
				<verse number="60">Конечно, пред присутните стана Првосвештеникот и Му се обрати на Исус: „Зар нема ништо да одговориш на овие обвинувања против Тебе!?“</verse>
				<verse number="61">Исус молчеше и ништо не одговараше. Првосвештеникот Му постави на Исус уште едно прашање: „Ти ли си Месијата, Синот на Преславниот Бог?“</verse>
				<verse number="62">„Да, Јас Сум!“ - Му одговори Исус и додаде: “Наскоро ќе Ме видите Мене, Синот Човечки, како седам оддесно на Семоќниот и како доаѓам на небесните облаци!“</verse>
				<verse number="63">На ова, Првосвештеникот си ја раскина облеката и рече:</verse>
				<verse number="64">„Зар ни се потребни други сведоци!? Го чувте Неговото богохулство! Што предлагате?“ Сите се сложија дека Исус заслужува смртна казна.</verse>
				<verse number="65">Тогаш некои од луѓето почнаа да Го плукаат Исуса. Му ги врзаа очите, Го удираа со тупаници и Му велеа: „Погоди кој те удри!“ И чуварите Го удираа по главата.</verse>
				<verse number="66">Додека Петар беше долу во дворот, дојде една од слугинките на Првосвештеникот</verse>
				<verse number="67">и го виде Петар како се грее крај огнот. Се загледа во него и му рече: „И ти беше со Назареќанецот Исус!“</verse>
				<verse number="68">Но Петар одрекуваше, велејќи: „Не е точно тоа што го тврдиш!“ Потоа се упати кон вратата и во тој момент запеа петел.</verse>
				<verse number="69">Слугинката повторно го виде Петар и одново им се обрати на присутните: „И овој е од нив!“</verse>
				<verse number="70">Но Петар и овојпат одрекуваше. Малку подоцна, некои од присутните одново Му рекоа на Петар: „Вистина е, и ти си еден од нив, па и Галилеец си!“</verse>
				<verse number="71">Овојпат Петар почна да се колне и да ги уверува: „Не Го познавам човекот за Кој зборувате!“</verse>
				<verse number="72">Во тој момент повторно запеа петел и Петар се сети на Исусовите зборови: „Пред второто пеење на петлите, ти трипати ќе се откажеш од Мене!“ Тогаш Петар заплака.</verse>
			</chapter>
			<chapter number="15">
				<verse number="1">Рано утредента, свештеничките поглавари, народните старешини и вероучителите се состанаа заедно со Врховниот совет. Тие Го врзаа Исуса и Го одведоа кај римскиот гувернер Пилат, предавајќи го во негова надлежност.</verse>
				<verse number="2">Пилат почна да Го испрашува: „Ти ли си Царот на Евреите?“ Исус му одговори: „Самиот го велиш тоа.“</verse>
				<verse number="3">Свештеничките поглавари изнесуваа жестоки обвиненија против Исус.</verse>
				<verse number="4">Пилат повторно Го праша: „Зар нема ништо да кажеш на овие тешки обвиненија против Тебе?“</verse>
				<verse number="5">Но Исус на ништо повеќе не одговараше, на што Пилат многу се чудеше.</verse>
				<verse number="6">А на секој празник Пасха гувернерот им пушташе од затвор еден затвореник, по избор на народот.</verse>
				<verse number="7">Во тоа време в затвор беше еден човек по име Бараба, уапсен заедно со други бунтовници кои за време на еден бунт извршиле убиства.</verse>
				<verse number="8">Народот се качи горе кај Пилат и побара да им пушти еден затвореник, како и обично.</verse>
				<verse number="9">Пилат ги праша: „Сакате ли да ви Го пуштам Царот на Евреите?“</verse>
				<verse number="10">Пилат знаеше дека свештеничките поглавари му го доведоа Исуса од завист.</verse>
				<verse number="11">Но свештеничките поглавари го наговорија народот од Пилат да бара ослободување на Бараба.</verse>
				<verse number="12">Пилат повторно му се обрати на народот, прашувајќи го: „А што да правам со овој човек што Го нарекувате Цар на Евреите?“</verse>
				<verse number="13">Тие гласно извикаа: „Распни Го на крст!“</verse>
				<verse number="14">Пилат ги праша: „А какво злосторство извршил?“ Но тие уште погласно викаа: „Распни Го на крст!“</verse>
				<verse number="15">Тогаш Пилат, сакајќи да ја задоволи толпата, го ослободи Бараба, а Исуса Го предаде на камшикување, а потоа и на римските војници да Го распнат.</verse>
				<verse number="16">Војниците Го воведоа Исуса во дворот на палатата, во таканаречениот ,преториј‘ и повикаа уште цела чета војници.</verse>
				<verse number="17">Му облекоа црвена наметка, а на главата Му ставија венец исплетен од трнови гранчиња.</verse>
				<verse number="18">Потоа почнаа да Му се подбиваат, викајќи: „Здраво, Цару на Евреите!“</verse>
				<verse number="19">Го удираа по главата со стап, Го плукаа и Му се клањаа, преправајќи се дека Го обожаваат.</verse>
				<verse number="20">Откако доволно се подбиваа со Исус, Му ја соблекоа црвената наметка и повторно Му ја облекоа Неговата облека. Потоа Го поведоа на распнување.</verse>
				<verse number="21">Натераа еден случаен минувач, кој се враќаше од полето, да го носи крстот за распнување на Исус. Човекот се викаше Симон и по потекло беше од Киренеја. Тој им беше татко на Александар и на Руфус.</verse>
				<verse number="22">Војниците Го одведоа Исуса на Голгота, што во превод значи ,Череп‘.</verse>
				<verse number="23">Таму се обидоа да Му дадат да се напие вино помешано со една горчлива течност за ублажување на болките, но Тој не сакаше да го пие.</verse>
				<verse number="24">Го распнаа Исуса на крст, а Неговата облека со жрепка си ја разделија меѓу себе.</verse>
				<verse number="25">Беше околу девет часот претпладне кога Го распнаа Исуса.</verse>
				<verse number="26">Поставија и натпис кој ја опишуваше Неговата вина. Натписот гласеше: „Цар на Евреите“.</verse>
				<verse number="27">Заедно со Исус распнаа и двајца злосторници: едниот од десната, а другиот од левата страна на Исус.</verse>
				<verse number="28">(Со тоа се исполни Светото Писмо, кое претскажа: ,Ќе биде изедначен со злосторници‘.)</verse>
				<verse number="29">Минувачите Го навредуваа Исуса, нишаа глави и говореа: „Ти што тврдеше дека ќе ни го урнеш храмот и за три дена повторно ќе го изградиш,</verse>
				<verse number="30">слези од крстот и спаси се!“</verse>
				<verse number="31">На сличен начин Му се подбиваа и свештеничките поглавари и вероучителите, велејќи: „Други спасуваше, а Самиот не може да се спаси!</verse>
				<verse number="32">Ако е Тој Месијата и царот на Израел - нека слезе сега од крстот! Да видиме, па ќе поверуваме!“ Го навредуваа дури и оние што беа распнати со Него.</verse>
				<verse number="33">Напладне се спушти густа темнина по целата земја и траеше до петнаесет часот.</verse>
				<verse number="34">Во петнаесет часот, Исус извика со силен глас: „Ели, Ели, л’мах ш’вактани!?“ Тоа значи: „Боже Мој, Боже Мој, зошто Ме остави?“</verse>
				<verse number="35">Некои од присутните го слушнаа ова, но погрешно го разбраа, па рекоа: „Го довикува Илија!“</verse>
				<verse number="36">Еден од нив веднаш истрча, натопи сунѓер во оцет, го закачи на врвот од трска и Му понуди на Исус да се напие. Потоа рече: „Чекајте да видиме дали ќе се појави Илија да Го симне!“</verse>
				<verse number="37">Исус уште еднаш извика со силен глас и умре.</verse>
				<verse number="38">Во истиот момент, завесата во храмот се расцепи на два дела, озгора додолу.</verse>
				<verse number="39">Таму, спроти Исус, стоеше и еден римски офицер. Кога Тој виде како умре Исус, рече: „Овој човек навистина беше Божјиот Син!“</verse>
				<verse number="40">Тука, на Голгота, беа и извесен број жени, кои оддалеку набљудуваа. Меѓу нив беа: Марија од Магдала, Марија - мајката на браќата Јаков помладиот и Јосиф, потоа Салома и многу други.</verse>
				<verse number="41">Овие жени дојдоа во Ерусалим заедно со Исус, а со Него одеа и Му помагаа уште во Галилеја.</verse>
				<verse number="42">Настапи вечерта, спроти сабота, кога Евреите се подготвуваат за саботен одмор.</verse>
				<verse number="43">Еден човек, по име Јосиф, од Ариматеја, кој беше истакнат член на еврејскиот Врховен совет, а и самиот го очекуваше Божјото царство, храбро влезе кај Пилат и Го побара телото на Исус.</verse>
				<verse number="44">Пилат се изненади дека Исус веќе умрел, па го повика одговорниот офицер за да провери колку време има откако Исус умрел.</verse>
				<verse number="45">Штом ја доби оваа информација, Пилат му одобри на Јосиф да го земе Исусовото мртво тело.</verse>
				<verse number="46">Јосиф купи платно, го симна телото на Исус од крстот и го завитка во платното. Потоа го положи во гробницата што беше издлабена во карпа и влезот го затвори со голем камен.</verse>
				<verse number="47">Марија од Магдала и другата Марија - мајката на Јосиф - внимателно гледаа каде беше положено телото на Исус.</verse>
			</chapter>
			<chapter number="16">
				<verse number="1">По саботата, Марија од Магдала, Салома и Марија - мајката на Јаков - купија мириси за балсамирање на Исусовото тело.</verse>
				<verse number="2">Во раните зори на Неделата, при изгрејсонце, тие се упатија кон гробницата.</verse>
				<verse number="3">Одејќи, почнаа да се прашуваат: „Како ќе го тргнеме каменот од отворот на гробницата?“</verse>
				<verse number="4">Но кога втасаа таму и погледнаа, забележаа дека тешкиот камен е веќе отстранет! А каменот беше навистина голем!</verse>
				<verse number="5">Жените влегоа во гробницата и на десната страна видоа седнат еден млад човек во долга бела облека. Многу се исплашија!</verse>
				<verse number="6">Но ангелот им рече: „Не плашете се! Вие го барате Назареќанецот Исус, Кој беше распнат. Тој воскресна и не е овде! Еве го местото каде што беше положено Неговото тело.</verse>
				<verse number="7">Одете и кажете им на Неговите ученици, и особено на Петар: ,Исус ќе ве чека во Галилеја. Таму ќе Го видите, како што ви беше кажал!‘“</verse>
				<verse number="8">Жените избегаа од гробницата, тресејќи се од страв. Толку беа исплашени, што никому ништо не кажуваа.</verse>
				<verse number="9">Рано изутрината во неделата, кога Исус воскресна од мртвите, и се појави на Марија од Магдала. (Порано Исус ја беше ослободил од седум демони кои беа во неа.)</verse>
				<verse number="10">Таа отиде и им кажа на Исусовите следбеници кои тагуваа и плачеа.</verse>
				<verse number="11">Но тие, кога слушнаа дека Исус е жив, не поверуваа, иако Марија им кажа дека Го видела.</verse>
				<verse number="12">Подоцна, Исус им се појави и на двајца Свои ученици, но во поинаков изглед. Тие тогаш одеа по пат, кон едно село.</verse>
				<verse number="13">Кога овие двајца им раскажаа за ова на другите, тие не им поверуваа.</verse>
				<verse number="14">Потоа Исус им се покажа и на единаесеттемина Свои ученици, додека тие вечераа заедно. Тогаш ги укори поради нивното неверство и закоравеност на срцата, зашто не им веруваа на оние што Го беа виделе по Неговото воскресение.</verse>
				<verse number="15">Потоа им рече: “Одете по целиот свет и проповедајте им ја Радосната вест на сите луѓе!</verse>
				<verse number="16">Секој што ќе поверува и ќе се крсти - ќе биде спасен. А секој што ќе одбие да поверува - ќе биде осуден.</verse>
				<verse number="17">Оние што ќе поверуваат, ќе можат да извршуваат чуда: со помош на Моето име ќе изгонуваат демонски духови, ќе зборуваат на нови јазици,</verse>
				<verse number="18">со раце ќе фаќаат змии, ќе испиваат отрови и нема да се отрујат, ќе исцелуваат болни со ракополагање врз нив.“</verse>
				<verse number="19">Откако на Своите ученици им ги упати овие зборови, Господ Исус се вознесе на небото и седна до Бог, од Неговата десна страна.</verse>
				<verse number="20">А учениците се разотидоа и почнаа да проповедаат насекаде. Господ беше со нив и преку чудата што тие ги извршуваа потврдуваше дека тоа што го зборуваат е вистина.</verse>
			</chapter>
		</book>
		<book number="42">
			<chapter number="1">
				<verse number="1">Драги Теофиле, Мнозина почнаа да пишуваат за настаните што се случија кај нас.</verse>
				<verse number="2">Пишуваат за она што ни го пренесоа Христовите ученици, кои од самиот почеток беа очевидци и проповедници на она што Бог го направи преку Своето Слово.</verse>
				<verse number="3">И јас решив да ти напишам еден извештај, почитуван Теофиле, точно според редоследот на случките, откако претходно темелно ги проучив сите нив, од самиот нивни почеток,</verse>
				<verse number="4">за да се увериш во сигурната основа на учењето што си го примил.</verse>
				<verse number="5">Во времето кога Ирод царуваше над покраината Јудеја, живееше еден свештеник по име Захарија, по потекло од свештеничкиот ред на Авијах. Неговата жена се викаше Елисавета и беше потомка на свештеникот Арон.</verse>
				<verse number="6">Обајцата беа праведни пред Бога и целосно ги почитуваа сите Господови заповеди и правила.</verse>
				<verse number="7">Тие немаа деца, зашто Елисавета беше неротка, а веќе беа и во поодминати години.</verse>
				<verse number="8">Еден ден, кога му беше редот на Захарија да ја извршува свештеничката служба во Божјиот храм,</verse>
				<verse number="9">тој беше избран со жрепка - според вообичаената практика меѓу свештениците - да влезе во храмот и да изврши кадење на жртвеникот.</verse>
				<verse number="10">За време на кадењето, народот беше надвор и се молеше.</verse>
				<verse number="11">Наеднаш, пред Захарија се појави ангел Господов и застана од десната страна на олтарот за кадење.</verse>
				<verse number="12">Кога Захарија го забележа, се стаписа и страв го обзеде.</verse>
				<verse number="13">Но, ангелот му рече: „Не плаши се, Захарија! Молитвата ти е услишена! Твојата жена Елисавета ќе ти роди син и ќе му дадеш име Јован.</verse>
				<verse number="14">Ќе се радуваш и ќе се веселиш, а и многу други ќе му се радуваат на неговото раѓање.</verse>
				<verse number="15">Тој ќе биде голем во очите на Господ и нема да пие ни вино ни жесток пијалак, туку ќе се исполни со Светиот Дух уште во утробата на мајка си.</verse>
				<verse number="16">Ќе поттикне многу Израелци да Му се вратат на нивниот Господ Бог.</verse>
				<verse number="17">Тој ќе Му биде претходник на Господ Исус со духот и со силата на пророкот Илија, за повторно да ги зближи татковците со децата, да ги врати непослушните кон мудроста на праведните и да ги подготви за Господ оние што Му се наклонети.“</verse>
				<verse number="18">Тогаш Захарија го праша ангелот: „По што ќе знам дека ова навистина ќе се случи? Јас сум веќе стар, а и жената ми е во поодминати години.“</verse>
				<verse number="19">Ангелот му одговори: „Јас сум Гаврил и престојувам пред самиот Бог; Тој ме испрати да зборувам со тебе и да ти ја донесам оваа Радосна вест.</verse>
				<verse number="20">Но ти не им поверува на моите зборови, кои сепак ќе се исполнат кога за тоа ќе дојде време; затоа сега ти ќе онемиш и не ќе можеш да зборуваш сe до оној ден кога ќе се исполни ова што ти го кажав!“</verse>
				<verse number="21">Во меѓувреме, народот чекаше Захарија да излезе и се чудеше зошто толку долго се задржа во храмот.</verse>
				<verse number="22">Кога излезе, не можеше да зборува, но според неговите движења заклучија дека имал некое видение во храмот. Тој им објаснуваше со знаци, без да проговори ниту еден збор.</verse>
				<verse number="23">Кога му истече времето за служење во храмот, Захарија се врати дома.</verse>
				<verse number="24">По извесно време неговата жена Елисавета забремени, но бременоста ја прикриваше цели пет месеци и велеше:</verse>
				<verse number="25">„Најпосле ја добив Господовата благонаклоност, кога реши да се смилува и да го симне срамот од мене!“</verse>
				<verse number="26">По шест месеци, Бог го испрати ангелот Гаврил во галилејскиот град Назарет,</verse>
				<verse number="27">кај една девица по име Марија која му беше свршеница на Јосиф, потомок на царот Давид.</verse>
				<verse number="28">Доаѓајќи кај неа, ангелот и рече: „Радувај се, зашто си преблагословена и Господ е со тебе!“</verse>
				<verse number="29">Марија се исплаши кога ги чу овие зборови и почна да размислува за значењето на необичниот поздрав.</verse>
				<verse number="30">Ангелот и рече: „Не плаши се, Марија, Бог ти е благонаклонет!</verse>
				<verse number="31">Ти ќе забремениш, ќе родиш Син и ќе Му дадеш име Исус.</verse>
				<verse number="32">Тој ќе биде велик и ќе биде наречен Син на Севишниот. Господ Бог ќе Му го даде Нему престолот од Неговиот предок, царот Давид.</verse>
				<verse number="33">Тој вечно ќе владее меѓу потомците на Јаков и Неговото царство ќе нема крај.“</verse>
				<verse number="34">Тогаш Марија му рече на ангелот: „Како ќе родам дете, кога јас сум девица!?“</verse>
				<verse number="35">Ангелот и одговори: „Преку Светиот Дух, Кој ќе слезе, ќе те исполни и силата на Севишниот ќе се спушти врз тебе. Затоа и Детето што ќе го родиш ќе биде свето и ќе биде наречено Божји Син.</verse>
				<verse number="36">Еве, и твојата роднина Елисавета забремени, иако е веќе во поодминати години. Ја нарекуваа неротка, а еве, таа е сега во шестиот месец на бременост,</verse>
				<verse number="37">зашто, за Бог нема невозможни нешта!</verse>
				<verse number="38">Тогаш Марија му рече: „Јас Му стојам на услуга на Господ; нека се исполни со мене она што го кажа ти.“ По ова, ангелот си замина.</verse>
				<verse number="39">Набргу потоа, Марија побрза кон еден град во планинските предели на Јудеја.</verse>
				<verse number="40">Влегувајќи во куќата на Захарија, се поздрави со Елисавета.</verse>
				<verse number="41">Штом Елисавета го чу поздравот на Марија, детето во нејзината утроба се размрда. Елисавета се исполни со Светиот Дух,</verse>
				<verse number="42">и гласно рече: „Ти си најблагословена од сите жени и благословено е Детето што е зачнато во тебе!</verse>
				<verse number="43">Како токму кај мене да дојде мајката на мојот Господ!?</verse>
				<verse number="44">Штом го чув твојот поздрав, детево во мојава утроба се размрда од радост!</verse>
				<verse number="45">Благословена си, зашто поверува дека ќе се исполни тоа што Господ го кажал!“</verse>
				<verse number="46">Марија рече: “Душава моја Го слави Господа;</verse>
				<verse number="47">извикува од радост мојот дух, заради Бог, мојот Спасител,</verse>
				<verse number="48">Кој милозливо си спомна за мене, Неговата ништожна слугинка! Ете, отсега сите поколенија ќе ме нарекуваат ,Благословена‘,</verse>
				<verse number="49">зашто големи нешта направи Семоќниот за мене. Свето е Неговото Име,</verse>
				<verse number="50">и милосрдието Негово спрема оние што Го почитуваат продолжува од поколение во поколение.</verse>
				<verse number="51">Тој ја испружи Својата моќна рака и ги уништи оние што длабоко во себе се гордееја со своите мисли.</verse>
				<verse number="52">Ги симна од власт владетелите, а ги возвиши понизните,</verse>
				<verse number="53">ги насити гладните со благо, а богатите ги испрати со празни раце.</verse>
				<verse number="54">Му дојде на помош на Својот слуга Израел, припомнувајќи си за милоста</verse>
				<verse number="55">што им ја вети на нашите предци, за Авраам и за неговото потомство, довека!“</verse>
				<verse number="56">Марија остана кај Елисавета околу три месеци, а потоа се врати дома.</verse>
				<verse number="57">Дојде време Елисавета да се породи и таа роди син.</verse>
				<verse number="58">Кога нејзините соседи и роднини видоа дека Господ покажа кон неа голема благонаклоност, заедно со неа се радуваа и тие.</verse>
				<verse number="59">На осмиот ден по раѓањето го донесоа детето да го обрежат и сакаа да му дадат име Захарија, според името на татко му.</verse>
				<verse number="60">Но мајка му рече: „Не, туку ќе се вика Јован!“</verse>
				<verse number="61">Тие и велеа: „Па никој од твоите роднини не се вика така!“</verse>
				<verse number="62">Потоа преку знаци го прашаа таткото, како сака да се вика детето.</verse>
				<verse number="63">Захарија побара една плоча за пишување и напиша: „Ќе се вика Јован!“ Сите беа изненадени.</verse>
				<verse number="64">Во истиот миг, му се врати говорот на Захарија и тој почна да Го слави Бога.</verse>
				<verse number="65">По ова страв завладеа меѓу луѓето во тој крај, а за овие случки се расправаше по сиот планински предел на Јудеја.</verse>
				<verse number="66">Сите што ќе слушнеа за ова размислуваа и се прашуваа: „Што ли ќе биде од ова дете!?“, зашто беше очигледно дека со него беше силата Господова.</verse>
				<verse number="67">Тогаш Захарија, таткото на Јован (Крстител), се исполни со Свет Дух и го изрече ова пророштво:</verse>
				<verse number="68">Слава нека Му е на Господ, Израеловиот Бог, Кој му дојде на помош на Својот народ и го избави!</verse>
				<verse number="69">Тој ни подигна моќен Избавител од потомците на Својот слуга Давид.</verse>
				<verse number="70">Како што одамна ни беше ветил, преку устите на Своите пророци,</verse>
				<verse number="71">дека ќе нe спаси од нашите непријатели и од рацете на оние што нe мразат,</verse>
				<verse number="72">дека ќе им се смилува на нашите предци и ќе Си спомне за Својот свет Завет.</verse>
				<verse number="73">Тој со заклетва му вети на нашиот прататко Авраам</verse>
				<verse number="74">дека ќе нe избави од нашите непријатели и ќе ни овозможи да Му служиме на Бога без страв,</verse>
				<verse number="75">за да бидеме свети и праведни пред Него во текот на целиот наш живот.</verse>
				<verse number="76">А ти, сине мој, ќе бидеш наречен пророк на Севишниот. Ќе Му бидеш претходница на Господ и ќе Му го подготвиш патот,</verse>
				<verse number="77">објаснувајќи им го на луѓето спасението што доаѓа преку простување на гревовите,</verse>
				<verse number="78">благодарение на милосрдното срце на нашиот Бог, преку Кој ќе нe огрее Сонце од небото,</verse>
				<verse number="79">Кое ќе ги осветли сите што живеат во мракот на смртната сенка, и ќе ни ги насочи чекорите кон патот на мирот!“</verse>
				<verse number="80">Детето растеше и се развиваше духовно. Живееше во пустината сe до денот кога ја започна својата јавна мисија меѓу Израелците.</verse>
			</chapter>
			<chapter number="2">
				<verse number="1">Во тоа време римскиот император Август издаде заповед за прв попис на населението во неговата земја.</verse>
				<verse number="2">Во времето на тој попис управник на Сирија беше Квиринеј.</verse>
				<verse number="3">Тогаш секој отиде да се запише во местото на своето потекло.</verse>
				<verse number="4">Така и Јосиф, кој беше потомок на царот Давид, тргна од галилејскиот град Назарет во јудејскиот град Витлеем, родното место на Давид.</verse>
				<verse number="5">Јосиф отиде таму да се запише заедно со својата бремена свршеница, Марија.</verse>
				<verse number="6">Додека беа таму, нејзе и дојде времето да се породи.</verse>
				<verse number="7">И роди Син, нејзино Првороденче, Го пови и Го положи в јасли, бидејќи за нив немаше место во ноќевалиштето.</verse>
				<verse number="8">Во истиот тој крај, имаше пастири кои ноќеваа во полето, чувајќи ги своите стада.</verse>
				<verse number="9">Одеднаш им се јави ангел Господов и славата Господова ги осветли, од што тие многу се исплашија.</verse>
				<verse number="10">Но ангелот им рече: „Не плашете се! Ви носам радосна вест, што ќе ги зарадува сите народи.</verse>
				<verse number="11">Денес, во Давидовиот град, во Витлеем, ви се роди Спасителот - Месијата, Господ.</verse>
				<verse number="12">Доказ за ова ќе ви биде следното: во јаслите ќе најдете Новороденче во повој.“</verse>
				<verse number="13">Вчасот, на ангелот му се придружија голем број ангели од небото, кои Го славеа Бога пеејќи:</verse>
				<verse number="14">„Слава на Бог во небесата, а на Земјата мир за луѓето над кои почива Неговата благонаклоност!“</verse>
				<verse number="15">Кога ангелите се вратија на небото, пастирите си рекоа еден со друг: „Ајде да појдеме до Витлеем и да ја видиме оваа случка со која нe запозна Господ!“</verse>
				<verse number="16">Отидоа брзајќи и ги најдоа Марија и Јосиф со Новороденчето кое лежеше во јаслите.</verse>
				<verse number="17">Откако Го видоа, на сите им раскажуваа за сето она што им го беше рекол ангелот за Детето.</verse>
				<verse number="18">Сите што го слушаа ова од пастирите, се восхитуваа,</verse>
				<verse number="19">а Марија ги запамети сите тие зборови и често размислуваше за нив.</verse>
				<verse number="20">Потоа пастирите се вратија, пеејќи Му славопојки на Бог за сето она што го слушнаа и видоа, зашто сe беше точно така како што им кажа ангелот.</verse>
				<verse number="21">На осмиот ден, при обрежувањето, на Новороденчето Му беше дадено името Исус, како што Го беше нарекол ангелот уште пред да биде зачнат.</verse>
				<verse number="22">Кога помина времето на нивното исчистување, согласно со Мојсеевиот Закон, Јосиф и Марија Го донесоа Детето во Ерусалим за да Го посветат пред Господ,</verse>
				<verse number="23">како што е пропишано со Законот Господов: ,Секое првородено машко дете да Му биде посветено на Господ.‘</verse>
				<verse number="24">Отидоа да принесат и жртва: две грлици или две гулапчиња, како што се бараше според Господовиот Закон.</verse>
				<verse number="25">Во тоа време, во Ерусалим живееше еден човек по име Симон. Тој беше добар и богобојазлив, исполнет со Светиот Дух, и Го очекуваше Месијата Кој ќе го избави Израел.</verse>
				<verse number="26">Симон беше добил уверување од Светиот Дух дека нема да умре додека не Го види Месијата, ветен од Господ.</verse>
				<verse number="27">Поттикнат од Светиот Дух, Симон дојде во храмот токму кога родителите Го донесоа Детето Исус, за да Го посветат, согласно со она што беше пропишано со Мојсеевиот Закон.</verse>
				<verse number="28">Симон Го зеде Детето в раце и упати благодарност кон Бог, велејќи:</verse>
				<verse number="29">„Господе, сега можам спокојно да умрам зашто Ти го одржа Своето ветување.</verse>
				<verse number="30">Моите очи Го видоа Спасителот,</verse>
				<verse number="31">Кого Ти Го испрати за сите народи.</verse>
				<verse number="32">Тој е Светлина што на народите ќе им го открие Бога и ќе Му донесе слава на Твојот народ, Израел!“</verse>
				<verse number="33">А Јосиф и Марија се восхитуваа од овие зборови искажани за Исус.</verse>
				<verse number="34">Тогаш Симон ги благослови, и и рече на Марија, мајката на Детето: „Ова Детенце е избрано од Господ да собори и да подигне мнозина во Израел; ќе биде знак против кој луѓето ќе зборуваат,</verse>
				<verse number="35">откривајќи ги така своите тајни мисли. А тебе, тагата како меч ќе ти ја прободе душата.“</verse>
				<verse number="36">Таму беше и една многу стара пророчица, по име Ана, ќерка на Фануел, од Ашеровото племе. По своето моминство, таа живеела во брак седум години, а потоа останала сама; сега имаше осумдесет и четири години.</verse>
				<verse number="37">Таа беше постојано во храмот и Му служеше на Господ и дење и ноќе, постејќи и молејќи се.</verse>
				<verse number="38">Токму кога Симон разговараше со Јосиф и Марија, таа пријде и почна да Го слави Бога и да им зборува за Исус на сите што очекуваа да се појави ветениот Цар, Кој ќе го избави Ерусалим.</verse>
				<verse number="39">Кога Јосиф и Марија извршија сe што беше пропишано според Господовиот Закон, се вратија во својот град, Назарет, во покраината Галилеја.</verse>
				<verse number="40">Таму Детето растеше и закрепнуваше; беше полно со мудрост, а Бог Му беше особено благонаклонет.</verse>
				<verse number="41">Родителите на Исус одеа секоја година во Ерусалим, за време на празникот Пасха.</verse>
				<verse number="42">Кога Исус имаше дванаесет години, тие отидоа со Него на празникот, како и обично.</verse>
				<verse number="43">По празникот, тие тргнаа дома, а Исус остана во Ерусалим без знаење на Неговите родители.</verse>
				<verse number="44">Мислејќи дека е некаде меѓу патниците, тие патуваа цел ден, барајќи Го меѓу роднините и пријателите.</verse>
				<verse number="45">Бидејќи не Го најдоа, се вратија во Ерусалим да Го бараат таму.</verse>
				<verse number="46">По три дена Го најдоа во храмот, каде што седеше со еврејските учители, ги слушаше и им поставуваше прашања.</verse>
				<verse number="47">Сите што Го слушаа беа одушевени од Неговите умни одговори.</verse>
				<verse number="48">Кога Го видоа, Неговите родители се изненадија, а мајка му Му рече: „Зошто ни го направи тоа, чедо мое!? И татко ти и јас се изнамачивме барајќи Те!“</verse>
				<verse number="49">Тој им одговори: „Зошто сте Ме барале? Зар не знаевте дека Јас треба да бидам во служба на Мојот Татко!?“</verse>
				<verse number="50">Но тие не го разбраа Неговиот одговор.</verse>
				<verse number="51">Потоа Исус се врати со нив во Назарет и им беше послушен. Мајка му грижливо ги редеше во своето срце сите овие случки.</verse>
				<verse number="52">Исус растеше и напредуваше во мудрост, здобивајќи се со благонаклоност и кај Бог и кај луѓето.</verse>
			</chapter>
			<chapter number="3">
				<verse number="1">Беше петнаесеттата година од владеењето на римскиот император Тибериј; Понтиј Пилат беше гувернер над Јудеја, Ирод Антипа управуваше над Галилеја, а неговиот брат Филип - над покраините Итуреја и Трахонитис. Лисанија беше управник над Абилена,</verse>
				<verse number="2">додека Анан и Кајафа беа врховни свештеници. Во тоа време Бог го повика Јован, синот на Захарија, кој живееше во пустината.</verse>
				<verse number="3">Тогаш Јован го обиколи целиот предел крај реката Јордан, проповедајќи: “Покајте се и крстете се, за да ви се простат гревовите!“</verse>
				<verse number="4">На Јован Крстител се однесува пророштвото запишано во Книгата на пророкот Исаија: “Глас одекнува низ пустината, кој вели: Пригответе пат за доаѓањето на Господ, исправете го патот за Него!</verse>
				<verse number="5">Секоја вдлабнатина да се исполни, секој врв и угорнина да се зарамнат; кривите патеки да се исправат, а нерамнините да се порамнат.</verse>
				<verse number="6">Тогаш секој човек ќе го види спасението што ни го испраќа Бог!“</verse>
				<verse number="7">Многу луѓе доаѓаа да се крстат кај Јован, а тој им велеше: „Змиски рожби! Кој ве предупреди, та бегате од гневот што доаѓа!?</verse>
				<verse number="8">Докажете на дело дека навистина се каете! Не залажувајте се со тоа што сте потомци на Авраам, зашто, ви велам, Бог може и од овие камења да подигне Авраамови потомци!</verse>
				<verse number="9">Божјата секира е веќе замавната и в корен ќе го пресече и в оган ќе го фрли секое дрво што не раѓа добар плод!“</verse>
				<verse number="10">Тогаш луѓето го прашуваа: „Што треба да правиме?“</verse>
				<verse number="11">А Јован им одговори: „Кој има две кошули, нека му даде една на оној што нема ниту една; и кој има храна, нека ја подели со другите.“</verse>
				<verse number="12">Дојдоа да се крстат и некои од собирачите на данок, прашувајќи: „Учителе, што треба ние да правиме?“</verse>
				<verse number="13">А тој им одговори: „Не земајте повеќе од она што е определено!“</verse>
				<verse number="14">Имаше и војници, кои го прашаа: „А што треба ние да правиме?“ Тој им одговори: „Не вршете насилства, не пријавувајте лажно никого и бидете задоволни со својата плата!“</verse>
				<verse number="15">Бидејќи народот беше во исчекување да се појави Божјиот Месија, се прашуваше да не е можеби Јован Месијата?</verse>
				<verse number="16">Затоа, Јован им се обрати на сите: „Јас ве крштавам во вода, а по мене иде поголем од мене, толку голем што јас не сум достоен ни сандалите да Му ги одврзам. Тој ќе ве крсти огнено, во Светиот Дух.</verse>
				<verse number="17">Тој ја има лопатата в раце и ќе го исчисти Своето гумно: житото ќе го собере во житните складови, а плевелот ќе го гори во оган што не гасне.“</verse>
				<verse number="18">Вака, и на многу други начини, Јован им ја проповедаше Радосната вест на луѓето и ги поттикнуваше да се поправат.</verse>
				<verse number="19">Јован јавно го прекоруваше и гувернерот Ирод, зашто тој беше ја зел Иродијада, жената на својот брат, а правеше и други злосторства,</verse>
				<verse number="20">додавајќи кон нив уште едно со тоа што го фрли Јована в затвор.</verse>
				<verse number="21">Еден ден, по крштавањето на сиот народ, се крсти и Исус. И додека Тој се молеше, се отвори небото,</verse>
				<verse number="22">и Светиот Дух слезе во телесен облик, како гулаб. Се чу и глас од небото, кој рече: „Ти Си Мојот Син - Мојот Љубимец, со Кого наполно Сум задоволен!“</verse>
				<verse number="23">Исус имаше околу триесет години кога го започна Своето јавно дејствување. Според мислењето на луѓето, Исус беше син на Јосиф, кој, пак, беше син Хелиев,</verse>
				<verse number="24">потомок Мататов, Левиев, Малкиев, Јанаев, Јосифов,</verse>
				<verse number="25">Матитиев, Амоцов, Наумов, Хеслиев, Нагаев,</verse>
				<verse number="26">Маатов, Мататиев, Шимиев, Јосеков, Јодаев,</verse>
				<verse number="27">Јохананов, Реишинов, Зерубавелов, Шалтиелов, Нериев,</verse>
				<verse number="28">Малкиев, Адиев, Косамов, Елмаданов, Еров,</verse>
				<verse number="29">Јешуов, Елиезеров, Јорамов, Мататов, Левиев,</verse>
				<verse number="30">Шимонов, Јудин, Јосифов, Јонамов, Елијакимов,</verse>
				<verse number="31">Малахов, Манахов, Мататаов, Натанов, Давидов,</verse>
				<verse number="32">Јишајев, Оведов, Боазов, Салмонов, Нахшонов,</verse>
				<verse number="33">Аминадавов, Админов, Арниев, Хецронов, Перецов, Јудин,</verse>
				<verse number="34">Јаковов, Исаков, Авраамов, Тераов, Нахоров,</verse>
				<verse number="35">Серугов, Реуов, Пелегов, Еверов, Шелахов,</verse>
				<verse number="36">Кеинанов, Арпахшадов, Шемов, Ноев, Лемеков,</verse>
				<verse number="37">Метушелахов, Енохов, Јередов, Махалалелов, Кеинанов,</verse>
				<verse number="38">Еношов, Шетов, Адамов, Божји.</verse>
			</chapter>
			<chapter number="4">
				<verse number="1">Исус се врати од реката Јордан исполнет со Светиот Дух. Духот Го одведе во пустината,</verse>
				<verse number="2">каде што Ѓаволот Го искушуваше четириесет дена. За сето тоа време Тој не јадеше ништо и на крајот многу огладне.</verse>
				<verse number="3">Тогаш Ѓаволот Му рече: „Ако си Ти навистина Божјиот Син, нареди им на камењава да се претворат во лебови!“</verse>
				<verse number="4">Но Исус му одговори: „Светото Писмо вели: ,Човекот не живее само од леб!‘“</verse>
				<verse number="5">Тогаш Ѓаволот Го крена на високо место и за миг Му ги покажа сите царства на Земјата,</verse>
				<verse number="6">па Му рече: „Ќе Ти дадам власт над сите нив и сиот нивни раскош, зашто тие мене ми се дадени и јас можам да ги давам кому што сакам!</verse>
				<verse number="7">Значи, сево ова ќе Ти припадне Тебе, ако ми се поклониш.“</verse>
				<verse number="8">Исус му одговори: „Светото Писмо вели: ,Поклонувај Му се на Господ, твојот Бог, и само Нему служи Му!‘“</verse>
				<verse number="9">Потоа Ѓаволот Го одведе во Ерусалим, Го постави на врвот од Божјиот храм и Му рече: „Ако си Ти Божјиот Син, фрли се долу,</verse>
				<verse number="10">зашто во Светото Писмо пишува: ,Бог ќе им заповеда на Своите ангели да Те чуваат‘,</verse>
				<verse number="11">и дека тие ќе Те понесат на своите дланки, за да не си ја сопнеш ногата на камен.“</verse>
				<verse number="12">Исус му одговори: „Но, го пишува и следново: ,Не искушувај Го Господ, својот Бог!‘“</verse>
				<verse number="13">Исцрпувајќи ги сите можни искушенија, Ѓаволот Го остави, очекувајќи друг погоден момент.</verse>
				<verse number="14">Тогаш Исус се врати во Галилеја, исполнет со силата на Светиот Дух. Набргу Тој стана познат по целиот крај.</verse>
				<verse number="15">Тој поучуваше по синагогите и сите Го фалеа.</verse>
				<verse number="16">Потоа Исус се врати во Назарет, каде што беше пораснал и, како што имаше обичај, во саботата дојде во синагогата. Таму стана да чита од Светото Писмо.</verse>
				<verse number="17">Му ја подадоа книгата на пророкот Исаија, а Тој ја отвори на местото каде што е напишано следново:</verse>
				<verse number="18">„Врз Мене почива Духот на Господ, зашто Тој Ме назначи да им ја донесам Радосната вест на бедните,</verse>
				<verse number="19">да им навестам ослободување на заробените, да им го вратам видот на слепите, да ги ослободам угнетените, да го прогласам времето на Господовата лагонаклоност.“</verse>
				<verse number="20">Потоа ја затвори книгата, му ја врати на служителот и седна. Погледите на сите присутни во синагогата беа вперени во Него,</verse>
				<verse number="21">па Тој им се обрати: „Делот од Светото Писмо што го чувте, се исполни денес.“</verse>
				<verse number="22">Тој остави силен впечаток кај сите и тие се восхитуваа на љубезните зборови што излегуваа од Неговата уста, па се прашуваа: „Зар Овој не е синот на Јосиф?“</verse>
				<verse number="23">Тој им рече: „Вие сигурно би ми ја цитирале поговорката: ,Докторе, исцели се самиот себе!‘, а потоа би барале од Мене да го направам и овде, каде што пораснав, она што сте слушнале дека го направив во Кафарнаум.</verse>
				<verse number="24">Но вистина е дека ниту еден пророк не добива признание во своето место на живеење.</verse>
				<verse number="25">Еве ја вистината: иако имаше многу гладни вдовици во Израел, во времето на пророкот Илија, кога три и пол години владееше суша по целата земја,</verse>
				<verse number="26">сепак, Илија не беше испратен кај ниедна од Израел, туку кај една вдовица во Царфат, во Сидонската земја.</verse>
				<verse number="27">Имаше и многу лепрозни во Израел, во времето на пророкот Елиша, но ниту еден од нив не беше исцелен, туку само Нааман, кој беше од Сирија.“</verse>
				<verse number="28">Кога присутните во синагогата го слушнаа тоа, многу се разлутија;</verse>
				<verse number="29">па станаа и Го исфрлија Исуса од градот и Го однесоа на врвот од ридот на кој се наоѓаше градот, со намера да Го турнат во бездна.</verse>
				<verse number="30">Но Тој успеа да се спровре низ толпата народ и си отиде.</verse>
				<verse number="31">Потоа Исус замина за Кафарнаум, град во Галилеја, каде што во саботите го поучуваше народот.</verse>
				<verse number="32">Луѓето беа одушевени од Неговите поуки, зашто Тој зборуваше со авторитет.</verse>
				<verse number="33">Во синагогата имаше еден човек обземен од демон, кој викаше на сиот глас:</verse>
				<verse number="34">„Што сакаш од нас, Исусе од Назарет? Зар Си дошол да нe уништиш? Знам Кој си Ти: Ти си Божјиот Светец, испратен од Бог!“</verse>
				<verse number="35">Исус му заповеда: „Замолкни и излези од него!“ Демонскиот дух го кутна човекот наземи пред очите на сите и излезе од човекот, не повредувајќи го.</verse>
				<verse number="36">Луѓето беа стаписани и си говореа еден со друг: „Какви моќни зборови, полни со власт и сила да им се заповеда на демони и тие да излегуваат!“</verse>
				<verse number="37">По ова, веста за Исус се разнесе низ сите околни места.</verse>
				<verse number="38">Исус си замина од синагогата и дојде во куќата на Својот ученик Симон Петар, каде што неговата тешта лежеше болна и имаше голема треска. Исус беше замолен да ја исцели, а</verse>
				<verse number="39">Тој се наведна над неа и со заповед ја ослободи од треската. Жената веднаш стана и почна да ги послужува.</verse>
				<verse number="40">На зајдисонце сите што имаа болни од некаква болест ги носеа кај Исус и Тој ги положуваше Своите раце врз нив и сите тие оздравуваа.</verse>
				<verse number="41">Од мнозина излегуваа демони, извикувајќи: „Ти си Божјиот Син!“, а Тој им забрануваше да зборуваат, зашто тие знаеја дека Тој е Месијата.</verse>
				<verse number="42">Следниот ден, во мугрите, Исус стана и отиде сам на едно пусто место. Луѓето почнаа да Го бараат и кога Го најдоа Го задржуваа да не си оди,</verse>
				<verse number="43">но Тој им рече: „Треба да ја проповедам Радосната вест за Божјото царство и во другите градови, зашто сум испратен за таа цел.“</verse>
				<verse number="44">И проповедаше по синагогите низ цела Јудеја.</verse>
			</chapter>
			<chapter number="5">
				<verse number="1">Еднаш, Исус стоеше на брегот на Генисаретското Езеро, а луѓето се туркаа кон Него за да ја слушаат Божјата порака.</verse>
				<verse number="2">Тој здогледа две бротчиња извлечени на брегот. Рибарите беа излегле да ги чистат своите мрежи.</verse>
				<verse number="3">Исус влезе во едно од бротчињата, кое му припаѓаше на Симон, и го замоли малку да го оттурне од брегот. Потоа Исус седна на бротчето и започна да го поучува народот.</verse>
				<verse number="4">Кога заврши со говорот, Исус му рече на Симон: „Одвеслај понатаму, во подлабока вода, и фрлете ги мрежите.“</verse>
				<verse number="5">Но Симон Му одговори: „Господару, цела ноќ се трудевме и ништо не уловивме; но штом Ти заповедаш, ќе ги фрлиме мрежите.“</verse>
				<verse number="6">Кога ги спуштија мрежите уловија толку многу риби, што речиси им се искинаа мрежите.</verse>
				<verse number="7">Ги повикаа другарите од другото бротче да дојдат да им помогнат. Тие дојдоа и ги наполнија двете бротчиња со толку риби, што бротчињата речиси потонаа.</verse>
				<verse number="8">Гледајќи го ова, Симон Петар падна пред Исуса на колена и рече: „Оди си од мене, Господе; јас сум грешен човек!“</verse>
				<verse number="9">Зашто, голем страв ги беше зафатил и него и оние што беа со него, поради случката со уловените риби.</verse>
				<verse number="10">Истото важеше и за другарите на Симон: Јаков и Јован - синови на Завдај. Исус му одговори на Симона: „Не плаши се! Отсега ќе одиш по луѓе, а не по риби.“</verse>
				<verse number="11">Тогаш тие ги извлекоа бротчињата на копното, оставија сe и станаа Исусови следбеници.</verse>
				<verse number="12">Еднаш, Исус беше во еден град, кога одненадеж Му пријде еден човек заболен од лепра. Кога Го забележа Исуса, тој падна ничкум пред Него и почна да Го моли: „Господине, ако сакаш, Ти можеш да ме исчистиш!“</verse>
				<verse number="13">Исус ја испружи Својата рака и го допре, велејќи: „Сакам! Биди чист!“ И лепрата веднаш исчезна од него.</verse>
				<verse number="14">Исус му нареди никому да не кажува, туку да оди право кај свештеникот за да биде прегледан, а потоа да принесе жртва согласно со Мојсеевиот Закон, како сведоштво за другите.</verse>
				<verse number="15">Но вестите за Исус сe повеќе се ширеа и многуброен народ доаѓаше да Го слуша и да биде исцелен од своите болести.</verse>
				<verse number="16">Тој, пак, честопати се повлекуваше на пусти места, каде што во осаменост се молеше.</verse>
				<verse number="17">Еден ден, додека Исус поучуваше, меѓу слушателите седеа и некои фарисеи и вероучители, дојдени од сите градови на Галилеја и на Јудеја, како и од Ерусалим. Силата Господова Го поттикнуваше Исуса да исцелува болни.</verse>
				<verse number="18">И ете, некои луѓе носеа парализиран човек на носила; тие се обидуваа да го внесат човекот внатре, кај Исус.</verse>
				<verse number="19">Кога поради големата толпа не успеаја да го внесат внатре, тие се искачија на куќата и преку покривот го спуштија сосе носилата сред народот, пред Исус.</verse>
				<verse number="20">Кога Исус виде со колкава вера го прават тоа, му се обрати на парализираниот: „Човеку, гревовите ти се простуваат!“</verse>
				<verse number="21">Вероучителите и фарисеите почнаа да си шепотат меѓу себе: „Овој човек е богохулник! Само Бог може да простува гревови и никој друг!“</verse>
				<verse number="22">Знаејќи им ги мислите, Исус им рече: „Зошто ви доаѓаат такви зли мисли?</verse>
				<verse number="23">Полесно ли е да се каже: ,Гревовите ти се простуваат!‘, или ,Стани и оди!‘?</verse>
				<verse number="24">Но ќе ви докажам дека Јас, Синот Човечки, имам власт овде на Земјава да простувам гревови!“ Потоа му се обрати на парализираниот: „Ти наредувам: стани, земи си ја постелата и оди си здрав дома!“</verse>
				<verse number="25">Пред очите на сите, човекот веднаш оздраве, па стана, си ја зеде постелата на којашто лежеше и си отиде дома, славејќи Го Бога.</verse>
				<verse number="26">Сите останаа вчудовидени и Го славеа Бога со страхопочит, велејќи: „Чудесни работи видовме денес!“</verse>
				<verse number="27">Потоа Исус излезе и здогледа еден собирач на данок, по име Левиј, кој седеше на даночна тезга, па му рече: „Дојди и биди Мој следбеник!“</verse>
				<verse number="28">Левиј стана и оставајќи сe тргна по Исус.</verse>
				<verse number="29">Набргу потоа Левиј приготви голема гозба во својот дом, во чест на Исус, а меѓу гостите, покрај другите луѓе, имаше и многу собирачи на данок.</verse>
				<verse number="30">А фарисеите и вероучителите од нивната група почнаа да негодуваат и им рекоа на Исусовите ученици: „Зошто јадете и пиете со собирачи на данок и со други отпадници?“</verse>
				<verse number="31">На ова, Исус им одговори: „Не им треба лекар на здравите, туку на болните!</verse>
				<verse number="32">Јас не дојдов да повикувам праведници на покајание, туку грешници.“</verse>
				<verse number="33">Тогаш верските претставници Му рекоа на Исус: „Учениците на Јован Крстител редовно постат и се молат, како што прават и учениците на фарисеите, а Твоите ученици јадат и пијат!“</verse>
				<verse number="34">Исус им одговори: „Зар треба да се тераат сватовите да постат, додека младоженецот е со нив?</verse>
				<verse number="35">Но еден ден, младоженецот ќе се оддели од нив; тогаш тие ќе постат.“</verse>
				<verse number="36">Потоа им ја кажа оваа споредба: „Никој не кине парчиња од нова облека за да закрпи стара облека; зашто, така би се раскинала новата облека, а и новата крпа не би прилегала врз старата облека.</verse>
				<verse number="37">И никој не полни ново вино во стари кожни мешини, зашто мешините ќе пукнат од новото вино и виното ќе истече, а и мешините ќе пропаднат.</verse>
				<verse number="38">Затоа, ново вино треба да се става во нови мешини.</verse>
				<verse number="39">Но никој што пие старо вино не посакува ново вино, туку ќе рече дека старото вино е подобро.“</verse>
			</chapter>
			<chapter number="6">
				<verse number="1">Една сабота, кога Исус минуваше низ нивите, Неговите ученици кинеа клавчиња, ги триеја со раце и ги јадеа.</verse>
				<verse number="2">Некои од фарисеите ги прекорија, велејќи им: „Зошто го правите тоа што не е дозволено да се прави во сабота?“</verse>
				<verse number="3">На ова, Исус им одговори: „Зар не сте читале што направија Давид и неговите придружници кога огладнеа,</verse>
				<verse number="4">и како тој влезе во Божјиот Дом, па тој и неговите луѓе јадеа од посветениот леб, од кој само свештениците смееја да јадат?</verse>
				<verse number="5">Јас, Синот Човечки, Сум Господар и над саботата“ - заклучи Исус.</verse>
				<verse number="6">Една друга сабота, Исус влезе да поучува во синагогата. Таму имаше еден човек со парализирана десна рака.</verse>
				<verse number="7">Вероучителите и фарисеите Го набљудуваа со намера да Го обвинат, доколку изврши исцелување во сабота.</verse>
				<verse number="8">А Исус, знаејќи им ги мислите, му се обрати на човекот со парализираната рака: „Стани и застани пред сите!“ Тој стана и застана.</verse>
				<verse number="9">Тогаш Исус им рече: „Да ве прашам: што е дозволено да се прави во сабота: добро или лошо? Да се спасуваат животи, или да се уништуваат?“</verse>
				<verse number="10">Потоа прошета со погледот од човек до човек и му се обрати на болниот: „Испружи ја раката!“ Тој го стори тоа и раката веднаш му оздраве.</verse>
				<verse number="11">А противниците збеснаа и почнаа да се договараат што да Му направат на Исус.</verse>
				<verse number="12">Во тоа време Исус отиде на блиската гора да се моли. Цела ноќ Му се молеше на Бог.</verse>
				<verse number="13">На разденување ги повика кај Себе сите Свои ученици, одбра дванаесет од нив и ги наименува за Свои апостоли.</verse>
				<verse number="14">Тоа се: Симон, кого Тој го нарече Петар, и неговиот брат Андреј; Јаков и Јован; Филип и Бартоломеј;</verse>
				<verse number="15">Матеј и Тома; Јаков Алфеев и Симон, наречен ,Патриот‘,</verse>
				<verse number="16">Јуда - братот на Јаков и Јуда Искариот, кој подоцна стана предавник.</verse>
				<verse number="17">На слегување од гората, Исус и Неговите ученици застанаа на една висорамнина. Присутни беа голем број Негови ученици, и многуброен народ од цела Јудеја, од Ерусалим, па дури и од северните приморски предели околу градовите Тир и Сидон,</verse>
				<verse number="18">кои беа дошле да Го слушаат и да бидат исцелени од своите болести. Исус исцелуваше и луѓе кои страдаа од демонски духови.</verse>
				<verse number="19">Сиот народ настојуваше да Го допре Исуса, зашто од Него излегуваше сила која ги исцелуваше сите.</verse>
				<verse number="20">Со поглед насочен кон Своите ученици, Исус рече: “Благословени сте вие што сте сиромашни, зашто вам ви припаѓа Божјото царство!</verse>
				<verse number="21">Благословени сте вие што сте гладни сега, зашто вие ќе се наситите! Благословени сте вие што сега плачете, зашто ќе дојде време кога вие ќе се смеете!</verse>
				<verse number="22">Благословени сте кога луѓето ќе ве мразат, ќе ве отфрлат, ќе ве навредуваат и ќе ви извадат лошо име, поради тоа што сте следбеници на Синот Човечки.</verse>
				<verse number="23">Радувајте се кога ќе ви се случува тоа и бидете весели, зашто голема награда ве очекува на небото! Нивните предци им го правеа тоа на пророците.</verse>
				<verse number="24">Но тешко вам кои сега сте богати - вашата утеха е само на овој свет!</verse>
				<verse number="25">Тешко вам кои сега сте сити - вие ќе гладувате! Тешко вам кои сега се смеете - вие ќе тагувате и ќе плачете!</verse>
				<verse number="26">Тешко вам кои толпите ве фалат - така и нивните предци ги фалеа лажните пророци!“</verse>
				<verse number="27">„Но вам, што Ме слушате, ви велам: покажувајте љубов спрема своите непријатели! Правете им добро на оние што ве мразат!</verse>
				<verse number="28">Благословувајте ги оние што ве проколнуваат! Молете се за оние што ве навредуваат.</verse>
				<verse number="29">На оној што ќе те удри по едниот образ, заврти му го и другиот! На оној што сака да ти го земе палтото, дај му ја и кошулата!</verse>
				<verse number="30">На оној што бара нешто од тебе - дај му. Од оној што зел нешто твое - не барај да ти го врати!</verse>
				<verse number="31">Постапувајте со луѓето онака, како што сакате тие да постапуваат со вас!</verse>
				<verse number="32">Зашто, ако ги сакате само оние што вас ве сакаат, зошто би очекувале некаква пофалба за тоа? Па, и грешниците ги сакаат оние што нив ги сакаат!</verse>
				<verse number="33">И ако им правите добро само на оние што вам ви прават добро, зошто би очекувале некаква пофалба за тоа? Па, и грешниците го прават тоа!</verse>
				<verse number="34">И ако им позајмувате само на оние кои можат да ви вратат, зошто би очекувале некаква пофалба за тоа? Па, и грешниците им позајмуваат на други грешници, за да им го вратат истото!</verse>
				<verse number="35">Но вие, покажувајте љубов спрема своите непријатели, правете добро и давајте без да очекувате да ви се врати! Само така ќе добиете голема награда и ќе се однесувате како деца на Севишниот, зашто Тој им прави добро и на неблагодарните и на лошите.</verse>
				<verse number="36">Бидете милосрдни, како што е милосрден вашиот небесен Татко.“</verse>
				<verse number="37">„Не судете и нема да ви биде судено! Не осудувајте, и нема да бидете осудувани! Простувајте и ќе ви биде простено!</verse>
				<verse number="38">Давајте и ќе ви биде давано со преполна мера, набиена, протресена, истурена во вашите скутови! Зашто со каква мера им мерите на другите, со таква и вам ќе ви биде мерено.“</verse>
				<verse number="39">Потоа Исус им ја кажа оваа споредба: „Може ли слеп човек да води друг слепец? Нема ли обајцата да паднат в јама?</verse>
				<verse number="40">Ниеден ученик не е над својот учител. Но, кога ученикот ќе се усоврши, тогаш ќе биде како неговиот учител.</verse>
				<verse number="41">Зошто ја гледаш раската во окото на својот ближен, а не ја гледаш гредата во сопственото око!?</verse>
				<verse number="42">Како можеш да му кажеш на својот ближен: ,Брате, дозволи ми да ти ја извадам раската од окото!‘, кога ти не ја гледаш гредата во сопственото око!? Тоа е лицемерие! Извади си ја најнапред гредата од сопственото око, па ќе можеш добро да гледаш за да ја отстраниш раската од окото на својот ближен!“</verse>
				<verse number="43">„Нема питомо дрво што раѓа диви плодови, ниту диво дрво што раѓа питоми плодови.</verse>
				<verse number="44">Секое дрво се познава според своите плодови. Не се берат смокви од трн, ниту грозје од чичка.</verse>
				<verse number="45">Од благороден човек произлегуваат благородни работи што се напластени во неговото срце, а од лош човек произлегуваат лоши работи што се напластени во неговото срце. Секоја уста го зборува она што е напластено во срцето.“</verse>
				<verse number="46">„Зошто Ми се обраќате со ,Господе, Господе!‘, а не го вршите тоа што ви го зборувам?</verse>
				<verse number="47">Ќе ви кажам со што може да се спореди човек што доаѓа кај Мене, за да ги слуша и извршува Моите зборови:</verse>
				<verse number="48">Тој може да се спореди со ѕидар што гради куќа, копа длабоко и ги поставува темелите врз камена подлога. Кога ќе надојде поплава и реката силно ќе нагрвали врз куќата, не ќе може да ја поткопа, зашто куќата е добро изградена.</verse>
				<verse number="49">А оној што ги слуша Моите зборови, а не ги извршува, може да се спореди со ѕидар што си подига куќа врз земја, без темели. Кога реката ќе нагрвали врз куќата - таа наеднаш ќе падне, со стравотен тресок!“</verse>
			</chapter>
			<chapter number="7">
				<verse number="1">Кога Исус го заврши Своето излагање пред народот, замина во Кафарнаум.</verse>
				<verse number="2">Таму, еден римски офицер имаше слуга што му беше многу драг, а беше тешко болен, на умирање.</verse>
				<verse number="3">Кога офицерот разбра за Исус, испрати кај Него неколку еврејски старешини, молејќи Го да дојде и да го исцели слугата.</verse>
				<verse number="4">Тие дојдоа кај Исуса и почнаа мошне сесрдно да Го молат, велејќи: „Овој човек заслужува да му излезеш во пресрет.</verse>
				<verse number="5">Тој го сака нашиот народ и ни изгради синагога.“</verse>
				<verse number="6">Исус тргна со нив. Кога наближи до куќата, офицерот испрати луѓе да Му порачаат: „Господине, не труди се понатаму, зашто не сум достоен да влезеш под мојот покрив,</verse>
				<verse number="7">ниту пак сум достоен да дојдам кај Тебе. Кажи само збор и мојот слуга ќе оздрави!</verse>
				<verse number="8">Зашто и јас сум човек што се потчинува на наредби, а имам и власт да им издавам наредби на војниците. Кога на еден ќе му речам ,Оди!‘ - тој оди; на друг ќе му речам ,Дојди!‘, и тој доаѓа. На мојот слуга ќе му речам ,Стори го тоа!‘, и тој го извршува.“</verse>
				<verse number="9">Кога го чу ова, Исус се воодушеви и на народот што одеше по Него му рече: „Навистина, кај никого во Израел не видов толку голема вера!“</verse>
				<verse number="10">Кога оние што беа испратени се вратија дома, го најдоа слугата наполно здрав.</verse>
				<verse number="11">Набргу потоа, Исус отиде во градот Наин. Заедно со Него беа Неговите ученици и многуброен народ.</verse>
				<verse number="12">Штом се приближи до градските порти, пресретна погребна поворка; беше починал синот-единец на една вдовица. Во поворката имаше многу луѓе од градот.</verse>
				<verse number="13">Кога Господ ја забележа вдовицата, се сожали, и и рече: „Не плачи!“</verse>
				<verse number="14">Потоа пријде до ковчегот и го допре. Луѓето што го носеа, застанаа, а Исус рече: „Момче, ти заповедам да станеш!“</verse>
				<verse number="15">Покојникот стана и почна да зборува, а Исус и го предаде на мајката.</verse>
				<verse number="16">Страв ги обзеде сите и Му оддаваа слава на Бог, велејќи: „Голем пророк се појави меѓу нас! Бог дојде за да го спаси Својот народ!“</verse>
				<verse number="17">Оваа вест за Исус се разнесе по цела Јудеја и по целата околина.</verse>
				<verse number="18">За сето ова што го правеше Исус, Јован Крстител беше известен од своите ученици.</verse>
				<verse number="19">Тој повика двајца од нив и ги испрати кај Господ, за да Го прашаат: ,Ти ли си Месијата што требаше да дојде, или друг да чекаме?‘</verse>
				<verse number="20">Доаѓајќи кај Исус, тие Му рекоа: „Јован Крстител нe испрати кај Тебе, за да Те прашаме дали си Ти Месијата што треба да дојде, или друг да очекуваме?“</verse>
				<verse number="21">Токму тогаш Исус исцелуваше многу луѓе од нивните болести, заболувања и од демонски духови, а и на голем број слепи им ги отвораше очите.</verse>
				<verse number="22">Исус им одговори на Јовановите пратеници: „Вратете се кај Јован и кажете му го тоа што го гледате и слушате: слепи прогледуваат, сакати проодуваат, лепрозни се исчистуваат, глуви почнуваат да слушаат, умрени оживуваат и на бедните им се проповеда Радосна вест!</verse>
				<verse number="23">Благословени се оние што не се колебаат во однос на Мене!“</verse>
				<verse number="24">Штом Јовановите пратеници си заминаа, Исус почна да му зборува на народот за Јован: „Кога одевте кај Јована, во пустината, што очекувавте да видите: трска што се лулее на ветрот?</verse>
				<verse number="25">Што излеговте да видите: човек дотеран во раскошна облека? Луѓето што се облекуваат раскошно живеат во царски палати!</verse>
				<verse number="26">Тогаш, што излеговте да видите: пророк? Да, ви велам, видовте и повеќе од пророк!</verse>
				<verse number="27">Зашто, Јован е тој за кого Бог во Светото Писмо вели: ,Еве, испраќам Свој гласник, како претходница за Тебе; тој ќе го подготви патот пред Тебе.‘</verse>
				<verse number="28">Ви велам дека меѓу родените од жена нема поголем од Јован Крстител, но и покрај тоа, и најмалиот во Божјото царство е поголем од него.“</verse>
				<verse number="29">Сиот народ што го слушаше - вклучувајќи ги и собирачите на данок - Му се покоруваа на ова Божјо барање и се крштаваа кај Јован Крстител.</verse>
				<verse number="30">Само фарисеите и вероучителите го отфрлија Божјиот план, кој беше за нивно добро, и одбија да се крстат кај Јован.</verse>
				<verse number="31">Исус продолжи: „Со што да ја споредам оваа генерација?</verse>
				<verse number="32">Тие се како деца кои седат по плоштадите и им се жалат на минувачите: ,Прво ви свиревме весело на флејта, но вие не заигравте. Потоа ви запеавме таговни песни, но вие не заплакавте!‘</verse>
				<verse number="33">Прво, значи, дојде Јован Крстител, кој постеше и не пиеше вино, а тие велеа: ,Демони има во него!‘</verse>
				<verse number="34">Потоа дојдов Јас, Синот Човечки, кој нормално јадам и пијам, а тие велат: ,Овој човек е ненаситник и пијаница, другар на собирачи на данок и на грешници!‘</verse>
				<verse number="35">Меѓутоа, Божјата мудрост се потврдува преку животите на оние што ја прифаќаат.“</verse>
				<verse number="36">Еден фарисеј Го покани Исуса на вечера во својот дом. Тој дојде во куќата на фарисејот и седна на трпезата.</verse>
				<verse number="37">Одеднаш, се појави една жена, позната грешница. Таа беше разбрала дека Исус е на гости кај фарисејот, и дојде носејќи едно шише од алабастер полно со скапоцент мирис.</verse>
				<verse number="38">Клекна зад Исус, до Неговите нозе, и плачејќи почна да Му ги мие нозете со своите солзи, да ги брише со својата коса, да ги бакнува и да ги мачка со скапоцениот мирис.</verse>
				<verse number="39">Фарисејот, гледајќи го ова, си помисли за Исус: „Да е Овој вистински пророк, би знаел која е и каква е оваа жена што го допира; би знаел дека е грешница!“</verse>
				<verse number="40">А Исус му рече: „Симоне, да те прашам нешто!“ „Кажи, Учителе“ - одговори тој.</verse>
				<verse number="41">„Двајца луѓе му должеле пари на некој човек. Едниот му должел петстотини сребреници, а другиот педесет.</verse>
				<verse number="42">Бидејќи не можеле да му платат, тој им ги простил долговите на обајцата. Што мислиш, кој од двајцата ќе има поголема љубов кон него?“</verse>
				<verse number="43">„Мислам, оној на кого му е простен поголем долг“ - одговори Симон. „Правилно процени!“ - Му рече Исус,</verse>
				<verse number="44">па, свртувајќи се кон жената, Му рече на Симон: „Ја гледаш ли оваа жена? Кога дојдов во твојата куќа, ти ни вода на нозете не ми полеа, а таа со солзи ми ги изми и со својата коса ми ги избриша.</verse>
				<verse number="45">Ти не ме доброса со бакнеж, а таа, откако Сум влезен, не престана да ми ги бакнува нозете!</verse>
				<verse number="46">Ти не ми капна мирис на главата, а таа нозете ми ги намачка со скапоцен мирис.</verse>
				<verse number="47">Затоа, ти велам: големиот број нејзини гревови и се простуваат, зашто таа покажа многу љубов спрема Мене. А на кој му е малку простено, тој само малку љубов покажува.“</verse>
				<verse number="48">Потоа и рече на жената: „Гревовите ти се простени!“</verse>
				<verse number="49">Луѓето што седеа со Него на трпезата почнаа да си шепотат: „Кој е Овој што и гревови простува!?“</verse>
				<verse number="50">А Исус и рече на жената: „Оди си спокојно; твојата вера те спаси!“</verse>
			</chapter>
			<chapter number="8">
				<verse number="1">Потоа, Исус ги обиколуваше градовите и селата, проповедајќи ја Радосната вест за Божјото царство.</verse>
				<verse number="2">Во Негова придружба беа дванаесеттемина Негови ученици и извесен број жени што ги беше исцелил од демонски духови и од разни болести. Меѓу нив беа: Марија, наречена Магдалена, од која Исус истера седум демони;</verse>
				<verse number="3">Јоана - сопруга на Иродовиот висок службеник, Куза; потоа Сузана и многу други жени кои од своите лични средства ги помагаа Исуса и Неговите ученици.</verse>
				<verse number="4">Околу Исус се насобра многу народ. Кај Него дојдоа жители од сите градови. Тогаш Тој им ја раскажа следнава споредба:</verse>
				<verse number="5">„Еден сејач излезе да сее семе. Сеејќи така, дел од семето падна покрај патот, на тврда почва, каде што беше изгазено и исколвано од птиците.</verse>
				<verse number="6">Друг дел од семето падна на каменеста почва, но штом про’рти, веднаш се исуши, бидејќи во плитката почва немаше доволно влага.</verse>
				<verse number="7">Трет дел од семето падна меѓу трње. Кога пораснаа трњето - ги задушија стебленцата.</verse>
				<verse number="8">Конечно, дел од семето падна на плодна почва, изникна и донесе стократен плод.“ По ова, Исус гласно заклучи: „Ако имате уши, слушајте внимателно!“</verse>
				<verse number="9">Учениците Го прашаа Исуса за значењето на оваа споредба,</verse>
				<verse number="10">а Тој им рече: „Вам ви е дадено да ги запознаете тајните на Божјото царство, а на другите им се кажува преку споредби, за да гледаат, но да не видат, да слушаат, но да не разберат.“</verse>
				<verse number="11">„А еве што значи споредбата: семето е Божјата порака.</verse>
				<verse number="12">Тврдата почва, покрај патот, ги претставува оние луѓе што ја слушаат пораката, но доаѓа Ѓаволот и ја одзема Божјата порака од нивните срца за да не поверуваат и да не се спасат.</verse>
				<verse number="13">Каменестата почва ги претставува луѓето што ја слушаат Божјата порака и со задоволство ја прифаќаат, но таа не се вкоренува во нив, па тие остануваат верници само за кратко. Штом ќе настапи време на неволи, тие отпаѓаат.</verse>
				<verse number="14">Трнливата почва ги претставува оние луѓе кои ја слушаат Божјата порака, но прекумерната световна грижа за овој живот како и занесот по збогатување и уживање ја задушуваат пораката во нив и тие не донесуваат зрели плодови.</verse>
				<verse number="15">Плодната почва ги претставува оние што ја слушаат пораката и ја одгледуваат во благородно и послушно срце и истрајуваат сe додека не донесат плод.“</verse>
				<verse number="16">„Никој не пали свеќа за да ја стави под капак или под кревет, туку ја клава на свеќник, пред вратата, за да им свети на оние што влегуваат во куќата.</verse>
				<verse number="17">Зашто, сe она што се крие ќе излезе на виделина, секоја тајна ќе се дознае и ќе излезе пред јавноста.</verse>
				<verse number="18">Значи, посветете му внимание на ова што го слушате, зашто, на оној што има нешто, ќе му се додаде уште, а на оној што нема, ќе му се одземе и она што мисли дека го има!“</verse>
				<verse number="19">Кај Исус дојдоа мајка Му и Неговите браќа, но од големата толпа народ не можеа да дојдат до Него.</verse>
				<verse number="20">Некој Му јави на Исус: „Мајка ти и браќата Твои стојат надвор и сакаат да се видат со Тебе.“</verse>
				<verse number="21">А Тој им одговори: „Мојата мајка и Моите браќа се оние што ја слушаат Божјата порака и ја исполнуваат.“</verse>
				<verse number="22">Еден ден Исус се качи на бротче, заедно со Своите ученици, на кои им рече: „Да преминеме на другата страна од езерово!“ И испловија.</verse>
				<verse number="23">Додека пловеа, Тој заспа. Одеднаш, езерото го зафати силна бура и бротчето беше во опасност да потоне, а нивните животи беа загрозени.</verse>
				<verse number="24">Учениците дојдоа кај Исус, Го разбудија, викајќи: „Господару! Господару! Гинеме!“ Исус се разбуди и им заповеда на ветрот и на разбрануваното езеро да се смират. Настапи длабока тишина.</verse>
				<verse number="25">Потоа им се обрати на учениците: „Каде ви е верата!?“ А тие, стаписани и зачудени си шепотеа еден на друг: „Кој е Овој човек, што и на ветровите и на брановите им наредува и тие Му се покоруваат!?“</verse>
				<verse number="26">Исус и Неговите ученици пристигнаа во пределите на Гадара, спроти Галилеја.</verse>
				<verse number="27">Кога Исус излегуваше на копното, Му пријде еден човек обземен со демонски духови, кој веќе подолго време одеше гол и не живееше дома, туку во гробните пештери.</verse>
				<verse number="28">Забележувајќи Го Исуса, вресна, Му се фрли пред нозете и извика: „Што сакаш да ми сториш, Исусе, Сине на Севишниот Бог? Те молам не казнувај ме!“</verse>
				<verse number="29">Тоа го рече затоа што Исус му беше заповедал на демонскиот дух да излезе од човекот, кого веќе одамна го беше запоседнал. Иако го држеа како затвореник и го врзуваа со вериги, тој ги кинеше веригите и, гонет од демонскиот дух, бегаше во пустината.</verse>
				<verse number="30">Исус го праша како се вика, на што тој одговори: „Легион“, зашто во него имаше цела легија демони.</verse>
				<verse number="31">Демоните Го молеа Исуса да не ги праќа во Бездната.</verse>
				<verse number="32">А во близината, на ридот, пасеше едно крдо свињи. Демоните Го замолија Исуса да ги пушти да влезат во свињите и Тој им дозволи.</verse>
				<verse number="33">Излегувајќи од човекот, демонските духови влегоа во свињите, кои јурнаа низ стрмнината право во езерото и се удавија.</verse>
				<verse number="34">Кога свињарите видоа што се случи избегаа и разгласија за тоа низ градот и околината.</verse>
				<verse number="35">Луѓето излегоа да видат што се случило и кога дојдоа кај Исус го видоа човекот од кој беа излегле демонските духови како седи до Исусовите нозе, облечен и присебен. Се исплашија.</verse>
				<verse number="36">А очевидците им раскажаа како беше исцелен обземениот човек.</verse>
				<verse number="37">Тогаш целиот народ од гадарскиот крај Го замоли Исуса да си замине од кај нив, зашто голем страв им беше влегол во коските. Исус се качи на бротчето и си замина.</verse>
				<verse number="38">А човекот што беше ослободен од демонските духови Го молеше и тој да Му се придружи;</verse>
				<verse number="39">но Исус го одби, велејќи му: „Врати се дома и раскажувај за ова што Бог го направи за тебе!“ Така тој отиде и на целиот град му раскажуваше што направи Исус за него.</verse>
				<verse number="40">Кога се врати, Исус беше топло поздравен од народот, зашто сите Го очекуваа.</verse>
				<verse number="41">Му пристапи еден човек по име Јаир, кој беше управник на синагогата. Тој се фрли пред Исусовите нозе и Го молеше да дојде кај него дома,</verse>
				<verse number="42">каде што неговата ќерка единица, на возраст од дванаесет години, лежеше на умирање. Додека Исус одеше таму, многуброен народ се туркаше околу Него од сите страни.</verse>
				<verse number="43">Меѓу народот имаше и една жена која веќе дванаесет години боледувала од крвавење. Го потрошила сиот свој имот по лекари, но никој не можел да ја излекува.</verse>
				<verse number="44">Таа се проби меѓу народот, се приближи зад Исус и го допре работ од Неговата облека. Крвавењето веднаш и запре.</verse>
				<verse number="45">А Исус запраша: „Кој Ме допре?“ Никој не се јавуваше, па Петар рече: „Учителе, има многу луѓе околу Тебе и сите Те туркаат!“</verse>
				<verse number="46">Но Исус беше упорен, велејќи: „Некој намерно Ме допре, зашто почувствував кога излезе исцелителна сила од Мене!“</verse>
				<verse number="47">Кога жената виде дека ќе биде откриена, дојде целата растреперена, падна пред Исусовите нозе и пред сите кажа зошто се допрела и дека веднаш оздравела.</verse>
				<verse number="48">Тогаш Исус и рече: „Оди си спокојно, ќерко. Твојата вера те исцели.“</verse>
				<verse number="49">Додека Исус го зборуваше ова, пристигна гласник од куќата на управникот на синагогата, Јаир, и му рече: „Ќерка ти почина. Не додевај Му повеќе на Учителот!“</verse>
				<verse number="50">Исус го чу тоа и му рече на управникот: „Не плаши се! Само верувај и таа ќе оздрави!“</verse>
				<verse number="51">Пристигнувајќи во куќата, Исус не дозволи никој да влезе со Него, освен Петар, Јаков, Јован и родителите на девојчето.</verse>
				<verse number="52">Сите веќе плачеа и го оплакуваа девојчето, а Исус рече: „Не плачете! Девојчето не е мртво, туку спие!“</verse>
				<verse number="53">Тие Му се потсмеваа, зашто знаеја дека девојчето е мртво.</verse>
				<verse number="54">Исус ја фати за рака и гласно извика: „Девојко, стани!“</verse>
				<verse number="55">Тогаш нејзиниот дух и се врати и таа веднаш стана, а Исус нареди да и дадат нешто да јаде.</verse>
				<verse number="56">Нејзините родители останаа вчудовидени, а Исус им нареди никому да не кажуваат за ова што се случи.</verse>
			</chapter>
			<chapter number="9">
				<verse number="1">Еден ден, Исус ги повика Своите дванаесет ученици и им даде моќ, овластувајќи ги да истеруваат демонски духови и да исцелуваат болести.</verse>
				<verse number="2">Потоа ги испрати да проповедаат за Божјото царство и да исцелуваат болни,</verse>
				<verse number="3">давајќи им ги следниве упатства: „Ништо не понесувајте на пат: ни стап, ни торба, ни леб, ни пари, ниту облека за пресоблекување!</verse>
				<verse number="4">Кога ќе дојдете во некоја куќа каде што ќе ви укажат гостоприемство, останете таму сe додека не си заминете од тој крај.</verse>
				<verse number="5">Онаму каде што нема да ве примат, напуштете го тој град и истресете го правот од своите нозе, како сведоштво против нив.“</verse>
				<verse number="6">Учениците заминаа и обиколувајќи ги селата ја проповедаа Радосната вест и исцелуваа болни насекаде.</verse>
				<verse number="7">Кога слушна за сето ова Ирод, гувернерот на областа Галилеја, се вознемири, зашто едни тврдеа дека Јован Крстител воскреснал од мртвите,</verse>
				<verse number="8">други, пак, дека се појавил пророкот Илија, а трети дека воскреснал некој од старите пророци.</verse>
				<verse number="9">Ирод говореше: „На Јован Крстител јас му ја отсеков главата; кој ли е човекот за кого слушам вакви необични работи!?“ И настојуваше да се види со Исуса.</verse>
				<verse number="10">По извесно време, апостолите се вратија кај Исус и Му раскажаа за она што го беа направиле. Тогаш Тој ги поведе насамо, на едно тивко место, во околината на градот Бетцаида.</verse>
				<verse number="11">Но кога луѓето разбраа каде е, се упатија кон Него. Тој ги прими и им говореше за Божјото царство и ги исцелуваше сите оние на кои им требаше оздравување.</verse>
				<verse number="12">При квечерината, кај Исус дојдоа Неговите дванаесетмина ученици и Му рекоа: „Пушти ги луѓето да отидат до околните села и куќи и да си најдат преноќевалиште и храна, зашто местово е пусто.“</verse>
				<verse number="13">Но Исус им рече: „Дајте им вие нешто да јадат.“ Тие Му одговорија: „Имаме само пет леба и две риби; освен ако сакаш да појдеме и да купиме храна за сите овие луѓе.“</verse>
				<verse number="14">А имаше околу пет илјади мажи. Исус им рече на учениците: „Нека поседнат луѓето во групи од по педесет души.“</verse>
				<verse number="15">Така и направија, ги испоседнаа сите луѓе.</verse>
				<verse number="16">Исус ги зеде петте леба и двете риби, и со поглед кон небото ги благослови и ги раскрши. Потоа им подаде на учениците да им ги разделат на луѓето.</verse>
				<verse number="17">Сите јадеа и се наситија, а собраа и дванаесет кошници остатоци.</verse>
				<verse number="18">Еднаш, кога Исус се молеше на тивко место, со Него беа само Неговите ученици. Тогаш Тој ги праша: „За Кого Ме сметаат луѓето?“</verse>
				<verse number="19">Тие Му одговорија: „Едни велат дека си Јован Крстител, други дека си пророкот Илија, а трети дека си еден од старите пророци кој воскреснал од мртвите.“</verse>
				<verse number="20">„А за Кого Ме сметате вие?“ Петар одговори: „Ти Си Месијата испратен од Бог!“</verse>
				<verse number="21">Тогаш Исус строго им заповеда да не го кажуваат ова никому.</verse>
				<verse number="22">Им го рече уште и тоа, дека Тој, Синот Човечки, мора многу да страда, отфрлен од старешините, од високото свештенство и од вероучителите; дека ќе биде убиен и дека ќе воскресне на третиот ден.</verse>
				<verse number="23">Потоа Исус им се обрати на сите: „Тој што сака да биде Мој следбеник, треба да се откаже од своите себични амбиции, секојдневно да го носи својот крст и да тргне по Моите стапки.</verse>
				<verse number="24">Секој што сака да си го чува животот само за себе - ќе го загуби; а тој што ќе го загуби животот заради Мене - ќе го спаси.</verse>
				<verse number="25">Дали е добивка за човекот ако го добие и целиот свет, а себеси се изгуби и упропасти?</verse>
				<verse number="26">Ако некој се срами од Мене и Моето учење, и Јас, Синот Човечки, ќе се срамам од него кога ќе дојдам во Својата слава и во славата на небесниот Татко и на светите ангели.</verse>
				<verse number="27">Ве уверувам дека меѓу вас што стоите овде, има некои што нема да умрат додека не Го видат Божјото царство.“</verse>
				<verse number="28">По околу една седмица откако ги изговори овие зборови, Исус ги зеде со Себе Петар, Јаков и Јован и се искачи на планината, за да се моли.</verse>
				<verse number="29">Додека се молеше, лицето Му се преобрази и облеката Му стана блескаво бела.</verse>
				<verse number="30">Наеднаш, во Негова придружба се најдоа двајца мажи кои разговараа со Него. Тоа беа Мојсеј и пророкот Илија.</verse>
				<verse number="31">Нивниот изглед беше величествен и тие разговараа со Исус за смртта што Го очекуваше во Ерусалим.</verse>
				<verse number="32">Петар и неговите другари ги беше совладал сон, но кога се разбудија Го видоа Исуса во величествен изглед, како и двајцата што стоеја со Него.</verse>
				<verse number="33">Додека Мојсеј и Илија се разделуваа од Исус, Петар проговори, во отсуство на присебност: „Господару! Колку ни е убаво овде! Ајде да направиме три колиби: една за Тебе, една за Мојсеј и една за Илија!“</verse>
				<verse number="34">Додека го изговараше ова, надојде облак и ги покри. Кога се најдоа во облакот, учениците многу се исплашија,</verse>
				<verse number="35">а од облакот се чу глас, кој рече: „Ова е Мојот Син, Избраникот Мој; Него слушајте Го!“</verse>
				<verse number="36">Кога се чу гласот, Исус веќе беше останал Сам. Учениците молчеа за ова и во тоа време никому не му кажуваа за тоа што го беа виделе.</verse>
				<verse number="37">Утредента додека Исус и тројцата Негови ученици слегуваа од планината ги пресретна многуброен народ.</verse>
				<verse number="38">Еден човек извика од толпата: „Учителе! Те молам, погледни го мојот син, тој ми е единец!</verse>
				<verse number="39">Го напаѓа зол дух, го тера да вреска, го фрла наваму-натаму и пена му избива на устата. Многу го измачува и долго не го пушта.</verse>
				<verse number="40">Ги молев Твоите ученици да го истераат тој дух, но тие не можеа!“</verse>
				<verse number="41">Исус одговори: „Ах, колку неверно и грешно поколение сте вие! До кога ќе морам да останам со вас и да ве поднесувам!?“ Потоа му рече на човекот: „Донеси го синот овде!“</verse>
				<verse number="42">Додека момчето приоѓаше, демонскиот дух го кутна наземи и почна да го измачува. Исус со наредба го изгони демонскиот дух и го исцели момчето, па му го врати на таткото.</verse>
				<verse number="43">Сите останаа вчудовидени пред Божјата моќна сила. И додека народот сe уште се восхитуваше од она што го правеше Исус, Тој им се обрати на Своите ученици и им рече:</verse>
				<verse number="44">„Запомнете ги добро овие зборови: Синот Човечки ќе биде предаден во рацете на луѓето.“</verse>
				<verse number="45">Но учениците не ги разбраа овие зборови. За нив ова остана таинствено, а не се осмелуваа да Го прашаат Исуса што значат тие зборови.</verse>
				<verse number="46">Меѓу учениците на Исус се разви расправија за тоа, кој од нив е најголем?</verse>
				<verse number="47">Исус, познавајќи ги нивните мисли, повика едно дете, го стави крај Себе,</verse>
				<verse number="48">и им рече: „Тој што го прима ова дете во Мое име - Мене Ме прима; а кој Ме прима Мене, Го прима Оној што Ме испрати. Најголем меѓу сите вас е оној што е најпонизен!“</verse>
				<verse number="49">Тогаш Јован Му рече на Исус: „Господару! Видовме еден човек, кој во Твое име изгонува демонски духови и му наредивме да престане, зашто тој не оди со нас.“</verse>
				<verse number="50">Но Исус му одговори: „Немојте да му забранувате! Кој не е против вас, тој е со вас!“</verse>
				<verse number="51">Кога наближи времето да биде вознесен на небото, Исус решително тргна кон Ерусалим.</verse>
				<verse number="52">Испрати гласници пред Себе, кои отидоа во едно самариско село, за да Му приготват преноќевалиште,</verse>
				<verse number="53">но тие не сакаа да Го примат, зашто Тој одеше за Ерусалим.</verse>
				<verse number="54">Кога го слушнаа тоа учениците Јаков и Јован, рекоа: „Господе, сакаш ли да заповедаме да слезе оган од небото, па да ги уништи, како што направи Илија?“</verse>
				<verse number="55">Но Исус се сврте кон нив и ги прекори.</verse>
				<verse number="56">Потоа Исус и Неговите ученици отидоа во друго село.</verse>
				<verse number="57">Додека патуваа, еден човек Му пристапи и рече: „Готов сум да Те следам насекаде!“</verse>
				<verse number="58">А Исус му одговори: „Лисиците си имаат дувла, птиците гнезда, но Јас, Синот Човечки, немам Свое место за почивање.“</verse>
				<verse number="59">А на еден друг човек, Исус му рече: „Дојди и биди Мој следбеник!“ Но човекот рече: „Господе, дозволи ми најпрво да одам да го погребам татко ми.“</verse>
				<verse number="60">Исус му одговори: „Остави ги духовно мртвите да ги погребуваат своите мртовци. Ти тргни да проповедаш за Божјото царство!“</verse>
				<verse number="61">И трет човек Му се обрати на Исус: „Ќе тргнам со Тебе, Господе, но дозволи ми најпрво да отидам и да се збогувам со моето семејство!“</verse>
				<verse number="62">Исус му рече: „Божјото царство нема полза од човек кој ја става раката на ралото, а гледа назад!“</verse>
			</chapter>
			<chapter number="10">
				<verse number="1">По ова, Господ избра други седумдесет ученици и ги испрати двајца по двајца, како Своја претходница, во секој град и место каде што планираше да оди.</verse>
				<verse number="2">Им рече: „Има голема жетва за собирање, а работници има малку. Затоа, молете Го Господарот на жетвата да испрати работници на Својата нива.</verse>
				<verse number="3">Одете! Ве испраќам како јагниња меѓу волци.</verse>
				<verse number="4">Не носете со себе ни ќесе со пари, ни торба, ни обувки! Не застанувајте по пат, дури ни за да се поздравите со некого.</verse>
				<verse number="5">При влегувањето во секоја куќа, најпрво благословете со зборовите: ,Мир да има во оваа куќа!‘</verse>
				<verse number="6">Ако во таа куќа живее мирољубив човек, мирот навистина ќе му остане; ако не, повлечете го благословот за мир.</verse>
				<verse number="7">Задржете се во истата куќа, јадете и пијте од она што имаат да ви дадат, зашто тој што работи ја заслужува својата плата. Не шетајте од куќа до куќа.</verse>
				<verse number="8">Кога ќе влезете во некој град каде што ќе ве примат, јадете од тоа што ќе ви го принесат.</verse>
				<verse number="9">Исцелувајте ги болните во тој град и зборувајте му на народот: ,Божјото царство допре и до вас!‘</verse>
				<verse number="10">Кога ќе стигнете во некој град каде што нема да ве примат, излезете на улиците и речете им:</verse>
				<verse number="11">,Ви го истресуваме дури и правот од вашиот град, што ни се прилепил за нозете! Но, да знаете дека Божјото царство се доближи и до вас!‘</verse>
				<verse number="12">Ве уверувам дека на Судниот ден ќе му биде полесно на Содом, одошто на тој град!“</verse>
				<verse number="13">„Тешко тебе, Коразине! Тешко и тебе Бетцаидо! Да беа во градовите Тир и Сидон направени чудата што беа извршени кај вас, тие одамна ќе се беа покајале, облекувајќи се во покајнички облеки и посипувајќи се со пепел!</verse>
				<verse number="14">Но полесно ќе минат Тир и Сидон на Судниот ден одошто вие!</verse>
				<verse number="15">А ти, граде Кафарнауме, што се креваш на високо, дури до небото - ќе се струполиш до адот!</verse>
				<verse number="16">Исус им рече на Своите ученици: „Оној што вас ве слуша - Мене Ме слуша. Оној што вас ве отфрла - Мене Ме отфрла; а оној што Мене Ме отфрла - Го отфрла Бога, зашто Тој Ме испрати!“</verse>
				<verse number="17">Седумдесеттемина се вратија радосни, велејќи: „Господе, преку Твоето име нам ни се покоруваат и демонските духови!“</verse>
				<verse number="18">А Исус им рече: „Видов како падна Сатаната, како молскавица од небото!</verse>
				<verse number="19">Ете, ви дадов моќ да газите на змии и скорпии и надмоќ над секоја непријателска сила - ништо да не може да ве повреди.</verse>
				<verse number="20">Сепак, не радувајте се што ви се потчинуваат демонските духови, туку радувајте се што вашите имиња се запишани како жители на небото!“</verse>
				<verse number="21">Во тој миг Исус се исполни со радост, преку Светиот Дух, и рече: „Ти благодарам, небесен Татко, Господару на небото и на Земјата, што сето ова им го откри на скромните, а го скри од оние што мудруваат и се потпираат на својот разум. Да, Татко, така сакаше Ти.</verse>
				<verse number="22">Мојот небесен Татко Ме има овластено Мене за сe. Никој не знае Кој е Синот, освен Таткото; и никој не знае Кој е Таткото, освен Синот и оние на кои Синот ќе реши да им открие.“</verse>
				<verse number="23">Потоа насамо им рече на учениците: „Благословени се очите што го гледаат ова што го гледате вие!</verse>
				<verse number="24">Ви велам: многу пророци и цареви сакаа да го видат ова што го гледате вие, но не го видоа; сакаа да го слушаат тоа што вие го слушате, но немаа можност!“</verse>
				<verse number="25">Еден учител на верскиот Закон дојде и искушувајќи Го Исуса, Го праша: „Учителе! Што треба да правам за да стекнам вечен живот?“</verse>
				<verse number="26">Исус, во одговор му рече: „Што вели за тоа Светото Писмо? Што си прочитал во него?“</verse>
				<verse number="27">Човекот одговори: „Сакај Го Господ, својот Бог, со сето свое срце, со сета своја душа, со сите свои сили и со сиот свој разум“, и „Сакај го својот ближен како себеси“.</verse>
				<verse number="28">„Токму така!“ - му одговори Исус. „Прави го тоа и ќе живееш.“</verse>
				<verse number="29">Но учителот на Законот сакаше да се оправда, па продолжи да Го прашува Исуса: „А кој е мојот ближен?“</verse>
				<verse number="30">Исус му одговори вака: “Еднаш, еден човек, слегувајќи од Ерусалим во Јерихо, беше нападнат од разбојници, кои го ограбија и натепаа, оставајќи го полумртов.</verse>
				<verse number="31">Се случи тука да помине еден еврејски свештеник. Тој го забележа човекот, но го заобиколи и си замина.</verse>
				<verse number="32">Истото се повтори кога тука помина и еден Левит: тој се доближи до човекот, го виде како лежи и си замина.</verse>
				<verse number="33">Потоа намина еден Самарјанец, му пријде и кога го виде, му стана жал;</verse>
				<verse number="34">па му ги исчисти раните со масло и вино и му ги преврза. Потоа го качи на своето добиче, го однесе до најблиската гостилница и го смести.</verse>
				<verse number="35">Утредента, извади два сребреника, му ги даде на гостилничарот и му рече: „Погрижи се за него и ако потрошиш повеќе - ќе ти доплатам кога ќе се вратам!“</verse>
				<verse number="36">Потоа, Исус праша: „Што мислиш, кој од овие тројца се покажал како ближен за настраданиот од разбојниците?“</verse>
				<verse number="37">„Оној што бил љубезен спрема него!“ - одговори учителот на Законот. Тогаш Исус му рече: „Оди и ти постапувај така!“</verse>
				<verse number="38">Продолжувајќи го своето патување кон Ерусалим, Исус и Неговите ученици дојдоа во едно село каде што во својот дом ги пречека една жена по име Марта.</verse>
				<verse number="39">Таа имаше сестра, по име Марија, која седна до Исусовите нозе за да Ги слуша Неговите поуки.</verse>
				<verse number="40">Марта, пак, беше презафатена со послужување, па Му пријде на Исус и Му рече: „Господе, зар не Ти е жал што сестра ми ме остави да ја вршам целата работа сама!? Кажи и да дојде да ми помага!“</verse>
				<verse number="41">А Господ и рече: „Марто, Марто! Прекумерно се грижиш и тревожиш за многу нешта,</verse>
				<verse number="42">а само едно е потребно! Марија го одбра најдоброто - она што ќе и остане трајно!“</verse>
			</chapter>
			<chapter number="11">
				<verse number="1">Еднаш, Исус се молеше на едно место, па кога заврши, еден од Неговите ученици Му рече: „Господе, научи нe и нас како да се молиме, како што Јован Крстител ги научи своите ученици.“</verse>
				<verse number="2">Исус им рече: „Кога се молите, молете се вака: Небесен Татко: нека се почитува Твоето свето име, нека дојде Твоето Царство.</verse>
				<verse number="3">Давај ни ја секојдневно храната што ни е потребна.</verse>
				<verse number="4">Простувај ни ги гревовите, како што и ние им ги простуваме на нашите должници. Не оставај да им потклекнеме на искушенијата.“</verse>
				<verse number="5">Потоа Исус продолжи: „Замислете си дека некој од вас оди на полноќ кај својот пријател и му вели: ,Пријателе, позајми ми три парчиња леб,</verse>
				<verse number="6">зашто од пат ми дојде еден пријател, а јас немам што да му принесам за јадење.‘</verse>
				<verse number="7">Замислете вашиот пријател однатре да ви довикне: ,Не додевај! Вратата ми е веќе заклучена, а и јас и децата сме веќе в постела. Не можам да станам и да ти дадам!‘</verse>
				<verse number="8">Ве уверувам, дека, ако не стане да ви даде затоа што ви е пријател, ќе стане и ќе ви даде сe што ви треба, за да си го зачува достоинството!</verse>
				<verse number="9">Затоа, ви велам: молете и ќе добиете, барајте и ќе најдете, тропајте и ќе ви биде отворено.</verse>
				<verse number="10">На секој што моли - ќе му се даде, секој што бара - ќе најде, на секој што тропа - ќе му биде отворено.</verse>
				<verse number="11">Дали некој од вас, татковци, би му дал камен на синот, ако тој ве моли за леб!? Дали би му дале змија, ако тој ве моли за риба!?</verse>
				<verse number="12">Дали би му дале скорпија, ако тој ви побара јајце!?</verse>
				<verse number="13">Кога вие, кои сте лоши, знаете да им давате добри дарови на вашите деца, колку повеќе вашиот небесен Татко ќе им Го даде Светиот Дух на оние што Го молат!?“</verse>
				<verse number="14">Еднаш Исус истера демонски дух од еден нем човек и кога демонскиот дух излезе, човекот проговори. Народот беше восхитен,</verse>
				<verse number="15">но некои луѓе зборуваа: „Тој ги изгонува демоните бидејќи Баалзибул - поглаварот на демонските духови е во Него!“</verse>
				<verse number="16">Други, пак, со цел да Го доведат во незгода, Му бараа знак од небото,</verse>
				<verse number="17">но Тој, знаејќи ги нивните мисли, им рече: „Ниедно царство не може да се одржи доколку во него има раздор. Семејството се распаѓа ако во него има неслога.</verse>
				<verse number="18">Ако Сатаната е противник самиот на себе - бидејќи вие тврдите дека Јас изгонувам демони со помош на Баалзибул - како може неговото царство да се одржува?</verse>
				<verse number="19">Ако Јас изгонувам демонски духови со помош на Баалзибул, тогаш, кажете ми, со чија помош ги изгонуваат оние што го прават тоа од вашиот сопствен род? Затоа тие ќе ви судат!</verse>
				<verse number="20">Ако, пак, Јас изгонувам демони со помош на Божјата сила, тогаш тоа е доказ дека Божјото царство е дојдено кај вас!</verse>
				<verse number="21">Кога силниот, целосно вооружен, го чува својот дом, имотот му е безбеден.</verse>
				<verse number="22">Но, кога некој посилен од него ќе го нападне и совлада, тој му го одзема оружјето во кое се надевал и му го зема пленот.</verse>
				<verse number="23">Кој не е со Мене - тој е против Мене! Кој со Мене не собира - тој растура!“</verse>
				<verse number="24">„Кога еден зол дух ќе излезе од човекот, тој скита по запустени места во потрага по спокојство, кое не го наоѓа. Тогаш ќе си рече: ,Да се вратам јас во моето претходно живеалиште!‘</verse>
				<verse number="25">При враќањето забележува дека неговиот поранешен дом е исчистен и уреден,</verse>
				<verse number="26">па оди и доведува уште седум духови, полоши од себе, со кои се враќа и се населува таму, така што состојбата на човекот сега му е уште полоша од претходната!“</verse>
				<verse number="27">Додека Исус го кажуваше ова, од народот се огласи една жена, и рече: „Благословена е жената што Те родила и одгледала!“</verse>
				<verse number="28">Тој и одговори: „Уште поблагословени се оние што ја слушаат Божјата порака и ја спроведуваат во дело!“</verse>
				<verse number="29">Сe повеќе народ се собираше, и Исус почна да говори: „Оваа генерација е расипана генерација! Тие бараат чудотворен знак, но ним нема да им биде даден никаков друг знак, освен знакот на пророкот Јона:</verse>
				<verse number="30">како што Јона им беше знак на Ниневијците, така и Јас, Синот Човечки, ќе и бидам знак на оваа генерација.</verse>
				<verse number="31">Ќе стане и кралицата од Шеба на Судниот ден и ќе ја осуди оваа генерација, зашто таа дојде од далечна земја, за да ја чуе мудроста на Соломон, а еве, пред вас стои Оној што е многу поголем од Соломон!</verse>
				<verse number="32">На Судниот ден, жителите на градот Нинева ќе станат и ќе ја осудат оваа генерација, зашто во тоа време тие се покајаа преку проповедањето на Јона. Ве уверувам дека пред вас стои Некој што е многу поголем од Јона, а вие одбивате да се покаете!“</verse>
				<verse number="33">„Никој не пали свеќа за да ја скрие или стави под капак, туку ја става на свеќник, за да им свети на луѓето кои влегуваат.</verse>
				<verse number="34">Вашите очи се светилка за телото. Здравото и бистро око ја пропушта светлината во целото тело и тоа ќе ви биде осветлено. Лошото око не ја пропушта светлината и целото тело ќе ви потоне во мрак.</verse>
				<verse number="35">Затоа, внимавајте светлината што е во вас да не стане темнина!</verse>
				<verse number="36">Ако си целосно исполнет со светлина, без ниеден темен дел, тогаш и насекаде околу тебе ќе зрачи светлина, како кога светилка те осветлува со своите зраци.“</verse>
				<verse number="37">Кога Исус го заврши Своето излагање, еден фарисеј го покани на ручек кај него. Исус отиде и седна на трпезата.</verse>
				<verse number="38">Фарисејот се изненади кога забележа дека Исус не го изврши еврејскиот ритуал на миење пред да седне да јаде,</verse>
				<verse number="39">а Господ му рече: „Да, вие фарисеите ги миете однадвор чашите и садовите, а однатре сте полни со лакомство и лошотија!</verse>
				<verse number="40">Безумници! Зар Оној што ја создал надворешноста не ја создал и внатрешноста?</verse>
				<verse number="41">Разделете им го на сиромашните тоа што е внатре, па сe ќе ви биде чисто!</verse>
				<verse number="42">Тешко вам, фарисеи, кои давате десеток дури и од нане, од седеф и од секакви билки, а ги запоставувате правдата и љубовта спрема Бог! Треба во прв ред да го правите тоа што го запоставивте, а дури потоа и останатото.</verse>
				<verse number="43">Тешко вам, фарисеи, кои сакате да седите на почесни места по синагогите и да ви искажуваат почит по плоштадите!</verse>
				<verse number="44">Тешко вам, бидејќи сте како необележани гробишта по кои луѓето врват, без да знаат по што одат!“</verse>
				<verse number="45">Тогаш еден од учителите на верскиот Закон Му рече: „Учителе, со Твоите зборови нe навредуваш и нас!“</verse>
				<verse number="46">А Исус му одговори: „Тешко и вам, учители на верскиот Закон, зашто на луѓето им натоварувате тешки товари, кои одвај можат да се носат, а вие ни со прст не помагате!</verse>
				<verse number="47">Тешко вам, зашто вие им подигате гробници на пророците, а тие беа убивани од вашите татковци!</verse>
				<verse number="48">Така и самите ги потврдувате и ги одобрувате постапките на вашите татковци: тие ги убија, а вие им подигате гробници!</verse>
				<verse number="49">Затоа Бог во Својата мудрост рече: ,Ќе им испратам пророци и апостоли; а тие, некои од нив ќе ги убијат, а некои ќе ги прогонуваат‘,</verse>
				<verse number="50">но од оваа генерација ќе биде побарана одговорноста за сета пролеана крв на Божјите пророци од почетокот на светот:</verse>
				<verse number="51">од крвта на Авел, па сe до крвта на Захарија, кој беше убиен меѓу жртвеникот и Светилиштето! Да, Јас ви кажувам дека оваа генерација ќе биде казнета за сите нив!</verse>
				<verse number="52">Тешко вам, учители на верскиот Закон, зашто вие го зедовте клучот што ја отвора вратата на знаењето, но вие не влегувате, а оние што би сакале да влезат - ги спречувате!“</verse>
				<verse number="53">Додека Исус си заминуваше оттаму, вероучителите и фарисеите започнаа жестоко да Го критикуваат и да Му поставуваат секакви нападни прашања,</verse>
				<verse number="54">во обид да Го фатат на некој збор и да Го обвинат.</verse>
			</chapter>
			<chapter number="12">
				<verse number="1">Кога се насобра многуброен народ, така што луѓето едни на други си ги газеа стапалата, Исус најпрво им се обрати на Своите ученици: „Пазете се од фарисејскиот квасец, односно, од нивното лицемерство!</verse>
				<verse number="2">Сe што е прикриено, ќе биде откриено и секоја тајна ќе биде јавно изнесена.</verse>
				<verse number="3">Сe што сте кажале во темнина, ќе излезе на виделина, и тоа што сте го шепотеле во собите, ќе се разгласува од покривите!“</verse>
				<verse number="4">„Ви велам, пријатели мои: не плашете се од оние што можат да го убијат само телото, а потоа не можат ништо повеќе!</verse>
				<verse number="5">Да ви кажам од Кого треба да се плашите: плашете се од Бога, Кој, откако ќе убие, има моќ да ги фрли луѓето во пеколот! Ве уверувам дека од Него треба да се плашите!</verse>
				<verse number="6">Не се продаваат ли пет врапчиња за две парички? Сепак, ниту едно од нив не е заборавено од Бог!</verse>
				<verse number="7">А вам и влакната на главата ви се броени! Затоа, не плашете се - вие сте многу поскапоцени од јата врапчиња!“</verse>
				<verse number="8">„Ве уверувам дека, секој што овде на земјава јавно ќе се изјасни дека Ме прифаќа Мене, и Јас ќе се изјаснам дека го прифаќам него, во присуство на Божјите ангели!</verse>
				<verse number="9">Секој, пак, што овде на земјава ќе се откаже од Мене пред луѓето, ќе се откажам и Јас од него пред Божјите ангели.</verse>
				<verse number="10">На оној што Ме навредува Мене, Синот Човечки, може да му се прости, но на оној што Го навредува Светиот Дух - нема да му биде простено!</verse>
				<verse number="11">Кога ќе ве приведат на сослушување во синагогите, пред управници и владетели, не грижете се за тоа како ќе се браните и што ќе зборувате,</verse>
				<verse number="12">зашто во тој час Светиот Дух ќе ве поучи што треба да кажете.“</verse>
				<verse number="13">Од народот се огласи еден човек и Му рече на Исус: „Учителе! Кажи му на брат ми да го подели со мене имотот што ни остана од татко ни!“</verse>
				<verse number="14">А Исус му одговори: „Човеку! Кој Ме поставил Мене да ви пресудувам и да ви го делам имотот!?“</verse>
				<verse number="15">Потоа им се обрати на сите: „Внимавајте и пазете се од секаков вид лакомство, зашто ни на оној што е многу богат, животот не му е сигурен само затоа што е богат!“</verse>
				<verse number="16">Потоа им ја кажа следнава споредба: “Си беше еднаш еден богат човек, чии ниви родија богат род.</verse>
				<verse number="17">Тој почна да размислува вака: ,Што да правам? Немам доволно место да го соберам сиот род!‘</verse>
				<verse number="18">Па си рече: ,Еве што ќе направам: ќе ги урнам моите складови за жито и на нивното место ќе подигнам поголеми, па во нив ќе го соберам сето жито и сето мое богатство.</verse>
				<verse number="19">Тогаш ќе и речам на мојата душа: душо, имаш насобрано големо богатство, за многу години. Олабави се, јади, пиј и уживај!‘</verse>
				<verse number="20">Но Бог му рече: ,Глупаку! Уште вечерва ќе ти ја земам душата! На кого ќе му припадне сето ова што си го насобрал!?‘</verse>
				<verse number="21">Ете, ваква ќе му биде судбината на секој што си напластува само земни богатства, а не се збогатува со она што вреди пред Бог!“ - заклучи Исус.</verse>
				<verse number="22">Потоа Исус им се обрати на Своите ученици: „Затоа ви велам: не грижете се премногу за храната и за облеката што ви е потребна.</verse>
				<verse number="23">Животот е многу повеќе од храната, и телото - од облеката.</verse>
				<verse number="24">Гледајте ги гавраните: ни сеат, ни жнеат, ниту имаат амбари и складови; нив Бог ги храни. А колку поскапоцени од птиците сте вие!</verse>
				<verse number="25">Може ли некој да си го продолжи животот преку грижи?</verse>
				<verse number="26">Па, ако не можете да постигнете ни толку мала работа, тогаш, зошто се грижите за останатото!?</verse>
				<verse number="27">Погледнете како растат полските цвеќиња: ниту работат, ниту предат, па, сепак, ви велам дека ни царот Соломон, во блесокот на својата слава, не беше накитен како едно од нив!</verse>
				<verse number="28">Ако Бог вака ја облекува тревата, која денес постои, а веќе утре в оган се фрла, нема ли и за вас да се погрижи? Колку малку вера имате!</verse>
				<verse number="29">Затоа, нека не ве мачат грижи за тоа што ќе јадете или што ќе пиете - не вознемирувајте се за тоа!</verse>
				<verse number="30">Тоа им е својствено на народите кои не го познаваат Бога, кои се јадосуваат поради овие работи. Вашиот небесен Татко знае дека тие работи ви се неопходни.</verse>
				<verse number="31">Вие, пак, грижете се најнапред за Божјото царство, а сите останати работи ќе ви бидат обезбедени.</verse>
				<verse number="32">Не плаши се, мало стадо, зашто вашиот небесен Татко со задоволство ќе ви го даде Царството!</verse>
				<verse number="33">Продавајте ги своите имоти и разделувајте им ги парите на сиромасите. На тој начин ќе добиете торби што не се кинат, со трајно богатство на небото - таму, каде што ниту крадци провалуваат, ниту молци уништуваат!</verse>
				<verse number="34">Зашто, срцето секогаш ќе ви биде таму каде што ви е богатството.“</verse>
				<verse number="35">„Бидете подготвени - облечени за работа и со запалени светилки -</verse>
				<verse number="36">како слуги што го очекуваат својот господар да се врати од свадбена веселба. Штом тој ќе пристигне и ќе затропа на вратата, тие веднаш му отвораат.</verse>
				<verse number="37">Блазе на тие слуги кои господарот ќе ги затекне будни кога ќе се врати. Ве уверувам дека тој ќе се зафати со работа, а нив ќе ги седне и ќе ги послужува!</verse>
				<verse number="38">Блазе ним ако ги затекне будни, макар тој да се врати на полноќ, или в рани зори!</verse>
				<verse number="39">Ова запомнете го: кога домаќинот би знаел во кое време ќе му упадне крадец, не би дозволил тој да му провали во куќата!</verse>
				<verse number="40">Така и вие, бидете подготвени, зашто Јас, Синот Човечки, ќе дојдам во час во кој не Ме очекувате!“</verse>
				<verse number="41">Тогаш Петар Го праша: „Господе, дали оваа споредба се однесува само на нас или на сите?“</verse>
				<verse number="42">Во одговор, Господ му рече: „Кој е верен и мудар слуга? Тоа е оној, кого неговиот господар го поставил да раководи со домашните работи и да им дава навреме храна на другите слуги.</verse>
				<verse number="43">Блазе си му на тој слуга, ако неговиот господар, при своето враќање го затекне како си ја извршува задачата!</verse>
				<verse number="44">Ве уверувам дека господарот ќе го унапреди таквиот слуга, за да раководи со сиот негов имот!</verse>
				<verse number="45">Но ако тој слуга си рече: ,Мојот господар ќе го нема уште долго време‘ и почне да ги тепа другите слуги и слугинки, да се оддава на јадење, на пиење и на опивање,</verse>
				<verse number="46">тогаш, неговиот господар ќе се врати во ден во кој не го очекува и во ненадеен час, и најстрого ќе го казни, фрлајќи го меѓу оние што го изневериле.</verse>
				<verse number="47">Слугата кој знаел што очекува од него неговиот господар, а не постапил според неговата волја, ќе биде најсурово казнет.</verse>
				<verse number="48">Слугата, пак, кој не знаел што очекува од него неговиот господар, а направил нешто што заслужува казна - ќе биде поблаго казнет. Многу ќе се бара од оној на кого многу му е дадено. Повеќе се очекува од оној на кого повеќе му е доверено!“</verse>
				<verse number="49">„Јас дојдов да запалам оган на Земјата - и колку би сакал Мојата задача да беше веќе завршена!</verse>
				<verse number="50">Мене Ме очекува страшно „крштавање“ и многу Ми е тешко додека тоа не се заврши!</verse>
				<verse number="51">Зар вие мислите дека Јас дојдов да воспоставам мир на Земјата? Ви велам: не мир, туку раздор!</verse>
				<verse number="52">Отсега натаму, во семејство од пет членови ќе дојде до поделби за, и против Мене: тројца против двајца и двајца против тројца.</verse>
				<verse number="53">Татковци ќе бидат против своите синови и синови против своите татковци; мајки против ќерки и ќерки против мајки; свекрви против снаи и снаи против свекрви!“</verse>
				<verse number="54">Исус му се обрати на народот и рече: „Кога гледате дека се креваат облаци на запад, велите: ,Ќе врне дожд!‘ - и така бидува.</verse>
				<verse number="55">Кога гледате дека дува јужен ветар, велите: ,Ќе биде горештина!‘ - и така бидува.</verse>
				<verse number="56">Лицемери! Изгледот на небото и на Земјата умеете да го препознавате, а не умеете да го препознаете ова време!?“</verse>
				<verse number="57">„Зошто самите не пресудите што е право?</verse>
				<verse number="58">Ако некој те обвини и те даде на суд, потруди се уште по пат да го разрешиш спорот преку спогодба, за да не бидеш одведен на суд, па судијата да те предаде на органите на законот кои ќе те фрлат в затвор.</verse>
				<verse number="59">Те уверувам дека нема да излезеш оттаму сe додека не го платиш и последниот грош!“</verse>
			</chapter>
			<chapter number="13">
				<verse number="1">Во тоа време дојдоа некои луѓе кај Исус и Му кажуваа за група Галилејци што ги убил Пилат додека тие принесувале жртви во ерусалимскиот храм, така што нивната крв се измешала со крвта на жртвите.</verse>
				<verse number="2">А Тој им рече: „Немојте да мислите дека овие Галилејци биле најгрешните луѓе меѓу Галилејците, затоа што настрадале на ваков начин!</verse>
				<verse number="3">Не, туку, и вам ви велам: ако не се покаете - сите ќе изгинете така!</verse>
				<verse number="4">И немојте да мислите дека оние осумнаесетмина што беа згмечени кога врз нив падна кулата во Шилоах беа најгрешни меѓу жителите на Ерусалим!</verse>
				<verse number="5">Ви велам дека не беа најгрешни, но ако не се покаете - сите ќе изгинете така!“</verse>
				<verse number="6">Потоа Исус им ја кажа оваа споредба: „Еден човек имаше во лозјето насадено смоква. Кога дојде да набере плод од неа - не најде.</verse>
				<verse number="7">Тогаш му рече на лозарот: „Еве, веќе три години по ред доаѓам и барам плод на оваа смоква, но плод нема; затоа - пресечи ја! Зошто само да ја испостува земјата?“</verse>
				<verse number="8">А лозарот му одговори: „Господару! Остави ја уште годинава. Јас ќе ја опкопам и ќе ја наѓубрам;</verse>
				<verse number="9">можеби тогаш ќе роди нешто. Ако и потоа не роди ништо - пресечи ја!“</verse>
				<verse number="10">Една сабота Исус поучуваше во синагогата.</verse>
				<verse number="11">Тука се најде една жена која беше обземена со демонски дух и боледуваше веќе осумнаесет години. Беше целата згрбавена и не можеше да се исправи.</verse>
				<verse number="12">Штом ја забележа, Исус ја повика кај Себе и и рече: „Жено, те ослободувам од твојата болест!“</verse>
				<verse number="13">Потоа ги стави рацете врз неа и таа веднаш се исправи, па почна да го прославува Бога.</verse>
				<verse number="14">Но управникот на синагогата се налути и му рече на насобраниот народ: „Има шест дена за работа! Тогаш доаѓајте и исцелувајте се, а не во сабота!“</verse>
				<verse number="15">А Исус му одговори: „Колку сте лицемерни! Сите вие си ги одврзувате волот и магарето од јаслите и ги водите на поење и во сабота,</verse>
				<verse number="16">а се противите на ослободувањето од болеста во сабота на оваа ќерка Авраамова, која Ѓаволот веќе осумнаесет години ја држи врзана!“</verse>
				<verse number="17">Кога го рече тоа, се посрамија сите Негови противници, а народот им се радуваше на сите чуда што ги правеше Исус.</verse>
				<verse number="18">Потоа Исус рече: „Со што да го споредам Божјото царство?</verse>
				<verse number="19">Тоа може да се спореди со синапово зрно што ќе го посее човек во својата градина. Тоа израснува и се развива во стебло на кое и птиците слетуваат и си прават гнезда меѓу неговите гранки.“</verse>
				<verse number="20">Исус продолжи: „Со што да го споредам Божјото царство?</verse>
				<verse number="21">Тоа може да се спореди со квасец што го зема жена и го замесува со три мери брашно; и целото тесто нараснува!“</verse>
				<verse number="22">На пат кон Ерусалим, Исус патуваше низ градови и села, поучувајќи ги луѓето.</verse>
				<verse number="23">Некој го праша: „Господине, мал број ли ќе бидат луѓето што ќе се спасат?“ А Исус им се обрати на сите:</verse>
				<verse number="24">Вратата кон небото е тесна, затоа трудете се да влезете низ неа. Ве уверувам дека мнозина ќе сакаат да влезат, но нема да можат!</verse>
				<verse number="25">Штом ќе стане домаќинот и ќе ја затвори вратата, тогаш, вие, ако останете надвор, ќе тропате и ќе викате: ,Господе, отвори ни!‘ А Тој ќе ви одговори: ,Не ве познавам кои сте и од каде сте?‘</verse>
				<verse number="26">Вие ќе викате: ,Со тебе јадевме и пиевме; Ти поучуваше по нашите улици!‘</verse>
				<verse number="27">Но Тој повторно ќе ви рече: ,Не знам кои сте и од каде сте! Бегајте од Мене сите вие што вршевте зло!‘</verse>
				<verse number="28">Колку ќе плачете и ќе крцкате со заби тогаш, кога ќе ги видите Авраам, Исак, Јаков и сите пророци во Божјото царство, а вие ќе останете избркани надвор!</verse>
				<verse number="29">Таму ќе има луѓе од исток и од запад, од север и од југ и ќе седнат на трпезата во Божјото царство.</verse>
				<verse number="30">Некои што овде се презрени, таму ќе бидат почитувани, а некои што овде се почитувани, таму ќе бидат презрени!“</verse>
				<verse number="31">Во тие мигови кај Исус дојдоа неколку фарисеи и Му рекоа: „Замини си одовде и оди на некое друго место, зашто Ирод сака да Те убие!“</verse>
				<verse number="32">Но Исус им одговори: „Одете кај тој лисец и кажете му: уште денес и утре ќе истерувам демонски духови и ќе исцелувам, а на третиот ден ќе завршам.</verse>
				<verse number="33">Но денес, утре и задутре морам да го продолжам Својот пат, зашто не прилега Божји пророк да загине на друго место, туку - во Ерусалим!“</verse>
				<verse number="34">„Ерусалиме, Ерусалиме - ти што ги убиваш Божјите пророци и ги каменуваш Божјите пратеници испратени во тебе! Колкупати се обидував да ги закрилам твоите жители, како што квачката ги закрилува пилињата под своите крилја, но не Ми допуштивте!</verse>
				<verse number="35">Затоа, вашиот дом ќе биде препуштен да запусти. Ве уверувам дека отсега нема да Ме видите, сe додека не дојде време кога ќе речете: ,Благословен да биде Оној што доаѓа во името на Господ!‘</verse>
			</chapter>
			<chapter number="14">
				<verse number="1">Една сабота, Исус дојде на ручек во куќата на еден фарисеј, член на Големото собрание. Сите присутни Го држеа Исуса на око.</verse>
				<verse number="2">Тогаш на Исус Му пристапи еден човек со отоци на рацете и нозете,</verse>
				<verse number="3">а Исус им се обрати на учителите на верскиот Закон и на фарисеите, па ги праша: „Дали е во согласност со Законот да се врши исцелување и во сабота, или не?“</verse>
				<verse number="4">Тие молчеа. Тогаш Исус го допре болниот и го исцели, испраќајќи го здрав.</verse>
				<verse number="5">Потоа им се обрати ним: „Ако ви се случи синот или некое ваше добиче да падне в бунар во сабота, нема ли веднаш да го извадите, иако е сабота?“</verse>
				<verse number="6">Но тие и на ова не можеа ништо да Му одговорат.</verse>
				<verse number="7">Исус забележа дека некои од гостите ги одбираа почесните места за седење, па им го кажа следниов совет:</verse>
				<verse number="8">„Кога некој ќе те покани на свадба, не седнувај веднаш на почесното место, за да не дојде некој поважен од тебе,</verse>
				<verse number="9">па домаќинот што ве поканил и тебе и него, да дојде и да ти рече: ,Отстапи му го местото на овој гостин‘, а ти посрамотен да мораш да седнеш на последното место.</verse>
				<verse number="10">Туку, кога си поканет, оди и седни си на последното место, па кога домаќинот ќе дојде, да ти каже: ,Пријателе, дојди наваму, на подобро место!‘ Така ќе бидеш почестен пред сите присутни.</verse>
				<verse number="11">Зашто секој што самиот се возвишува, ќе биде понижен, а кој ќе се однесува понизно, ќе биде возвишен.“</verse>
				<verse number="12">Тогаш Исус му рече на домаќинот: „Кога покануваш луѓе на ручек или на вечера, не поканувај ги пријателите, браќата или роднините, ниту пак богатите соседи, зашто потоа и тие ќе те поканат тебе и со тоа ќе ти возвратат за честа.</verse>
				<verse number="13">Туку, на своите гозби поканувај сиромаси, сакати, куци и слепи.</verse>
				<verse number="14">Така ќе бидеш благословен, зашто тие не се во состојба да ти возвратат. Но ќе ти биде возвратено на денот кога праведниците ќе воскреснат.“</verse>
				<verse number="15">Кога го чу ова еден од оние што седеа на трпезата, Му рече на Исуса: ,Блазе на оние што ќе седат на трпеза во Божјото царство!‘</verse>
				<verse number="16">А Исус му одговори со следнава споредба: “Си беше еднаш еден човек, кој приготви голема вечера и им упати покани на голем број гости.</verse>
				<verse number="17">Кога дојде времето за вечерата, тој го испрати својот слуга да ги повика гостите, велејќи им: ,Дојдете, сe е подготвено!‘</verse>
				<verse number="18">Но сите тие, еден по друг, почнаа да се изговараат. Првиот му рече: ,Купив нива и морам да одам да ја видам; прости, но не можам да дојдам.‘</verse>
				<verse number="19">Вториот му рече: ,Купив пет ѕевгари волови и морам да одам да ги испробам; прости, но не можам да дојдам.‘</verse>
				<verse number="20">Третиот му рече: ,Штотуку се оженив и не ќе можам да дојдам.‘</verse>
				<verse number="21">Слугата се врати дома и му раскажа сe на својот господар. Домаќинот многу се налути и му рече на својот слуга: ,Оди бргу по раскрсниците и по градските улици и доведи ги сиромасите, куците, слепите и сакатите!‘</verse>
				<verse number="22">Набргу, слугата го извести: „Господару, направено е сe како што заповеда, но има уште слободни места!‘</verse>
				<verse number="23">Тогаш господарот му рече на слугата: ,Излези по патиштата и меѓу оградите и поттикни ги луѓето да дојдат, за да ми се наполни куќата!</verse>
				<verse number="24">Ве уверувам, дека, ни еден од оние што беа поканети на почетокот, нема да вкуси од мојата вечера!‘“</verse>
				<verse number="25">По Исус врвеше голема толпа луѓе и Тој им се обрати со зборовите:</verse>
				<verse number="26">„Никој не може да дојде кај Мене и да стане Мој ученик, ако не Ме сака повеќе од татка си, мајка си, жената, децата, браќата и сестрите, па и од својот сопствен живот!</verse>
				<verse number="27">Кој не го носи својот крст и не оди по Моите стапки - не може да биде Мој ученик.</verse>
				<verse number="28">Кога некој од вас сака да изгради кула, не седнува ли прво да пресмета дали ќе има доволно пари да ја заврши градбата?</verse>
				<verse number="29">Во спротивно, може да започне со темелите и да заклучи дека не може да продолжи, па сите што ќе видат ќе му се подбиваат, велејќи:</verse>
				<verse number="30">,Овој човек почнал да ѕида нешто што не може да го доврши!‘</verse>
				<verse number="31">Кога некој цар се готви за војна против друг цар, не седнува ли најпрво да се преиспита, дали со своите десет илјади војници ќе може да му се противстави на оној што го напаѓа со дваесет илјади војници?</verse>
				<verse number="32">Ако заклучи дека не може, тој ќе испрати гласници уште додека другиот цар е далеку, и ќе моли за примирје.</verse>
				<verse number="33">Значи, никој не може да стане Мој ученик додека не Ме стави Мене пред сe друго што има.“</verse>
				<verse number="34">„Солта е добра, но ако таа стане блутава, со што ќе се осоли?</verse>
				<verse number="35">Таква не би била добра ни за почвата, ни за ѓубривата, па се исфрла надвор. Ако имате уши, слушајте внимателно!“</verse>
			</chapter>
			<chapter number="15">
				<verse number="1">Голем број наплатувачи на данок и други отпадници доаѓаа да Го слушаат Исус.</verse>
				<verse number="2">А фарисеите и учителите по верски Закон почнаа да негодуваат, велејќи: „Овој човек се спријателува со отпадници, па и заедно со нив јаде!“</verse>
				<verse number="3">Тогаш Исус им ја кажа оваа споредба:</verse>
				<verse number="4">„Ако некој од вас има сто овци и една од нив се загуби во пустината, нема ли да ги остави деведесет и деветте и да тргне по загубената, сe додека не ја најде?</verse>
				<verse number="5">А кога ќе ја најде, целиот радосен ја качува на рамото,</verse>
				<verse number="6">и ја носи дома. Потоа ги повикува пријателите и соседите и им вели: ,Радосен сум што си ја најдов загубената овца! Ајде да го прославиме тоа заедно!‘</verse>
				<verse number="7">Ве уверувам, дека, на сличен начин, поголема е веселбата на небото за еден грешник кој преку покајание се враќа кај Бог, одошто за деведесет и девет праведници на кои не им е потребно покајание!“</verse>
				<verse number="8">„Ако една жена има низа од десет сребреници и загуби еден од нив, нема ли да запали светло, да ја измете целата куќа и да го бара сребреникот, сe додека не го најде?</verse>
				<verse number="9">Па кога ќе го најде, ги повикува пријателките и сосетките и им вели: ,Радосна сум што си го најдов сребреникот! Ајде да го прославиме тоа заедно!‘</verse>
				<verse number="10">Ве уверувам, дека, на сличен начин, Божјите ангели се веселат за еден грешник кој преку покајание се враќа кај Бог.“</verse>
				<verse number="11">Исус продолжи: „Еден човек имаше два сина.</verse>
				<verse number="12">Дојде кај него помладиот син и му рече: ,Татко, дај ми го мојот дел од имотот, сега!‘ И таткото им го раздели имотот.</verse>
				<verse number="13">По неколку дни помладиот син го продаде својот дел и замина со парите во далечна земја. Таму ги потроши сите пари, живеејќи во разврат.</verse>
				<verse number="14">Кога потроши сe што имаше, земјата ја зафати голем глад и тој се најде во немаштија.</verse>
				<verse number="15">Отиде како наемник кај еден тамошен човек, кој го прати в поле да му ги чува свињите.</verse>
				<verse number="16">Страден беше да си го наполни стомакот со желадите што ги јадеа свињите, но никој не му ги даваше.</verse>
				<verse number="17">Конечно, тој се свести и рече: ,Сите наемници кај татко ми имаат храна во изобилство, а јас овде гладувам!</verse>
				<verse number="18">Ќе станам, ќе појдам кај татко ми, и ќе му речам: ,Татко, ви згрешив и на Бог и тебе!</verse>
				<verse number="19">Повеќе не сум достоен да се нарекувам твој син. Прими ме кај тебе како наемник!‘</verse>
				<verse number="20">Така тој стана и се упати кај татка си. Додека тој беше уште далеку, таткото го здогледа како доаѓа. Му падна жал и му притрча во пресрет, го гушна и го бакна.</verse>
				<verse number="21">Синот почна да му зборува, велејќи: ,Татко, ви згрешив и на Бог и тебе! Повеќе не сум достоен да се нарекувам твој син ...‘</verse>
				<verse number="22">Но таткото го прекина, заповедајќи им на своите слуги: ,Донесете ја бргу најдобрата облека и облечете го! Ставете му и прстен на раката и обувки на нозете!</verse>
				<verse number="23">Доведете го најдоброто теле, заколете го - да јадеме и да го прославиме ова,</verse>
				<verse number="24">зашто, овој син беше мртов за мене, а сега оживе; беше загубен, а сега е најден!‘ И така започна прославата.</verse>
				<verse number="25">Постариот син, пак, беше на нива. Враќајќи се дома, тој уште оддалеку слушна песни и игри,</verse>
				<verse number="26">па, повикувајќи еден од слугите, го праша што се случува.</verse>
				<verse number="27">,Брат ти се врати‘ - му одговори слугата, ,па татко ти го закла најдоброто теле, радосен што го виде здрав.‘</verse>
				<verse number="28">Постариот брат се налути и не сакаше да влезе дома. Излезе татко му и почна да го моли.</verse>
				<verse number="29">Но тој му рече на татка си: ,Јас ти работев како роб сиве овие години и никогаш не ти бев непослушен, а ти ниеднаш не ми даде ни едно јаре за да се провеселам со пријателите.</verse>
				<verse number="30">А кога се врати овој твој син, кој по блудници го потроши сиот свој имот, за него го закла најдоброто теле!‘</verse>
				<verse number="31">Таткото му одговори: ,Сине, ти си секогаш овде, со мене, и сe што е мое е и твое.</verse>
				<verse number="32">Но треба да се радуваме и да прославиме, зашто брат ти беше мртов и оживе; беше загубен, но сега е најден.‘“</verse>
			</chapter>
			<chapter number="16">
				<verse number="1">На Своите ученици, Исус им ја раскажа и следнава приказна: „Еден богат човек имаше свој куќен настојник за кој слушал гласови дека му го растура имотот.</verse>
				<verse number="2">Го повика кај себе и му рече: ,Што е ова што го слушам за тебе? Поднеси ми завршен извештај за управувањето со мојот имот, зашто повеќе не си мој настојник!‘</verse>
				<verse number="3">Тогаш настојникот си рече: ,Господарот ќе ме отпушти од работа; што да правам? Да копам не можам, а се срамам да просам.</verse>
				<verse number="4">Сега знам што треба да сторам, за да си стекнам пријатели кои ќе ме примаат во своите домови, кога ќе бидам отпуштен од работа.‘</verse>
				<verse number="5">Па ги повика сите должници на неговиот господар и го праша првиот: ,Што и колку му должиш ти на мојот господар?‘</verse>
				<verse number="6">,Сто буриња маслиново масло‘ - му одговори тој. ,Еве ти нова потврда и напиши дека должиш педесет буриња‘ - му рече настојникот.</verse>
				<verse number="7">Потоа го праша вториот: ,Колку должиш ти?‘ Овој одговори: ,Сто вреќи пченица.‘ Настојникот му рече: ,Еве ти нова потврда и напиши осумдесет.‘</verse>
				<verse number="8">И господарот го пофали неправедниот настојник, зашто постапил снаодливо. Бездруго, световните луѓе се многу поитри во вршењето на своите работи во споредба со побожните луѓе.“</verse>
				<verse number="9">Потоа Исус продолжи: „Јас ви порачувам: стекнувајте си пријатели со световното богатство, па кога него ќе го снема, ќе бидете примени во вечните домови.</verse>
				<verse number="10">Тој што е верен во мали работи, ќе биде верен и во големи, а тој што е нечесен во мали работи, ќе биде нечесен и во големи.</verse>
				<verse number="11">Ако не се покажете верни со земното богатство, кое не е вистинско богатство, не очекувајте да ви биде доверено вистинското, небесно богатство.</verse>
				<verse number="12">Ако не сте верни со она што не е ваше, не очекувајте дека ќе ви биде дадено вашето!“</verse>
				<verse number="13">„Ниеден слуга не може верно да им служи на двајца господари: или едниот ќе го сака, а другиот ќе го мрази, или едниот ќе го почитува, а другиот ќе го презира. Не можете да им служите и на Бог и на парите!“</verse>
				<verse number="14">Сето ова го слушаа фарисеите и Му се подбиваа на Исус, зашто тие беа лакоми за пари.</verse>
				<verse number="15">А Исус им рече: „Вие се правите праведни пред луѓето, но Бог ви ги познава срцата: во очите на луѓето сте големи, но пред Бога сте гнасни!</verse>
				<verse number="16">Мојсеевиот Закон и учењата на пророците беа на сила до времето на Јован Крстител. Оттогаш наваму се проповеда Радосната вест за Божјото царство и секој навалува да влезе во него.</verse>
				<verse number="17">Но попрво ќе исчезнат небото и Земјата, отколку еден ситен детаљ од Божјиот Закон.“</verse>
				<verse number="18">„Тој што ќе се разведе од својата жена и ќе се ожени за друга - врши прељуба. Тој што ќе се ожени со разведена жена - исто така врши прељуба.“</verse>
				<verse number="19">„Си беше еднаш еден многу богат човек, кој се облекуваше во скапоцена и модерна облека, секој ден се гоштаваше и живееше раскошно.</verse>
				<verse number="20">А имаше и еден сиромашен човек, по име Лазар, целиот во рани, кој просеше пред портите на богатиот,</verse>
				<verse number="21">копнеејќи да се прехрани од она што се фрлаше од трпезата на богатиот, таму, каде што и пците доаѓаа да му ги лижат раните.</verse>
				<verse number="22">Кога почина сиромавиот, ангелите го одведоа на небото, каде што е Авраам. Почина и богатиот и беше погребан.</verse>
				<verse number="23">Тој заврши во адот, во страшни маки, од каде што во далечините го забележа Авраама, а до него и Лазара,</verse>
				<verse number="24">па извика: ,Татко Аврааме! Имај милост спрема мене и испрати ми го Лазар со намокрен прст да ми го разлади јазикот, зашто страшно се измачувам во овој оган!‘</verse>
				<verse number="25">А Авраам му рече: ,Сети се, синко, дека во твојот живот ти ги имаше сите добри работи, а Лазар сите лоши. Сега, тој ужива овде, а ти се мачиш.</verse>
				<verse number="26">Освен тоа, меѓу нас и вас има длабока бездна преку која никој не може да помине ни одовде таму, ни оттаму ваму.‘</verse>
				<verse number="27">А бившиот богатник рече: ,Тогаш, те молам, татко Аврааме, испрати го Лазар во домот на татко ми,</verse>
				<verse number="28">каде што имам петмина браќа; нека ги предупреди сериозно, за да не втасаат и тие на ова страшно место на измачување!‘</verse>
				<verse number="29">А Авраам му одговори: ,Тие ги имаат светите писма на Мојсеј и на пророците за да ги предупредуваат; нив нека ги почитуваат.‘</verse>
				<verse number="30">Но тој пак продолжи: ,Не, татко Аврааме, тоа нема да ги обрати; само ако им дојде некој од мртвите, тие ќе се обратат!‘</verse>
				<verse number="31">Во заклучок, Авраам му одговори: ,Ако не ги слушаат учењата на Мојсеј и на пророците нема да поверуваат дури ни ако некој воскресне од мртвите!‘“</verse>
			</chapter>
			<chapter number="17">
				<verse number="1">Еден ден, Исус им се обрати на Своите ученици: „Искушенија што наведуваат на грев секогаш ќе има, но тешко на оној преку кого доаѓаат!</verse>
				<verse number="2">Подобро би било да му врзат воденички камен околу вратот и да го фрлат в море, отколку да наведе на грев некое малечко.</verse>
				<verse number="3">Внимавајте на себе! Ако ти згреши братот, укори го, па ако се покае - прости му.</verse>
				<verse number="4">Дури и седумпати на ден ако ти згреши и секојпат дојде кај тебе и ти рече: ,Се каам‘ - прости му.“</verse>
				<verse number="5">Апостолите Го замолија Господ Исус: „Зголеми ја верата во нас!“</verse>
				<verse number="6">А Исус им одговори: „Ако имате вистинска вера само колку едно синапово зрно, би можеле да и кажете на оваа црница: ,Искорни се и пресади се в море!‘ - и таа ќе ве послуша!“</verse>
				<verse number="7">„Замислете си дека имате слуга кој сте го пратиле да ора или да ви ги пасе овците. Кога ќе се врати од полето, дали најпрво му велите: ,Седни и бргу вечерај!?‘</verse>
				<verse number="8">Нема ли најпрво да му заповедате да подготви вечера за вас, да се препаше и да ве служи, па дури потоа тој да јаде и да пие?</verse>
				<verse number="9">Зар му должите благодарност на слугата што ја извршил вашата заповед?</verse>
				<verse number="10">И вие сте во слична положба: ако го извршите сето она што ви е заповедано, можете само да кажете: ,Ние сме само слуги кои си ја вршат својата должност, свесни дека за тоа не ни следува никаква пофалба.‘“</verse>
				<verse number="11">На Својот пат кон Ерусалим, Исус минуваше по должината на границата меѓу Самарија и Галилеја.</verse>
				<verse number="12">Токму кога влегуваше во едно село, Го пресретнаа десет заболени од лепра. Застанаа на извесно растојание</verse>
				<verse number="13">и повикаа: ,Исусе! Господару! Имај милост спрема нас!‘</verse>
				<verse number="14">Исус ги погледна и им рече: ,Одете на преглед кај свештениците!‘ Додека одеа таму, оздравеа.</verse>
				<verse number="15">Еден од нив, кога виде дека оздраве, се врати кај Исус, славејќи Го Бога на сиот глас.</verse>
				<verse number="16">Падна ничкум пред Исусовите нозе и почна да Му се заблагодарува. Тој човек беше Самарјанец.</verse>
				<verse number="17">Тогаш Исус рече: „Зар не исцелив десетмина? Каде се останатите девет души?“</verse>
				<verse number="18">Ниеден од нив не се врати да Му заблагодари на Бог, освен овој туѓинец.</verse>
				<verse number="19">Потоа Исус му рече: „Стани и оди си, твојата вера те исцели!“</verse>
				<verse number="20">Еден ден, некои од фарисеите Го прашаа Исуса: „Кога ќе завладее Божјото царство?“ Неговиот одговор гласеше: „Божјото царство не доаѓа на видлив начин.</verse>
				<verse number="21">Не може да се каже: Еве го овде! или Ене го онде! Божјото царство е меѓу самите вас.“</verse>
				<verse number="22">Потоа им рече на Своите ученици: „Ќе дојде време кога ќе копнеете да Ме видите Мене, Синот Човечки, макар и само еден ден, но нема да Ме видите.</verse>
				<verse number="23">Ќе има луѓе што ќе ви зборуваат: ,Ене Го онде!‘ или ,Еве Го овде!‘</verse>
				<verse number="24">Не одете по нив да Го барате, зашто, како што молскавицата светка на едниот крај на небото, а болскотот и се гледа до другиот крај, така ќе биде и со Синот Човечки на денот на Неговото враќање.</verse>
				<verse number="25">Но Тој најпрво ќе мора да настрада и да биде отфрлен од оваа генерација.</verse>
				<verse number="26">Во времето кога ќе се вратам Јас, Синот Човечки, состојбата во светот ќе биде слична со онаа во времето на Ное:</verse>
				<verse number="27">луѓето си продолжуваа да јадат, да пијат, да се женат и да се мажат, сe додека Ное не влезе во ковчегот и настапи потопот, кој сите нив ги погуби.</verse>
				<verse number="28">Состојбата во светот ќе биде како во времето на Лот: луѓето си продолжуваа да јадат, да пијат, да купуваат и да продаваат, да садат и да градат.</verse>
				<verse number="29">Но штом Лот излезе од Содом, од небото се истури оган и сулфур и сите ги погуби.</verse>
				<verse number="30">Истото ќе се случи и кога ќе се вратам Јас, Синот Човечки.</verse>
				<verse number="31">Во тој ден, оној што ќе се најде на покрив, нека не слегува по својата покуќнина! Тој што ќе се најде в поле, нека не се враќа дома!</verse>
				<verse number="32">Сетете се што и се случи на Лотовата жена!</verse>
				<verse number="33">Оној што ќе настојува грчовито да си го зачува животот - ќе го загуби, а тој што до смрт ќе го вложи во Божја служба - ќе го запази!</verse>
				<verse number="34">Таа ноќ, од двајца што ќе спијат во ист кревет - едниот ќе биде земен, а другиот оставен.</verse>
				<verse number="35">Од две жени што ќе мелат заедно - едната ќе биде земена, а другата оставена.</verse>
				<verse number="36">(„Двајца ќе работат на нива, едниот ќе биде земен, а другиот оставен.“)</verse>
				<verse number="37">Учениците Го запрашаа: „Кај ќе се случи тоа, Господе?“ Тој им одговори: „Каде што е мршата - таму ќе се соберат и мршојадците!“</verse>
			</chapter>
			<chapter number="18">
				<verse number="1">Потоа Исус им ја кажа следнава споредба, за да им покаже дека треба постојано да се молат и да не се обесхрабруваат.</verse>
				<verse number="2">„Во еден град имаше судија кој немаше ни страхопочит спрема Бог, ни срам од луѓето.</verse>
				<verse number="3">Во истиот град имаше и една вдовица, која честопати доаѓаше кај него и го молеше: ,Заштити ме од мојот противник!‘</verse>
				<verse number="4">Судијата долго време не преземаше ништо, но најпосле си рече: ,Иако јас немам ни страхопочит спрема Бог, ни срам од луѓето,</verse>
				<verse number="5">сепак, заради упорноста на оваа жена ќе се заложам за неа, за да престане да доаѓа и да ми додева!‘“</verse>
				<verse number="6">Во продолжение, Господ рече: „Чувте ли што рекол неправедниот судија?</verse>
				<verse number="7">Зар нема и Бог да се заземе за Своите луѓе, кои Му се молат дење и ноќе!? Зар ќе задоцни со Својата помош?</verse>
				<verse number="8">Ве уверувам дека Тој брзо ќе се заземе за нив! Само, ќе најдам ли Јас, Синот Човечки, луѓе што ќе имаат вера кога ќе се вратам на Земјата?“</verse>
				<verse number="9">За оние што беа самоуверени во својата праведност и ги потценуваа другите, Исус ја кажа следнава споредба:</verse>
				<verse number="10">„Двајца мажи влегоа во храмот да се молат; едниот беше фарисеј, а другиот собирач на данок.</verse>
				<verse number="11">Горделивиот фарисеј стоеше одвоено и се молеше вака: ,Ти благодарам, Боже, што јас не сум грешник, како што се другите луѓе: разбојници, нечесни, прељубници; ниту пак како овој собирач на данок, овде!</verse>
				<verse number="12">Двапати неделно постам и во храмот давам десеток од сите мои приходи!‘</verse>
				<verse number="13">А собирачот на данок стоеше подалеку и не се осмелуваше ни да погледне кон небото, туку се удираше во градите и се молеше вака: ,Боже! Имај милост спрема мене, зашто јас сум грешник!‘</verse>
				<verse number="14">Ве уверувам дека собирачот на данок, а не фарисејот, си замина оправдан пред Бога! Зашто, оној што се крева на големо - ќе биде понижен, а оној што се понизува - ќе биде издигнат!“</verse>
				<verse number="15">Некои луѓе Му ги носеа на Исус своите дечиња, за да ги благослови, полагајќи раце врз нив. Кога Исусовите ученици го видоа тоа, почнаа да ги одвраќаат,</verse>
				<verse number="16">но Исус ги повика децата кај Себе и рече: „Пуштете ги децата да доаѓаат кај Мене и не спречувајте ги, зашто Божјото царство им припаѓа на таквите како нив!</verse>
				<verse number="17">Ве уверувам дека тие што нема да го прифатат Божјото царство како малите деца - нема да влезат во него!“</verse>
				<verse number="18">Еден од еврејските старешини Го праша Исуса: „Добар Учителе! Што треба да сторам за да се здобијам со вечен живот?“</verse>
				<verse number="19">Исус му одговори: „Зошто Ме нарекуваш ,добар‘? Само Бог е добар и никој друг.</verse>
				<verse number="20">Заповедите ги знаеш: ,Не врши прељуба, не убивај, не кради, не обвинувај лажно, почитувај ги татка си и мајка си ...‘“</verse>
				<verse number="21">Човекот одговори: „Спрема сите овие заповеди се придржувам уште од својата младост.“</verse>
				<verse number="22">Слушајќи го ова, Исус му рече: „Ти недостасува уште само една работа: продај сe што имаш, раздели им ги парите на сиромасите, а ти ќе имаш богатства на небото. Потоа, дојди и биди Мој следбеник.“</verse>
				<verse number="23">Кога го чу ова, човекот се разочара, зашто беше многу богат.</verse>
				<verse number="24">Забележувајќи дека човекот се разочара, Исус рече: „Колку е тешко богат човек да влезе во Божјото царство!</verse>
				<verse number="25">Полесно ќе се спровре камила низ иглени уши, отколку богат човек да влезе во Божјото царство!“</verse>
				<verse number="26">Тие што Го слушаа, Го запрашаа: „Тогаш, кој може да се спаси!?“</verse>
				<verse number="27">Исус им одговори: „Тоа што не можат да го сторат луѓето, може да го стори Бог.“</verse>
				<verse number="28">Тогаш Петар Му рече: „Ете, ние оставивме сe што имавме и станавме Твои следбеници!“</verse>
				<verse number="29">Исус одговори: „Ве уверувам дека секој што оставил куќа, жена, браќа, родители или деца заради Божјото царство,</verse>
				<verse number="30">ќе добие многу повеќе, уште на овој свет, а и вечен живот на идниот свет!“</verse>
				<verse number="31">Потоа Исус ги поведе со Себе дванаесеттемина Свои ученици и им рече: „Слушајте! Сега ќе влеземе во Ерусалим, каде што за Синот Човечки ќе се исполни сe што претскажале пророците.</verse>
				<verse number="32">Тој ќе им биде предаден на Римјаните кои ќе Го исмеваат, ќе Го навредуваат и ќе Го плукаат,</verse>
				<verse number="33">ќе го камшикуваат и ќе Го погубат, но на третиот ден Тој ќе воскресне.“</verse>
				<verse number="34">Меѓутоа, учениците не разбраа ништо од ова; овие зборови им звучеа таинствено и им остана нејасно, што сакаше Исус да им каже.</verse>
				<verse number="35">Кога Исус се доближи до градот Јерихо, крај патот седеше еден слеп човек и просеше.</verse>
				<verse number="36">Кога слепиот слушна дека крај него минува толпа народ, запраша: „Што се случува?“</verse>
				<verse number="37">Тие му одговорија: „Минува Исус од Назарет!“</verse>
				<verse number="38">Тогаш слепиот повика: „Исусе, Сине Давидов, имај милост спрема мене!“</verse>
				<verse number="39">Минувачите го замолкнуваа, но тој викаше уште погласно: „Исусе, Сине Давидов, имај милост спрема мене!“</verse>
				<verse number="40">Исус запре и заповеда да Му го донесат слепиот. Кога се доближи, Исус го праша:</verse>
				<verse number="41">„Што сакаш да сторам за тебе?“ Тој одговори: „Да прогледам, Господе!“</verse>
				<verse number="42">Исус му рече: „Прогледај! Твојата вера те исцели!“</verse>
				<verse number="43">Во истиот миг, човекот прогледа и Му се придружи на Исус, славејќи Го Бога, а и сиот народ, кога го виде ова, Му оддаваше слава на Бог.</verse>
			</chapter>
			<chapter number="19">
				<verse number="1">Исус влезе во Јерихо и мина низ градот.</verse>
				<verse number="2">Одеднаш, Му пристапи еден човек, по име Закеј, кој беше богат даночен управник.</verse>
				<verse number="3">Тој се обидуваше да види како изгледа Исус, но беше низок по раст и од многубројниот народ не можеше да Го види.</verse>
				<verse number="4">Затоа, тој истрча пред народот и се искачи на една дива смоква крај која требаше да помине Исус, за да Го види.</verse>
				<verse number="5">Кога Исус втаса до тоа место, погледна нагоре и му рече: „Закеј! Слези брзо! Денес доаѓам во твојот дом!“</verse>
				<verse number="6">Закеј бргу слезе и сиот радосен Го прими Исуса на гости во својот дом.</verse>
				<verse number="7">Сите што го видоа ова, почнаа да негодуваат, велејќи: „Отиде на гости кај грешен човек!“</verse>
				<verse number="8">Закеј стана и Му рече на Господ Исус: „Господе! Еве, половината од мојот имот ќе им ја разделам на сиромасите, а доколку некого сум оштетил ќе му надоместам четирикратно!“</verse>
				<verse number="9">Во одговор, Исус рече: „Денес во овој дом пристигна спасението; зашто овој човек покажа дека е чедо Авраамово.</verse>
				<verse number="10">А Јас, Синот Човечки, дојдов за да ги барам и да ги спасам оние што се загубени.“</verse>
				<verse number="11">Додека народот го слушаше ова излагање, Исус во продолжение им раскажа уште една споредба. Причината беше тоа што луѓето мислеа дека сега ќе биде воспоставено Божјото царство, бидејќи Исус веќе се приближуваше кон Ерусалим.</verse>
				<verse number="12">Тој им рече: “Еден човек, од благородничко потекло, се упати во една далечна земја, каде што требаше да биде прогласен за цар, а потоа планираше да се врати.</verse>
				<verse number="13">Пред да замине, тој ги повика своите десет слуги, им даде десет големи сребреници, па им рече: ,Тргувајте со овие пари додека се вратам.‘</verse>
				<verse number="14">Неговите сограѓани го мразеа овој човек и по него испратија гласници да порачаат: ,Не сакаме тој да царува над нас!‘</verse>
				<verse number="15">Човекот сепак беше прогласен за цар и се врати во својот крај. Веднаш заповеда да ги повикаат слугите на кои им ги беше дал парите, за да чуе кој колку спечалил.</verse>
				<verse number="16">Дојде првиот и му рече: ,Господару! Со твојот сребреник спечалив уште десет сребреници!‘</verse>
				<verse number="17">Господарот му одговори: ,Одлично! Ти си добар слуга! И бидејќи ја оправда довербата во оваа мала задача, еве, те поставувам за управител над десет градови!‘</verse>
				<verse number="18">Дојде вториот слуга и му рече: ,Господару! Со твојот сребреник спечалив уште пет сребреници!‘</verse>
				<verse number="19">Господарот и нему му одговори: ,Тебе те поставувам за управител над пет градови!‘</verse>
				<verse number="20">Дојде и третиот слуга и рече: ,Господару! Еве ти го назад твојот сребреник. Го чував врзан во шамиче,</verse>
				<verse number="21">зашто се плашев од тебе, знаејќи дека си строг човек: земаш од каде што не си вложил и жнееш каде што не си сеел!‘</verse>
				<verse number="22">Но Господарот му рече: ,Расипан слуго! Твоите зборови ќе ги искористам за да те осудам! Кога си знаел дека сум строг човек и дека земам од каде што не сум вложил и жнеам каде што не сум сеел,</verse>
				<verse number="23">зошто не го вложи мојот сребреник во некоја банка, па кога ќе се вратев, ќе си го подигнев со камата!?‘</verse>
				<verse number="24">Потоа, господарот им рече на оние околу него: ,Земете го сребреникот од него и дајте му го на оној што има десет сребреници!‘</verse>
				<verse number="25">Тие му рекоа: ,Господару, тој веќе има десет сребреници!‘</verse>
				<verse number="26">Но тој им одговори: ,Ве уверувам, дека, на оној што веќе има спечалено нешто, ќе му се даде уште, а од оној што нема спечалено ништо, ќе му се одземе и тоа што го има!</verse>
				<verse number="27">А сега, доведете ги и погубете ги пред мене сите мои непријатели, кои се противеа на моето царување над нив!‘“</verse>
				<verse number="28">Завршувајќи го излагањето, Исус, на чело на народот, продолжи да се искачува кон Ерусалим.</verse>
				<verse number="29">Кога се приближи до Бетфага и Бетанија, на Маслиновата Гора, испрати двајца од Своите ученици</verse>
				<verse number="30">и им рече: „Одете до селото што е пред вас. На влезот во селото ќе најдете врзано младо магаре кое никој досега не го јавал. Одврзете го и доведете го.</verse>
				<verse number="31">Ако некој ве праша: ,Зошто го одврзувате?‘, кажете му дека Му е потребно на Господ.“</verse>
				<verse number="32">Тие заминаа и најдоа сe како што им беше кажал Исус.</verse>
				<verse number="33">Кога го одврзуваа магаренцето, неговите сопственици ги прашаа: „Зошто го одврзувате магаренцето?“</verse>
				<verse number="34">Тие одговорија: „Потребно Му е на Господ!“</verse>
				<verse number="35">и го доведоа кај Исус, ги положија своите облеки врз магаренцето, па Го качија Исуса.</verse>
				<verse number="36">Додека Тој јаваше, народот ги постилаше своите облеки по патот.</verse>
				<verse number="37">Кога се доближи до Ерусалим, на падините на Маслиновата Гора, големиот број Негови ученици почнаа радосно и гласно да пеат, славејќи Го Бога за сите величествени нешта што ги беа виделе, велејќи:</verse>
				<verse number="38">„Благословен нека биде Царот, Кој доаѓа во името на Господ! Мир на небото и слава на Бог во височините!“</verse>
				<verse number="39">Тогаш, некои од фарисеите кои се најдоа меѓу народот, Му рекоа: „Учителе! Нареди им на Твоите ученици да замолкнат!“</verse>
				<verse number="40">Исус им одговори: „Да ви кажам нешто: Ако тие замолкнат, камењата ќе извикуваат!“</verse>
				<verse number="41">Кога Исус се приближи до Ерусалим и го виде пред Себе, заплака за него,</verse>
				<verse number="42">и рече: „Ех, кога би знаел ти денес што е потребно за да има мир во тебе! Но твоите очи сега не можат да го видат тоа.</verse>
				<verse number="43">Ќе дојде време кога твоите непријатели ќе те опколат со барикади, ќе те стават под опсада и ќе те затворат од сите страни.</verse>
				<verse number="44">До темел ќе те разурнат и ќе ги погубат твоите жители, ниту камен врз камен нема да остават, сe поради тоа што ти не го препозна времето кога Бог те посети за да ти понуди спасение!“</verse>
				<verse number="45">Потоа Исус влезе во храмот и почна да ги исфрла оние што таму тргуваа,</verse>
				<verse number="46">велејќи: „Во Светото Писмо стои напишано дека Бог рече: ,Мојот храм нека биде место за молитва‘, а вие го претворивте во разбојничко дувло!“</verse>
				<verse number="47">Исус поучуваше во храмот секој ден. А свештеничките поглавари, вероучителите и водачите на народот настојуваа да Го убијат,</verse>
				<verse number="48">но не наоѓаа погоден начин, зашто сиот народ Го слушаше и не сакаше да пропушти ниту збор.</verse>
			</chapter>
			<chapter number="20">
				<verse number="1">Еден ден, додека Исус го поучуваше народот во храмот и му ја проповедаше Радосната вест, Му пријдоа свештенички поглавари, вероучители и старешини</verse>
				<verse number="2">и Го прашаа: „Со какво право го вршиш ова? Кој Те овластил?“</verse>
				<verse number="3">А Тој им одговори:</verse>
				<verse number="4">„Да ве прашам и Јас нешто. Кажете ми, од каде го доби Јован Крстител правото да крштава: од Бога или од луѓето?“</verse>
				<verse number="5">Тие почнаа меѓу себе да разговараат, прашувајќи се: „Ако кажеме дека го доби од Бога, ќе ни рече: ,Тогаш, зошто не му поверувавте!?‘</verse>
				<verse number="6">Ако пак кажеме дека го доби од луѓето, сиот овој народ ќе нe каменува, зашто е уверен дека Јован беше пророк!“</verse>
				<verse number="7">Затоа, Му одговорија дека не знаат.</verse>
				<verse number="8">Тогаш Исус им рече: „Ни Јас нема да ви кажам кој Ми го даде правото да го правам ова што го правам!“</verse>
				<verse number="9">Потоа Исус му ја кажа на народот следнава споредба: “Еден човек си насади лозје, им го даде под наем на лозарите и си замина од тој крај на подолго време.</verse>
				<verse number="10">Кога дојде времето за гроздобер, тој прати еден од своите слуги за да му го донесе делот од бербата што му припаѓа како надомест. Но лозарите го натепаа и го испратија со празни раце.</verse>
				<verse number="11">Потоа прати друг слуга, но лозарите и него го натепаа, го понижија и го испратија со празни раце.</verse>
				<verse number="12">Прати и трет слуга, но лозарите и него го претепаа и го избркаа.</verse>
				<verse number="13">Тогаш сопственикот на лозјето рече: ,Што да правам? Ќе го испратам мојот син - љубимецот мој; се надевам дека спрема него ќе покажат почит.‘</verse>
				<verse number="14">Но кога лозарите го видоа синот, си рекоа еден на друг: ,Еве го наследникот! Ајде да го убиеме и да го присвоиме неговото наследство!‘</verse>
				<verse number="15">Исфрлајќи го надвор од лозјето, тие го убија. Сега, што ќе им направи сопственикот на лозарите?</verse>
				<verse number="16">Ќе дојде и ќе ги погуби тие злосторници, а лозјето ќе им го даде под наем на други лозари!“ А луѓето што го слушаа ова, рекоа: ,Да не даде Господ вакво нешто да се случи!‘</verse>
				<verse number="17">Исус ги погледна и ги праша: „Тогаш, што значат следниве зборови запишани во Светото Писмо: ,Каменот што ѕидарите го отфрлија, стана камен - темелник‘?</verse>
				<verse number="18">Секој што ќе се сопне од тој камен ќе се распарчи, и врз кого тој ќе падне - ќе го здроби!“</verse>
				<verse number="19">Во тој момент, вероучителите и свештеничките поглавари сакаа да Го уапсат Исуса, бидејќи сфатија дека кажаната споредба се однесува на нив; но се плашеа од народот.</verse>
				<verse number="20">Продолжија да Го држат на око, а Му испраќаа и поткажувачи кои се преправаа дека се искрени, за да Го уловат на зборови и да Го поткажат на властите и на покраинските управници.</verse>
				<verse number="21">Тие Му велеа: „Учителе, знаеме дека тоа што го зборуваш и го учиш е правилно. Знаеме дека Ти не гледаш на тоа кој е кој, туку вистинито го проповедаш Божјиот пат.</verse>
				<verse number="22">Кажи ни, дали ние треба да му плаќаме данок на римскиот император, или не?“</verse>
				<verse number="23">Исус го проѕре нивното лукавство, па им рече:</verse>
				<verse number="24">„Покажете ми една римска монета. Чиј лик и име се втиснати на монетата?“ Тие Му одговорија: „На императорот“.</verse>
				<verse number="25">Тогаш Исус им рече: „Дајте му го на императорот тоа што му припаѓа на императорот, а на Бога - тоа што Му припаѓа на Бога!“</verse>
				<verse number="26">И не можеа да Го уловат на збор пред народот, па затоа, вчудовидени, замолкнаа.</verse>
				<verse number="27">Тогаш на Исус Му пријдоа некои садукеи (тие не веруваат во воскресение на мртвите) и Го прашаа:</verse>
				<verse number="28">„Учителе! Мојсеј ни остави ваков пропис: Ако некој човек умре, оставајќи ја својата жена без пород, тогаш со неа нека се ожени братот на починатиот, за да му подигне пород кој ќе се смета за потомство на починатиот човек.</verse>
				<verse number="29">Си беа седуммина браќа. Најстариот се ожени и умре без да има деца.</verse>
				<verse number="30">Тогаш вториот по возраст брат ја зеде жената,</verse>
				<verse number="31">а по него и третиот, и така по ред - до седмиот. Сите тие умреа не оставајќи пород зад себе.</verse>
				<verse number="32">На крајот умре и жената.</verse>
				<verse number="33">Сега, чија жена ќе биде таа по воскресението, со оглед на тоа што им била жена на сите седуммина?“</verse>
				<verse number="34">Исус им одговори: „На овој свет мажите и жените стапуваат во брак,</verse>
				<verse number="35">додека оние што ќе бидат достојни за оној свет и за воскресението, ниту ќе бидат женети, ниту мажени.</verse>
				<verse number="36">Тие ќе бидат како ангели и ќе бидат бесмртни. Ќе бидат Божји чеда, бидејќи се чеда на воскресението.</verse>
				<verse number="37">А и Мојсеј јасно покажа дека мртвите воскреснуваат, кога во настанот со ,разгорената грмушка‘ Му се обрати на Господ со: ,Бог Авраамов, Бог Исаков и Бог Јаковов.‘</verse>
				<verse number="38">Очигледно, Тој е Бог на живите, а не на мртвите, и за Него сите се живи!“</verse>
				<verse number="39">На ова, некои од вероучителите Му рекоа: ,Добро им одговори, Учителе!‘</verse>
				<verse number="40">И повеќе не се осмелија да Му поставуваат никакви прашања.</verse>
				<verse number="41">Исус ги запраша: „Како може да се смета дека Месијата е потомок на Давид?</verse>
				<verse number="42">Не вели ли самиот Давид, во книгата на Псалмите, вака: ,Јахве Му рече на Мојот Господ: седни од Мојата десна страна,</verse>
				<verse number="43">додека не ги соборам Твоите непријатели под нозете Твои!‘</verse>
				<verse number="44">Значи, Давид Го нарече Него ,Господ‘; како може, тогаш, Месијата да биде Давидов потомок?“</verse>
				<verse number="45">Додека сиот народ Го слушаше, Исус им се обрати на Своите ученици:</verse>
				<verse number="46">„Чувајте се од вероучителите кои сакаат да шетаат во своите долги облеки и да бидат поздравувани на јавните места; да седат на челните места по синагогите и на почесните места на гозбите!</verse>
				<verse number="47">Тие ги искористуваат вдовиците и ги ограбуваат нивните домови, а потоа редат долги молитви! Затоа, тие ќе бидат посурово казнети!“</verse>
			</chapter>
			<chapter number="21">
				<verse number="1">Кружејќи со погледот, Исус виде како богатите ставаат големи парични прилози во храмот.</verse>
				<verse number="2">Потоа виде и една сиромашна вдовица која стави само две бакарни парички,</verse>
				<verse number="3">па рече: „Ве уверувам дека оваа сиромашна вдовица даде поголем прилог од сите,</verse>
				<verse number="4">бидејќи, сите други дадоа прилози за храмот од вишокот што го имаат, а таа, и покрај својата сиромаштија, ја даде сета своја животна издршка.“</verse>
				<verse number="5">Бидејќи некои луѓе зборуваа за храмот, за неговите украсни камења и за подарените работи во него, Исус рече:</verse>
				<verse number="6">„Доаѓа време кога од сето ова што го гледате ниеден камен нема да остане на своето место - сe ќе биде разурнато!“</verse>
				<verse number="7">Тогаш тие Го прашаа: „Учителе, кога ќе се случи тоа? По што ќе се познае дека тоа ќе почне да се исполнува?“</verse>
				<verse number="8">А Тој им рече: „Чувајте се да не бидете заведени. Мнозина ќе се појават под Моето име и ќе тврдат: ,Јас сум вистинскиот Месија!‘ и ,Дојде времето!‘ Не одете по таквите!“</verse>
				<verse number="9">„Нека не ве обзема паника кога ќе чуете за војни и револуции! Сето тоа ќе мора да се случи во почетокот, но тоа не е крајот.“</verse>
				<verse number="10">Потоа Тој продолжи: „Ќе се кренат народи и ќе војуваат едни против други, едно царство против друго.</verse>
				<verse number="11">Ќе има силни земјотреси, а на разни места ќе има глад и смртоносни епидемии. На небото ќе се јавуваат необични и страшни појави.</verse>
				<verse number="12">Но пред сето ова, вас ќе ве апсат и ќе ве прогонуваат. Ќе ве водат на судење по синагогите и ќе ве затвораат. Ќе ве изведуваат пред цареви и владетели, поради вашата вера во Мене.</verse>
				<verse number="13">Но тоа ќе бидат можности за вас, да посведочите за Радосната вест.</verse>
				<verse number="14">Запомнете дека не треба да се грижите како ќе се браните,</verse>
				<verse number="15">зашто Јас ќе ви дадам такви зборови и мудрост на кои вашите противници не ќе можат да им противречат и да им се противставуваат.</verse>
				<verse number="16">А ќе ве предаваат и вашите сопствени родители, браќа, роднини и пријатели. Некои од вас ќе бидат и погубени.</verse>
				<verse number="17">Сите ќе ве замразат поради вашата вера во Мене.</verse>
				<verse number="18">Но, ни влакно од главата нема да ви падне.</verse>
				<verse number="19">Останете непоколебливи и ќе ги спасите своите души.“</verse>
				<verse number="20">„Кога ќе го видите Ерусалим опколен од војски, знајте дека наскоро тој ќе биде разурнат.</verse>
				<verse number="21">Тогаш тие што ќе се најдат во Јудеја нека бегаат во планините! Тие што се во Ерусалим нека излезат од него! Тие што ќе бидат по нивите нека не се враќаат во градот!</verse>
				<verse number="22">Зашто, тоа ќе биде време на Божја казна и ќе се исполни сe што е запишано за тоа во Светото Писмо.</verse>
				<verse number="23">Тоа ќе биде посебно тешко време за трудниците и за доилките, зашто големо страдање ќе ја зафати оваа земја и Божјиот гнев ќе се урне врз овој народ!</verse>
				<verse number="24">Едни ќе бидат со меч убиени, други ќе бидат одведени како робови меѓу сите народи. А Ерусалим ќе го газат туѓи, нееврејски народи, додека не помине нивното време.“</verse>
				<verse number="25">„Необични појави ќе има на Сонцето, на Месечината и на ѕвездите. На Земјата цели народи ќе бидат потиштени и исплашени пред неизвесноста и бучавата на морето и разбеснетите бранови.</verse>
				<verse number="26">Луѓето ќе премираат од страв, во исчекување на она што ќе го снајде светот, зашто и вселенските сили ќе отстапат од законитоста по која дејствуваат.</verse>
				<verse number="27">Тогаш ќе Го видат Синот Човечки, како доаѓа на облак со величествена моќ и слава!</verse>
				<verse number="28">Кога сето ова ќе почне да се случува, исправете се со кренати глави, зашто вашето спасение е сосема близу!“</verse>
				<verse number="29">Потоа Исус им ја кажа оваа споредба: „Имајте ги предвид смоквите и другите дрвја.</verse>
				<verse number="30">Кога ќе забележите дека разлистуваат, знаете дека се приближува летото.</verse>
				<verse number="31">Така, кога ќе видите дека сите овие работи почнуваат да се случуваат, ќе знаете дека Божјото царство наближува.</verse>
				<verse number="32">Ве уверувам, дека оваа генерација нема да изумре, додека сето ова не се исполни.</verse>
				<verse number="33">Небото и Земјата ќе исчезнат, но Моите зборови ќе останат засекогаш.“</verse>
				<verse number="34">„Чувајте се да не се занесете во прослави, во пиење или во прекумерни грижи за овој живот, зашто Оној ден ќе ве затекне ненадејно,</verse>
				<verse number="35">како замка што ќе дојде по сите луѓе, во целиот свет!</verse>
				<verse number="36">Бидете на штрек и молитва во секое време, за да имате сили успешно да го пребродите сето ова што ќе се случи и да застанете исправени пред Синот Човечки.“</verse>
				<verse number="37">Дење Исус поучуваше во храмот, а ноќите ги минуваше на Маслиновата Гора.</verse>
				<verse number="38">И сиот народ, уште рано наутро доаѓаше во храмот, за да Го слуша Исуса.</verse>
			</chapter>
			<chapter number="22">
				<verse number="1">Се приближуваше празникот на бесквасни лебови, познат како Пасха.</verse>
				<verse number="2">Свештеничките поглавари и вероучителите настојуваа да најдат начин да Го убијат Исуса, но се плашеа од бунт меѓу народот.</verse>
				<verse number="3">Тогаш Сатаната влезе во Јуда наречен Искариот, кој беше еден од дванаесеттемина Исусови ученици.</verse>
				<verse number="4">Тој отиде кај свештеничките поглавари и кај управителите на храмот да се договори како да им Го предаде Исуса.</verse>
				<verse number="5">Тие се израдуваа и му ветија дека ќе му платат за тоа.</verse>
				<verse number="6">Јуда се согласи и почна да бара погоден момент да им го предаде кога нема да има народ наоколу.</verse>
				<verse number="7">Дојде денот на празникот Бесквасни лебови, кога за пасхалната вечера се колеа јагниња.</verse>
				<verse number="8">Исус ги испрати Петар и Јован со следниве упатства: „Одете и подгответе ја за нас пасхалната вечера.“</verse>
				<verse number="9">А тие Го прашаа, каде сака да ја подготват вечерата?</verse>
				<verse number="10">Тој им одговори: „Кога ќе влезете во Ерусалим, ќе сретнете еден човек како носи стомна со вода. Следете го до куќата во која тој ќе влезе,</verse>
				<verse number="11">и кажете му на сопственикот на куќата: ,Учителот прашува каде е собата во која Тој со Своите ученици ќе ја прослави пасхалната вечера?‘</verse>
				<verse number="12">Тој ќе ви покаже веќе наместена голема соба, на горниот кат; тука подгответе ја вечерата.“</verse>
				<verse number="13">Тие отидоа и навистина најдоа сe како што им беше рекол Исус и ја приготвија пасхалната вечера.</verse>
				<verse number="14">Кога дојде времето, Исус седна на трпезата со Своите апостоли,</verse>
				<verse number="15">и им рече: “Имав голема желба да ја јадам со вас оваа празнична вечера, пред да почнат Моите страдања;</verse>
				<verse number="16">зашто, еве, ви кажувам, дека повеќе нема да ја прославувам пасхалната вечера, сe додека во целост не се исполни нејзиното значење во Божјото царство!“</verse>
				<verse number="17">Потоа Исус ја крена чашата, Му заблагодари на Бог и им рече на Своите апостоли: „Земете го ова вино и поделете го меѓу себе.</verse>
				<verse number="18">А, еве, ви кажувам дека по ова Јас повеќе нема да пијам вино сe додека не се воспостави Божјото царство.“</verse>
				<verse number="19">Потоа Исус зеде леб, Му заблагодари на Бог, го раскрши на парчиња и им го раздели, велејќи им: „Ова го претставува Моето тело, кое се дава за вас. Правете го ова како спомен на Мене.“</verse>
				<verse number="20">Исто така, по вечерата им ја подаде чашата и им рече: „Оваа чаша со вино го претставува Божјиот нов завет, што ќе биде заверен со Мојата крв, која се пролева за вас.</verse>
				<verse number="21">Но еве ја веќе раката на Мојот предавник, кој вечерва седи со Мене на трпезава!</verse>
				<verse number="22">Да, Јас, Синот Човечки, ќе умрам како што Ми е определено, но тешко на оној што Ме предава!“</verse>
				<verse number="23">Тогаш апостолите почнаа меѓу себе да се прашуваат, кој може меѓу нив да биде тој што ќе Го предаде?</verse>
				<verse number="24">Меѓу учениците на Исус настана расправија околу тоа кој од нив ќе биде на највисока позиција.</verse>
				<verse number="25">А Исус им рече: „Царевите на другите народи владеат над своите народи и сакаат да бидат нарекувани ,Народни добротвори.‘</verse>
				<verse number="26">Но меѓу вас не смее да биде така! Напротив, најголемиот меѓу вас треба да се потчини како да е најмлад; водачот треба да ви служи.</verse>
				<verse number="27">Кој е поголем: оној што седи или оној што послужува? Зар не е оној што седи? А еве, Јас Сум меѓу вас како слуга.</verse>
				<verse number="28">Вие останавте со Мене во текот на сите Мои искушенија.</verse>
				<verse number="29">И, еве, Јас ви давам царска чест, како што и небесниот Татко ми ја даде Мене.</verse>
				<verse number="30">Вие ќе јадете и ќе пиете на Мојата трпеза, во Царството Мое, ќе седите на престоли и ќе им судите на дванаесетте израелски племиња.“</verse>
				<verse number="31">Исус продолжи: „Симоне, Симоне! Еве, Сатаната побара дозвола да ве искуша сите. Тој ќе се обиде да ве просее, како што земјоделецот ја просејува пченицата.</verse>
				<verse number="32">А Јас се молев за тебе, Симоне, да не потклекнеш во твојата вера. Така и ти, кога повторно ќе се вратиш кај Мене, поткрепувај ги своите пријатели христијани!“</verse>
				<verse number="33">Петар одговори: „Господе! Јас сум готов да одам со Тебе и во затвор и во смрт!“</verse>
				<verse number="34">Но Исус му рече: „Еве, ти кажувам, Петре, пред да запеат петлите в зори, ти трипати ќе одрекуваш дека воопшто Ме познаваш!“</verse>
				<verse number="35">Потоа Исус ги праша Своите ученици: „Кога ве испратив на претходната мисија без ќесиња, без торби и чевли, дали бевте во скудност за нешто?“ Тие Му одговорија: „Не, за ништо!“</verse>
				<verse number="36">Но овојпат ви велам: „Кој има ќесе или торба, нека ги земе со себе; и кој нема меч, нека си го продаде палтото и нека си купи меч.</verse>
				<verse number="37">Зашто, еве, ви кажувам дека за Мене мора да се исполни она што е претскажано во Светото Писмо: “Тој ќе биде осуден како да е злосторник!“ Тоа ќе се оствари за Мене сега.</verse>
				<verse number="38">Учениците Му рекоа: „Господе, имаме два ножа!“ А Тој им рече: „Доволно зборувавме за тоа!“</verse>
				<verse number="39">Потоа Исус си замина од горната соба и отиде, како и обично, на Маслиновата Гора. Со Него појдоа и Неговите ученици.</verse>
				<verse number="40">Кога стигна на тоа место, им рече: „Молете се да не потклекнете пред искушението!“</verse>
				<verse number="41">А Тој се одвои од нив, на растојание колку што може да се фрли камен со рака и клекна да се моли:</verse>
				<verse number="42">„Небесен Татко! Ако сакаш, Те молам поштеди Ме од оваа страдалничка чаша! Сепак, нека се исполни Твојата волја, а не Мојата желба.“</verse>
				<verse number="43">Тогаш Му дојде ангел од небото и Го бодреше.</verse>
				<verse number="44">Кога Го обзеде стравотна внатрешна борба, Тој уште поревносно се молеше, така што пот му капеше по земјата како капки од крв.</verse>
				<verse number="45">Станувајќи од молитва, Тој се врати кај Своите ученици и ги затекна заспани, премалени од големата тага.</verse>
				<verse number="46">Па им рече: „Зошто спиете!? Станете и молете се за да не потклекнете пред искушението!“</verse>
				<verse number="47">Уште додека Исус зборуваше, пристигна толпа народ, предводена од Јуда, кој беше еден од дванаесеттемина Исусови ученици. Јуда Му се приближи на Исус, за да Го бакне, во знак на поздрав.</verse>
				<verse number="48">А Исус му рече: „Јуда! Зар со бакнеж Го предаваш Синот Човечки!?“</verse>
				<verse number="49">Кога учениците на Исус сфатија што се случува, повикаа: „Господе! Да се браниме со ножеви!“</verse>
				<verse number="50">И еден од нив замавна кон слугата на Првосвештеникот и му го отсече увото.</verse>
				<verse number="51">Но Исус им рече: „Престанете!“ Потоа со допир му го исцели увото на човекот.</verse>
				<verse number="52">Потоа Исус им се обрати на свештеничките поглавари, на управителите на храмот и на старешините кои заедно беа дојдени да Го фатат: „Зар требаше да дојдете по Мене со ножеви и со стапови, како да Сум разбојник!?</verse>
				<verse number="53">Со вас бев секојдневно во храмот, зошто таму не Ме уапсивте? Но ова е вашиот миг и времето на мрачните сили.“</verse>
				<verse number="54">Тие Го уапсија Исуса и Го одведоа во куќата на Првосвештеникот. А Петар Го следеше оддалеку.</verse>
				<verse number="55">На средината на дворот запалија оган и поседнаа наоколу. Им се придружи и Петар.</verse>
				<verse number="56">Една од слугинките го забележа крај огнот, се загледа во него и рече: „И овој човек беше следбеник на Исус!“</verse>
				<verse number="57">Но Петар почна да одречува: „Жено! Јас не Го ни познавам!“</verse>
				<verse number="58">По извесно време, еден друг човек го забележа, па и тој рече: „И ти си еден од нив!“ Но Петар му одговори: „Не сум, човеку!“</verse>
				<verse number="59">Измина уште приближно еден час, кога некој пак тврдеше, велејќи: „Несомнено, и овој беше со Исус, а и Галилеец е!“</verse>
				<verse number="60">Но Петар и овојпат одговори: „Не знам што зборуваш, човеку!“ Во истиот миг, додека Петар уште зборуваше, запеа петел.</verse>
				<verse number="61">Свртувајќи се, Господ Исус погледна во Петар. Тогаш Петар се сети на Господовите зборови, што порано му ги беше кажал: ,Пред да запеат петлите в зори, ти трипати ќе одречеш дека Ме познаваш!‘</verse>
				<verse number="62">Тогаш Петар излезе оттаму и горко заплака.</verse>
				<verse number="63">Чуварите што го држеа Исуса, Му се подбиваа и Го удираа.</verse>
				<verse number="64">Му ги врзаа очите и Му говореа: „Погоди кој Те удри!“</verse>
				<verse number="65">Му упатуваа и многу други навредливи зборови.</verse>
				<verse number="66">Кога се раздени, се состанаа народните старешини, свештеничките поглавари и вероучителите и Го изведоа Исуса пред еврејскиот Врховен совет.</verse>
				<verse number="67">Тогаш Го прашаа: „Кажи ни, Ти ли си Месијата?“ Исус им одговори: „И да ви кажам, нема да Ми верувате!</verse>
				<verse number="68">И кога би ве прашал нешто, вие нема да Ми одговорите.</verse>
				<verse number="69">Но отсега Јас, Синот Човечки, ќе седам оддесно на Семоќниот Бог.“</verse>
				<verse number="70">А тие во еден глас Му рекоа: „Тогаш, значи, Ти тврдиш дека си Божјиот Син, зар не?“ Тој им одговори: „Да! Вие самите рековте дека Јас сум Тој“.</verse>
				<verse number="71">Тогаш, тие рекоа: „Зар ни треба поголем доказ од овој!? Самите чувме што рече!“</verse>
			</chapter>
			<chapter number="23">
				<verse number="1">Тогаш целиот Совет стана и Го одведе Исуса кај римскиот гувернер Пилат,</verse>
				<verse number="2">па почна да ги изнесува своите обвиненија: „Утврдивме дека овој човек го заведува нашиот народ, ги поттикнува луѓето да не му плаќаат данок на императорот, а тврди и дека Тој е Месијата, царот!“</verse>
				<verse number="3">Пилат Го праша: „Ти ли си царот на Евреите?“ Исус му одговори: „Самиот го велиш тоа.“</verse>
				<verse number="4">Тогаш Пилат им рече на свештеничките поглавари и на народот: „Не наоѓам никаква вина за да Го осудам овој човек.“</verse>
				<verse number="5">Но тие уште поупорно викаа: „Тој го поттикнува народот на бунт по целата јудејска земја! Најпрво почна од Галилеја, па втаса довде!“</verse>
				<verse number="6">Откако Пилат го чу ова, праша: „Зар овој човек е Галилеец?“</verse>
				<verse number="7">Кога разбра дека Исус потекнува од покраината над која владее Ирод Антипа, веднаш Го прати кај него, бидејќи тој во тоа време се наоѓаше во Ерусалим.</verse>
				<verse number="8">Ирод се израдува кога Го виде Исуса, зашто беше чул за Него и одамна имаше желба да Го види, надевајќи се дека Исус и пред него ќе изврши некое чудо.</verse>
				<verse number="9">Ирод Му поставуваше многубројни прашања, но Исус воопшто не му одговараше.</verse>
				<verse number="10">Тука беа и свештеничките поглавари и вероучителите, кои изнесуваа жестоки обвиненија против Исус.</verse>
				<verse number="11">Ирод и неговите војници Му се подбиваа на Исус и Го понижуваа. Потоа Го облекоа во раскошна облека и повторно Го испратија кај Пилат.</verse>
				<verse number="12">На тој ден Ирод и Пилат се спријателија, бидејќи дотогаш беа противници.</verse>
				<verse number="13">Пилат ги повика свештеничките поглавари, членовите на Врховниот совет и народот,</verse>
				<verse number="14">и им рече: „Вие ми го доведовте овој човек под обвинение дека го поттикнува народот на одметништво. Еве, јас Го испрашав пред вас и не утврдив никаква вина кај Него од она за што вие Го обвинувате,</verse>
				<verse number="15">ниту пак Ирод најде некаква вина кај овој човек и затоа Го врати назад кај мене. Овој човек не сторил ништо со што би заслужил смртна казна.</verse>
				<verse number="16">Предлагам да Го предадам на камшикување и да Го пуштам.“</verse>
				<verse number="17">(Секоја година, по повод празникот Пасха, Пилат им ослободуваше по еден затвореник.)</verse>
				<verse number="18">Но тие сите во еден глас повикаа: „Погуби Го овој, а пушти ни го Бараба!“</verse>
				<verse number="19">Бараба беше затворен поради учество во некој градски бунт и поради убиство.</verse>
				<verse number="20">Пилат сакаше да Го пушти Исуса, па затоа повторно им се обрати на присутните,</verse>
				<verse number="21">но тие продолжија да викаат: „Распни Го! Распни Го!“</verse>
				<verse number="22">Пилат по третпат им се обрати: „А какво злосторство извршил? Јас не најдов никаква вина кај Него за да Го осудам на смрт! Затоа, предлагам да биде камшикуван, а потоа ослободен!“</verse>
				<verse number="23">Но тие со голема викотница продолжуваа да бараат Исус да биде распнат и конечно надвладеаја.</verse>
				<verse number="24">Пилат реши да го задоволи нивното барање.</verse>
				<verse number="25">Им го пушти од затвор човекот чие ослободување го бараа - затвореникот за бунт и убиство - а Исуса им Го препушти на нивната волја.</verse>
				<verse number="26">Одведувајќи Го Исуса, војниците наидоа на еден човек по име Симон Киренеецот, кој се враќаше од полето и го натераа тој да го носи крстот за распнување на Исус, одејќи по Него.</verse>
				<verse number="27">По Исуса врвеше многуброен народ, меѓу нив и некои жени, кои плачеа и Го оплакуваа.</verse>
				<verse number="28">Исус се сврте кон нив и им рече: „Ќерки ерусалимски! Не оплакувајте Ме Мене, туку себеси и своите деца,</verse>
				<verse number="29">зашто идат денови, кога ќе се вели: ,Блазе си им на неротките, на утробите што не раѓале и на градите што не доеле!‘</verse>
				<verse number="30">Во тие дни луѓето ќе им довикуваат на планините: ,Паднете врз нас!‘, и на ридовите: ,Затрупајте нe!‘</verse>
				<verse number="31">Зашто, ако вака се постапува со зеленото стебло, тогаш што ли го очекува искршеното!?“</verse>
				<verse number="32">Покрај Исус, на распнување водеа и двајца злосторници.</verse>
				<verse number="33">Кога пристигнаа на местото наречено ,Череп‘, таму ги распнаа Исуса и злосторниците: едниот оддесно, а другиот одлево на Исуса.</verse>
				<verse number="34">А Исус се молеше вака: „Прости им, Татко, зашто тие не се свесни, всушност, што прават!“ Неговите облеки ги поделија меѓу себе со жрепка.</verse>
				<verse number="35">Народот стоеше и го гледаше сето ова, а еврејските водачи Му се подбиваа, велејќи: „Другите ги спасуваше, нека се спаси сега Самиот Себеси, ако е Тој навистина Месијата - Избраникот Божји!“</verse>
				<verse number="36">Му се подбиваа и војниците. Му приоѓаа и Го принудуваа да пие оцет,</verse>
				<verse number="37">говорејќи: „Спаси се, ако си цар на Евреите!“</verse>
				<verse number="38">Над Него ставија штица со натпис, кој гласеше: ,Овој е Царот на Евреите!‘</verse>
				<verse number="39">Еден од распнатите злосторници Го навредуваше Исуса и Му велеше: „Зар не си Ти Месијата? Ајде, спаси се и Себеси и нас!“</verse>
				<verse number="40">Другиот, пак, го прекори и му рече: „Немаш ли малку страхопочит спрема Бога? И ти си осуден со истата казна!</verse>
				<verse number="41">Јас и ти сме праведно осудени и го добивме она што го заслуживме, а Тој ништо лошо не сторил!“</verse>
				<verse number="42">Потоа Му се обрати на Исуса: “Исусе, спомни си за мене кога ќе дојдеш во Твоето царство!“</verse>
				<verse number="43">Исус му одговори: „Ти ветувам дека денес ќе бидеш со Мене во рајот!“</verse>
				<verse number="44">Беше околу дванаесет часот, кога наеднаш настапи мрак по целата земја, сe до петнаесет часот.</verse>
				<verse number="45">Сонцето потемне, а завесата во храмот се расцепи по средината.</verse>
				<verse number="46">Тогаш Исус гласно извика: „Небесен Татко, во Твоите раце Го доверувам Мојот дух!“ Изговарајќи го ова, Тој умре.</verse>
				<verse number="47">Кога римскиот офицер виде што се случи, Му оддаде почит на Бог и рече: „Овој човек навистина беше праведник!“</verse>
				<verse number="48">Кога и народот што се беше собрал да гледа виде што се случи, секој си замина дома, удирајќи се в гради од жалост.</verse>
				<verse number="49">Сите што Го познаваа Исуса, меѓу кои и жените кои Го следеа уште од Галилеја, стоеја подалеку и гледаа.</verse>
				<verse number="50">Таму имаше и еден човек, по име Јосиф, кој беше од јудејскиот град Ариматеја и беше член на Врховниот совет. Тој беше добар и праведен човек,</verse>
				<verse number="51">и не се сложуваше со овие одлуки и постапки, зашто и самиот го очекуваше Божјото царство.</verse>
				<verse number="52">Тој отиде кај Пилат и го побара телото на Исус.</verse>
				<verse number="53">Потоа го симна телото од крстот, го завитка во платно и го положи во дотогаш некористена гробница, што беше издлабена во карпите.</verse>
				<verse number="54">Тој ден беше петок, а веќе настапуваше саботата.</verse>
				<verse number="55">Заедно со Јосиф дојдоа и жените кои одеа со Исус уште од Галилеја и ја видоа гробницата во која беше положено Исусовото тело.</verse>
				<verse number="56">Потоа си отидоа дома, да подготват мирисливи масла за премачкување на телото. Во саботата не работеа, согласно со верскиот Закон.</verse>
			</chapter>
			<chapter number="24">
				<verse number="1">Во неделата, уште во рани зори, жените дојдоа кај гробницата, носејќи ги мирисливите масла за премачкување на Исусовото тело, што самите ги беа приготвиле.</verse>
				<verse number="2">Но ја најдоа гробницата отворена и гробната плоча иставена.</verse>
				<verse number="3">Влегоа во гробницата, но таму го немаше телото на Господ Исус.</verse>
				<verse number="4">Додека стоеја таму збунети, ненадејно пред нив се појавија двајца мажи во блескави облеки.</verse>
				<verse number="5">Исплашени, жените се наведнаа кон земјата, кога тие им се обратија, велејќи им: „Зошто Го барате Живиот меѓу мртвите?</verse>
				<verse number="6">Тој не е овде! Воскресна! Сетете се што ви велеше уште додека беше во Галилеја:</verse>
				<verse number="7">,Синот Човечки ќе треба да биде предаден во рацете на грешници, кои ќе Го распнат, но на третиот ден Тој ќе воскресне.‘</verse>
				<verse number="8">Тогаш жените се сетија дека Исус навистина им го кажа тоа.</verse>
				<verse number="9">Кога се вратија од гробот, жените им го кажаа сето ова на единаесеттемина Исусови ученици и на сите други.</verse>
				<verse number="10">Меѓу жените беа и Марија од Магдала и Јоана, и Марија - мајката на Јаков, и други жени кои им го кажаа тоа на апостолите,</verse>
				<verse number="11">но апостолите ги сметаа нивните зборови за измислени и не им поверуваа.</verse>
				<verse number="12">Сепак, Петар стана и со трчање се упати кон гробницата. Тој ѕирна внатре и не виде ништо друго освен платното во кое беше замотано телото на Исус. Потоа се врати дома, во голема недоумица за она што се случило.</verse>
				<verse number="13">Истиот ден двајца од Исусовите ученици одеа кон селото Емаус, кое се наоѓаше на околу единаесет километри од Ерусалим.</verse>
				<verse number="14">Двајцата разговараа меѓу себе за сето ова што се случуваше.</verse>
				<verse number="15">Додека разговараа за сe што се случи и размислуваа, до нив се приближи Исус и зачекори заедно со нив,</verse>
				<verse number="16">но нивните очи не Го препознаа.</verse>
				<verse number="17">Вклучувајќи се во разговорот, Исус ги праша: „За што разговарате по пат?“ Тие застанаа како скаменети, со тажни изрази на лицата.</verse>
				<verse number="18">Едниот од нив, кој се викаше Клеопас, му рече: „Ти мора да си единствениот од сите дојдени во Ерусалим кој не знае што се случува деновиве!“</verse>
				<verse number="19">Тој ги запраша: „За што станува збор?“ Тие Му одговорија: „За она што Му се случи на Исус од Назарет! Тој беше пророк и се докажа како силен на зборови и на дела, како пред Бога така и пред луѓето.</verse>
				<verse number="20">Но нашите свештенички поглавари и управниците Го уапсија и Го предадоа за да биде осуден на смрт и потоа Го распнаа.</verse>
				<verse number="21">А ние се надевавме дека Тој е Месијата што ќе го ослободи Израел! Еве, веќе е трет ден откако тоа се случи.</verse>
				<verse number="22">Некои жени од нашата група нe збунија; тие биле на гробот,</verse>
				<verse number="23">но таму Го немало Неговото тело! Кога се вратија, тие ни кажаа дека им се појавиле ангели кои им рекле дека Исус е жив.</verse>
				<verse number="24">Некои од нашите другари исто така отидоа кај гробницата и го виделе истото што го кажаа и жените, но Него не Го виделе.“</verse>
				<verse number="25">Тогаш Исус им рече: „Ах, колку тешко сфаќате и колку ви е тешко да верувате во сето она што го говореа пророците!</verse>
				<verse number="26">Зар не беше јасно претскажано дека Месијата ќе настрада, пред да влезе во Својата слава?“</verse>
				<verse number="27">Потоа Исус почна да им објаснува сe што е претскажано за Него, со цитати од Светото Писмо, почнувајќи од Мојсеевите книги, па сe до книгите на пророците.</verse>
				<verse number="28">Кога се приближија до селото Емаус, кон кое беа тргнале, Исус се направи како да сака да си продолжи по патот,</verse>
				<verse number="29">но тие Го задржуваа, велејќи: „Остани со нас, зашто денот е веќе при крај и почнува да се стемнува.“ Така Тој влезе и остана со нив.</verse>
				<verse number="30">Седејќи со нив на трпезата, Тој зеде леб, Му се заблагодари на Бог, па го раскрши и им го раздели.</verse>
				<verse number="31">Тогаш очите им се отворија и тие Го познаа! Но во истиот миг Тој исчезна - стана невидлив за нивните очи!</verse>
				<verse number="32">Тие си проговорија еден на друг: „Зар не ни се разгореа срцата уште по патот, кога Тој ни говореше и ни го објаснуваше Светото Писмо!?“</verse>
				<verse number="33">Тогаш тие веднаш станаа и се вратија во Ерусалим, каде што ги најдоа единаесеттемина ученици, собрани со своите пријатели,</verse>
				<verse number="34">па им рекоа: „Господ навистина воскреснал и му се јавил на Симон Петар!“</verse>
				<verse number="35">Потоа почнаа да им раскажуваат за сето она што им се случи ним, на двајцата, на патот кон Емаус, и како Го препознаа кога Тој го раскрши лебот.</verse>
				<verse number="36">Додека овие двајца им го раскажуваа тоа, меѓу нив се појави Исус, застана и ги поздрави, посакувајќи им мир.</verse>
				<verse number="37">Присутните беа збунети и исплашени, па мислеа дека гледаат дух.</verse>
				<verse number="38">Но Исус им рече: „Што сте се стаписале? Зошто ви се јавуваат сомнежи во мислите?</verse>
				<verse number="39">Видете Ми ги рацете и нозете, па уверете се дека тоа Сум Јас. Допрете Ме и ќе се уверите, зашто духот нема ни месо ни коски, а гледате дека Јас имам!“</verse>
				<verse number="40">Кога го рече ова, Тој им ги покажа рацете и нозете.</verse>
				<verse number="41">Од радост и од возбуда, тие не можеа да им веруваат на сопствените очи! Затоа, Исус им рече: „Имате ли овде нешто за јадење?“</verse>
				<verse number="42">Тие Му подадоа парче печена риба,</verse>
				<verse number="43">и Тој ја изеде пред нивните очи.</verse>
				<verse number="44">Потоа Исус им рече: „За ова ви зборував уште додека бев со вас, имено, сe што е претскажано за Мене во книгите на Мојсеевиот Закон, на пророците и во Псалмите, требаше да се исполни.“</verse>
				<verse number="45">Тогаш им ги просветли умовите за да им стане јасно Светото Писмо,</verse>
				<verse number="46">и им рече: „Запишано е дека Месијата треба да настрада и да воскресне на третиот ден,</verse>
				<verse number="47">дека во Неговото име ќе се проповеда пораката за покајание и простување на гревовите меѓу сите народи, почнувајќи од Ерусалим.</verse>
				<verse number="48">Вие сте сведоци за тоа.</verse>
				<verse number="49">Јас ќе ви го испратам Светиот Дух, Кој ви го вети Мојот небесен Татко, а вие останете во градот, сe додека Светиот Дух не слезе врз вас со сила од небото.“</verse>
				<verse number="50">Потоа Исус ги поведе надвор од градот, во близина на Бетанија, каде што ги подигна Своите раце и почна да ги благословува.</verse>
				<verse number="51">Додека ги благословуваше, се подигаше над нив и се вознесе на небото.</verse>
				<verse number="52">Тие Му се поклонија и многу радосни се вратија во Ерусалим,</verse>
				<verse number="53">каде што целото време го минуваа во храмот, славејќи Го Бога.</verse>
			</chapter>
		</book>
		<book number="43">
			<chapter number="1">
				<verse number="1">Уште на почетокот постоеше Зборот. Зборот беше со Бог и Зборот беше Бог.</verse>
				<verse number="2">Од самиот почеток, Зборот беше со Бог.</verse>
				<verse number="3">Се што постои беше создадено преку Зборот. Не постои ништо создадено, кое не беше создадено преку Зборот!</verse>
				<verse number="4">И самиот живот беше во Зборот, и Тој живот им дава светлина на луѓето.</verse>
				<verse number="5">Оваа Светлина свети во темнината, и темнината никогаш не може да ја изгаси.</verse>
				<verse number="6">Се појави еден човек, по име Јован Крстител, кој беше испратен од Бог.</verse>
				<verse number="7">Тој дојде како сведок, за да им каже на сите за Светлината и да ги упати луѓето во верата.</verse>
				<verse number="8">Јован не беше Светлината; тој беше само сведок за Светлината.</verse>
				<verse number="9">Вистинската Светлина, која го осветлува секој човек, стапуваше на светската сцена.</verse>
				<verse number="10">Иако Зборот беше во светот и светот беше преку Него создаден, светот не Го позна.</verse>
				<verse number="11">Кај Своите дојде, но тие не Го прифатија.</verse>
				<verse number="12">А на сите што Го прифатија - на оние што поверуваа во Него - им даде право да станат Божји чеда.</verse>
				<verse number="13">Тие се нановородени, но овојпат не физички, не од телесна похота, или пак од волјата на маж, туку се родени од Бог.</verse>
				<verse number="14">Зборот стана човек и живееше меѓу нас. Ние ја видовме Неговата слава - славата што Тој ја прими како Единороден Син од небесниот Татко. Тој беше полн со љубов и искреност.</verse>
				<verse number="15">Јован посведочуваше за Него и викаше, велејќи: „Ова е Оној за Кого реков: ,По мене доаѓа еден Човек, Кој е поголем од мене, зашто Тој постоеше уште пред да се родам јас!‘“</verse>
				<verse number="16">Од Неговата полнота сите ние примивме благослов врз благослов,</verse>
				<verse number="17">зашто Законот беше даден преку Мојсеј, а Исус Христос ни ги донесе љубовта и вистината.</verse>
				<verse number="18">Никој, никогаш не Го видел Бога; но имаме објава за Него, преку Единородниот Син - Кој е Бог, и Кој произлегува од Таткото.</verse>
				<verse number="19">Кога еврејските верски водачи од Ерусалим испратија кај Јован Крстител свештеници и левити за да го прашаат: „Кој си ти?“ - Јован им кажа отворено,</verse>
				<verse number="20">тој призна и не порекна, туку им рече: „Јас не сум Месијата!“</verse>
				<verse number="21">„Тогаш, кој си?“ - го запрашаа тие пак - „Илија ли си?“ „Не сум!“ - им одговори Јован. „Пророкот ли си?“ „Не сум!“ - одговори тој.</verse>
				<verse number="22">„Кажи ни кој си, зашто мораме да им однесеме одговор на оние што не пратија!“ - му рекоа тогаш тие. „Кажи, како се претставуваш себеси?“</verse>
				<verse number="23">Јован им одговори цитирајќи го пророкот Исаија: “Јас сум глас што вика во пустината: подгответе го патот за Господ!“</verse>
				<verse number="24">Некои од испратените беа припадници на фарисеите.</verse>
				<verse number="25">Тие го запрашаа: „Зошто тогаш крштаваш, ако не си ни Месијата, ни Илија, ниту Пророкот?“</verse>
				<verse number="26">Јован им одговори: „Јас крштавам во вода, а меѓу вас има Еден, Кого вие не Го познавате.</verse>
				<verse number="27">Иако јас дојдов пред Него, сепак не сум достоен ни сандалите да Му ги одврзам!“</verse>
				<verse number="28">Ова се случи во селото Бетанија, од источната страна на реката Јордан, каде што Јован крштаваше.</verse>
				<verse number="29">Утредента, Јован Го виде Исуса како доаѓа кај него, па рече: „Еве го Божјото Јагне Кое го отстранува гревот на светот!</verse>
				<verse number="30">Овој е Тој за Кого реков, ,По мене доаѓа еден Човек Кој е поголем од мене, зашто Тој постоеше уште пред да се родам јас!‘</verse>
				<verse number="31">Јас не знаев Кој ќе биде Тој, туку дојдов да крштавам во вода, за Тој да му биде откриен на Израел.“</verse>
				<verse number="32">Тогаш Јован го даде следното сведоштво: „Јас бев таму и Го видов Светиот Дух Кој слезе како гулаб од небото и остана над Него.</verse>
				<verse number="33">Јас не ќе Го познаев, но кога Бог ме испрати да крштавам во вода ми рече: ,Врз Кого ќе Го видиш Светиот Дух да се спушта и да остане над Него, Тој е Оној што ќе крштава во Светиот Дух‘.</verse>
				<verse number="34">Јас видов дека тоа се исполни над Исус и сведочам дека Тој е Божјиот Син.“</verse>
				<verse number="35">Следниот ден, Јован повторно стоеше со двајца Свои ученици.</verse>
				<verse number="36">Тој Го здогледа Исуса како поминува и рече: „Еве Го Божјото Јагне!“</verse>
				<verse number="37">Кога го слушнаа тоа, двајцата Јованови ученици тргнаа по Исус.</verse>
				<verse number="38">Исус се сврте и ги виде како одат по Него, па им рече: „Што барате?“ Тие му рекоа: „Раби“, (што во превод значи: „Учителе“), „каде живееш?“</verse>
				<verse number="39">„Дојдете и видете!“ - им рече Тој. Така, тие отидоа и видоа каде живее и тој ден останаа кај Него; а беше околу четири часот попладне.</verse>
				<verse number="40">Едниот од двајцата што тргнаа по Исус, откако ги слушнаа зборовите на Јован Крстител, беше Андреј, братот на Симон, подоцна наречен Петар.</verse>
				<verse number="41">Андреј најнапред го најде својот брат Симон и му рече: „Го најдовме Месијата!“, а тоа преведено на грчки значи Христос.</verse>
				<verse number="42">Потоа Андреј го одведе својот брат кај Исус. Исус го впери Својот поглед во него и му рече: „Симоне, сине Јованов, ти ќе се викаш Кефа“ (Тој арамејски збор на грчки може да се преведе како: Петар).</verse>
				<verse number="43">Следниот ден Исус реши да замине во Галилеја. Таму го најде Филипа и му рече: „Дојди и биди Мој следбеник!“</verse>
				<verse number="44">Филип беше од Бетцаида, од каде што беа Андреј и Петар.</verse>
				<verse number="45">Филип го побара Натанаел и му рече: “Го најдовме Оној Кого Мојсеј Го навести во Божјиот Закон и Кого пророците Го претскажаа. Тоа е Исус, синот на Јосиф од Назарет.“</verse>
				<verse number="46">Натанаел му рече: „Може ли нешто добро да произлезе од Назарет!?“ „Дојди, па види!“ - му одговори Филип.</verse>
				<verse number="47">Исус забележа дека Натанаел доаѓа кај Него, па рече: “Еве чесен човек - вистински Израелец!“</verse>
				<verse number="48">„Од каде ме знаеш?“ - го праша Натанаел. “Пред да те повика Филип, Јас те видов кога беше под смоквата“ - му одговори Исус.</verse>
				<verse number="49">На ова, Натанаел Му рече: „Раби, Ти си Божјиот Син! Ти си Царот на Израел!“</verse>
				<verse number="50">Исус, пак, му рече: „Дали го веруваш тоа само затоа што ти реков дека те видов под смоквата? Ќе видиш и поголеми нешта!“</verse>
				<verse number="51">Потоа додаде: „Ве уверувам дека ќе го видите небото отворено и Божјите ангели како се искачуваат и слегуваат над Мене, Синот Човечки!“</verse>
			</chapter>
			<chapter number="2">
				<verse number="1">По три дена мајка Му на Исус беше на една свадба во градот Кана, во покраината Галилеја.</verse>
				<verse number="2">На свадбата беа поканети и Исус со Неговите ученици.</verse>
				<verse number="3">Кога виното се потроши, мајка Му на Исус Му рече: „Им снема вино!“</verse>
				<verse number="4">„Зошто ме вовлекуваш во ова, жено?“ - и одговори Исус. „Моето време се уште не е дојдено!“</verse>
				<verse number="5">Тогаш мајка Му им рече на слугите: „Направете се што ќе ви каже!“</verse>
				<verse number="6">Таму имаше шест камени садови за вода, кои беа наменети за обредно миење, според еврејскиот обичај. Секој од нив собираше од 80 до 120 литри.</verse>
				<verse number="7">„Наполнете ги садовите со вода!“ - им рече Исус. Тие ги наполнија до врвот.</verse>
				<verse number="8">Потоа им рече: „Нацрпете сега и однесете му на шефот на послугата!“ Тие му однесоа.</verse>
				<verse number="9">Кога тој ја проба водата, што сега се беше претворила во вино, не знаејќи од каде е (само слугите кои нацрпија од водата знаеја), го повика младоженецот,</verse>
				<verse number="10">па му рече: „Секој човек го служи прво најдоброто вино, а кога ќе се заситат гостите, го служи полошото. Ти, пак, си го чувал најдоброто вино се до сега!“</verse>
				<verse number="11">Исус го направи ова во галилејското место Кана и тоа беше Неговото прво чудо, со кое Исус ја покажа Својата слава и Неговите ученици поверуваа во Него.</verse>
				<verse number="12">По ова, Исус, мајка Mу, Неговите браќа и Неговите ученици заминаа за Кафарнаум, каде што останаа неколку дни.</verse>
				<verse number="13">Наближуваше еврејскиот празник Пасха па Исус се искачи во Ерусалим.</verse>
				<verse number="14">Таму, пред храмот, Тој затекна продавачи на говеда, овци и гулаби, и менувачи на пари.</verse>
				<verse number="15">Откако си направи камшик од јаже, ги избрка сите надвор, заедно со овците и говедата, а на менувачите им ги истури парите и им ги испреврте масите.</verse>
				<verse number="16">На продавачите на гулаби им рече: „Изнесете ги одовде! Престанете да го претворате Домот на Мојот Татко во пазариште!“</verse>
				<verse number="17">Неговите ученици се сетија дека во Светото Писмо пишува: „Ревноста кон Божјиот Дом Ме изеде!“</verse>
				<verse number="18">По тој повод, еврејските верски водачи Му се обратија со прашањето: „Со каков чудотворен знак ќе ни докажеш дека имаш овластување да го правиш ова?“</verse>
				<verse number="19">Исус им одговори: „Разурнете го овој храм и Јас за три дена ќе го подигнам!“</verse>
				<verse number="20">Тогаш еврејските водачи Му рекоа: „Овој храм бил граден четириесет и шест години, а Ти би го подигнал за три дена!?“</verse>
				<verse number="21">Но, Тој им зборуваше за Своето тело како храм.</verse>
				<verse number="22">Затоа, кога воскресна од мртвите, Неговите ученици си спомнаа на тоа што го рече, па поверуваа во Светото Писмо и во зборовите на Исус.</verse>
				<verse number="23">Додека Исус беше во Ерусалим, за време на празникот Пасха, многумина поверуваа дека Тој е Месијата, гледајќи ги чудата што ги правеше.</verse>
				<verse number="24">Самиот Исус, пак, не им се доверуваше, затоа што Тој ги познаваше сите.</verse>
				<verse number="25">Немаше потреба некој да му кажува за луѓето, зашто Тој знаеше што се крие во нивните срца.</verse>
			</chapter>
			<chapter number="3">
				<verse number="1">Меѓу фарисеите имаше еден човек по име Никодим, кој беше еврејски верски старешина.</verse>
				<verse number="2">Тој дојде кај Исус ноќе и му рече: „Раби, знаеме дека Ти си учител дојден од Бог, зашто овие чуда што Ти ги правиш никој не може да ги прави, ако Бог не е со него!“</verse>
				<verse number="3">Исус му одговори: „Најсериозно ти велам: ако човек наново не се роди, не може да го види Божјото царство!“</verse>
				<verse number="4">„Како може стар човек наново да се роди!?“ - праша Никодим. „Може ли да се врати во утробата на својата мајка и повторно да се роди!?“</verse>
				<verse number="5">Исус му одговори: „Ти велам и ти нагласувам: ако човек не се роди од вода и Дух, не може да влезе во Божјото царство!</verse>
				<verse number="6">Телото може да роди само тело, додека Светиот Дух раѓа нов, духовен живот, од небото.</verse>
				<verse number="7">Не чуди се што ти реков: ,Морате наново да се родите!‘</verse>
				<verse number="8">Ветрот дува каде што сака. Звукот му го слушаш, но не знаеш од каде доаѓа и каде оди. Така е со секој што е роден од Духот.“</verse>
				<verse number="9">„Како може тоа да биде!?“ - праша Никодим.</verse>
				<verse number="10">Исус му рече: „Како можеш да му бидеш учител на израелскиот народ, а да не го знаеш тоа!?</verse>
				<verse number="11">Најсериозно ти велам: ние знаеме што зборуваме и сведочиме за она што сме го виделе, а вие нашето сведоштво не го примате.</verse>
				<verse number="12">Ако не Ми верувате кога ви зборувам за земни работи, како ќе Ми верувате ако ви зборувам за небесни работи!?</verse>
				<verse number="13">Никој не бил горе на небото, освен Синот Човечки, Кој слезе од небото.</verse>
				<verse number="14">Исто како што Мојсеј ја подигна бронзената змија во пустината, така ќе мора и Јас, Синот Човечки, да бидам подигнат.</verse>
				<verse number="15">Тогаш секој што ќе поверува во Мене, ќе се здобие со вечен живот.</verse>
				<verse number="16">Зашто Бог толку ги засака луѓето од овој свет, што Го даде Својот Единороден Син, за да не загине ниту еден што верува во Него, туку да има вечен живот.</verse>
				<verse number="17">Бог не Го испрати Својот Син во светот за да го осуди светот, туку да го спаси преку Него.</verse>
				<verse number="18">Ниту еден што верува во Него нема да биде суден. Оној, пак, што не верува, веќе е осуден, затоа што не поверувал во Единородниот Божји Син.</verse>
				<verse number="19">Пресудата гласи: „Светлината дојде на светот, но луѓето ја засакаа темнината повеќе од Светлината, затоа што постапките им беа зли.</verse>
				<verse number="20">Секој што врши зло ја мрази Светлината и не доаѓа кај неа, за да не се разоткријат неговите гревови.</verse>
				<verse number="21">Оној, пак, кој живее според вистината, доаѓа кај Светлината за да се види дека неговите постапки се направени во послушност спрема Бог.“</verse>
				<verse number="22">По ова, Исус и Неговите ученици заминаа од Ерусалим, но останаа во покраината Јудеја, каде што Исус помина извесно време со нив и крштаваше.</verse>
				<verse number="23">Јован исто така крштаваше во Енон, близу до Шалем, зашто таму имаше многу вода. Луѓето доаѓаа и беа крштавани.</verse>
				<verse number="24">Тоа беше пред Јован да биде фрлен в затвор.</verse>
				<verse number="25">Тогаш се разви една расправа меѓу Јовановите ученици и еден Евреин околу обредното миење.</verse>
				<verse number="26">Тие дојдоа кај Јован и му рекоа: „Раби, Оној Човек што беше со тебе од другата страна на реката Јордан за Кого ти посведочи дека е Месијата - ете, Тој крштава и сите одат кај Него!“</verse>
				<verse number="27">Јован им одговори: „Човек не може да врши никаква мисија, ако не му е дадено од небото.</verse>
				<verse number="28">Вие самите сте ми сведоци дека реков оти јас не сум Месијата, туку дека сум испратен како Негова претходница.</verse>
				<verse number="29">Невестата ќе оди таму каде што е Mладоженецот, а пријателот на Mладоженецот, кој стои и слуша, од се срце се радува што го слуша гласот на Mладоженецот. Мојата радост на тој начин се исполни.</verse>
				<verse number="30">Тој мора да напредува, а јас да се намалувам.“</verse>
				<verse number="31">Најголем од сите е Оној што доаѓа одозгора. Оној што е од Земјата, пак, и припаѓа на Земјата и зборува за земни работи. Најголем од сите е Оној што доаѓа од небото.</verse>
				<verse number="32">Тој сведочи за она што го видел и слушнал, но малкумина го прифаќаат Неговото сведоштво.</verse>
				<verse number="33">Оној што го прифаќа Неговото сведоштво потврдува дека Бог е вистинит.</verse>
				<verse number="34">Зашто, Оној Кого Бог Го прати ги зборува Божјите зборови, затоа што Бог му дава Дух без мера.</verse>
				<verse number="35">Таткото Го сака Својот Син и Му предал се во Неговите раце.</verse>
				<verse number="36">Оној што верува во Синот има вечен живот; оној, пак, што му е непослушен на Синот, не ќе види живот, туку останува под Божјата казна!</verse>
			</chapter>
			<chapter number="4">
				<verse number="1">Штом Исус дозна дека фарисеите слушнале оти Тој придобива и крштава повеќе ученици од Јован Крстител,</verse>
				<verse number="2">(иако самиот Исус не крштаваше, туку Неговите ученици),</verse>
				<verse number="3">Тој ја напушти Јудеја и се врати во Галилеја.</verse>
				<verse number="4">Мораше да помине низ Самарија.</verse>
				<verse number="5">Така Тој дојде до самарискиот град Сихар, близу до местото кое Јаков му го беше дал на својот син Јосиф.</verse>
				<verse number="6">Таму беше бунарот на Јаков. Исус седна крај бунарот, зашто беше уморен од патувањето. Беше околу пладне.</verse>
				<verse number="7">Една жена од Самарјанците дојде, за да си нацрпи вода. „Дај ми малку вода да се напијам!“ - и рече Исус.</verse>
				<verse number="8">(Неговите ученици беа отидени во градот за да купат храна.)</verse>
				<verse number="9">Тогаш Самарјанката Му рече: „Ти си Евреин, а јас сум Самарјанка; како можеш да бараш вода од мене!?“ (Имено, Евреите не сакаа да општат со Самарјанците.)</verse>
				<verse number="10">Исус и одговори: „Кога би знаела што дава Бог, и Кој е Овој што ти бара вода, ти би побарала од Него и Тој би ти дал животодавна вода!“</verse>
				<verse number="11">Жената му рече: „Господине, немаш кофа за црпење, а бунарот е длабок. Од каде ќе нацрпиш животодавна вода?</verse>
				<verse number="12">Овој бунар ни е од нашиот прататко Јаков, кој од него пиеше, а исто така и неговите синови и нивниот добиток; зар си ти поголем од Јаков!?“</verse>
				<verse number="13">Исус и одговори: „Секој што пие од оваа вода одново ќе ожедни.</verse>
				<verse number="14">А оној што пие од водата што Јас ќе му ја дадам никогаш нема да ожедни. Водата што Јас ќе му ја дадам ќе стане во него извор на животодавна вода и ќе му донесе вечен живот.“</verse>
				<verse number="15">„Господине“ - му рече жената - „дај ми ја таа вода за повеќе да не ожеднувам, ниту пак да доаѓам овде да црпам вода!“</verse>
				<verse number="16">„Оди, викни го мажот ти, па дојдете овде!“ - и рече Тој.</verse>
				<verse number="17">„Немам маж“ - Му одговори таа. Исус и рече: „Во право си кога велиш ,Немам маж‘,</verse>
				<verse number="18">зашто пет мажи си имала досега, а и овој што сега го имаш не ти е законски маж! Вистина е тоа што го рече.“</verse>
				<verse number="19">Жената Му рече: „Господине, гледам дека си пророк!</verse>
				<verse number="20">Кажи ми, зошто вие Евреите велите дека Ерусалим е единственото место каде што треба да му се поклонуваме на Бог, додека ние Самарјанците сметаме дека тоа е гората Геризим, каде што се поклонуваа и нашите предци?“</verse>
				<verse number="21">Исус и рече: „Верувај ми, жено, дека доаѓа време кога нема да биде важно дали Му се поклонувате на небесниот Татко во Ерусалим или на оваа гора.</verse>
				<verse number="22">Вие Самарјанците не Го познавате Оној на Кој Му се поклонувате. А ние Евреите знаеме на Кого Му се поклонуваме, бидејќи спасението доаѓа преку Евреите.</verse>
				<verse number="23">Но доаѓа време, и веќе е дојдено, кога вистинските поклоници ќе бидат воведени во вистината од Божјиот Дух и ќе Му се поклонуваат на небесниот Татко онака како што тоа го сака небесниот Татко.</verse>
				<verse number="24">Бог е Дух и оние што Му се поклонуваат мораат да го прават тоа сходно со вистината која им ја открива Божјиот Дух.“</verse>
				<verse number="25">Жената му рече: „Знам дека треба да дојде Месијата, Помазаникот. Кога ќе дојде, Тој ќе ни објасни се.“</verse>
				<verse number="26">„Тоа Сум Јас - Овој што сега разговара со тебе!“ - и рече Исус.</verse>
				<verse number="27">Во тој момент пристигнаа Неговите ученици и се зачудија што Исус разговара со жена, но никој не и рече: „Што сакаш?“, ниту пак некој Му рече на Исус: „Зошто зборуваш со неа?“</verse>
				<verse number="28">А жената ја остави својата стомна, отрча во градот и почна да му зборува на народот:</verse>
				<verse number="29">„Дојдете да видите еден човек кој ми кажа се што сум направила! Да не е Тој Месијата?“</verse>
				<verse number="30">Луѓето излегоа од градот и тргнаа кон Исус.</verse>
				<verse number="31">Во меѓувреме, Исусовите ученици Го нудеа: „Раби, земи јади нешто!“</verse>
				<verse number="32">Но Тој им рече: „Јас имам храна за која вие не знаете.“</verse>
				<verse number="33">Учениците почнаа да се прашуваат меѓу себе: „Зар некој Му донесол нешто за јадење?“</verse>
				<verse number="34">Тогаш Исус им објасни: „Храна за Мене е да ја вршам Божјата волја. Тој ме испрати за да го довршам делото што ми го довери.</verse>
				<verse number="35">Зар вие не велите дека уште четири месеци, па ќе дојде времето за жетва!? А Јас ви велам: подигнете го погледот и видете ги полињата - тие се веќе втасани за жетва!</verse>
				<verse number="36">Жетварите веќе добиваат плата за својот труд, а плодот што го собираат се луѓето кои преку нив дошле до вечен живот. Така и сејачите и жетварите заедно се радуваат.</verse>
				<verse number="37">Зашто поговорката: ?Еден сее, а друг жнее‘ е вистинита.</verse>
				<verse number="38">Јас ве испратив да жнеете таму каде што не сте вложиле труд да сеете. Други вложија голем труд, а вие ќе жнеете врз основа на нивната работа.“</verse>
				<verse number="39">Многу Самарјанци од тој град поверуваа во Исус врз основа на сведочењето на жената, која им говореше: „Ми кажа се што сум сторила!“</verse>
				<verse number="40">Затоа, Самарјанците дојдоа кај Исус и Го замолија да остане кај нив, и Тој остана таму два дена.</verse>
				<verse number="41">И уште многумина поверуваа слушајќи ги Неговите проповеди,</verse>
				<verse number="42">па и велеа на жената: „Сега не веруваме само поради твоите зборови, туку заради тоа што самите Го слушавме Исуса и се уверивме дека Тој навистина е Спасителот на светот!“</verse>
				<verse number="43">А по тие два дни Исус си замина оттаму за Галилеја.</verse>
				<verse number="44">Претходно Исус беше изјавил дека пророците ги почитуваат насекаде, освен во нивниот роден крај.</verse>
				<verse number="45">Кога дојде во Галилеја, Галилејците Го примија, бидејќи беа виделе се што Тој беше направил за време на празникот Пасха во Ерусалим, зашто и самите беа присутни таму.</verse>
				<verse number="46">Тогаш Исус повторно отиде во Галилејска Кана, каде што ја беше претворил водата во вино. Таму имаше еден царски службеник, чиј син лежеше болен во градот Кафарнаум.</verse>
				<verse number="47">Штом слушна дека Исус дошол од Јудеја во Галилеја, службеникот отиде кај Него и Го молеше да дојде и да го исцели неговиот син, кој беше на умирање.</verse>
				<verse number="48">На тоа, Исус рече: „Никогаш не верувате, доколку не видите натприродни докази и чуда!“</verse>
				<verse number="49">„Господине!“ - Му рече царскиот службеник - „Дојди додека не ми умрело детето!“</verse>
				<verse number="50">„Оди си, твојот син ќе живее!“ - му рече Исус. Човекот им поверува на зборовите што му ги кажа Исус и си замина.</verse>
				<verse number="51">Додека си одеше дома го пречекаа неговите слуги и му кажаа дека детето е живо и дека се чувствува подобро.</verse>
				<verse number="52">Тогаш тој ги распраша, кога му станало подобро на детето. „Вчера, во еден часот попладне му помина треската“ - му одговорија тие.</verse>
				<verse number="53">Тогаш таткото сфати дека токму во тоа време Исус му рече: „Твојот син ќе живее.“ Така тој и целото негово семејство поверуваа во Исус.</verse>
				<verse number="54">Ова беше второто чудо што Исус го направи во Галилеја, по враќањето од Јудеја.</verse>
			</chapter>
			<chapter number="5">
				<verse number="1">По овие случки, по повод еден еврејски празник, Исус се врати во Ерусалим.</verse>
				<verse number="2">А во Ерусалим, покрај Овчата порта, има една бања со пет тремови, која на хебрејски се вика Бетзата.</verse>
				<verse number="3">Под тремовите лежеа многу болни: слепи, сакати и парализирани (кои очекуваа да се раздвижи водата, бидејќи</verse>
				<verse number="4">одвреме, навреме ангел Господов слегуваше во бањата и ја раздвижуваше водата. Првиот што ќе влезеше по раздвижувањето на водата, оздравуваше од каква и да било болест да боледуваше.)</verse>
				<verse number="5">Таму имаше еден човек, кој боледуваше веќе триесет и осум години.</verse>
				<verse number="6">Исус го виде како лежи и знаејќи дека веќе долго време боледува, му рече: „Сакаш ли да оздравиш?“</verse>
				<verse number="7">„Господине“, - Му одговори болниот - „нема кој да ме спушти во бањата кога ќе се разбранува водата. Додека јас да втасам - друг слегува пред мене!“.</verse>
				<verse number="8">„Стани, земи си ја постилката и оди си, зашто Јас те исцелив!“ - му рече Исус.</verse>
				<verse number="9">Човекот веднаш оздраве, си ја зеде постилката и почна да оди. Но тој ден беше сабота,</verse>
				<verse number="10">па затоа еврејските верски водачи му рекоа на исцелениот: „Сабота е! Забрането е да ја носиш постилката!“</verse>
				<verse number="11">Тој им одговори: „Човекот што ме исцели, ми рече: ,Земи си ја постилката и оди!‘“</verse>
				<verse number="12">„Кој е тој човек што ти го рекол тоа?“ - го прашаа тие.</verse>
				<verse number="13">Излекуваниот, пак, не знаеше Кој е тој човек, затоа што Исус се беше повлекол од толпата народ што беше на тоа место.</verse>
				<verse number="14">Подоцна, Исус го сретна во храмот и му рече: „Сега оздраве; не греши повеќе, за да не те снајде нешто уште полошо!“</verse>
				<verse number="15">Човекот си замина и им кажа на еврејските верски водачи дека Оној што го исцели е Исус.</verse>
				<verse number="16">Поради ова, еврејските верски водачи почнаа да Го прогонуваат Исуса, зашто вакви работи правеше во саботите.</verse>
				<verse number="17">Но Исус им одговори: „Мојот небесен Татко не престанува да работи, па и Јас работам.“</verse>
				<verse number="18">Заради ова, еврејските верски водачи уште поцврсто беа решени да Го убијат, зашто Тој не само што ја прекршуваше уредбата за саботата, туку и Бога Го нарекуваше Свој Татко, изедначувајќи се така со Бог.</verse>
				<verse number="19">Во одговор, Исус им рече: „Ве уверувам дека Синот не може да прави ништо сам од Себе; Тој го прави само она што го гледа кај Татка си. Тоа што го прави Таткото, го прави и Синот.</verse>
				<verse number="20">Зашто, Таткото Го сака Синот и Му покажува се што прави. Тој преку Синот ќе покаже и поголеми дела од ова исцелување, за вие да се чудите.</verse>
				<verse number="21">Зашто, како што Таткото ги подига мртвите и ги оживува, исто така и Синот оживува кого сака.</verse>
				<verse number="22">Зашто Таткото не суди никого, туку сето право да суди Му Го предаде на Синот,</verse>
				<verse number="23">за сите да Го почитуваат Синот, исто како што Го почитуваат Таткото. Оној што не Го почитува Синот, не Го почитува ни Таткото, Кој Го испрати.</verse>
				<verse number="24">Ве уверувам дека секој што ја слуша Мојата порака и верува во Бога, Кој Ме испрати, има вечен живот и нема да биде осуден за своите гревови, зашто таквиот веќе преминал од смрт во живот.</verse>
				<verse number="25">Ве уверувам дека доаѓа време, и веќе е дојдено, кога мртвите ќе го слушнат Мојот глас - гласот на Божјиот Син. Оние што Му биле послушни - ќе живеат!</verse>
				<verse number="26">Зашто, како што Таткото е извор на живот, така Му даде и на Синот да биде извор на живот.</verse>
				<verse number="27">Тој Му даде на Синот и право да суди, затоа што Тој е Синот Човечки.</verse>
				<verse number="28">Не чудете се на ова, зашто доаѓа часот кога сите покојници ќе го слушнат гласот на Божјиот Син</verse>
				<verse number="29">и ќе излезат од гробовите: оние што правеле добро - ќе воскреснат за да живеат вечно, а оние што вршеле зло - ќе воскреснат за да бидат осудени на вечна казна!</verse>
				<verse number="30">Јас не можам ништо да направам самоволно. Судам онака како што Ми кажува небесниот Татко, и Мојот суд е праведен, зашто не постапувам самоволно, туку според волјата на Бог, Кој Ме прати.</verse>
				<verse number="31">Ако Јас сведочам Сам за Себе, Моето сведоштво нема да вреди.</verse>
				<verse number="32">Но постои Друг што сведочи за Мене и знам дека она што Тој го сведочи за Мене, вреди.</verse>
				<verse number="33">Вие самите испративте пратеници кај Јован Крстител и тој ви ја кажа вистината.</verse>
				<verse number="34">Јас немам потреба од човечко одобрување; а овие работи ви ги кажувам за вие да се спасите.</verse>
				<verse number="35">Јован беше светилка која гореше и светеше. И за тоа кратко време вие со задоволство и се радувавте на неговата светлина.</verse>
				<verse number="36">Јас, пак, имам сведоштво со поголема тежина од она на Јован. Делата што Мојот Татко Ми ги довери да ги извршам, и кои Јас ги извршувам, сведочат дека сум испратен од небесниот Татко.</verse>
				<verse number="37">И Таткото, Кој Ме прати, исто така сведочи за Мене, но вие никогаш не сте го послушале Неговиот глас ниту пак сте го виделе Неговиот лик.</verse>
				<verse number="38">А и Неговиот збор не се задржува во вас, затоа што не верувате во испратениот од Него.</verse>
				<verse number="39">Вие го проучувате Светото Писмо, зашто верувате дека во него ќе најдете вечен живот за себе - а токму таму се говори за Мене!</verse>
				<verse number="40">Па сепак, вие не сакате да дојдете кај Мене и да примите живот.</verse>
				<verse number="41">Јас не сакам слава од луѓето;</verse>
				<verse number="42">а вас ве познавам и знам дека во себе немате љубов спрема Бог.</verse>
				<verse number="43">Јас дојдов во името на Мојот Татко, а вие не Ме примате. Ако некој друг дојде во свое име, него ќе го примите!</verse>
				<verse number="44">Како можете да верувате, кога еден на друг си давате слава, а славата од Единствениот Бог не ја посакувате!?</verse>
				<verse number="45">Немојте да мислите дека Јас ќе бидам Тој што ќе ве обвини пред небесниот Татко. Мојсеј - оној на кого се надевате - тој ќе ве обвини.</verse>
				<verse number="46">Да му верувавте на Мојсеј, ќе ми верувавте и Мене, затоа што тој има пишувано за Мене.</verse>
				<verse number="47">Но штом не верувате во она што тој го напиша, како ќе верувате во ова што Јас го зборувам!?“</verse>
			</chapter>
			<chapter number="6">
				<verse number="1">По ова, Исус отиде од другата страна на Галилејското Езеро (или како што поинаку се нарекува - Тибериско Море).</verse>
				<verse number="2">Многуброен народ постојано Го следеше, бидејќи ги гледаше чудата на исцелување што Тој ги правеше над болните.</verse>
				<verse number="3">Исус се искачи на планината и таму седна со Своите ученици.</verse>
				<verse number="4">Наскоро доаѓаше еврејскиот празник Пасха.</verse>
				<verse number="5">Кога Исус го подигна својот поглед и забележа дека многуброен народ доаѓа кај Него, му се обрати на Филип: „Каде да купиме леб за да ги нахраниме луѓево?“</verse>
				<verse number="6">Исус го рече ова за да види што ќе му одговори Филип, бидејќи Исус знаеше што ќе прави.</verse>
				<verse number="7">„За да добие секој од нив барем по едно залаче, ќе треба да купиме леб за повеќе од двесте денарии!“ - одговори Филип.</verse>
				<verse number="8">Тогаш Андреј, еден од Исусовите ученици и брат на Симон Петар, Му рече:</verse>
				<verse number="9">„Овде се наоѓа едно момче кое има пет јачменови лебови и две риби; но што е тоа за толку многу народ!?“</verse>
				<verse number="10">„Кажете им на луѓето да седнат“ - рече Исус. На тоа место имаше многу трева, па луѓето испоседнаа, а на број беа околу пет илјади, сметајќи ги само мажите.</verse>
				<verse number="11">Тогаш Исус ги зеде лебовите, и откако Му заблагодари на Бог, им ги раздели на поседнатите луѓе, а им раздели и од рибите, на секој колку што сакаше.</verse>
				<verse number="12">Кога народот се најаде, Исус им рече на Своите ученици: „Соберете ги парчињата што останаа, ништо да не пропадне.“</verse>
				<verse number="13">Од петте јачменови лебови, тие собраа и наполнија дванаесет кошници со парчиња што им останаа на луѓето кои јадеа.</verse>
				<verse number="14">Кога го видоа чудото што Исус го направи, луѓето говореа: „Овој навистина е Пророкот чие доаѓање на светот ни беше предвестено!“</verse>
				<verse number="15">Но, Исус, кога дозна дека наумиле сосила да Го зграпчат и да Го прогласат за цар, повторно се повлече сам во гората.</verse>
				<verse number="16">На квечерина, учениците на Исус слегоа до езерото.</verse>
				<verse number="17">Се качија во едно бротче и се упатија кон Кафарнаум, од другата страна на езерото. Веќе се беше стемнило, а Исус се уште не беше дошол кај нив.</verse>
				<verse number="18">Почна да дува силен ветер од кој езерото се разбранува.</verse>
				<verse number="19">Кога извеслаа околу четири до пет километри, тие Го видоа Исуса како се доближува до бротчето, одејќи по езерото, и се исплашија.</verse>
				<verse number="20">А Тој им рече: „Јас сум! Не плашете се!“</verse>
				<verse number="21">Тогаш тие се осмелија да Го примат во бротчето и бротчето веднаш се најде на оној дел од брегот каде што се беа упатиле!</verse>
				<verse number="22">Следниот ден, многубројниот народ што остана од другата страна на езерото, забележа дека таму имаше само едно бротче, а знаеја дека Исус не влезе во него со учениците, туку тие заминаа без Него.</verse>
				<verse number="23">Потоа пристигнаа од Тиберија и други бротчиња и пристанаа близу до местото каде што беа јале од лебот, што Господ го благослови.</verse>
				<verse number="24">Кога луѓето видоа дека ги нема ни Исуса, ни Неговите ученици, влегоа во бротчињата и отидоа во Кафарнаум, за да Го бараат.</verse>
				<verse number="25">Кога луѓето Го најдоа Исуса, од другата страна на езерото, Го прашаа: „Раби, кога пристигна овде?“</verse>
				<verse number="26">Исус им одговори: „Вистина е дека вие не Ме барате затоа што ги разбравте Моите чуда, туку затоа што јадевте од лебовите и се наситивте!</verse>
				<verse number="27">Престанете да се грижите само за храната што се расипува! Погрижете се за храната што дава вечен живот, која ќе ви ја дадам Јас, Синот Човечки, затоа што, Бог, небесниот Татко, Ми го даде тоа право!“</verse>
				<verse number="28">„Што треба да правиме, за да го исполниме она што Бог го бара од нас?“ - го прашаа тие.</verse>
				<verse number="29">Исус им одговори: „Бог бара од вас да верувате во Оној што Тој Го прати.“</verse>
				<verse number="30">Тогаш тие Му рекоа: „Какво чудо ќе направиш, за да видиме, па да Ти поверуваме? Што ќе направиш?</verse>
				<verse number="31">Нашите предци јадеа мана во пустината, како што стои запишано: ,Бог им даде да јадат леб од небото‘.“</verse>
				<verse number="32">Исус, пак, им одговори: „Ве уверувам дека не беше Мојсеј тој што ви даде леб од небото, туку Мојот Татко. И сега Мојот Татко ви го нуди вистинскиот Леб од небото.</verse>
				<verse number="33">Зашто, Лебот што ви го дава Бог е Оној што слезе од небото, за да му даде живот на светот.“</verse>
				<verse number="34">„Господине“, - му рече народот - „давај ни го тој леб секогаш!“</verse>
				<verse number="35">Исус им рече: „Јас сум животодавниот Леб! Оној што доаѓа кај Мене никогаш нема да огладни и оној што верува во Мене никогаш нема да ожедни.</verse>
				<verse number="36">Но ви реков дека, иако Ме видовте, сепак не верувате во Мене.</verse>
				<verse number="37">Секој што Ми е даден од Татко Ми, ќе дојде кај Мене, а Јас нема да одбијам ниту еден од оние што доаѓаат кај Мене.</verse>
				<verse number="38">Јас не слегов од небото за да ја вршам Својата волја, туку да ја вршам волјата на Бог, Кој Ме прати.</verse>
				<verse number="39">А волјата на Бог, Кој Ме прати е да не изгубам ниту еден од оние што Тој ми ги даде, туку на крајот сите да ги воскреснам за вечен живот.</verse>
				<verse number="40">Волјата на Мојот небесен Татко е: секој што го гледа Синот и верува во Него, да има вечен живот и на крајот Јас да го воскреснам.“</verse>
				<verse number="41">Тогаш Евреите почнаа незадоволно да мрморат против Исус, затоа што рече: „Јас сум Лебот што слезе од небото!“</verse>
				<verse number="42">Говореа: „Зар Овој не е Исус, синот на Јосиф, и зар не ги познаваме татко Му и мајка Му!? Како може да вели дека Тој слегол од небото!?“</verse>
				<verse number="43">Исус им одговори: „Не мрморете помеѓу себе!</verse>
				<verse number="44">Никој не може да дојде кај Мене, ако небесниот Татко, Кој Ме прати, не го привлече; а на крајот, Јас ќе го воскреснам за вечен живот!</verse>
				<verse number="45">Во пророчките книги на Светото Писмо стои запишано: ,Бог ќе ги научи сите‘. Секој што Го слуша небесниот Татко и учи од Него, доаѓа кај Мене.</verse>
				<verse number="46">Тоа не значи дека некој Го видел Бог, освен Оној Кој потекнува од Бога. Само Тој го видел Таткото.</verse>
				<verse number="47">Ве уверувам дека оној што верува во Мене, веќе има вечен живот.</verse>
				<verse number="48">Јас сум животодавниот Леб.</verse>
				<verse number="49">Вашите предци јадеа мана во пустината, но потоа умреа.</verse>
				<verse number="50">Еве Го Лебот што слегува од небото, за секој да може да јаде од Него и да не умре.</verse>
				<verse number="51">Јас сум животодавниот Леб Кој слезе од небото! Кој се храни од овој Леб - ќе живее вечно! А Лебот што Јас ќе го дадам за животот на светот е Моето тело.“</verse>
				<verse number="52">Тогаш Евреите почнаа одново да се препираат помеѓу себе, велејќи: „Како може Овој да ни го даде Своето тело да се храниме со Него!?“</verse>
				<verse number="53">Исус, пак, им рече: „Ве уверувам дека, доколку не се храните од телото на Синот Човечки и не се напојувате од Неговата крв - ќе немате живот во себе!</verse>
				<verse number="54">Оној што се храни од Моето тело и се напојува од Мојата крв, има вечен живот и на крајот, Јас ќе го воскреснам.</verse>
				<verse number="55">Моето тело е вистинска храна и Мојата крв е вистинска напивка.</verse>
				<verse number="56">Кој се храни од Моето тело и се напојува од Мојата крв, живее во Мене и Јас во него.</verse>
				<verse number="57">Мене Ме испрати живиот Татко, и како што причина за Моето живеење е Таткото, така и оној што се храни од Мене ќе живее заради Мене.</verse>
				<verse number="58">Лебот што слезе од небото не е како лебот што вашите предци го јадеа, а потоа умреа; тој што го јаде овој Леб - ќе живее вечно!“</verse>
				<verse number="59">Исус ги изрече овие зборови додека поучуваше во синагогата, во градот Кафарнаум.</verse>
				<verse number="60">Кога го слушнаа тоа, голем број од следбениците на Исус рекоа: „Тешко е ова учење; кој може да го слуша!?“</verse>
				<verse number="61">Свесен дека Неговите ученици мрморат за тоа, Исус им рече: „Зар ова ве натера да потклекнете!?</verse>
				<verse number="62">А што, ако Ме видите Мене, Синот Човечки, како се искачувам на небото, каде што бев порано!?</verse>
				<verse number="63">Духот е Тој што дава живот, а не човечкото тело. Зборовите што ви ги кажав се од тој животодавен Дух.</verse>
				<verse number="64">Но меѓу вас има некои што не веруваат.“ Исус го рече ова, зашто од почетокот знаеше кои се тие што не веруваат и кој ќе Го предаде.</verse>
				<verse number="65">Потоа им рече: „Затоа ви реков дека никој не може да дојде кај Мене, ако тоа не му е овозможено од небесниот Татко.“</verse>
				<verse number="66">Од тој момент многумина од Неговите ученици Го напуштија и престанаа да одат со Него.</verse>
				<verse number="67">Тогаш Исус им рече на Дванаесеттемина: „Ако сакате, можете и вие да си заминете“.</verse>
				<verse number="68">Симон Петар Му одговори: „Господе, кај кого да одиме? Твоите зборови носат вечен живот!</verse>
				<verse number="69">Ние веруваме во Твоите зборови и знаеме дека Ти си Светецот, Кој ни дојде од Бога.“</verse>
				<verse number="70">Исус, пак, им одговори: Нели Јас ве избрав вас дванаесеттемина? Па сепак, еден од вас е ѓавол.“</verse>
				<verse number="71">Тоа го рече за Јуда, синот на Симон Искариот, еден од дванаесеттемина, кој имаше намера да Го предаде.</verse>
			</chapter>
			<chapter number="7">
				<verse number="1">По ова, Исус се движеше во границите на Галилеја. Тој повеќе не сакаше да се задржува во Јудеја, затоа што еврејските верски водачи сакаа да Го убијат.</verse>
				<verse number="2">Наближуваше еврејскиот празник Сеници.</verse>
				<verse number="3">Неговите браќа Му рекоа: „Оди во Јудеја, за да можат Твоите следбеници да ги видат делата што ги вршиш!</verse>
				<verse number="4">Никој не дејствува во тајност, ако сака да стане познат. Штом ги правиш овие чуда, тогаш објави му се на светот!“</verse>
				<verse number="5">(Зашто, ни Неговите браќа не веруваа во Него.)</verse>
				<verse number="6">Исус им одговори: „Се уште не е дојден вистинскиот момент за Мене, а за вас секое време е погодно.</verse>
				<verse number="7">Вас светот не може да ве мрази, а Мене Ме мрази, затоа што постојано му зборувам за неговите зли дела и гревови.</verse>
				<verse number="8">Одете вие на празникот. За Мене се уште не е погоден моментот да тргнам на овој празник во Ерусалим.“</verse>
				<verse number="9">Тој го рече тоа, и остана во Галилеја.</verse>
				<verse number="10">А кога Неговите браќа заминаа на празникот, тогаш и Исус се искачи во Ерусалим, но не јавно, туку скришно.</verse>
				<verse number="11">Еврејските верски водачи, пак, Го бараа за време на празникот и прашуваа: „Каде е Тој?“</verse>
				<verse number="12">Во толпата народ многу се шепотеше за Исус. Едни велеа дека е добар, а други велеа: „Тој го мами народот!“</verse>
				<verse number="13">Но, никој не зборуваше јавно за Него, поради страв од еврејските верски водачи.</verse>
				<verse number="14">Кон средината на празникот, Исус се искачи во храмот и почна да поучува.</verse>
				<verse number="15">Тогаш еврејските верски водачи се зачудија и рекоа: „Од каде Му на Овој Човек такво знаење, кога никогаш не се школувал!?“</verse>
				<verse number="16">Исус, пак, им одговори: „Тоа што го проповедам не сум го измислил Јас, туку произлегува од Бога, Кој Ме испрати.</verse>
				<verse number="17">Тој што сака да ја извршува Божјата волја, ќе знае дали ова учење е од Бога, или Јас во Свое име зборувам.</verse>
				<verse number="18">Тој што зборува во свое име се обидува себеси да се прослави. Човекот, пак, што настојува да го прослави Оној што Го испратил, е чесен и во Него нема неправда.</verse>
				<verse number="19">Зар Мојсеј не ви го даде Божјиот закон? Па сепак, никој од вас не постапува според тој Закон, туку сакате да Ме убиете!“</verse>
				<verse number="20">„Ти си полудел!“ - му одговорија од толпата - „Кој сака да те убие!?“</verse>
				<verse number="21">Исус им одговори: „Исцелив еден човек во сабота и сите се стаписавте!</verse>
				<verse number="22">Мојсеј ви го воспостави обрежувањето (не дека е од Мојсеј, туку од патријарсите е), и вие и во саботен ден ги обрежувате вашите синови.</verse>
				<verse number="23">Штом вршите обрежување во саботен ден и сметате дека со тоа не се прекршува Законот на Мојсеј, тогаш зошто сте бесни на Мене поради тоа што исцелив човек во сабота!?</verse>
				<verse number="24">Не судете површно, туку судете справедливо!“</verse>
				<verse number="25">Тогаш некои од жителите на Ерусалим рекоа: „Зар не е овој човекот што Го бараат за да Го убијат?</verse>
				<verse number="26">А ете, Тој јавно зборува и никој ништо не Му вели! Можеби старешините сфатиле дека Тој е Месијата!?</verse>
				<verse number="27">Но сите ние знаеме од каде е овој човек, а кога ќе дојде Месијата - никој нема да знае од каде е!“</verse>
				<verse number="28">Додека поучуваше во храмот, Исус извика: “Дали навистина Ме знаете и дали знаете од каде Сум? Јас не дојдов Сам од Себе! Тој што Ме испрати е вистинит, но вие не Го познавате.</verse>
				<verse number="29">А Јас Го знам Тој што Ме прати, зашто од Него дојдов.“</verse>
				<verse number="30">Тогаш сакаа да Го уапсат, но никој не крена рака на Него, зашто се уште не беше дошол часот што Тој го определи за тоа.</verse>
				<verse number="31">Од толпата народ собрана во храмот, многумина поверуваа во Него и говореа: „Кога ќе дојде Месијата зарем ќе направи повеќе чуда од Овој Човек!?“</verse>
				<verse number="32">Кога фарисеите слушнаа дека толпата народ така шепоти за Исус, во договор со свештеничките поглавари испратија стражари за да Го уапсат Исуса.</verse>
				<verse number="33">Но Исус им рече: “Кај вас ќе бидам уште малку време, а потоа ќе се вратам кај Оној што Ме испрати.</verse>
				<verse number="34">Ќе Ме барате, но нема да можете да Ме најдете, зашто вие не можете да дојдете таму каде што ќе бидам Јас.“</verse>
				<verse number="35">Еврејските верски водачи почнаа да се прашуваат еден со друг: “Каде наумил да оди, кога вели дека нема да можеме да Го најдеме!? Да нема намера да оди кај грчката дијаспора, за да ги поучува Грците?</verse>
				<verse number="36">Што значат овие Негови изјави: ,Ќе Ме барате, но нема да можете да Ме најдете‘ и ,вие не можете да дојдете таму каде што ќе бидам Јас‘?“</verse>
				<verse number="37">А во последниот и најважен ден од празникот, Исус застана и извика: „Кој е жеден, нека дојде кај Мене да пие!</verse>
				<verse number="38">Како што вели Светото Писмо: „Реки животодавна вода ќе потечат од срцето на оној што верува во Мене!“</verse>
				<verse number="39">(Исус ова го рече за Светиот Дух, Кого имаше намера да им Го даде на оние кои поверуваа во Него. Светиот Дух се уште не му беше даден никому, бидејќи Исус се уште не беше целосно прославен.)</verse>
				<verse number="40">Кога народот го слушнаа ова, некои од нив рекоа: „Овој мора да е претскажаниот Пророк!“</verse>
				<verse number="41">Други велеа: „Овој е Месијата!“ Но останатите говореа: „Зар од Галилеја ќе дојде Месијата!?</verse>
				<verse number="42">Зарем Светото Писмо не вели дека Месијата ќе дојде од поколението на Давид и од родниот град на Давид?“</verse>
				<verse number="43">Така настана поделба меѓу луѓето во однос на Исус.</verse>
				<verse number="44">Некои од нив сакаа да Го уапсат, но никој не посегна по Него.</verse>
				<verse number="45">Стражарите, пак, се вратија кај свештеничките поглавари и кај фарисеите, а тие ги запрашаа: „Зошто не Го уапсивте?“</verse>
				<verse number="46">„Никој никогаш не зборувал така како што зборува Овој Човек!“ - одговорија стражарите.</verse>
				<verse number="47">Фарисеите, пак, им рекоа: „Да не се прелажавте и вие?</verse>
				<verse number="48">Не гледате ли дека никој од старешините и од фарисеите не верува во Него!?</verse>
				<verse number="49">Но овој проклет народ, кој не го знае Мојсеевиот Закон, се заведува по Него!“</verse>
				<verse number="50">Меѓу фарисеите беше и Никодим, кој порано беше Го посетил Исуса; тој им рече:</verse>
				<verse number="51">„Нашиот закон не дозволува некој да биде осуден, без претходно да биде сослушан и да се дознае што направил!“</verse>
				<verse number="52">Тие, пак, му одговорија: „И ти ли си од Галилеја!? Проучи ги светите писма и увери се дека никаков пророк нема да дојде од Галилеја!“</verse>
				<verse number="53">Потоа тие се разотидоа, секој во својот дом.</verse>
			</chapter>
			<chapter number="8">
				<verse number="1">Потоа Исус отиде на Маслиновата Гора.</verse>
				<verse number="2">Следното утро, Тој повторно дојде во храмот. Сиот народ доаѓаше кај Него, а Тој, седејќи, ги поучуваше.</verse>
				<verse number="3">Вероучителите и фарисеите доведоа една жена што беше фатена во прељуба, па откако ја поставија насреде,</verse>
				<verse number="4">Му рекоа: „Учителе, оваа жена е фатена на дело како врши прељуба.</verse>
				<verse number="5">Во нашиот Закон Мојсеј заповедал таквите жени да бидат каменувани. Што велиш Ти?“</verse>
				<verse number="6">Тие Му го рекоа ова на Исус за да видат што ќе стори, надевајќи се дека ќе има за што да Го обвинат. Исус се наведна и почна со прстот да пишува по земјата.</verse>
				<verse number="7">Но бидејќи тие упорно Го прашуваа, Тој се исправи и им рече: „Тој што меѓу сите вас е без грев, прв нека фрли камен на неа!“</verse>
				<verse number="8">Потоа повторно се наведна и продолжи да пишува по земјата.</verse>
				<verse number="9">Кога обвинителите го слушнаа тоа, еден по еден почнаа да си заминуваат, на чело со старешините, се додека не останаа само Исус и жената, која стоеше на средината.</verse>
				<verse number="10">Исус се исправи и ја праша: „Жено, каде се луѓето што те обвинуваа? Никој ли не те осуди?“</verse>
				<verse number="11">„Никој, Господине!“ - Му одговори таа. „Тогаш ни Јас не те осудувам; оди си и отсега не греши“ - и рече Исус.</verse>
				<verse number="12">Подоцна, Исус повторно им зборуваше на фарисеите: „Јас сум Светлината на светот! Секој што ќе биде Мој следбеник ќе ја има животодавната Светлина и никогаш нема да талка во темнина!“</verse>
				<verse number="13">Тогаш фарисеите Му рекоа: „Еве, сега Самиот сведочиш за Себе! Значи, Твоето сведоштво не е веродостојно!“</verse>
				<verse number="14">Исус им одговори: „И да сведочам Сам за Себе, тоа што го кажувам е веродостојно, затоа што Јас знам од каде дојдов и каде заминувам. А вие не знаете ниту од каде доаѓам, ниту каде заминувам.</verse>
				<verse number="15">Вие судите според човечки мерила, а Јас никого не судам.</verse>
				<verse number="16">А, и ако судам, Мојот суд е справедлив, бидејќи тоа не го правам Сам, туку заедно со Таткото што Ме испрати.</verse>
				<verse number="17">Во вашиот Закон стои запишано дека сведоштвото од двајца се смета за веродостојно.</verse>
				<verse number="18">Јас сведочам за Себе и Мојот Татко што Ме испрати сведочи за Мене.“</verse>
				<verse number="19">Тогаш тие Го прашаа: „Каде е Твојот Татко?“ Исус им одговори: „Ниту Мене Ме познавате, ниту Мојот Татко Го познавате! Кога би Ме знаеле Мене, би Го знаеле и Мојот Татко!“</verse>
				<verse number="20">Овие зборови Тој ги кажа кај ризницата, додека поучуваше во храмот и никој не Го уапси, зашто се уште не беше дошол Неговиот час.</verse>
				<verse number="21">Потоа Исус повторно им се обрати и им рече: „Јас си заминувам, а вие ќе Ме барате, но ќе умрете со непростени гревови! Вие не можете да дојдете таму каде што Јас заминувам!“</verse>
				<verse number="22">Еврејските верски водачи си велеа: „Да не изврши самоубиство, штом вели: ,Вие не можете да дојдете таму каде што Јас заминувам!‘?“</verse>
				<verse number="23">Исус им рече: „Вие му припаѓате на овој свет долу, а Јас доаѓам од горе. Вие сте од овој свет, а Јас не сум од овој свет.</verse>
				<verse number="24">Затоа ви реков дека ќе умрете со непростени гревови. Ако не поверувате дека Јас Сум Тој што Сум - ќе умрете со непростени гревови!</verse>
				<verse number="25">„Кој си Ти?“ - Го прашаа тие. Исус им одговори: „Што ви кажував од почетокот?</verse>
				<verse number="26">Имам многу работи за вас да зборувам и за многу нешта да ве судам, но нема да го сторам тоа. Оној што Ме испрати е вистинит и Јас го зборувам само она што сум го чул од Него.“</verse>
				<verse number="27">Тие не сфатија дека им зборува за небесниот Татко.</verse>
				<verse number="28">Исус продолжи: „Кога ќе Го подигнете Синот Човечки, тогаш ќе дознаете дека Јас Сум Тој што Сум и дека Сам од Себе ништо не правам, туку ги зборувам овие работи онака како што Ме упати Таткото.</verse>
				<verse number="29">Тој што Ме испрати е со Мене. Тој не Ме остава Сам, затоа што Јас секогаш постапувам онака како што Тој сака да постапувам.“</verse>
				<verse number="30">Додека го зборуваше ова, многумина поверуваа во Него.</verse>
				<verse number="31">Тогаш Исус им се обрати на Евреите кои поверуваа во Него: „Вие ќе бидете Мои вистински ученици, ако се придржувате до Моето учење.</verse>
				<verse number="32">Тогаш ќе ја запознаете вистината, и вистината ќе ве ослободи.“</verse>
				<verse number="33">Тие Му одговорија: „Ние сме потомци на Авраам и никогаш никому не сме му робувале; што сакаш да кажеш кога велиш дека ќе бидеме слободни!?“</verse>
				<verse number="34">Исус им одговори: „Ве уверувам дека секој што греши му робува на гревот.</verse>
				<verse number="35">А робот не останува трајно во семејството. Синот е трајно член на семејството.</verse>
				<verse number="36">Ако Синот ве ослободи, ќе бидете навистина слободни!</verse>
				<verse number="37">Знам дека сте потомци на Авраам, но сакате да Ме убиете, затоа што не сакате да го прифатите Моето учење.</verse>
				<verse number="38">Јас го кажувам она што сум го видел кај Таткото. Вие постапувате онака како што ве научил вашиот татко!“</verse>
				<verse number="39">„Нашиот татко е Авраам!“ - Му одговорија тие. Исус им рече: „Да бевте Авраамови деца, ќе постапувавте онака како што постапуваше Авраам.</verse>
				<verse number="40">Но вие сега сакате да Ме убиете, Мене, Човекот што ви ја зборува вистината што ја чул од Бога. Авраам не правеше така!</verse>
				<verse number="41">Вие го правите она што го прави и вашиот татко!“ „Ние не сме вонбрачни деца!“ - Му одговорија тие - „Еден Татко имаме, а тоа е Бог!“</verse>
				<verse number="42">Исус им рече: „Ако Бог беше ваш Татко, вие ќе Ме сакавте, зашто Јас дојдов од Бог и сега сум овде. Не дојдов само по Своја одлука, туку Тој Ме испрати.</verse>
				<verse number="43">Зошто не разбирате што ви зборувам? - Затоа што не можете да ја поднесете Мојата порака!</verse>
				<verse number="44">Вашиот татко е Ѓаволот, и вие со задоволство ги извршувате неговите желби. Тој беше човекоубиец од почетокот и никогаш не бил на страната на вистината, зашто во него нема вистина. Кога лаже, тоа произлегува од неговиот карактер, зашто тој е лажго и татко на лагата.</verse>
				<verse number="45">А мене не Ми верувате, зашто Јас ја кажувам вистината.</verse>
				<verse number="46">Кој од вас може да Ме обвини за грев? Ако, пак, ја зборувам вистината, тогаш зошто не Ми верувате?</verse>
				<verse number="47">Оној што е од Бога, ги слуша Божјите зборови, а вие не сте од Бога и затоа не сакате да слушате.“</verse>
				<verse number="48">Еврејските верски водачи Му рекоа на Исуса: „Зар не сме во право кога велиме дека Ти си Самарјанец и дека си обземен од демон!?“</verse>
				<verse number="49">Исус им одговори: „Јас немам демон во Себе, зашто Го почитувам Мојот небесен Татко, а вие Ме срамотите.</verse>
				<verse number="50">Иако, Јас не барам слава за Себе, Бог бара да Ме почитувате и Тој ќе суди за тоа.</verse>
				<verse number="51">Ве уверувам дека тој што се држи до Моето учење, никогаш нема да умре!“</verse>
				<verse number="52">Еврејските верски водачи Му рекоа: „Сега сме уверени дека си обземен од демон! Авраам умре и пророците умреа, а Ти велиш: ,Тој што се држи до Моето учење, никогаш нема да умре!‘</verse>
				<verse number="53">Зар си Ти поголем од нашиот татко Авраам, кој сепак умре!? А и пророците умреа. Што се замислуваш Ти!?“</verse>
				<verse number="54">Исус им одговори: „Ако Јас самиот си придавам чест, Мојата слава е ништожна. Мојот Татко е Тој што Ме прославува - Оној, за Кого вие велите дека е ваш Бог,</verse>
				<verse number="55">а никогаш не сте Го познавале. Јас, пак, Го знам. Кога би рекол дека не Го знам, би бил лажливец како вас. Но Јас Го знам и го извршувам тоа што Тој ќе го каже.</verse>
				<verse number="56">Вашиот прататко Авраам се радуваше во очекувањето да го види денот на Моето доаѓање; тој го виде и беше пресреќен.“</verse>
				<verse number="57">„Како си можел да го видиш Авраам, кога немаш ни педесет години!?“ - Му рекоа еврејските верски водачи.</verse>
				<verse number="58">Исус им одговори: „Ве уверувам дека уште пред да се роди Авраам, ЈАС СУМ!“</verse>
				<verse number="59">Тогаш тие зедоа камења за да фрлаат по Него, но Исус се скри и го напушти храмот.</verse>
			</chapter>
			<chapter number="9">
				<verse number="1">Одејќи така, Исус виде еден човек, кој беше слеп од раѓање.</verse>
				<verse number="2">Неговите ученици Го запрашаа: „Учителе, зошто овој човек се родил слеп? Дали поради негов грев или поради грев на неговите родители?“</verse>
				<verse number="3">„Неговото слепило не е ни поради негов грев, ни поради грев на неговите родители“ - им одговори Исус. „Но поради неговото слепило, ќе се пројават Божјите дела над него.</verse>
				<verse number="4">Додека е ден, ние треба да го извршуваме тоа што од Мене го сака Оној што Ме испрати. Доаѓа ноќ, кога никој не ќе може да работи.</verse>
				<verse number="5">Додека сум во светот, Јас сум Светлина за светот.“</verse>
				<verse number="6">Штом го рече тоа, Исус плукна на земјата и со плунката направи кал. Со неа му ги намачка очите на слепиот</verse>
				<verse number="7">и му рече: „Оди, измиј се во бањата Шилоах“ (во превод значи: ,Испратен‘). Тој отиде, и откако се изми, се врати гледајќи!</verse>
				<verse number="8">Неговите соседи и оние што порано го гледаа како проси, велеа: „Зар овој не е човекот што седеше и просеше?“</verse>
				<verse number="9">Едни велеа: „Тој е!“ Други велеа: „Не е тој, туку само личи на него!“ А самиот тој велеше: „Јас сум тој човек!“</verse>
				<verse number="10">Тогаш тие го прашаа: „Па како ти се отворија очите?“</verse>
				<verse number="11">Тој им одговори: „Еден човек, по име Исус, направи кал, ми ги намачка очите и ми рече: ,Оди во бањата Шилоах и измиј се!‘ Откако отидов и се измив - прогледав!“</verse>
				<verse number="12">Тие го прашаа: „Каде е Тој човек?“ “Не знам“ - одговори тој.</verse>
				<verse number="13">Потоа го доведоа човекот што порано беше слеп кај фарисеите.</verse>
				<verse number="14">А тој ден кога Исус направи кал и му ги отвори очите беше сабота.</verse>
				<verse number="15">Фарисеите повторно почнаа да го распрашуваат, како прогледал. „Ми стави кал на очите“ - им одговори тој - „Потоа се измив, и еве - гледам!“</verse>
				<verse number="16">Тогаш некои од фарисеите рекоа: „Овој човек не е од Бога, бидејќи не ја почитува саботата!“ Други, пак, велеа: „Како може грешен човек да прави вакви чуда!?“ Во врска со ова, се јави раздор меѓу нив.</verse>
				<verse number="17">Затоа повторно му се обратија на слепиот: „Што мислиш ти за човекот што ти ги отворил очите?“ “Пророк е!“ - одговори тој.</verse>
				<verse number="18">Но еврејските верски водачи не му поверуваа дека бил слеп и прогледал, па затоа ги повикаа неговите родители,</verse>
				<verse number="19">и ги запрашаа: „Ова ли е вашиот син за кого тврдите дека се родил слеп? Како тоа сега гледа?“</verse>
				<verse number="20">Неговите родители им одговорија: „Знаеме дека ова е нашиот син, кој се роди слеп.</verse>
				<verse number="21">Но, како тоа сега гледа - не знаеме. Ниту, пак, го знаеме Човекот што му ги отворил очите. Прашајте го него, тој е возрасен и самиот може да зборува за себе!“</verse>
				<verse number="22">(Неговите родители постапија вака, затоа што се плашеа од еврејските верски водачи. Причината за нивниот страв беше тоа што еврејските верски водачи се договорија да го исклучат од синагогата секој оној што ќе каже дека Исус е Месијата.</verse>
				<verse number="23">Затоа неговите родители рекоа: „Тој е возрасен, него прашајте го!“)</verse>
				<verse number="24">Така тие по вторпат го повикаа човекот што беше слеп и му рекоа: „Биди искрен пред Бог! Ние знаеме дека Тој човек е грешник!“</verse>
				<verse number="25">„Јас не знам дали е Тој грешник“, - им одговори тој - „но, една работа знам: слеп бев, а сега гледам!“</verse>
				<verse number="26">На тоа тие му рекоа: „Што ти направи? Како ти ги отвори очите?“</verse>
				<verse number="27">„Веќе ви кажав“, - им одговори тој - „но вие не слушате! Зошто повторно сакате да чуете? Да не сакате и вие да станете Негови ученици?“</verse>
				<verse number="28">Тие почнаа да го навредуваат, велејќи: „Ти си Негов ученик, а ние сме ученици на Мојсеј!</verse>
				<verse number="29">Ние знаеме дека Бог му зборувал на Мојсеј, а не знаеме од каде е Овој Човек!“</verse>
				<verse number="30">„Чудно!“ - им одговори човекот - „Вие не знаете од каде е, но Тој ми ги отвори очите!</verse>
				<verse number="31">Знаеме дека Бог не слуша грешници, туку ги слуша оние што имаат страхопочит кон Него и ја вршат Неговата волја.</verse>
				<verse number="32">Од почетокот на светот па до денес, не се чуло некој да му ги отвори очите на слепороден човек!</verse>
				<verse number="33">Ако Тој Човек не беше од Бога, не ќе можеше ништо да стори.“</verse>
				<verse number="34">Тие му возвратија: „До гуша си во гревови! Ти ли нас ќе не учиш!?“ И го исфрлија надвор.</verse>
				<verse number="35">Исус слушна дека го исфрлиле надвор, па штом го најде, му рече: „Веруваш ли ти во Синот Човечки?“</verse>
				<verse number="36">Човекот одговори: „А кој е Тој, Господине, за да верувам во Него?“</verse>
				<verse number="37">Исус му рече: „Оној во Кого гледаш, Човекот со Кого разговараш - тоа е Тој!</verse>
				<verse number="38">„Верувам, Господе“ - одговори тој, па се спростре ничкум и Му се поклони.</verse>
				<verse number="39">Исус рече: „Јас дојдов на овој свет за да го извршам судот: да прогледаат оние што не гледаат, а да станат слепи оние што самоуверено мислат дека гледаат.“</verse>
				<verse number="40">Некои од фарисеите што беа со Него Го слушнаа, па Му рекоа: „Зар и нас не сметаш за слепи!?“</verse>
				<verse number="41">Исус им рече: „Да бевте слепи, немаше да бидете виновни, но штом тврдите дека гледате - останувате виновни!“</verse>
			</chapter>
			<chapter number="10">
				<verse number="1">Ве уверувам дека, штом некој не влегува низ вратата на трлото, туку се обидува да прескокне на друго место, тој е крадец и разбојник.</verse>
				<verse number="2">Вистинскиот пастир на овците влегува низ вратата.</verse>
				<verse number="3">Нему вратарот Му отвора. Овците го слушаат Неговиот глас, а Тој ги повикува Своите овци по име и ги изведува.</verse>
				<verse number="4">Кога ќе ги изведе сите Свои овци, Тој оди пред нив, а Неговите овци Го следат, бидејќи Му го познаваат гласот.</verse>
				<verse number="5">Тие никогаш нема да следат туѓинец, туку ќе бегаат од него, бидејќи не му го познаваат гласот.“</verse>
				<verse number="6">Исус им ја кажа оваа алегорична приказна, но тие не разбраа што сакаше да им каже.</verse>
				<verse number="7">Тогаш Исус повторно им рече: „Ве уверувам дека Јас сум вратата за овците.</verse>
				<verse number="8">Сите што дојдоа пред Мене беа крадци и разбојници, но Божјите овци не ги послушаа.</verse>
				<verse number="9">Јас сум вратата. Секој што ќе влезе преку Мене, ќе се спаси; ќе може да влегува, да излегува и да наоѓа пасиште.</verse>
				<verse number="10">Крадецот доаѓа само за да украде, да убие и да уништи. Јас дојдов за да дадам живот - и тоа живот во сета негова полнота.</verse>
				<verse number="11">Јас сум добриот Пастир. Добриот пастир го дава Својот живот за овците.</verse>
				<verse number="12">Наемникот не е вистински пастир; овците не се негови, и кога тој ќе забележи дека се приближува волк ги остава овците и бега. Тогаш волкот го напаѓа стадото и го распрснува.</verse>
				<verse number="13">Наемникот бега, зашто е наемник и не му е грижа за овците.</verse>
				<verse number="14">Јас сум добриот Пастир. Јас ги познавам Моите овци и тие Ме знаат Мене,</verse>
				<verse number="15">како што Таткото Ме знае Мене, и како што Јас Го знам Таткото. И Својот живот го давам за овците.</verse>
				<verse number="16">Имам и други овци, кои не се од ова стадо. И нив треба да ги приберам, кога ќе го слушнат Мојот глас. Тогаш ќе има едно стадо и еден Пастир.</verse>
				<verse number="17">Таткото Ме сака, бидејќи Јас го давам Својот живот за повторно да си го земам.</verse>
				<verse number="18">Никој не ми го одзема животот, туку Јас доброволно го давам. Имам моќ да го дадам Својот живот и имам моќ повторно да си го вратам. Ова овластување го примив од Мојот Татко.“</verse>
				<verse number="19">Заради овие зборови на Исус, повторно се појави раздор меѓу еврејските верски водачи.</verse>
				<verse number="20">Многумина од нив велеа: „Обземен е од демон! Полудел! Зошто Го слушате!?“</verse>
				<verse number="21">Други, пак, велеа: „Овие зборови не се зборови на човек обземен од демон! Може ли човек што е обземен од демон да им ги отвора очите на слепи луѓе!?“</verse>
				<verse number="22">Беше зима и во Ерусалим се славеше празникот Ханука.</verse>
				<verse number="23">Исус се шеташе во храмот, под Соломоновиот трем.</verse>
				<verse number="24">Еврејските верски водачи се насобраа околу Него и Го прашаа: „До кога ќе не држиш во неизвесност? Ако си Ти Месијата, кажи ни отворено!“</verse>
				<verse number="25">Исус им одговори: „Јас ви кажав, но вие не верувате. Делата, што ги вршам во името на Мојот небесен Татко, покажуваат кој сум Јас.</verse>
				<verse number="26">И покрај тоа, вие не верувате, зашто не сте од Моите овци.</verse>
				<verse number="27">Моите овци го познаваат Мојот глас. Јас ги познавам, а тие Ме следат.</verse>
				<verse number="28">Јас им давам вечен живот и тие никогаш нема да згинат. Никој не може да ги грабне од Мојата рака.</verse>
				<verse number="29">Мојот Татко, Кој Ми ги даде, е посилен од сите. Никој не може да ги грабне од раката на Мојот Татко.</verse>
				<verse number="30">Јас и небесниот Татко сме едно.“</verse>
				<verse number="31">Еврејските верски водачи повторно грабнаа камења, за да Го каменуваат.</verse>
				<verse number="32">Исус им рече: „По упатство на Мојот небесен Татко направив многу добри дела со кои им помогнав на луѓето. Поради кое од тие добри дела Ме каменувате?“</verse>
				<verse number="33">Еврејските водачи Му одговорија: „Не Те каменуваме поради добрите дела, туку поради богохулство, зашто, иако си човек, се правиш Бог!“</verse>
				<verse number="34">Исус им одговори: „Зар не е запишано во вашиот Закон дека Бог вели за народните водачи: ,Јас реков, богови сте‘?</verse>
				<verse number="35">Ако Бог ги нарече богови оние на кои им беше дадена Божјата порака (а знаеме дека тоа што го вели Светото Писмо е секогаш точно),</verse>
				<verse number="36">како, тогаш, вие велите за Оној што Таткото Го освети и испрати во светот, дека хули на Бога, затоа што рекол ,Јас сум Божјиот Син‘?</verse>
				<verse number="37">Ако Јас не го правам истото она што го прави и Мојот небесен Татко, тогаш немојте да Ми верувате.</verse>
				<verse number="38">Но, ако го правам истото, тогаш, дури и да не Ми верувате Мене, верувајте им на делата, за да сфатите еднаш засекогаш дека Таткото е во Мене и Јас сум во Таткото!“</verse>
				<verse number="39">Тогаш тие уште еднаш се обидоа да Го уапсат, но Тој им се истргна од рацете и си замина.</verse>
				<verse number="40">Потоа Исус повторно отиде од другата страна на реката Јордан, на местото каде што Јован Крстител во почетокот крштаваше, и таму остана.</verse>
				<verse number="41">Многумина доаѓаа кај Него и велеа: „Јован не направи ниту едно чудо, но се што рече Јован за овој човек беше вистина.“</verse>
				<verse number="42">И голем број луѓе таму поверуваа во Исус.</verse>
			</chapter>
			<chapter number="11">
				<verse number="1">Еден пријател на Исус, по име Лазар, се разболе. Тој беше од селото Бетанија, и живееше со своите сестри Марија и Марта.</verse>
				<verse number="2">(Тоа беше онаа Марија што подоцна Го помаза Господа со скапоцен парфем и Му ги избриша стапалата со својата коса; нејзиниот брат, Лазар, беше тој што се разболе.)</verse>
				<verse number="3">Тогаш сестрите испратија ваква порака до Исус: “Господе, твојот драг пријател се разболе!“</verse>
				<verse number="4">Штом го слушна тоа, Исус рече: „Оваа болест на Лазар не е за тој да умре, туку за да Му донесе слава на Бог и за да се прослави Божјиот Син преку неа.“</verse>
				<verse number="5">(Исус многу ги сакаше Марта, нејзината сестра и нивниот брат Лазар.)</verse>
				<verse number="6">Сепак, откако слушна дека Лазар е болен, Тој остана уште два дена таму каде што беше.</verse>
				<verse number="7">Потоа им рече на Своите ученици: „Ајде сега да се вратиме во Јудеја!“</verse>
				<verse number="8">„Учителе!“ - Му рекоа учениците - „Еврејските верски водачи штотуку сакаа да Те каменуваат, а Ти повторно сакаш да одиш таму!?“</verse>
				<verse number="9">Исус им одговори: „Денот има дванаесет часа, нели? Тој што оди дење не се сопнува, бидејќи пред себе ја има дневната светлина.</verse>
				<verse number="10">Ако човек оди ноќе тој се сопнува, бидејќи пред себе нема светлина.“</verse>
				<verse number="11">Откако го рече ова, Исус им најави: „Нашиот пријател Лазар заспал, и Јас одам таму за да го разбудам.“</verse>
				<verse number="12">„Господе“, - Му рекоа учениците - „Штом заспал, значи дека заздравува од болеста!“</verse>
				<verse number="13">(Исус сакаше да каже дека Лазар умрел, но тие претпоставија дека зборува за обично спиење.)</verse>
				<verse number="14">Тогаш Исус отворено им рече: „Лазар умре.</verse>
				<verse number="15">Мило ми е што Јас не бев таму, зашто сега ќе добиете уште една можност да поверувате. Но, ајде да одиме кај него.“</verse>
				<verse number="16">Во тој момент, Тома, кого го викаа Близнак, им рече на учениците: „Да одиме со Учителот и ние да умреме со Него!“</verse>
				<verse number="17">Кога Исус пристигна во Бетанија, Му кажаа дека Лазар е веќе четврт ден во гробот.</verse>
				<verse number="18">Бетанија беше близу до Ерусалим, на оддалеченост од околу три километри.</verse>
				<verse number="19">Многу сонародници на Марта и Марија беа кај нив, за да ги утешуваат по повод смртта на нивниот брат.</verse>
				<verse number="20">Кога Марта дозна дека Исус доаѓа, таа Му појде во пресрет, а Марија остана дома.</verse>
				<verse number="21">Марта Му рече на Исус: „Господе, да беше Ти овде мојот брат немаше да умре!</verse>
				<verse number="22">Но, знам дека Бог ќе Ти даде и сега, се што ќе посакаш од Него!“</verse>
				<verse number="23">„Брат ти ќе воскресне!“ - и одговори Исус.</verse>
				<verse number="24">Марта Му рече: „Знам дека ќе воскресне на крајот, кога ќе биде воскресението.“</verse>
				<verse number="25">Тогаш Исус и одговори: „Јас сум Тој што воскреснува и дава живот! Секој што верува во Мене, ќе живее, дури и ако умре!</verse>
				<verse number="26">Секој што ќе поверува во Мене за време на својот живот, никогаш нема да вкуси вечна смрт! Веруваш ли во тоа?“</verse>
				<verse number="27">„Да, Господе“, - Му одговори Марта - „јас поверував дека Ти си Месијата, Божјиот Син, што Го очекувавме да дојде на светот!“</verse>
				<verse number="28">Откако го рече ова, Марта си замина и кришум ја повика својата сестра Марија, па и соопшти: „Учителот е овде и те вика!“</verse>
				<verse number="29">Штом го слушна тоа, Марија бргу стана и Му појде во пресрет.</verse>
				<verse number="30">(Исус се уште не беше влегол во селото, туку беше на местото каде што Марта Го пресретна.)</verse>
				<verse number="31">Кога Евреите што беа со неа во куќата за да ја утешуваат видоа како Марија бргу стана и замина, тргнаа по неа. Претпоставуваа дека таа оди на гробот на својот брат Лазар за да плаче.</verse>
				<verse number="32">Кога Марија дојде до местото каде што беше Исус и кога Го виде, клекна пред Неговите нозе и Му рече: „Господе, да беше Ти овде мојот брат немаше да умре!“</verse>
				<verse number="33">Кога виде Исус како плачат Марија и Евреите што беа со неа длабоко се натажи и се потресе.</verse>
				<verse number="34">„Каде го погребавте?“ - запраша Тој. „Господе“, - Му рекоа тие - „дојди да видиш.“</verse>
				<verse number="35">Исус заплака.</verse>
				<verse number="36">Тогаш присутните Евреи говореа: „Види колку го сакал својот пријател Лазар!“</verse>
				<verse number="37">Некои, пак, од нив рекоа: „Зарем Овој Човек што му ги отвори очите на слепиот не можеше да ја спречи смртта на Лазар!?“</verse>
				<verse number="38">Пак длабоко трогнат, Исус дојде до гробот. Тоа беше една пештера чиј влез беше затворен со камен.</verse>
				<verse number="39">„Тргнете го каменот!“ - рече Исус. „Господе“, - Му рече Марта, сестрата на умрениот - „четири дена поминаа откако брат ми умре и телото веќе смрди!“</verse>
				<verse number="40">Исус и одговори: „Нели ти реков дека, ако веруваш, ќе ја видиш Божјата слава!?“</verse>
				<verse number="41">Тогаш луѓето го тргнаа каменот. Исус го подигна погледот кон небото и рече: „Татко, Ти благодарам што Ми ја услиши молитвата.</verse>
				<verse number="42">Јас знам дека Ти секогаш Ми одговараш на молитвите, но ова го реков заради народот што стои наоколу, за да поверуваат дека Јас сум Твој пратеник.“</verse>
				<verse number="43">Кога Исус ја заврши молитвата, извика: „Лазаре, излези надвор!“</verse>
				<verse number="44">Умрениот излезе, завиткан со повои околу нозете и рацете, а околу лицето му беше замотана шамија. „Одврзете го и пуштете го да оди!“ - им рече Исус.</verse>
				<verse number="45">Тогаш мнозина од Евреите, кои беа дојдени кај Марија и видоа што направи Исус, поверуваа во Него.</verse>
				<verse number="46">Но некои од нив отидоа кај фарисеите и им кажаа што направи Исус.</verse>
				<verse number="47">Тогаш свештеничките поглавари и фарисеите го свикаа Синедрионот и почнаа да се советуваат: „Што да правиме? Овој човек прави многу чуда!</verse>
				<verse number="48">Ако го оставиме да продолжи вака сите ќе поверуваат во Него, па ќе дојдат Римјаните и ќе ни ги уништат и храмот и нацијата!“</verse>
				<verse number="49">Тогаш еден од нив, по име Кајафа, кој таа година беше Првосвештеник, им рече: „Вие ништо не разбирате!</verse>
				<verse number="50">Не сфаќате ли дека е подобро еден човек да умре за народот, отколку целата нација да ни биде уништена!?“</verse>
				<verse number="51">Ова тој не го кажа од себе, туку, бидејќи таа година беше Првосвештеник, тој прорече дека Исус мора да умре за еврејскиот народ.</verse>
				<verse number="52">И не само за тој народ, туку и за да ги собере и обедини во едно сите распрснати Божји чеда.</verse>
				<verse number="53">Од тој ден, еврејските верски водачи решија да Го убијат Исуса.</verse>
				<verse number="54">Поради тоа, Исус повеќе не можеше слободно да патува по Јудеја. Тој оттаму замина кон пределот близу до пустината. Влезе во едно гратче по име Ефраим и таму остана со Своите ученици.</verse>
				<verse number="55">Наближуваше еврејскиот празник Пасха. Голем број луѓе од внатрешноста се искачија во Ерусалим пред Пасха, за да го извршат церемонијалното исчистување.</verse>
				<verse number="56">Тие го бараа Исуса и собрани во храмот си зборуваа меѓу себе: „Што мислите, дали Тој ќе се осмели да дојде на празникот?“</verse>
				<verse number="57">Свештеничките поглавари и фарисеите издадоа заповед, ако некој дознае каде е Исус - веднаш да им јави, за да Го уапсат.</verse>
			</chapter>
			<chapter number="12">
				<verse number="1">Шест дена пред празникот Пасха, Исус се врати во Бетанија. Тоа беше местото каде што живееше Лазар, кого Исус го оживе од мртвите.</verse>
				<verse number="2">Таму Му беше приредена вечера на Исус. Марта послужуваше, а Лазар беше еден од оние што седеа на трпезата заедно со Исус.</verse>
				<verse number="3">Тогаш Марија зеде половина литар чист и скапоцен нардов парфем, Му ги полеа стапалата на Исус и Му ги избриша со својата коса. По куќата се рашири пријатниот мирис на парфемот.</verse>
				<verse number="4">Еден од Исусовите ученици, Јуда Искариот, (кој подоцна Го предаде) рече:</verse>
				<verse number="5">„Овој парфем можеше да се продаде за триста денарии, а парите да им се разделат на сиромасите!“</verse>
				<verse number="6">Ова не го рече од грижа за сиромасите, туку затоа што беше крадец. Имено, тој беше благајник и си земаше од парите што беа кај него.</verse>
				<verse number="7">„Оставете ја!“ - одговори Исус на тоа. „Парфемот бил чуван за да послужи за Мојот погреб.</verse>
				<verse number="8">Сиромаси секогаш ќе има меѓу вас, а Мене Ме немате секогаш.“</verse>
				<verse number="9">Во меѓувреме голем број Евреи дознаа дека Исус е таму, па дојдоа, не само заради Него, туку и да го видат Лазара, кого Тој го оживе од мртвите.</verse>
				<verse number="10">Тогаш свештеничките поглавари решија да го убијат и Лазара,</verse>
				<verse number="11">бидејќи заради него голем број Евреи ги напуштаа свештениците и почнуваа да веруваат во Исус.</verse>
				<verse number="12">Следниот ден многубројниот народ што беше дошол на празникот разбра дека Исус доаѓа во Ерусалим.</verse>
				<verse number="13">Луѓето зедоа палмови гранчиња, па излегоа да Го пречекаат, извикувајќи: „Спаси не сега! Благословен е Тој што доаѓа во името на Господ! Благословен да е Царот на Израел!“</verse>
				<verse number="14">Исус најде едно младо магаре и се качи на него, токму како што беше претскажано во Светото Писмо:</verse>
				<verse number="15">„Не плаши се, ерусалимски народе! Погледни! Царот твој доаѓа, јавајќи на младо магаре!“</verse>
				<verse number="16">Во почетокот Неговите ученици не сфатија дека ова беше исполнување на пророштвото, но кога Исус се прослави, тогаш си спомнаа дека ова беше претскажано за Него и дека тие беа учесници и очевидци.</verse>
				<verse number="17">А народот што беше со Исус кога Тој го повика Лазара од гробот и го оживе од мртвите продолжуваше да раскажува насекаде за таа случка.</verse>
				<verse number="18">Како резултат на тоа, многуброен народ излезе да Го пречека, откако слушна дека Тој го направил ова чудо.</verse>
				<verse number="19">Тогаш фарисеите си рекоа: „Гледате дека се е залудно! Целиот народ тргна по Исус!“</verse>
				<verse number="20">А меѓу оние што дојдоа на поклонение за време на празникот имаше и некои Грци.</verse>
				<verse number="21">Тие му пристапија на Филип, кој беше од Бетцаида во Галилеја, и му рекоа: „Господине, сакаме да се сретнеме со Исус!“</verse>
				<verse number="22">Филип отиде и му кажа на Андреј. Потоа, Андреј и Филип отидоа заедно и Му кажаа на Исус.</verse>
				<verse number="23">Тогаш Исус им одговори: „Дојде време Синот Човечки да влезе во Својата слава.</verse>
				<verse number="24">Ве уверувам дека, доколку пченичното зрно не падне во земјата и не умре, тоа ќе остане само едно зрно. Ако, пак, умре, тоа ќе произведе многу нови зрна.</verse>
				<verse number="25">Човек што себично сака да си го задржи животот, ќе го загуби, а оној што мрази да го живее својот живот само на овој свет, ќе добие вечен живот.</verse>
				<verse number="26">Кој сака да Ми служи, тој мора да Ми се придружи, зашто и Мојот слуга треба да биде таму каде што сум Јас. А секој што Мене Ми служи, ќе биде почитуван од Мојот небесен Татко.“</verse>
				<verse number="27">„Сега душата Ми е длабоко потресена, но што да кажам? Зар да се молам: ,Татко, поштеди Ме од ова што Ме очекува?‘ Па токму за таа цел дојдов на овој свет!</verse>
				<verse number="28">Татко, прослави го Своето име!“ Тогаш се чу глас од небото: „Веќе Го прославив и одново ќе го прославам!“</verse>
				<verse number="29">Многубројниот народ што стоеше и го слушна гласот, велеше: „Загрме!“ Други велеа: „Ангел Му проговори!“</verse>
				<verse number="30">Исус им одговори: „Овој глас не се јави заради Мене, туку заради вас.</verse>
				<verse number="31">Сега е време за суд над овој свет. Владетелот на овој свет сега ќе биде соборен.</verse>
				<verse number="32">А кога Јас ќе бидам подигнат над земјата - ќе ги привлечам сите кон Себе.“</verse>
				<verse number="33">Исус го рече ова за да објави со каква смрт ќе умре.</verse>
				<verse number="34">Народот, пак, Му возврати: „Ние сме слушнале од Светото Писмо дека Месијата ќе остане вечно. Зошто Ти велиш дека Синот Човечки треба да умре и да биде подигнат над земјата? Кој е Тој Син Човечки?“</verse>
				<verse number="35">„Светлината ќе биде меѓу вас уште малку време“ - им рече Исус. „Дојдете кај Светлината, додека ја имате, за да не ве зафати слепо талкање во темнина.</verse>
				<verse number="36">Верувајте во Светлината, додека ја имате меѓу вас, за да станете деца на Светлината.“ Исус го изговори ова, па си замина и се скри од нив.</verse>
				<verse number="37">Иако Исус направи толку големи чуда пред Евреите, најголемиот дел од нив, сепак не поверуваа во Него,</verse>
				<verse number="38">за да се исполни пророштвото изречено од пророкот Исаија: „Господе, кој и поверува на нашата порака? На кого да му се објави спасоносната сила Господова?“</verse>
				<verse number="39">Тие не можеа да поверуваат, зашто Исаија го рекол и следното:</verse>
				<verse number="40">„Бог им ги ослепе очите и им го закорави умот на овие луѓе, за да не гледаат со очите, и да не разберат со умот, та да се обратат и Јас да ги излекувам.“</verse>
				<verse number="41">Исаија го кажа ова затоа што ја виде Христовата слава и зборуваше за Него.</verse>
				<verse number="42">Па, иако многумина од старешините поверуваа во Исус, сепак, поради фарисеите криеја, за да не бидат исклучени од синагогата.</verse>
				<verse number="43">Тие повеќе сакаа да добијат пофалба од луѓето, отколку од Бог.</verse>
				<verse number="44">Тогаш Исус гласно извика: „Секој што верува во Мене, истовремено верува и во Оној што Ме испрати!</verse>
				<verse number="45">Секој што Ме гледа Мене, Го гледа Оној што Ме испрати.</verse>
				<verse number="46">Јас дојдов за да бидам светлина на овој свет. Кој верува во Мене, нема да живее во мрак.</verse>
				<verse number="47">Јас нема да им судам на оние што ги слушаат Моите зборови, а не ги исполнуваат, зашто Јас дојдов да го спасам светот, а не да му судам.</verse>
				<verse number="48">За оние што Ме отфрлаат и не ги примаат Моите зборови постои Судија: учењето што го објавив ќе им суди на Судниот Ден.</verse>
				<verse number="49">Јас не зборувам од самоволие, туку го кажувам и го објавувам она што ми го кажа Таткото Кој Ме испрати.</verse>
				<verse number="50">Јас знам дека Неговите заповеди носат вечен живот. Значи, сето ова што го зборувам Јас е она што Таткото Ми заповеда да го кажам.“</verse>
			</chapter>
			<chapter number="13">
				<verse number="1">Беше ден пред празникот Пасха. Исус знаеше дека дојде времето да замине од овој свет и да се врати кај Таткото. Тој отсекогаш ги сакаше Своите следбеници кои беа во светот, и остана да ги сака докрај.</verse>
				<verse number="2">За време на вечерата (а Ѓаволот веќе го беше поттикнал срцето на Јуда Искариот, син на Симон, да Го предаде),</verse>
				<verse number="3">Исус, знаејќи дека Таткото Му предал се во Негови раце и дека од Бог излегол и кај Бог се враќа,</verse>
				<verse number="4">стана од вечерата, ја соблече наметката и се препаша со крпа.</verse>
				<verse number="5">Потоа Тој налеа вода во леген и започна да им ги мие стапалата на учениците и да им ги брише со крпата со која беше препашан.</verse>
				<verse number="6">Кога стигна до Симон Петар, овој Му рече: „Господе, зар Ти да ми ги миеш стапалата!?“</verse>
				<verse number="7">Исус му одговори: „Ти сега не го разбираш ова што Јас го правам, но подоцна ќе сфатиш.“</verse>
				<verse number="8">„Не!“ - му рече Петар - „Ти никогаш нема да ми ги миеш стапалата!“ „Ако не те измијам“ - му одговори Исус - „нема да имаш дел со Мене!“</verse>
				<verse number="9">„Господе“, - му рече Симон Петар - „тогаш измиј ми ги не само стапалата, туку и рацете и главата!“</verse>
				<verse number="10">Исус му рече: „На искапаниот треба само стапалата да му се измијат, затоа што целиот е чист. Вие сте чисти, но не сите.</verse>
				<verse number="11">Исус знаеше кој ќе Го предаде и затоа рече: „Сите не сте чисти“.</verse>
				<verse number="12">Откако им ги изми стапалата и ја облече наметката, Исус повторно седна и им рече: „Сфаќате ли што направив за вас?</verse>
				<verse number="13">Ме нарекувате Учител и Господ, и со право така велите, зашто Јас навистина сум тоа.</verse>
				<verse number="14">Кога Јас, вашиот Господ и Учител, ви ги измив стапалата, тогаш и вие треба да си ги миете стапалата еден на друг.</verse>
				<verse number="15">Јас ви дадов пример за да постапувате и вие како што Јас постапив со вас.</verse>
				<verse number="16">Ве уверувам дека слугата не е поголем од господарот, ниту пратеникот од оној што го испратил.</verse>
				<verse number="17">Штом ги знаете овие работи, благословени ќе бидете ако ги извршувате.</verse>
				<verse number="18">Не ви се обраќам на сите. Јас ги знам оние што сум ги избрал. Но она што го вели Светото Писмо мора де се исполни. А тоа вели: ,Оној што заедно со мене јадеше, ја крена својата петица против мене‘.</verse>
				<verse number="19">Ви ги кажувам овие работи уште пред да се случат, па кога ќе се исполнат, да поверувате дека Јас Сум Тој што Сум.</verse>
				<verse number="20">Ве уверувам дека секој што го прима оној што Јас го испраќам - Мене Ме прима; а Кој Ме прима Мене - Го прима Оној што Ме испрати.“</verse>
				<verse number="21">Откако го рече ова, Исус длабоко се натажи и рече: „Ова што ќе ви го кажам е вистина: еден од вас ќе Ме предаде!“</verse>
				<verse number="22">Учениците започнаа да се загледуваат еден во друг, прашувајќи се за кого зборува.</verse>
				<verse number="23">Еден од Неговите ученици беше навален на Исусовите гради. Тој му беше најомилениот ученик на Исус.</verse>
				<verse number="24">Нему Симон Петар му даде знак да праша на кого се однесува реченото?</verse>
				<verse number="25">Тој повторно се навали на Исусовите гради и Го праша: „Господе, за кого зборуваш?“</verse>
				<verse number="26">Исус му одговори: „Тоа е оној на кого ќе му го дадам залакот што ќе го макнам.“ Потоа го макна залакот и му го даде на Јуда Искариот, син на Симон.</verse>
				<verse number="27">Веднаш по залакот, Сатаната влезе во Јуда. Исус, пак, му рече: „Направи го брзо тоа што си наумил да го направиш!“</verse>
				<verse number="28">Но никој од присутните не разбра зошто Исус му рече така.</verse>
				<verse number="29">Јуда беше задолжен за ќесето со пари, па некои помислија дека Исус му порачува да купи се што е потребно за празникот, или да им даде нешто на сиромасите.</verse>
				<verse number="30">Кога Јуда го прими залачето леб веднаш излезе. А беше ноќ.</verse>
				<verse number="31">Кога Јуда излезе, Исус рече: „Сега Синот Човечки ќе биде прославен и Тој ќе Му донесе слава на Бог.</verse>
				<verse number="32">Штом Тој ќе Му донесе слава на Бог, тогаш и Бог ќе Го прослави Него и тоа ќе биде наскоро!</verse>
				<verse number="33">Чеда Мои, уште малку сум со вас. Потоа ќе Ме барате, но како што им кажав на еврејските старешини, така и вам сега ви кажувам: вие не можете да дојдете таму каде што Јас заминувам.</verse>
				<verse number="34">Нова заповед ви давам: „Сакајте се еден со друг! Како што Јас ве засакав, така и вие да се сакате еден со друг.</verse>
				<verse number="35">Ако се сакате еден со друг, луѓето ќе знаат дека сте Мои ученици.“</verse>
				<verse number="36">Симон Петар Му рече: „Господе, каде заминуваш?“ Исус му одговори: „Ти сега не можеш да дојдеш таму каде што Јас заминувам, но ќе Ми се придружиш подоцна.“</verse>
				<verse number="37">Петар Му рече: „Господе, зошто не можам да Ти се придружам сега? Јас сум готов и својот живот да го положам за Тебе!“</verse>
				<verse number="38">„Твојот живот ли ќе го положиш за Мене?“ - му возврати Исус. „Те уверувам, дека, уште пред да запее петел - ти трипати ќе порекнеш дека воопшто Ме познаваш!“</verse>
			</chapter>
			<chapter number="14">
				<verse number="1">„Не вознемирувајте се! Верувајте во Бог! Верувајте и во Мене!</verse>
				<verse number="2">Во домот на Мојот небесен Татко има многу живеалишта. Ако не беше така, зар ќе ви речев дека одам да приготвам место за вас?</verse>
				<verse number="3">Откако ќе отидам и ќе ви приготвам место, повторно ќе се вратам и ќе ве земам кај Себе, за да бидете и вие таму каде што сум Јас.</verse>
				<verse number="4">Вие го знаете патот до местото каде што заминувам.“</verse>
				<verse number="5">Тома Му рече: „Господе, ние не знаеме ни каде заминуваш! Како, тогаш, можеме да го знаеме патот!?“</verse>
				<verse number="6">Исус му одговори: „Јас сум Патот, Вистината и Животот. Без Мене, никој не може да дојде кај небесниот Татко.</verse>
				<verse number="7">Ако Ме познавате Мене, Го познавате и Мојот Татко. Отсега Го знаете и сте Го виделе.“</verse>
				<verse number="8">Филип Му рече: „Господе, покажи ни Го небесниот Татко и тоа ќе ни биде доволно!“</verse>
				<verse number="9">Исус му одговори: „Филипе, долго време сум со вас. Зар не знаеш кој сум Јас!? Секој што Ме видел Мене, Го видел небесниот Татко. Како можеш да кажеш: ?Покажи ни Го небесниот Татко‘?</verse>
				<verse number="10">Зарем не веруваш дека Јас сум во Таткото и дека Таткото е во Мене? Зборовите што ви ги зборувам Јас не ги зборувам од Себе, туку небесниот Татко, Кој живее во Мене, ги врши Своите дела.</verse>
				<verse number="11">Верувајте Ми дека Јас сум во Таткото и Таткото е во Мене, или барем верувајте заради чудата.</verse>
				<verse number="12">Ве уверувам дека секој што верува во Мене ќе ги прави истите дела што ги правам Јас, а и поголеми од Моите, зашто Јас заминувам кај небесниот Татко.</verse>
				<verse number="13">Секоја ваша молба упатете ја до Мене и Јас ќе ви ја исполнам. На тој начин Синот ќе Му донесе слава на небесниот Татко.</verse>
				<verse number="14">Јас ќе направам се што ќе побарате во Мое име.</verse>
				<verse number="15">Ако имате љубов спрема Мене, ќе го правите она што ви го заповедам.</verse>
				<verse number="16">А Јас ќе побарам од небесниот Татко и Тој ќе ви даде друг Помошник, Кој ќе остане со вас засекогаш.</verse>
				<verse number="17">Тоа е Духот Кој ќе ви ја открива вистината. Световните луѓе не се во состојба да Го примат Него, затоа што не Го гледаат, ниту Го познаваат. Вие Го познавате Светиот Дух, зашто Тој е со вас и ќе продолжи да живее во вас.</verse>
				<verse number="18">Нема да ве оставам сираци - Јас ќе се вратам кај вас!</verse>
				<verse number="19">Уште малку и светот повеќе нема да Ме гледа, но вие ќе Ме гледате; и бидејќи Јас живеам - ќе живеете и вие.</verse>
				<verse number="20">Кога ќе дојде тој ден, ќе сфатите дека Јас сум едно со Мојот Татко, вие сте едно со Мене и Јас сум едно со вас.</verse>
				<verse number="21">Тој што ги прифаќа Моите заповеди и ги исполнува - покажува дека Ме сака. А секој што Ме сака, ќе биде сакан и од Мојот Татко и од Мене и Јас ќе му се објавам.“</verse>
				<verse number="22">„Господе“, - Му рече Јуда (не Јуда Искариот, туку другиот) - „Како можеш да ни се објавиш нам, а не и на светот?“</verse>
				<verse number="23">Исус му одговори: „Ако некој Ме сака, ќе му се покорува на Моето учење. Тогаш Мојот Татко ќе го засака и Ние ќе дојдеме кај тој човек и во него ќе живееме.</verse>
				<verse number="24">А тој што не Ме сака, нема да му се покорува на Моето учење. Зборовите што ги слушате не се Мои, туку на Оној што Ме испрати, а тоа е небесниот Татко.</verse>
				<verse number="25">Ова ви го кажав уште додека сум кај вас.</verse>
				<verse number="26">Но небесниот Татко, наместо Мене, ќе ви Го испрати Светиот Дух да ви биде Помошник. Тој ќе ве научи на се и ќе ве потсети на се што Јас ви кажував.</verse>
				<verse number="27">Ви давам мир - Мојот сопствен мир ви го давам. Мирот што Јас ви го давам не е како мирот што го дава светот. Затоа, не вознемирувајте се и не плашете се!</verse>
				<verse number="28">Слушнавте кога ви реков: ,Заминувам, но пак ќе се вратам кај вас‘. Ако навистина Ме сакате, ќе се радувате што заминувам кај Таткото, бидејќи Таткото е поголем од Мене.</verse>
				<verse number="29">Однапред ви го кажав ова, па кога ќе се случи, да имате вера во Мене.</verse>
				<verse number="30">Нема уште долго да разговарам со вас, зашто кнезот на овој свет доаѓа. Тој нема власт над Мене,</verse>
				<verse number="31">но, светот мора да сфати дека го сакам Таткото и затоа дејствувам онака како што Ми заповеда Таткото. Ајде, станете да си одиме одовде.“</verse>
			</chapter>
			<chapter number="15">
				<verse number="1">Исус им рече на Своите ученици: „Јас сум вистинската Лоза, а Мојот небесен Татко е Лозарот.</verse>
				<verse number="2">Секоја прачка на Мене, која не раѓа плод, Тој ја отсечува. А секоја прачка што раѓа плод, Тој ја чисти, за да дава уште повеќе род.</verse>
				<verse number="3">Вие сте веќе чисти преку словото што ви го проповедав.</verse>
				<verse number="4">Останете сврзани за Мене и Јас ќе останам сврзан за вас. Како што прачката не може да раѓа плод сама од себе, ако не е сврзана за лозата, така ни вие нема да можете да бидете плодотворни, ако не останете сврзани за Мене.</verse>
				<verse number="5">Јас сум Лозата, а вие сте прачките. Ако останете сврзани за Мене и Јас за вас, ќе бидете многу плодотворни. А без Мене не можете да постигнете ништо.</verse>
				<verse number="6">Ако не останете сврзани за Мене, ќе бидете исфрлени како отсечени прачки и ќе се исушите. А сувите прачки ќе бидат собрани и в оган изгорени.</verse>
				<verse number="7">Ако останете сврзани за Мене и ако Моето учење се вкорени во вас, тогаш секоја ваша молитва ќе ви биде исполнета.</verse>
				<verse number="8">Кога вие ќе станете Мои плодотворни ученици, тоа ќе Му донесе слава на Мојот небесен Татко.</verse>
				<verse number="9">Јас ве сакам исто како што и Таткото Ме сака Мене. Останете под закрилата на Мојата љубов.</verse>
				<verse number="10">Вие ќе останете под закрила на Мојата љубов, ако ги извршувате Моите заповеди, исто како што Јас ги исполнив заповедите на Мојот Татко и останувам под закрила на Неговата љубов.</verse>
				<verse number="11">Ова ви го кажав за да бидете наполно радосни, како што Сум Јас.</verse>
				<verse number="12">Сега ви заповедам: Сакајте се меѓу себе како што Јас ве сакам.</verse>
				<verse number="13">Најголема љубов што некој може да ја искаже спрема своите пријатели е да го даде својот живот за нив.</verse>
				<verse number="14">Ќе ве сметам за Мои пријатели, ако го извршувате она што ви го заповедам.</verse>
				<verse number="15">Не ви зборувам како на Мои слуги, зашто слугите не знаат што прави нивниот господар, туку ве сметам за пријатели, и затоа ви го објавив сето она што Ми го кажа Мојот небесен Татко.</verse>
				<verse number="16">Не Ме избравте вие Мене, туку Јас ве избрав вас и ве испратив да одите и да создавате плод - таков плод што трајно ќе остане. Тогаш Мојот небесен Татко ќе ви ја исполни секоја молба што ќе Му ја упатите во Мое име.</verse>
				<verse number="17">Значи, ви заповедам да се сакате еден со друг!“</verse>
				<verse number="18">„Кога луѓето од овој свет ќе ве мразат, сетете се дека прво Мене Ме замразија.</verse>
				<verse number="19">Да му припаѓавте на светот, тој ќе ве сакаше како свои. Но Јас ве избрав од светот и вие не му припаѓате на светот; затоа светот ве мрази.</verse>
				<verse number="20">Спомнете си на зборовите што ви ги кажав: ?Слугата не е поголем од својот господар‘. Штом Мене Ме прогонуваа, и вас ќе ве прогонуваат. Штом Моето учење го слушаа, ќе го слушаат и вашето.</verse>
				<verse number="21">Но, сето ова ќе ви го прават заради Моето име, зашто не Го познаваат Оној што Ме испрати.</verse>
				<verse number="22">Да не дојдев и да не им зборував, немаше да бидат виновни за грев. Но сега немаат изговор за своите гревови.</verse>
				<verse number="23">Кој Ме мрази Мене - Го мрази и Мојот Татко.</verse>
				<verse number="24">Да не бев направил чуда меѓу нив, какви што никој друг не направил, немаше да бидат виновни за грев. Но тие, и покрај тоа што ги видоа Моите дела, сепак не замразија и Мене и Мојот Татко.</verse>
				<verse number="25">Но ова е за да се исполни претскажаното во Светото Писмо: ,Без причина Ме замразија‘.</verse>
				<verse number="26">Кога ќе дојде Помошникот - Духот на вистината, Кој произлегува од Таткото и Кого Јас ќе ви го пратам од Таткото - Тој ќе ја објавува вистината за Мене.</verse>
				<verse number="27">А и вие ќе ја објавувате вистината за Мене, затоа што од почеток сте со Мене.“</verse>
			</chapter>
			<chapter number="16">
				<verse number="1">„Овие работи ви ги кажав за да не се исплашите.</verse>
				<verse number="2">Ќе бидете исклучувани од синагогите. И не само тоа, туку ќе дојде време кога ќе ве убиваат, и ќе мислат дека со тоа му прават услуга на Бог!</verse>
				<verse number="3">Тие ќе ги вршат овие работи затоа што не Го познаваат ниту небесниот Татко, ниту пак Мене Ме познаваат.</verse>
				<verse number="4">Ова ви го кажувам сега, та кога ќе дојде времето тоа да се исполни, да се сетите на ова што ви го кажав. На почетокот не ви зборував за ова, бидејќи бев со вас.“</verse>
				<verse number="5">„А сега заминувам кај Оној што Ме испрати, па сепак, никој од вас не Ме прашува: ?Каде заминуваш?‘</verse>
				<verse number="6">Кога ви го кажав сето ова, срцата ви се исполнија со тага.</verse>
				<verse number="7">Но јас ви ја кажувам вистината: во ваша полза е Јас да заминам, зашто додека не заминам, Помошникот, Светиот Дух, нема да дојде кај вас. А штом Јас ќе заминам, ќе ви Го испратам.</verse>
				<verse number="8">Кога Светиот Дух ќе дојде, ќе му ја објави на светот вистината за гревот, за Божјата правда и за Судот.</verse>
				<verse number="9">Нивниот грев е во тоа што не веруваат во Мене.</verse>
				<verse number="10">Тие не ја согледаа Божјата правда, зашто Јас заминувам кај Таткото и повеќе нема да Ме гледате.</verse>
				<verse number="11">Тие не ја сфатија вистината за Судот, зашто кнезот на овој свет е веќе осуден.</verse>
				<verse number="12">Уште многу имам да ви зборувам, но сега не сте во состојба да поднесете.</verse>
				<verse number="13">Кога ќе дојде Духот на вистината, Тој ќе ве води во целосната вистина, зашто Тој нема да зборува Сам од Себе, туку ќе го зборува тоа што од Мене ќе го чуе, и ќе ви ја открие иднината.</verse>
				<verse number="14">Светиот Дух ќе Ме прослави Мене со тоа што ќе ви ја пренесе Мојата порака.</verse>
				<verse number="15">Се што има Таткото е Мое. Затоа ви реков дека Духот ќе ја земе пораката од Мене и ќе ви ја пренесе вам.“</verse>
				<verse number="16">„Уште малку, па веќе нема да Ме гледате, но по извесно време пак ќе Ме видите.“</verse>
				<verse number="17">Тогаш некои од Неговите ученици си рекоа еден на друг: „Што значи ова што ни го вели: ,Уште малку, па веќе нема да Ме гледате, а по извесно време пак ќе Ме видите?‘ и: ?зашто заминувам кај Таткото‘!?“</verse>
				<verse number="18">Тие продолжуваа да прашуваат: „Што значи тоа ?уште малку‘ за кое Тој зборува!? Не разбираме за што зборува!“</verse>
				<verse number="19">Исус сфати дека тие сакаат да Го прашаат, па им рече: „Реков: ?Уште малку, па нема да Ме гледате, но по извесно време пак ќе ме видите.‘ За ова ли се расправате меѓу себе?</verse>
				<verse number="20">Со сигурност можам да ви кажам дека вие ќе плачете и ќе тагувате, а светот ќе се радува. Вие ќе тагувате, но подоцна вашата тага ќе се претвори во радост.</verse>
				<verse number="21">Кога жената раѓа, таа има болки, зашто дошло времето на болките. Но, кога ќе се роди детето, таа заборава на маките, и се радува што родила човек на овој свет.</verse>
				<verse number="22">Така и вие сега сте полни со тага. Но повторно ќе се видиме и ќе се израдувате; таа радост не ќе може никој да ви ја одземе!</verse>
				<verse number="23">Во тој ден, за ништо повеќе нема да Ме прашувате. Ве уверувам дека Мојот небесен Татко ќе ви даде се што ќе посакате во Мое име.</verse>
				<verse number="24">Досега не сте побарале ништо во Мое име. Барајте и ќе добиете, за да бидете наполно среќни.“</verse>
				<verse number="25">„Се користев со споредби за да ви го објаснам тоа што сакав да ви го кажам. Доаѓа време кога нема повеќе да се служам со споредби, туку отворено ќе ви кажувам за небесниот Татко.</verse>
				<verse number="26">Во тој ден ќе барате во Мое име и не ќе има потреба Јас да Го молам Таткото за вас,</verse>
				<verse number="27">зашто, Таткото и Самиот ве сака, бидејќи вие Мене Ме засакавте и поверувавте дека Јас дојдов од Бога.</verse>
				<verse number="28">Јас дојдов од Таткото и влегов во светот. Сега заминувам од светот и се враќам кај Таткото.“</verse>
				<verse number="29">Неговите ученици рекоа: „Ете, сега ни зборуваш отворено и не се служиш со споредби.</verse>
				<verse number="30">Сега знаеме дека Ти разбираш се и нема потреба да Те прашуваме. Поради тоа, ние веруваме дека Ти си дојден од Бог.“</verse>
				<verse number="31">Исус им одговори: „Велите дека сега верувате?</verse>
				<verse number="32">Еве, доаѓа часот, и веќе е дојден, кога ќе се разбегате, секој на своја страна, а Мене ќе Ме оставите Сам. Сепак, Јас нема да бидам сам, зашто Таткото ќе биде со Мене.</verse>
				<verse number="33">Овие работи ви ги кажав, за да имате мир преку единство со Мене. Додека сте во светот, ќе доживувате страдања, но разведрете се - Јас го поразив светот!“</verse>
			</chapter>
			<chapter number="17">
				<verse number="1">Откако Исус ги искажа овие работи, го подигна погледот кон небото и почна да се моли: ”Татко, дојде часот да Го прославиш Својот Син, за да може Синот да Те прослави Тебе;</verse>
				<verse number="2">зашто, Ти Му даде власт над сите луѓе, да може да им даде вечен живот на сите оние што Му ги имаш дадено.</verse>
				<verse number="3">А вечен живот е ова: да Те познаат Тебе, единствениот вистински Бог, и Исус Христос, Кого Ти Го испрати‘.</verse>
				<verse number="4">Јас Ти донесов слава овде на Земјата со тоа што ја извршив задачата што Ти ми ја довери.</verse>
				<verse number="5">А сега, Татко, врати ми ја одново славата што ја имав со Тебе пред создавањето на светот.</verse>
				<verse number="6">Татко! Јас Те објавив на луѓето што Ти ми ги даде од светот. Твои беа, но Ти ми ги даде и тие ја послушаа Твојата порака.</verse>
				<verse number="7">Сега знаат дека се што имам, Ти Си ми го дал,</verse>
				<verse number="8">зашто пораката што Ти ми ја даде, им ја пренесов и тие ја прифатија. Сега знаат дека од Тебе дојдов и веруваат дека Ти Ме испрати.</verse>
				<verse number="9">Јас се молам за нив; не се молам за оние што му припаѓаат на светот, туку за оние што ми ги даде, зашто се Твои.</verse>
				<verse number="10">Се што имам Јас е Твое, и се што имаш Ти е Мое; тие ќе ми донесат слава.</verse>
				<verse number="11">Свети Татко! Јас повеќе не сум во светот, зашто се враќам кај Тебе, но тие остануваат во светот. Зачувај ги преку силата на Своето име што Ти ми го даде, за да бидат едно, како што Ти и Јас сме едно.</verse>
				<verse number="12">Додека бев со нив, Јас ги чував преку силата на Твоето име што Ти ми го даде, и ги зачував. Никој од нив не се загуби, освен синот на пеколот, за да се потврди претскажаното во Светото Писмо.</verse>
				<verse number="13">А сега, Јас се враќам кај Тебе и овие работи ги кажувам додека сум се уште во светот, за Моите следбеници да ја имаат во себе истата, целосна радост, што ја имам Јас.</verse>
				<verse number="14">Јас им ја предадов Твојата порака, но светот ги замрази, зашто тие не му припаѓаат на светот, исто како што ни Јас не му припаѓам на светот.</verse>
				<verse number="15">Татко! Не Те молам Моите следбеници да ги земеш од светот, туку да ги чуваш од Злиот.</verse>
				<verse number="16">Тие не му припаѓаат на светот, како што ни Јас не му припаѓам на светот.</verse>
				<verse number="17">Твојот збор е вистина. Направи ги свети преку вистината.</verse>
				<verse number="18">Јас ги испраќам во светот, како што Ти Мене Ме испрати во светот.</verse>
				<verse number="19">Јас се посветив за нив, за и тие да и бидат посветени на вистината.</verse>
				<verse number="20">Не молам само за овие Мои следбеници, туку и за оние што ќе поверуваат во Мене како резултат на нивното проповедање,</verse>
				<verse number="21">па така сите да бидат едно. Како што си Ти Татко во Мене и Јас во Тебе, така и тие да бидат во Нас, за да поверува светот дека Ти Ме испрати.</verse>
				<verse number="22">Јас им ја дадов истата слава што Ти ми ја даде, за да бидат едно, како што Ти и Јас сме едно.</verse>
				<verse number="23">Јас сум во нив, а Ти си во Мене; така и тие да бидат во целосно единство и светот да сфати дека Ти Ме испрати и дека ги сакаш Моите следбеници исто како што Ме сакаш Мене.</verse>
				<verse number="24">Татко, сакам да бидат таму со Мене сите што Ми ги имаш дадено, за да ја гледаат Мојата слава, што ми ја даде Ти, зашто Ме засака уште пред да биде создаден светот!</verse>
				<verse number="25">Праведен Татко! Светот Тебе не Те познава, но Јас Те познавам, а Моите следбеници сфатија дека Ти Ме испрати.</verse>
				<verse number="26">Јас им објавив за Тебе и ќе продолжам да Те објавувам. Тогаш љубовта што ја имаш Ти спрема Мене ќе стане дел од нив и Јас ќе бидам во единство со нив.“</verse>
			</chapter>
			<chapter number="18">
				<verse number="1">Откако заврши со молитвата, Исус отиде со Своите ученици од другата страна на сезонскиот поток Кидрон, каде што имаше една овошна градина. Тој и Неговите ученици влегоа во неа.</verse>
				<verse number="2">А предавникот Јуда го знаеше тоа место, зашто Исус и Неговите ученици често се собираа таму.</verse>
				<verse number="3">Тогаш дојде и Јуда, предводејќи еден одред војници и гардисти на храмот, испратени од свештеничките поглавари и од фарисеите. Тие беа вооружени, а носеа и факли и фенери.</verse>
				<verse number="4">Иако знаеше што се мора да Му се случи, Исус излезе и ги праша: „Кого барате?“</verse>
				<verse number="5">Тие Му одговорија: „Исусa од Назарет!“ “Јас сум Тој“ - им рече Исус. Таму, со групата, стоеше и предавникот Јуда.</verse>
				<verse number="6">Кога Исус им рече, „Јас сум Тој“ - тие се повлекоа и испопаѓаа по земјата.</verse>
				<verse number="7">Тогаш Исус повторно ги праша: „Кого барате?“ “Исусa од Назарет“ - повторија тие.</verse>
				<verse number="8">Исус им одговори: „Ви реков дека Јас сум Тој. Штом Мене Ме барате, пуштете ги овие луѓе да си одат!“</verse>
				<verse number="9">Тој го направи ова за да се исполнат зборовите што ги рече: „Не загубив ниту еден од оние што Ми ги даде.“</verse>
				<verse number="10">Тогаш Симон Петар, кој имаше меч, го извлече и го удри слугата на Првосвештеникот, отсекувајќи му го десното уво. Името на слугата му беше Малхус.</verse>
				<verse number="11">Исус му заповеда на Петар: „Врати го мечот во канијата! Зар да не ја испијам чашата што Ми ја даде Таткото?“</verse>
				<verse number="12">Тогаш римскиот заповедник, со својот одред и со гардистите на храмот, Го уапси Исуса.</verse>
				<verse number="13">Го врзаа и Го одведоа најнапред кај Анан, кој му беше дедо на Кајафа, Првосвештеникот за таа година.</verse>
				<verse number="14">Тоа беше истиот оној Кајафа што ги посоветува Евреите дека е подобро еден човек да умре за народот.</verse>
				<verse number="15">Симон Петар и еден друг ученик одеа по Исус. Тој ученик се познаваше со Првосвештеникот, па влезе заедно со Исус во дворот на Првосвештеникот,</verse>
				<verse number="16">а Петар остана надвор, пред влезот. Тогаш другиот ученик, кој се познаваше со Првосвештеникот, излезе и откако зборуваше со вратарката, го внесе и Петар внатре.</verse>
				<verse number="17">А вратарката му рече на Петар: „Да не си и ти еден од учениците на Овој човек?“ „Не сум!“ - и одговори тој.</verse>
				<verse number="18">Беше студено, па слугите и гардистите стоеја околу огнот што го запалија и се грееја. И Петар дојде кај нив, за да се стопли.</verse>
				<verse number="19">Во меѓувреме, Првосвештеникот Го испрашуваше Исуса за Неговите ученици и за Неговото учење.</verse>
				<verse number="20">„Јас отворено му зборував на светот“ - му одговори Исус. „Секогаш поучував во синагога или во храмот, каде што сите Евреи се собираат. Ништо не сум зборувал во тајност.</verse>
				<verse number="21">Зошто ме прашуваш Мене, што сум им зборувал? Прашај ги оние што Ме слушаа! Тие знаат што зборував!“</verse>
				<verse number="22">Штом го рече тоа, еден од гардистите, кој стоеше во близина, Му удри шлаканица на Исус, велејќи: „Така ли се одговара на Првосвештеник!?“</verse>
				<verse number="23">Исус му одговори: „Ако реков нешто лошо, кажи што е тоа, а ако ја кажав вистината, зошто Ме удираш?“</verse>
				<verse number="24">Тогаш Анан Го испрати Исуса врзан кај Првосвештеникот Кајафа.</verse>
				<verse number="25">Додека Симон Петар се уште стоеше таму и се грееше, некој го праша: „Да не си и ти еден од учениците на Оној човек?“ Петар вторпат одрече, велејќи: „Не сум!“</verse>
				<verse number="26">Еден од слугите на Првосвештеникот, кој му беше роднина на Малхус, на кого Петар му го отсече увото, рече: „Зар не те видов и тебе во градината со Оној човек?“</verse>
				<verse number="27">Петар третпат одрече и во тој момент запеа петел.</verse>
				<verse number="28">Беше рано наутро кога Го одведоа Исуса откај Кајафа до палатата на гувернерот. Евреите не влегоа во палатата, зашто секаква близина со неевреи би ги опоганила, и тие не би можеле да ја јадат Пасхалната вечера.</verse>
				<verse number="29">Пилат излезе кај нив и ги праша: „Какво обвинение поднесувате против Овој човек?“</verse>
				<verse number="30">Тие му одговорија: „Да не беше Овој човек злосторник, зар ќе ти го доведовме!?“</verse>
				<verse number="31">Но Пилат им рече: „Земете Го и судете Му според вашиот Закон!“ „Нам не ни е дозволено да извршуваме смртна пресуда над никого“ - му рекоа Евреите.</verse>
				<verse number="32">Така започна да се исполнува она што го рече Исус за начинот на кој Тој ќе умре.</verse>
				<verse number="33">Тогаш Пилат се врати во палатата, Го повика Исуса, и Го праша: „Ти ли си царот на Евреите?“</verse>
				<verse number="34">Исус одговори: „Од тебе ли потекнува ова прашање, или други ти кажувале за Мене?“</verse>
				<verse number="35">„Зар сум јас Евреин?“ - одговори Пилат. „Твојот народ и свештеничките поглавари Те предадоа кај мене. Што си сторил?“</verse>
				<verse number="36">Исус одговори: „Моето царство не е од овој свет. Да беше Моето царство од овој свет, Моите следбеници ќе се бореа да не им паднам во рацете на еврејските верски водачи. Не, Моето царство не е одовде.“</verse>
				<verse number="37">Тогаш Пилат Му рече: „Значи, сепак Ти си цар!?“ „Ти рече дека сум цар“ - одговори Исус. „Јас се родив и дојдов на светот за да бидам сведок за вистината. Секој што ја сака вистината, ќе познае дека ја зборувам вистината и ќе Ме слуша.“</verse>
				<verse number="38">Пилат Го праша Исуса: „Што е тоа вистина?“ Штом го рече тоа, повторно излезе кај Евреите и им рече: „Јас не наоѓам никаква вина кај Него.</verse>
				<verse number="39">Но, кај вас постои обичај секоја година да барате да ви ослободам по еден затвореник за време на Пасхата. Сакате ли да ви Го ослободам царот на Евреите?“</verse>
				<verse number="40">Тие му одговорија со викотница: „Не Него, туку Бараба!“ А Бараба беше бунтовник и убиец, кој се наоѓаше в затвор.</verse>
			</chapter>
			<chapter number="19">
				<verse number="1">Тогаш Пилат нареди Исус да биде камшикуван.</verse>
				<verse number="2">Војниците исплетоа венец од трње, Му го ставија на главата и Му облекоа пурпурна наметка.</verse>
				<verse number="3">Потоа одеа околу Него и викаа: „Здраво, царе на Евреите!“ и Го удираа со тупаници.</verse>
				<verse number="4">Пилат повторно излезе надвор, па им рече на Евреите: „Еве, ќе ви Го изнесам надвор, но да знаете дека не најдов никаква вина кај Него!“</verse>
				<verse number="5">Тогаш Го изведоа Исуса со трнов венец на главата и со пурпурната наметка. Пилат им рече: „Еве Го човекот!“</verse>
				<verse number="6">Кога Го видоа свештеничките поглавари и гардистите на храмот почнаа да викаат: „Распни Го! Распни Го!“ Пилат им рече: „Земете Го, и самите распнете Го, зашто јас не најдов никаква вина кај Него!“</verse>
				<verse number="7">Евреите му одговорија: „Тој тврдеше дека е Божјиот Син! Според нашиот верски Закон Тој мора да биде осуден на смрт!“</verse>
				<verse number="8">Кога го слушна тоа, Пилат уште повеќе се исплаши,</verse>
				<verse number="9">па влезе повторно во палатата и Му рече на Исус: „Од каде си Ти?“ Но Исус не му одговори.</verse>
				<verse number="10">„Зар одбиваш да зборуваш со мене!?“ - му рече тогаш Пилат. „Зар не знаеш дека јас имам власт да те пуштам или да те распнам!?“</verse>
				<verse number="11">Исус му одговори: „Да не ти беше дадена од Бога, ти немаше да имаш никаква власт над Мене. Затоа, оној што Ме предаде е виновен за поголем грев.“</verse>
				<verse number="12">Кога го слушна ова, Пилат сакаше да Го ослободи, но Евреите упорно викаа: „Ако го пуштиш овој човек - не си му пријател на римскиот цар! Секој што себеси се прогласува за цар, се бунтува против римскиот цар!“</verse>
				<verse number="13">Кога Пилат го слушна тоа, Го изведе Исуса надвор и седна на судскиот престол, на местото наречено Плочник (на хебрејски: Габата).</verse>
				<verse number="14">Беше околу пладне, ден пред празникот Пасха.</verse>
				<verse number="15">Тогаш тие се развикаа: „Убиј го! Убиј го! Распни го!“ Пилат им рече: „Зар вашиот цар да Го распнам!?“ “Ние немаме друг цар освен римскиот цар!“ - му одговорија свештеничките поглавари.</verse>
				<verse number="16">Тогаш Пилат им Го предаде, за да Го распнат. Тие Го одведоа Исуса.</verse>
				<verse number="17">Носејќи го сам крстот, Исус дојде до местото наречено Череп, кое на арамејски јазик се вика Голгота.</verse>
				<verse number="18">Таму Го распнаа, заедно со уште други двајца: едниот од едната, другиот од другата страна на Исус.</verse>
				<verse number="19">Пилат нареди на дрвена плоча да се напише обвинението и да се прицврсти на крстот. Текстот гласеше: „Исус од Назарет, цар на Евреите.“</verse>
				<verse number="20">Многумина од Евреите го прочитаа овој натпис, зашто местото каде што Го распнаа Исуса беше близу до градот. Текстот беше напишан на арамејски, на латински и на грчки јазик.</verse>
				<verse number="21">Свештеничките поглавари му рекоа на Пилат: „Зошто си напишал ,Цар на Евреите‘? Требаше да напишеш: ?Самопрогласен цар на Евреите!‘“</verse>
				<verse number="22">„Што напишав - напишав!“ - им одговори Пилат.</verse>
				<verse number="23">Откако Го распнаа Исуса, војниците Му ги зедоа алиштата и ги разделија на четири дела - по еден дел за секој војник. Но туниката на Исус беше без раб, исткаена од еден дел.</verse>
				<verse number="24">Затоа тие си рекоа еден на друг: „Да не ја кинеме, туку ајде да фрлиме жрепка за неа, па да видиме кој од нас ќе ја добие!“ Така се исполни Светото Писмо, кое претскажа: „Моите алишта си ги разделија, а за туниката фрлија жрепка.“</verse>
				<verse number="25">Веднаш до Исусовиот крст стоеја Неговата мајка, нејзината сестра, чие име беше Марија, која му беше сопруга на Клопас, и Марија Магдалена.</verse>
				<verse number="26">Кога Исус ги виде Својата мајка и Својот милен ученик крај неа, Тој и рече на мајка си: „Жено, сега тој ќе ти биде син!“</verse>
				<verse number="27">Потоа му рече на ученикот: „Отсега таа нека ти биде мајка!“ Од тој ден, тој ја зеде Исусовата мајка кај себе.</verse>
				<verse number="28">Потоа, знаејќи дека целокупното Негово дело е завршено, а за да се исполни Светото Писмо, Исус рече: „Жеден сум!“</verse>
				<verse number="29">Таму имаше еден сад полн со вински оцет. Откако закачија сунѓер натопен во винскиот оцет на една прачка од хисоп, Му го принесоа до устата.</verse>
				<verse number="30">Штом вкуси од винскиот оцет, Исус рече: „Се сврши!“ Потоа ја наведна главата и умре.</verse>
				<verse number="31">Тој ден, петок, беше денот на подготовка за утрешниот празник Пасха, кој за Евреите претставува особено значаен празник. Затоа тие побараа од Пилат да им ги прекрши нозете на распнатите и да ги симне, за да не останат да висат телата распнати на крстовите и во саботата.</verse>
				<verse number="32">Така, војниците дојдоа и најпрво им ги прекршија нозете на другите двајца кои беа распнати со Исус.</verse>
				<verse number="33">А кога дојдоа до Исус видоа дека веќе е мртов, па не Му ги скршија нозете.</verse>
				<verse number="34">Наместо тоа, еден од војниците со копје Го прободе под ребрата, при што потекоа крв и вода.</verse>
				<verse number="35">Знаеме дека сето ова е точно, затоа што го кажува човекот што лично беше таму и со свои очи виде. Затоа можете да верувате и вие.</verse>
				<verse number="36">Ова се случи за да се исполни Светото Писмо, кое претскажа: „Ниту една Негова коска нема да биде скршена.“</verse>
				<verse number="37">На друго место Писмото вели: „Ќе Го гледаат Оној што Го прободоа.“</verse>
				<verse number="38">Подоцна Јосиф од градот Ариматеја, кој беше таен Исусов следбеник, поради страв од Евреите, побара од Пилат да му го даде телото на Исус. Пилат му одобри и Јосиф отиде и го зеде телото од крстот.</verse>
				<verse number="39">Дојде и Никодим со околу триесет и четири килограми смеса од ароматични смоли. Тоа беше оној Никодим кој порано беше дошол кај Исус ноќе.</verse>
				<verse number="40">Тие го зедоа Исусовото тело и го завиткаа во платно, заедно со ароматичните смоли, според еврејскиот обичај на подготвување за погреб.</verse>
				<verse number="41">А на местото каде што Го распнаа имаше една градина и во неа една нова гробница, во која се уште никој не беше погребуван.</verse>
				<verse number="42">Таму го положија телото на Исус, зашто гробот беше близу, а тие се брзаа, бидејќи беше ден на подготовка за саботата и Пасхата.</verse>
			</chapter>
			<chapter number="20">
				<verse number="1">Во неделата, уште во рани мугри, додека се уште беше темно, Марија Магдалена дојде на гробот и го виде каменот иставен од отворот на гробницата.</verse>
				<verse number="2">Таа со трчање отиде кај Симон Петар и кај другиот ученик, кој му беше љубимец на Исус, па им рече: „Го зеле телото на Господ од гробницата, а не знаеме каде Го преместиле“</verse>
				<verse number="3">Тогаш Петар и другиот ученик излегоа и се упатија кон гробот.</verse>
				<verse number="4">Обајцата трчаа, но другиот ученик истрча побрзо од Петар и прв втаса до гробот.</verse>
				<verse number="5">Тој се наведна и го виде платното како лежи таму, но не влезе внатре.</verse>
				<verse number="6">Кога стигна и Симон Петар, влезе во гробот, па го виде платното како лежи таму,</verse>
				<verse number="7">како и погребната шамија која беше употребена за завиткување на Исусовата глава. Шамијата не беше заедно со платното, туку беше одвоено свиткана на едно место.</verse>
				<verse number="8">Тогаш влезе и другиот ученик, кој прв дојде до гробот, па виде и поверува;</verse>
				<verse number="9">(зашто тие тогаш не знаеја дека, според Светото Писмо, Исус ќе воскресне од мртвите).</verse>
				<verse number="10">Потоа учениците се вратија дома.</verse>
				<verse number="11">Марија Магдалена стоеше надвор до гробницата плачејќи. Додека така плачеше, таа се наведна над влезот на гробницата</verse>
				<verse number="12">и виде двајца ангели во бело како седат на местото каде што било Исусовото тело: едниот кај главата, а другиот кај нозете.</verse>
				<verse number="13">Ангелите ја прашаа Марија: „Зошто плачеш?“ “Го зеле телото на мојот Господ и не знам каде Го преместиле!“ - им рече таа</verse>
				<verse number="14">Штом го рече тоа, таа се сврте и Го виде Исуса како стои таму, но не Го позна.</verse>
				<verse number="15">Исус и рече: „Зошто плачеш? Кого бараш?“ Мислејќи дека тоа е градинарот, Марија Му рече: “Господине, ако си Го зел телото ти, кажи ми каде си го преместил и јас ќе го земам.“</verse>
				<verse number="16">Исус и рече: „Мирјам!“ Таа се сврте и Му одговори на хебрејски: „Рабани!“ (Во превод значи: ,Учителе‘.)</verse>
				<verse number="17">Исус и рече: „Не држи се за мене, зашто се уште не Сум се вратил кај небесниот Татко. Оди кај Моите ученици и кажи им дека Јас се враќам кај Мојот Татко и Бог, Кој е и ваш Татко и Бог.“</verse>
				<verse number="18">Тогаш Марија Магдалена отиде и им јави на Исусовите ученици: „Го видов Господ!“ Потоа таа им го пренесе она што Исус и го кажа.</verse>
				<verse number="19">Во истиот тој ден, а беше недела, кога се стемни, Исусовите ученици се беа собрале зад затворени врати, поради страв од еврејските верски водачи. Тогаш Исус ненадејно се појави, застана на средина и ги успокои со поздрав.</verse>
				<verse number="20">Потоа им ги покажа рацете и ребрата отстрана. Кога видоа дека тоа е Господ, учениците многу се израдуваа.</verse>
				<verse number="21">Исус повторно ги успокои, пренесувајќи им Го својот мир, а потоа им рече: „Како што Мене Ме прати небесниот Татко, така сега Јас ве праќам вас.“</verse>
				<verse number="22">Откако го рече тоа, Тој им вдахна од Својот Дух, велејќи: „Примете Го Светиот Дух!</verse>
				<verse number="23">Ако на луѓето им ги простите гревовите - ќе им бидат простени, а ако не им ги простите - ќе им останат.“</verse>
				<verse number="24">Иако Тома (со грчки прекар Дидимус) беше еден од дванаесетте Христови ученици, тој не беше со нив кога Исус им се појави.</verse>
				<verse number="25">Другите ученици го уверуваа: „Го видовме Господ!“ Но тој им велеше: „Додека на Неговите раце не ги видам лузните од клиновите и не ги ставам прстите во раните од клиновите, а раката под Неговите ребра - нема да поверувам!“</verse>
				<verse number="26">По осум дена, учениците повторно беа собрани внатре, а овојпат и Тома беше со нив. Иако вратата беше заклучена, Исус дојде, застана насреде и ги успокои со поздрав!</verse>
				<verse number="27">Потоа му рече на Тома: „Стави ги своите прсти овде и погледни ги Моите раце; испружи ја раката и стави ја на лузната под Моите ребра. И престани да се сомневаш, туку верувај!“</verse>
				<verse number="28">Тогаш Тома Му се обрати со зборовите: „Ти Си мојот Господ и мојот Бог!“</verse>
				<verse number="29">А Исус му рече: „Ти поверува затоа што Ме виде; благословени се оние што веруваат, иако не Ме виделе!“</verse>
				<verse number="30">Исус пред Своите ученици направи уште многу други чуда кои не се запишани во оваа книга.</verse>
				<verse number="31">А овие се запишани за да поверувате дека Исус е Месијата, Божјиот Син, и преку вера во Него да имате вистински живот.</verse>
			</chapter>
			<chapter number="21">
				<verse number="1">Подоцна Исус уште еднаш им се појави на Своите ученици, покрај Тибериското Езеро. Тоа се случи вака:</verse>
				<verse number="2">Се беа собрале Симон Петар, Близнакот Тома, Натанаел од Галилејска Кана, синовите на Завдај и други двајца од Исусовите ученици.</verse>
				<verse number="3">Симон Петар им рече: „Одам на риболов!“ „И ние ќе дојдеме со тебе!“ - му рекоа тие, и сите заедно тргнаа со бротчето. Но цела ноќ не уловија ништо.</verse>
				<verse number="4">В зори, Го видоа Исуса на брегот, но не Го познаа.</verse>
				<verse number="5">Тој им довикна: „Деца, имате ли некоја риба?“ „Немаме“ - му одговорија тие.</verse>
				<verse number="6">Тој им рече: „Фрлете ја мрежата од десната страна на бротчето и ќе уловите.“ Тие ја фрлија и не можеа да ја извлечат од големиот број риби што ги уловија.</verse>
				<verse number="7">Тогаш, ученикот што му беше љубимец на Исус, му рече на Петар: „Тоа е нашиот Господ!“ Штом слушна дека тоа е Господ, Симон Петар се препаша со наметката што претходно ја беше соблекол, па скокна во езерото и почна да плива кон брегот.</verse>
				<verse number="8">Останатите ученици со бротчето беа на околу деведесет метри од брегот и набргу пристигнаа, влечејќи ја мрежата со рибите.</verse>
				<verse number="9">Кога излегоа на копното, видоа леб и риба, ставена на разгорен јаглен.</verse>
				<verse number="10">Исус им рече: „Донесете од рибите што пред малку ги уловивте!“</verse>
				<verse number="11">Симон Петар се качи на бротчето и ја извлече мрежата на брегот. Во неа имаше сто педесет и три големи риби. Иако беше полна со големи риби, мрежата сепак не се скина.</verse>
				<verse number="12">„Дојдете, јадете!“ - им рече Исус. А никој од учениците не се осмели да Го праша: „Дали си навистина Ти, Господе?“, зашто знаеја дека Тој е нивниот Господ.</verse>
				<verse number="13">Исус зеде од лебот и им раздаде, а истото го направи и со рибите.</verse>
				<verse number="14">Ова беше веќе третпат како Исус им се појави на Своите ученици откако воскресна од мртвите.</verse>
				<verse number="15">Кога се најадоа, Исус му рече на Симон Петар: „Симоне, сине Јованов, Ме љубиш ли повеќе од овие?“ „Да, Господе“, - Му одговори тој - „Ти знаеш дека Те сакам.“ Исус му рече: „Тогаш, храни ги Моите јагниња!“</verse>
				<verse number="16">И вторпат го праша: „Симоне, сине Јованов, Ме љубиш ли?“ „Да, Господе“, - Му одговори Петар - „Ти знаеш дека Те сакам.“ „Тогаш, грижи се за Моите овци“ - му рече Исус.</verse>
				<verse number="17">Исус и третпат проговори и овојпат го праша: „Симоне, сине Јованов, Ме сакаш ли?“ Петар се нажали што Исус третиот пат го праша: „Ме сакаш ли?“, па Му рече: „Господе, Ти знаеш се, Ти знаеш дека Те сакам!“ „Тогаш храни ги Моите овци!“ - му рече Исус.</verse>
				<verse number="18">„Додека си млад, сам се препашуваш и одиш каде што сакаш. Но, те уверувам дека, кога ќе остариш, ќе ги пружиш рацете и други ќе те препашат и ќе те одведат таму каде што не сакаш.“</verse>
				<verse number="19">Исус го рече ова за да посочи со каква смрт Петар ќе Го прослави Бога. Потоа, Исус му рече на Петар: „Дојди со Мене!“</verse>
				<verse number="20">Петар се сврте и виде дека ги следи ученикот што му беше љубимец на Исус. Тоа беше истиот оној ученик, кој за време на вечерата се беше навалил на Исусовите гради и Го беше прашал: „Господе, кој е тој што ќе Те предаде?“</verse>
				<verse number="21">Кога Петар го виде тој ученик, му рече на Исус: „Господе, што ќе стане со овој човек?“</verse>
				<verse number="22">Исус му одговори: „Ако сакам тој да остане жив додека Јас да се вратам, што ти е тебе грижа? Ти дојди со Мене!“</verse>
				<verse number="23">Затоа се рашири глас меѓу Христовите следбеници, дека тој ученик нема да умре. Но Исус не рече дека нема да умре, туку: „Ако сакам тој да остане жив додека Јас да се вратам, што ти е тебе грижа?“</verse>
				<verse number="24">Овој ученик е тој што го виде и го напиша ова. Ние знаеме дека тој ја кажа вистината.</verse>
				<verse number="25">Исус направи уште многу други работи, но кога сите Негови дела би се запишале во книги, ми се чини дека ни во целиот свет не би ги собрало.</verse>
			</chapter>
		</book>
		<book number="44">
			<chapter number="1">
				<verse number="1">Драги Теофиле, во мојата прва книга ти го опишав сето она што Исус го правеше и поучуваше од почетокот,</verse>
				<verse number="2">па се до денот кога се вознесе на небото. Пред да се вознесе, им даде упатства на апостолите што ги беше одбрал во содејство со Светиот Дух.</verse>
				<verse number="3">Во текот на четириесет дена, по Неговото распнување, Исус повеќепати се појавуваше пред Своите апостоли со што недвосмислено им докажа дека навистина е жив. Тогаш им зборуваше за Божјото царство.</verse>
				<verse number="4">На една од тие средби, додека јадеа заедно, им ги даде следниве упатства: „Не заминувајте од Ерусалим се додека небесниот Татко не ви го прати Светиот Дух, Кој ви го вети. Јас уште отпорано ви го кажав тоа.</verse>
				<verse number="5">Јован Крстител крштаваше во вода, но по неколку дена вие ќе бидете крстени во Светиот Дух.“</verse>
				<verse number="6">Додека апостолите беа со Исус, честопати Го прашуваа: „Господе, сега ли ќе го ослободиш Израел и ќе го возобновиш нашето царство?“</verse>
				<verse number="7">Тој им одговори: „Времето и датумите ги определува небесниот Татко и не сметал за потребно вам да ви ги кажува!</verse>
				<verse number="8">Но штом Светиот Дух ќе слезе врз вас, вие ќе добиете сила и ќе им проповедате за Мене на луѓето во Ерусалим, во цела Јудеја, во Самарија, и се до крајот на Земјата.“</verse>
				<verse number="9">Откако им го рече ова, пред нивните очи Исус почна да се подига кон небото и тие Го гледаа се додека облак не Го скри од нивните погледи.</verse>
				<verse number="10">Додека тие со вперени погледи кон небото гледаа како Тој заминува, пред нив се појавија двајца мажи облечени во бело,</verse>
				<verse number="11">и им рекоа: „Галилејци, зошто стоите и зјапате во небото? Истиот Исус, Кој пред вашите очи се вознесе на небото, повторно ќе дојде, на истиот начин на кој и замина!“</verse>
				<verse number="12">Тогаш апостолите се вратија во Ерусалим. Ова се случуваше на ридот наречен Маслинова Гора. Тој рид е близу до Ерусалим, на оддалеченост помала од еден километар.</verse>
				<verse number="13">Влегоа во градот и отидоа во горната соба на куќата каде што редовно престојуваа. Таму беа: Петар, Јован, Јаков, Андреј, Филип, Тома, Бартоломеј, Матеј, Јаков (синот на Алфеј), зилотот Симон и Јуда (синот на Јаков).</verse>
				<verse number="14">Сите овие луѓе сложно и редовно се собираа и заедно се молеа. Со нив беа и: Марија (мајката на Исус), повеќе други жени и браќата на Исус.</verse>
				<verse number="15">По неколку дена се собраа околу сто и дваесет Христови следбеници. Петар стана и им се обрати:</verse>
				<verse number="16">„Драги пријатели христијани! Уште пред неколку столетија, Светиот Дух ја претскажа судбината на Јуда Искариот, преку зборовите искажани од царот Давид, запишани во Светото Писмо. Значи, тоа што се случи со Јуда, предводникот на оние што го уапсија Исуса, беше претскажано и мораше да се исполни,</verse>
				<verse number="17">иако Јуда беше еден од нас и работеше заедно со нас.“</verse>
				<verse number="18">(Со парите што ги доби за предавството на Исус, Јуда си купи нива. Потоа таму се обеси, па падна сред неа, распукнувајќи се, при што целата утроба му се истури.</verse>
				<verse number="19">За ова дознаа сите жители на Ерусалим, па таа нива ја нарекоа Акал-Д’ма, што на нивниот јазик значи ?Крвна нива‘.)</verse>
				<verse number="20">„Во книгата на псалмите стои запишано: ,Домот да му се запусти, никој во него да не живее!‘ и ,Службата негова друг нека ја преземе!‘</verse>
				<verse number="21">Затоа треба да одбереме човек што ќе го замени Јуда. Тоа треба да биде некој што беше со нас во текот на целото време, откако Господ Исус дојде, па се додека си замина,</verse>
				<verse number="22">некој што беше со нас откако Јован Крстител Го крсти Исуса, па се до денот кога Исус се вознесе на небото. Тој човек треба да биде и очевидец на воскреснатиот Исус, како што сме и ние.“</verse>
				<verse number="23">Тогаш предложија двајца: првиот беше Јосиф Барсаба, познат и како Јуст, а вториот беше Матија.</verse>
				<verse number="24">Пред да го извршат изборот, се помолија вака: „Господе, ти знаеш што лежи во срцето на секој човек. Покажи ни кого си го одбрал од овие двајца</verse>
				<verse number="25">да биде апостол наместо Јуда, кој не изневери и заврши таму каде што припаѓа.“</verse>
				<verse number="26">Потоа со ждрепка го одбраа Матија, кој им се приклучи на останатите единаесет апостоли.</verse>
			</chapter>
			<chapter number="2">
				<verse number="1">Кога дојде празникот Духовден, сите христијани се собраа на едно место.</verse>
				<verse number="2">Тогаш ненадејно од небото се чу бучава како од силен виор. Бучавата ја исполни целата куќа каде што беа собрани.</verse>
				<verse number="3">Се појавија одвоени јазици, како од оган, и се спуштија врз секој од нив.</verse>
				<verse number="4">Сите се исполнија со Светиот Дух и почнаа да зборуваат на различни јазици, како што им даваше способност Светиот Дух.</verse>
				<verse number="5">Во тоа време во Ерусалим престојуваа побожни Евреи дојдени од секој народ под небесниот свод.</verse>
				<verse number="6">Кога ја слушнаа бучавата, мнозина дотрчаа да видат што се случува и се збунија, зашто секој ги слушаше христијаните како зборуваат на неговиот јазик!</verse>
				<verse number="7">Сите се чудеа и збунето, велеа: „Како е можно ова? Зар сите овие луѓе што зборуваат не се од Галилеја?</verse>
				<verse number="8">Како, тогаш, секој од нас го слуша јазикот од својот роден крај?</verse>
				<verse number="9">Меѓу нас има Парќани, Мидијци и Еламијци, потоа луѓе што живеат во Месопотамија, во Јудеја, во Кападокија, во Понт и во Азија,</verse>
				<verse number="10">во Фригија и во Памфилија, во Египет, во областите на Либија близу до Киренеја, како и гости од Рим</verse>
				<verse number="11">(Евреи и прозелити), луѓе од Крит и Арапи, и сите ние ги слушаме како зборуваат на нашите јазици за прекрасните дела што ги извршил Бог!“</verse>
				<verse number="12">Зачудени и збунети, еден на друг си велеа: „Што ли значи ова?“</verse>
				<verse number="13">Други, пак, се потсмеваа и велеа: „Пијани се! Се изнапиле слатко вино!“</verse>
				<verse number="14">Тогаш стана Петар, заедно со другите единаесет апостоли, и гласно им се обрати на насобраните: „Луѓе, Евреи и сите други што живеете во Ерусалим! Ова треба да го знаете! Послушајте ме што ќе ви кажам:</verse>
				<verse number="15">Овие луѓе не се пијани, како што некои од вас претпоставуваат, зашто одвај е девет часот наутро.</verse>
				<verse number="16">Ова што се случи утрово е исполнување на она што беше претскажано преку пророкот Јоел:</verse>
				<verse number="17">,Во последните денови‘ - вели Бог,ќе излеам од Мојот Дух врз сите луѓе, па ќе пророкуваат синовите и ќерките ваши, момчињата ќе имаат виденија, а старците ќе сонуваат соништа.</verse>
				<verse number="18">Во тие денови ќе излеам од Мојот Дух врз сите Мои слуги и слугинки, и тие ќе пророкуваат.</verse>
				<verse number="19">Ќе правам чуда горе на небесата и видливи докази долу на Земјата - крв и оган и столбови од чад.</verse>
				<verse number="20">Сонцето ќе поцрни, а Месечината ќе се вцрви како крв, пред да дојде тој голем и славен Господов ден.</verse>
				<verse number="21">Тогаш секој што ќе го повика името Господово ќе биде спасен.‘</verse>
				<verse number="22">Израелци, слушнете ги овие зборови: Бог јавно го поддржа Исуса од Назарет, со тоа што преку Него изврши многу чуда, несекојдневни работи и чудотворни докази. Тоа и самите добро го знаете.</verse>
				<verse number="23">Но се случи онака како што беше определено и предвидено од сезнајниот Бог: вие Го предадовте Исуса и со помош на еден паганин, Го распнавте на крст и Го убивте.</verse>
				<verse number="24">Но Бог Го воскресна, ослободувајќи Го од смртта која очајнички настојуваше да Го задржи, но не можеше.</verse>
				<verse number="25">За Него, Давид вели: ?Знам дека Господ е постојано со мене, Тој ми е оддесно - нема да потклекнам!</verse>
				<verse number="26">Поради тоа срцето ми е весело, и душата ми се радува; а и телото во надеж ќе ми почива,</verse>
				<verse number="27">зашто Ти во гробот нема да ме оставиш, ниту ќе дозволиш Твојот Светец да доживее распаѓање.</verse>
				<verse number="28">Ти ми го објави патот на животот, Твоето присуство ќе ме исполни со радост.‘</verse>
				<verse number="29">Луѓе, браќа, јасно е дека нашиот прататко Давид овде не зборува за себе, зашто тој умре, беше погребан и неговиот гроб е тука, меѓу нас, се до денешен ден.</verse>
				<verse number="30">Но бидејќи беше пророк и знаеше дека Бог му се беше заколнал оти потомок од неговите бедра ќе седи на неговиот престол,</verse>
				<verse number="31">претскажувајќи за тоа, тој зборуваше за воскреснувањето на Христос, Кој, ниту беше оставен во гробот, ниту Неговото тело доживеа распаѓање.</verse>
				<verse number="32">Бог Го воскресна Исуса и сите ние сме сведоци за тоа.</verse>
				<verse number="33">Откако беше вознесен и поставен од десната страна на Бог, и откако го прими Светиот Дух што Му беше ветен од небесниот Татко, Го излеа врз нас, како што вие сега гледате и слушате.</verse>
				<verse number="34">Зашто, самиот Давид не се вознесе на небото, а сепак рече: “Му рече Јахве на мојот Господ: ,Седни на почесното место, од Мојата десна страна,</verse>
				<verse number="35">додека не ги претворам Твоите непријатели во чергиче што ќе го газат стапалата Твои!‘“</verse>
				<verse number="36">Затоа нека знаат сите Израелци и нека бидат уверени дека Исус, Кого вие Го распнавте, Бог Го направи Господ и Месија!“</verse>
				<verse number="37">Ова што го слушнаа до срце ги прободе, па им рекоа на Петар и на другите апостоли: „Луѓе, браќа, што да правиме?“</verse>
				<verse number="38">Петар им одговори: „Секој од вас треба да се покае за своите гревови, и да се крсти во името на Исус Христос, за да ви бидат простени гревовите. Потоа ќе ви биде подарен Светиот Дух, а со Него и духовни дарби.</verse>
				<verse number="39">Ветувањето што Бог му го даде на Давид се однесува на вас, на вашите деца, како и на неевреите, и на сите што Господ, нашиот Бог, ќе ги повика.“</verse>
				<verse number="40">Со овие, и со многу други зборови Петар им проповедаше и ги повикуваше: „Спасете се од ова расипано поколение!“</verse>
				<verse number="41">Во тој ден околу три илјади души искрено ги прифатија неговите зборови, па се крстија и се приклучија кон христијаните.</verse>
				<verse number="42">Тие се посветија на учење од апостолите, на заедничките собири, на редовно учество на Господовата вечера и на молитви.</verse>
				<verse number="43">Кај народот се појави страв, зашто апостолите правеа многу чуда и видливи докази.</verse>
				<verse number="44">Сите христијани се здружија и се што имаа им беше заедничко.</verse>
				<verse number="45">Ги продаваа своите имоти и наследства и на секого му даваа според неговите потреби.</verse>
				<verse number="46">Секој ден се собираа во храмот, сложни и посветени. Организираа Господова вечера по домовите и секој ја делеше својата храна со другите, радосно и со чисто срце.</verse>
				<verse number="47">Го славеа Бога и беа омилени кај сите луѓе. А Господ секојдневно им придодаваше новоспасени души.</verse>
			</chapter>
			<chapter number="3">
				<verse number="1">Еден ден, Петар и Јован се упатија кон храмот. Беше три часот попладне - време за молитва.</verse>
				<verse number="2">Токму тогаш донесоа еден човек, сакат во нозете од раѓање, што секојдневно го носеа и го оставаа пред познатата ?Красна порта‘, за да проси милостина од луѓето што доаѓаа во храмот.</verse>
				<verse number="3">Кога виде дека Петар и Јован ќе влегуваат во храмот, запроси да му дадат нешто.</verse>
				<verse number="4">Петар и Јован го погледнаа и му рекоа: „Погледни не!“</verse>
				<verse number="5">Сакатиот молежливо ги гледаше, очекувајќи милостина.</verse>
				<verse number="6">Тогаш Петар му рече: „Немам ни сребреници, ни златници, но тоа што го имам, ти го давам: Во името на Исус Христос од Назарет, стани и ќе проодиш!“</verse>
				<verse number="7">Потоа го фати за десната рака и го исправи. Во истиот миг му зацврснаа стапалата и глуждовите!</verse>
				<verse number="8">Скокна, застана на своите нозе и почна да оди! Заедно со нив влезе во храмот, скокајќи и славејќи Го Бога.</verse>
				<verse number="9">Целиот народ го виде како оди и Го слави Бога.</verse>
				<verse number="10">Тие знаеја дека тоа беше истиот човек што седеше и просеше пред Красната порта на храмот и од восхит не можеа да се изначудат на она што се случи.</verse>
				<verse number="11">Сиот народ се насобра околу нив, под Соломоновиот трем. Човекот не се одвојуваше од Петар и Јован. Луѓето стоеја, стаписани од тоа што се случи.</verse>
				<verse number="12">Кога Петар виде дека луѓето се чудат, им рече: „Луѓе, Израелци, зошто се чудите на ова? Зошто зјапате во нас, небаре ние со своја сила или побожност направивме овој човек да прооди!?</verse>
				<verse number="13">Преку ова дело, Богот на Авраам, на Исак, на Јаков и на сите наши предци, Го прослави Својот Слуга Исус. Вие Го предадовте и се откажавте од Него пред Пилат, кога тој беше решил да Го ослободи.</verse>
				<verse number="14">Се откажавте од Светиот и Праведниот, а побаравте да биде пуштен на слобода еден убиец!</verse>
				<verse number="15">Зачетникот на животот Го убивте! Но Бог Го воскресна од мртвите - ние сме живи сведоци за тоа.</verse>
				<verse number="16">Овој човек, кого вие добро го познавате, се исцели врз основа на верата во Неговото име. Верата во Исусовото име го оздраве пред вашите очи.</verse>
				<verse number="17">Браќа, знам дека вие и вашите водачи го направивте тоа од незнаење,</verse>
				<verse number="18">но Бог на тој начин го исполни она што го беше претскажал преку сите пророци: дека Месијата испратен од Него ќе мора да помине низ овие страдања.</verse>
				<verse number="19">Затоа покајте се и свртете се кон Бога, за да ви бидат избришани гревовите.</verse>
				<verse number="20">Тогаш, присуството на Господ во вашите животи ќе ви донесе освежување и Бог ќе ви Го испрати Месијата Исус, Кој од порано ви беше претскажан.</verse>
				<verse number="21">Исус треба да остане на небото, се додека не дојде време Бог да обнови се, како што ни вети уште одамна преку Своите свети пророци.</verse>
				<verse number="22">Уште Мојсеј беше претскажал: ,Господ, вашиот Бог, ќе ви издигне од вашиот народ Пророк, како што сум јас. Се што ќе ви каже Тој - слушајте Го!</verse>
				<verse number="23">Секој што нема да Го послуша Тој Пророк, ќе биде истребен од Божјиот народ.‘</verse>
				<verse number="24">А и сите пророци, од Самоил и неговите наследници, па наваму, зборуваа токму за ова време.</verse>
				<verse number="25">Вие сте потомци на пророците, вие сте тие за кои Бог на вашите предци им даде завет, ветувајќи му на Авраам: ,Преку твоето потомство ќе бидат благословени сите народи на Земјата.‘</verse>
				<verse number="26">Штом Бог Го издигна Својот Слуга, Го испрати прво кај нас, за да ве благослови со тоа што секого од вас ќе го одврати од вашите грешни патишта.“</verse>
			</chapter>
			<chapter number="4">
				<verse number="1">Додека Петар и Јован уште му зборуваа на народот, им пријдоа неколку свештеници, заповедникот на гардата во ерусалимскиот храм и неколку садукеи.</verse>
				<verse number="2">Тие беа многу вознемирени поради тоа што апостолите го учеа народот и, повикувајќи се на воскреснатиот Исус, тврдеа дека постои воскресение на мртвите.</verse>
				<verse number="3">Ги фатија и ги фрлија в затвор до следниот ден, зашто веќе беше вечер.</verse>
				<verse number="4">Мнозина од оние што ја слушнаа проповедта на апостолите поверуваа, па бројот на христијаните се зголеми на околу пет илјади, сметајќи ги тука само возрасните мажи.</verse>
				<verse number="5">Утредента се состана Народниот совет составен од сите управници, старешини и вероучители во Ерусалим.</verse>
				<verse number="6">Дојде Првосвештеникот Анан, дојдоа и Кајафа, Јован, Александар, како и сите други роднини на Првосвештеникот.</verse>
				<verse number="7">Ги доведоа Јован и Петар, ги поставија на средината, па почнаа да ги испрашуваат: „Кој ви даде право, кој ве овласти да го правите ова?“</verse>
				<verse number="8">Исполнет со Светиот Дух, Петар им рече: „Управници и старешини на народот!</verse>
				<verse number="9">Ако денес не испрашувате за доброто дело спрема сакатиот човек, ако сакате да дознаете како беше исцелен, тогаш,</verse>
				<verse number="10">знајте и вие и сиот израелски народ, дека човекот пред ваши очи застана на свои нозе во името на Исус Христос од Назарет, Кого вие Го распнавте, а Бог Го воскресна од мртвите!</verse>
				<verse number="11">Исус е Тој за Кого во Светото писмо пишува: ,Каменот што ѕидарите го отфрлија стана Камен-темелник.‘</verse>
				<verse number="12">Под целиот небесен свод има само едно име на кое луѓето можат да се повикаат за да се спасат, а тоа е Исус Христос!“</verse>
				<verse number="13">Членовите на Народниот совет се зачудија кога ја видоа смелоста на Петар и Јован, зашто беше очигледно дека тие се обични, необразовани луѓе. А ги препознаа дека тие луѓе беа со Исус.</verse>
				<verse number="14">Но човекот што беше исцелен стоеше тука, пред нив, и тие немаа што да приговорат.</verse>
				<verse number="15">Тогаш им наредија на Петар и Јован да излезат надвор од собранието, а тие почнаа да се советуваат:</verse>
				<verse number="16">„Што да правиме со овие луѓе? Големо чудо се случи преку нив и тоа на сите во Ерусалим им е познато. Тоа не можеме да го порекнеме.</verse>
				<verse number="17">Но можеби можеме да ги запреме да го шират тоа учење меѓу народот. Да им забраниме никому повеќе да не му зборуваат за Исус!“</verse>
				<verse number="18">Ги повикаа апостолите внатре и им наредија ништо да не зборуваат за Исус, ниту да поучуваат во Негово име.</verse>
				<verse number="19">Но Петар и Јован им одговорија: „Самите проценете, дали Бог ќе се согласи повеќе да ве слушаме вас отколку Него!?</verse>
				<verse number="20">Не можеме да молчиме за она што го видовме и чувме!“</verse>
				<verse number="21">Членовите на Народниот совет им се заканија, но сепак ги ослободија. Не можеа да најдат ништо за што би можеле да ги казнат. А се плашеа дека и народот ќе крене бунт, зашто сите Го славеа Бога за чудото што се случи:</verse>
				<verse number="22">беше исцелен човек што повеќе од четириесет години бил сакат во нозете!</verse>
				<verse number="23">Веднаш штом беа ослободени, Петар и Јован се вратија меѓу своите пријатели христијани и им кажаа за се што им рекоа свештеничките поглавари и старешините.</verse>
				<verse number="24">Кога го чуја тоа, сите сложно повикаа кон Бог и рекоа: „Семоќен Господару, Создателе на небото и Земјата, на морињата и на сите суштества во нив!</verse>
				<verse number="25">Ти, преку Светиот Дух, го поттикна нашиот прататко Давид да ги искаже следниве стихови: ,Зошто беснеат паганските народи, луѓето коваат залудни завери?</verse>
				<verse number="26">Цареви по Земјата се креваат и владетели се здружуваат, против Господ и против Неговиот Помазаник.‘</verse>
				<verse number="27">Токму тоа се случи овде, во овој град: царот Ирод Антипа, гувернерот Понтиј Пилат, пагани и Израелци, се здружија против Исус, Твојот свет Слуга, Кого Ти Го определи за Месија.</verse>
				<verse number="28">Но се што сторија тие претставува исполнување на она што го определија Твојата рака и Твојата мудрост.</verse>
				<verse number="29">Ги гледаш сега, Господе, нивните закани! Дај им на Своите слуги смелост да ја проповедаат Твојата порака!</verse>
				<verse number="30">Испружи ја раката Твоја за да исцелуваш, да даваш видливи докази, чуда да се случуваат во името на Твојот свет Слуга Исус!“</verse>
				<verse number="31">Штом се помолија, местото на кое беа собрани се затресе и сите се исполнија со Светиот Дух, па со смелост продолжија да ја проповедаат Божјата порака.</verse>
				<verse number="32">Сите што поверуваа беа толку сплотени и еднодушни, што никој од нив не зборуваше за својот имот како за лична сопственост, туку се им беше заедничко.</verse>
				<verse number="33">Апостолите со голема смелост сведочеа за воскресението на Господ Исус, и Бог спрема сите нив беше многу благонаклонет.</verse>
				<verse number="34">Меѓу нив немаше сиромаси, зашто оние што имаа ниви и куќи ги продаваа и парите од продаденото</verse>
				<verse number="35">им ги даваа на апостолите, а тие на секого му делеа според неговите потреби.</verse>
				<verse number="36">На пример, Јосиф, кого апостолите го нарекоа Барнаба, односно ?Утешител‘ кој беше од племето на Левиј, а родум од Кипар,</verse>
				<verse number="37">имаше нива, и откако ја продаде, ги донесе парите и им ги предаде на апостолите.</verse>
			</chapter>
			<chapter number="5">
				<verse number="1">А еден друг човек, по име Ананиј, во договор со својата жена Шапира исто така продаде една од своите ниви</verse>
				<verse number="2">но само дел од парите им донесе на апостолите, тврдејќи дека тоа се сите пари. За сето ова знаеше и неговата жена.</verse>
				<verse number="3">Тогаш Петар му рече: „Ананиј, зошто дозволи Сатаната да ти го исполни срцето, да Го излажеш Светиот Дух и да прикриеш дел од парите што ги доби за нивата?</verse>
				<verse number="4">Нивата беше твоја. Твоја работа беше дали ќе ја продадеш или не. И кога ја продаде, парите беа твои. Зошто се реши на измама? Ти се обиде да Го измамиш Бога, а не луѓето!“</verse>
				<verse number="5">Кога Ананиј ги слушна овие зборови, падна и умре! Сите што слушнаа за ова многу се исплашија.</verse>
				<verse number="6">Неколку момчиња станаа, го завиткаа во платно, го изнесоа и го погребаа.</verse>
				<verse number="7">По околу три часа, дојде неговата жена и влезе, не знаејќи што се случи.</verse>
				<verse number="8">Петар ја праша: „Кажи ми, за толку пари ли беше продадена нивата?“ “Да, за толку“ - рече таа.</verse>
				<verse number="9">Петар и рече: „Зошто се договоривте да го ставате на проверка Духот Господов? Еве ги пред врата момчињата што отидоа да го погребат твојот маж, па и тебе мртва ќе те изнесат!“</verse>
				<verse number="10">И таа веднаш падна пред неговите нозе и умре. Кога влегоа момчињата, ја најдоа и неа мртва, па ја изнесоа и ја погребаа крај нејзиниот маж.</verse>
				<verse number="11">Голем страв ја зафати целата црква и сите што слушнаа за ова.</verse>
				<verse number="12">Преку рацете на апостолите беа покажувани многу видливи докази и чуда сред народот. Тие редовно се состануваа во храмот, под Соломоновиот трем, и сите беа сложни.</verse>
				<verse number="13">Иако луѓето многу ги почитуваа, никој не се осмелуваше да им се придружи во храмот.</verse>
				<verse number="14">Од друга страна, се умножуваше бројот на луѓето што веруваа во Господ, голем број мажи и жени.</verse>
				<verse number="15">Луѓето изнесуваа на улиците болни, положени на носила и постели, со надеж дека барем сенката на апостол Петар ќе падне на некој од нив и ќе ги исцели.</verse>
				<verse number="16">Се собираа многу луѓе и од градовите околу Ерусалим. Носеа болни и обземени од демонски духови, и сите беа исцелувани.</verse>
				<verse number="17">Тогаш Првосвештеникот и неговите пријатели, садукеите, се исполнија со завист,</verse>
				<verse number="18">па ги уапсија апостолите и ги фрлија в затвор.</verse>
				<verse number="19">Но уште истата вечер ангел Господов ги отвори вратите на затворот и ги ослободи, велејќи им:</verse>
				<verse number="20">„Одете, застанете во храмот и проповедајте им ја на луѓето оваа порака што е од животна важност!“</verse>
				<verse number="21">Апостолите го послушаа и уште на разденување влегоа во храмот и ги поучуваа присутните.</verse>
				<verse number="22">Но испратените од гардата на храмот не ги најдоа апостолите во затворот, па се вратија и им рекоа:</verse>
				<verse number="23">„Затворот беше заклучен, со целото обезбедување и стража пред вратата, но кога влеговме внатре никого не најдовме!“</verse>
				<verse number="24">Кога го слушнаа ова, заповедникот на гардата во храмот и Првосвештеникот се збунија и се прашуваа, што треба да значи тоа!?</verse>
				<verse number="25">Тогаш дојде еден човек и им рече: „Оние што ги фрливте в затвор сега се во храмот и го поучуваат народот!“</verse>
				<verse number="26">Штом го чу ова заповедникот на гардата на храмот, со своите слуги, отиде и ги доведе апостолите, без да употреби сила, зашто се плашеше да не биде каменуван од народот.</verse>
				<verse number="27">Потоа ги изведоа пред Врховното собрание и Првосвештеникот почна да ги испрашува:</verse>
				<verse number="28">„Јас најстрого ви забранив да зборувате за Исус, а вие го исполнивте Ерусалим со вашето учење и сте решиле врз нас да ја префрлите вината за смртта на Тој Човек!“</verse>
				<verse number="29">Петар и другите апостоли му одговорија: „Треба да Му се покоруваме првенствено на Бог, а потоа и на луѓето што ни се претпоставени.</verse>
				<verse number="30">Вие Го убивте Исуса, Го распнавте на крст, но Богот на нашите татковци Го воскресна,</verse>
				<verse number="31">Го воздигна како наш Водач и Спасител, па Го постави на почесното место - од Својата десна страна, за да им даде можност на Израелците да се покаат и Бог да им ги прости гревовите.</verse>
				<verse number="32">За овие настани сведоци сме ние и Светиот Дух, Кого Бог им Го даде на оние што Му се послушни.“</verse>
				<verse number="33">Кога членовите на Врховното собрание го слушнаа ова, збеснаа и решија да ги убијат Христовите апостоли!</verse>
				<verse number="34">Но стана еден фарисеј по име Гамалиел, вероучител почитуван од целиот народ. Им нареди на апостолите да излезат за кратко.</verse>
				<verse number="35">Потоа му се обрати на собранието: „Луѓе Израелци, размислете добро што ќе сторите со овие луѓе!</verse>
				<verse number="36">Пред извесно време се беше кренал Тода, Кој за себе тврдеше дека е голем човек. Му се приклучија околу четиристотини луѓе. Тој беше убиен, а сите негови следбеници се распрснаа и исчезнаа.</verse>
				<verse number="37">По него, за време на пописот, се појави галилеецот Јуда и привлече многу народ по себе. И тој загина, па сите негови следбеници се разбегаа.</verse>
				<verse number="38">И за овој случај ве советувам: Оставете ги овие луѓе, пуштете ги, зашто ако целото ова движење и учење се од луѓе - ќе исчезнат,</verse>
				<verse number="39">но ако се од Бога не можете да ги уништите. Внимавајте да не се впуштите во судир со Бог!“ Собранието го прифати неговиот совет.</verse>
				<verse number="40">Ги викнаа апостолите, ги натепаа и им забранија никогаш повеќе да не зборуваат за Исус. Потоа ги пуштија.</verse>
				<verse number="41">Апостолите си заминаа од собранието, радосни што Бог ги удостои да страдаат поради верност спрема името на Исус.</verse>
				<verse number="42">Потоа, секој ден, во храмот и по куќите, непрестајно го поучуваа народот и проповедаа дека Исус е долгоочекуваниот Месија.</verse>
			</chapter>
			<chapter number="6">
				<verse number="1">Во тоа време, откако бројот на христијаните се зголеми, Елините се побунија против Евреите, зашто нивните вдовици беа занемарувани при секојдневното делење на храна.</verse>
				<verse number="2">Тогаш дванаесетте апостоли ги свикаа сите христијани и им рекоа: „Не е добро ние, апостолите, да го запоставуваме проповедањето на Божјата порака и да служиме околу трпезите.</verse>
				<verse number="3">Затоа, браќа, одберете меѓу себе седуммина чесни мажи, со добар углед, исполнети со Светиот Дух и со мудрост, на кои ќе им го предадеме ова задолжение,</verse>
				<verse number="4">а ние целосно ќе се посветиме на молитва и на проповедање на Божјата порака.“</verse>
				<verse number="5">Ова им се допадна на присутните и ги одбраа: Стефан, човек исполнет со вера и со Светиот Дух, Филип, Прохор, Никанор, Тимон, Пармен и Никола, новообратен прозелит од Антиохија.</verse>
				<verse number="6">Ги доведоа пред апостолите, кои со положени раце над нив се помолија за нив.</verse>
				<verse number="7">Божјата порака се пошироко се прифаќаше и бројот на христијаните во Ерусалим бргу се зголемуваше, па и голем број еврејски свештеници ја прифаќаа христијанската вера.</verse>
				<verse number="8">Бог беше благонаклонет спрема Стефан и му даде сила, па тој правеше големи чуда и изнесуваше докази меѓу луѓето.</verse>
				<verse number="9">Но еден ден, неколку припадници на синагогата наречена ?Синагога на ослободените‘ почнаа да се расправаат со него. Тие беа Евреи од Киринеја, Александрија, Киликија и од областа Азија.</verse>
				<verse number="10">Не можејќи да им се противстават на мудроста и на Духот со кои Стефан зборуваше,</verse>
				<verse number="11">тие тајно наговорија неколку луѓе лажно да го обвинат, велејќи: „Го слушнавме како зборува многу навредливи работи против Мојсеј и против Бог!“</verse>
				<verse number="12">Така успеаја да ги кренат на нозе народот, старешините и вероучителите, кои дојдоа кај Стефан, го фатија и го изведоа пред Врховното собрание.</verse>
				<verse number="13">Истапија лажните сведоци и рекоа: „Овој човек не престанува да зборува против овој храм и против Мојсеевиот Закон.</verse>
				<verse number="14">Го слушнавме како зборува дека Исус од Назарет ќе го уништи храмот и ќе ги измени обичаите што ни се предадени од Мојсеј.“</verse>
				<verse number="15">Тогаш сите што седеа во собранието се загледаа во Стефан, забележувајќи дека лицето му стана како лице на ангел.</verse>
			</chapter>
			<chapter number="7">
				<verse number="1">Тогаш Првосвештеникот го праша Стефана: „Точни ли се исказите против тебе?“</verse>
				<verse number="2">Стефан одговори: „Луѓе, браќа и татковци, ислушајте ме. Нашиот славен Бог му се јави на нашиот предок Авраам, додека тој се уште беше во Месопотамија, пред да се насели во Харан,</verse>
				<verse number="3">и му рече: ,Напушти ја оваа земја, напушти ги твоите роднини и појди во земјата што Јас ќе ти ја покажам.‘</verse>
				<verse number="4">Тогаш Авраам ја напушти земјата на Халдејците и се насели во Харан. По смртта на неговиот татко се пресели во оваа земја во која сега ние живееме.</verse>
				<verse number="5">Бог не му даде наследство ниту една педа земја, но, уште пред да има деца, му вети дека на неговите потомци ќе им ја даде во наследство целата земја.</verse>
				<verse number="6">Му рече дека неговите потомци ќе бидат доселеници во туѓа земја, каде што ќе ги претворат во робови и ќе ги измачуваат четиристотини години.</verse>
				<verse number="7">,Но на народот на кој ќе му робуваат, Јас ќе му судам!‘ - рече Бог. ,Кога ќе излезат оттаму, ослободени, ќе Ми служат на ова место.‘</verse>
				<verse number="8">Потоа му го заповеда на Авраам заветот за обрежувањето. Авраам доби син - Исак, и го обрежа кога наполни осум дена. Потоа и Исак доби син - Јаков. Јаков е таткото на дванаесетте родоначалници на еврејскиот народ.</verse>
				<verse number="9">Синовите на Јаков му љубомореа на својот брат Јосиф и го продадоа како роб во Египет, но Бог беше со него</verse>
				<verse number="10">и го избави од сите неволи што го снајдоа. Бог му беше благонаклонет и му даде мудрост, па фараонот, царот на Египет, го постави за управител над целата земја и над целиот свој дом.</verse>
				<verse number="11">Тогаш Египет и Канаан ги погоди глад, па нашите прадедовци се најдоа на голема мака, не можејќи да набават храна.</verse>
				<verse number="12">Кога Јаков слушна дека во Египет има жито, ги испрати таму своите синови. Тоа беше нивната прва посета.</verse>
				<verse number="13">Кога и по вторпат отидоа во Египет, Јосиф им се откри на своите браќа. Така фараонот го запозна неговото семејство.</verse>
				<verse number="14">Потоа Јосиф испрати да го повикаат неговиот татко Јаков и сите негови роднини, седумдесет и петмина на број.</verse>
				<verse number="15">Така Јаков се досели во Египет. Таму умреа и тој и нашите прадедовци.</verse>
				<verse number="16">Подоцна, коските им беа пренесени во Шехем, каде што беа погребани во гробницата што Авраам со сребро ја беше купил од синовите на Хамор.</verse>
				<verse number="17">Како што се приближуваше времето Бог да го исполни ветувањето што му го даде на Авраам, нашиот народ во Египет се зголемуваше и намножуваше.</verse>
				<verse number="18">Но со Египет веќе владееше друг цар, кој не знаеше за Јосиф.</verse>
				<verse number="19">Тој скова заговор против нашиот народ, ги мачеше нашите предци и ги принудуваше да си ги напуштаат новороденчињата, за да не останат живи.</verse>
				<verse number="20">Во тоа време се роди Мојсеј, кој му беше мил на Бог. Три месеци беше одгледуван во домот на својот татко,</verse>
				<verse number="21">а потоа мораа да го остават, но го зеде ќерката на фараонот и го одгледа како свој син.</verse>
				<verse number="22">Така Мојсеј се запозна со целата мудрост на Египќаните и се стекна со големо теоретско и практично знаење.</verse>
				<verse number="23">Кога наполни четириесет години, му се роди во срцето желба да ги посети своите сонародници, Израелците.</verse>
				<verse number="24">Во текот на таа посета виде дека еден Египќанец насилно постапува со еден Евреин. Мојсеј го заштити Евреинот и во одмазда го уби Египќанецот.</verse>
				<verse number="25">Тој мислеше дека неговите сонародници ќе сфатат оти Бог, преку неговата рака, им праќа ослободување, но тие не сфатија.</verse>
				<verse number="26">Утредента виде како двајца Израелци се тепаат и се обиде да ги смири, велејќи им: ,Луѓе, вие сте припадници на ист народ! Зошто се повредувате еден со друг?‘</verse>
				<verse number="27">Но виновникот за тепачката го турна и му рече: ,Кој те поставил тебе да ни бидеш владетел и судија!?</verse>
				<verse number="28">Да не сакаш и мене да ме убиеш, како што вчера го уби Египќанецот!?‘</verse>
				<verse number="29">Кога Мојсеј го слушна ова, побегна во Мидијамската земја, каде што живееше како доселеник. Таму му се родија два сина.</verse>
				<verse number="30">Откако поминаа четириесет години, во пустината, близу до планината Синај, му се појави ангел во пламенот на една запалена грмушка.</verse>
				<verse number="31">Кога Мојсеј го виде ова, се зачуди и појде таму за да види одблизу. Тогаш го чу гласот Господов кој му рече:</verse>
				<verse number="32">,Јас сум Богот на твоите татковци: Богот на Авраам, на Исак и на Јаков!‘ Мојсеј се стресе од страв и не се осмели да погледне.</verse>
				<verse number="33">Потоа Господ му рече: ,Собуј ги сандалите, зашто стоиш на свето место!</verse>
				<verse number="34">Видов како Мојот народ е измачуван во Египет и стенкањето негово го чув. Еве, доаѓам да го ослободам. Сега, оди во Египет, како Мој пратеник!‘</verse>
				<verse number="35">Оној Мојсеј, кого луѓето го отфрлија, велејќи му: ,Кој те поставил да ни бидеш владетел и судија!?‘ - Бог го испрати преку ангелот што му се појави во запалената грмушка, да им биде водач и ослободител.</verse>
				<verse number="36">Правејќи многу чуда и видливи докази, тој ги изведе од Египет, ги преведе преку Црвеното Море и ги водеше низ пустината цели четириесет години.</verse>
				<verse number="37">Самиот Мојсеј му рече на израелскиот народ: ,Бог ќе ви издигне Пророк од вашите редови, како што сум јас.‘</verse>
				<verse number="38">Тој беше заедно со целиот Божји народ во пустината. Посредуваше меѓу ангелот што му зборуваше на планината Синај и нашите татковци. Притоа, тој прими зборови од животно значење и ни ги пренесе нам.</verse>
				<verse number="39">Но нашите предци не го послушаа, туку го отфрлија и посакаа да се вратат во Египет, по кој им беа прираснале срцата.</verse>
				<verse number="40">Му рекоа на Арон: ,Направи ни богови што ќе не водат, зашто не знаеме што се случи со Мојсеј, кој не изведе од Египет.‘</verse>
				<verse number="41">Така си направија од злато идол во форма на теле и му принесоа жртва, восхитени од својата ракотворба.</verse>
				<verse number="42">Тогаш Бог им сврте грб и ги остави да им служат на Сонцето, Месечината и ѕвездите, како да им се богови, токму онака како што е запишано во книгата на пророците: ,Народе израелски! Дали Мене Ми принесувавте жртви и приноси додека патувавте низ пустината, цели четириесет години, доме Израелов?</verse>
				<verse number="43">Не, туку си направивте идоли, за да им се поклонувате: Со себе ги носевте шаторот - светилиште посветено на богот Молех и ѕвездата на богот Реифан! Затоа ќе ве предадам во ропство, и ќе ве одведат во далечниот Вавилон!‘</verse>
				<verse number="44">Додека патуваа низ пустината, нашите предци го носеа заветниот шатор. Така им заповеда Бог. Тој му рече на Мојсеј да го направи според моделот што му го беше покажал‘</verse>
				<verse number="45">Многу години подоцна, под водство на Јошуа го донесоа во земјата што ја одзедоа од паганските народи, кои Бог ги истера пред нив. Таму остана се до времето на царот Давид.</verse>
				<verse number="46">Бог му беше благонаклонет на Давид и затоа Давид се осмели да побара од Бог дозвола да најде место каде што ќе изгради храм во кој Израелците ќе Му служат на својот Бог.</verse>
				<verse number="47">Сепак, Божјиот храм го изгради Соломон.</verse>
				<verse number="48">Но Севишниот не живее во градби направени од човечка рака. Како што самиот Бог вели преку пророкот Исаија:</verse>
				<verse number="49">,Небото Ми е престол, а Земјата - подножје на Моите нозе. Каков дом ќе Ми направите вие?‘ - вели Господ - ,Какво место ќе Ми најдете за Мое живеалиште?</verse>
				<verse number="50">Зарем не е се со Мојата рака создадено?‘</verse>
				<verse number="51">Вие сте тврдоглав народ! Длабоко во себе вие сте како паганите! Глуви сте за вистината! И вие, како и вашите предци, постојано Му се противите на Светиот Дух.</verse>
				<verse number="52">Посочете ми еден пророк што не беше прогонуван од вашите предци! Тие ги убија пророците што го претскажаа доаѓањето на Праведникот, на Месијата, а кога Тој дојде, вие се свртевте против Него, Го предадовте и Го убивте.</verse>
				<verse number="53">Ангели ви го пренесоа Божјиот Закон и пак не го почитувате!“</verse>
				<verse number="54">Кога еврејските верски и национални водачи го слушнаа ова, зовреа од бес и почнаа да крцкаат со забите против Стефан.</verse>
				<verse number="55">А тој, исполнет со Светиот Дух, и со вперен поглед кон небото каде што ја виде Божјата слава, и Го виде Исуса како стои од десната страна на Бог,</verse>
				<verse number="56">рече: „Погледнете, ги гледам небесата отворени и Синот Човечки како стои од десната страна на Бог!“</verse>
				<verse number="57">Тогаш Евреите си ги затнаа ушите, и со силна викотница се нафрлија врз Стефан.</verse>
				<verse number="58">Го извлекоа надвор од градот и го каменуваа. Оние што сведочеа против Стефан ги соблекоа своите горни облеки и ги оставија кај едно момче по име Савле, да им ги причува.</verse>
				<verse number="59">Додека го каменуваа, Стефан гласно му се молеше на Бог, велејќи: „Господе Исусе, прими го мојот дух.“</verse>
				<verse number="60">Потоа падна на колена и силно извика: „Господе, не земај им го ова за грев!“ Го рече ова и почина.</verse>
			</chapter>
			<chapter number="8">
				<verse number="1">Савле го одобруваше убиството на Стефан. Од тој ден почна големо прогонство против Црквата во Ерусалим, па сите христијани, со исклучок на апостолите, се раштркаа по јудејските области и по Самарија.</verse>
				<verse number="2">Неколку побожни луѓе го погребаа Стефан, оплакувајќи го на сиот глас.</verse>
				<verse number="3">Савле почна да ја уништува Црквата дом по дом. Влегуваше, ги извлекуваше и мажите и жените, и ги испраќаше в затвор.</verse>
				<verse number="4">Христијаните што се раштркаа поради прогонствата, одеа од место во место и ја проповедаа Радосната вест за Христос.</verse>
				<verse number="5">Филип, на пример, отиде во градот Самарија и на тамошните жители им проповедаше за Христос.</verse>
				<verse number="6">Сиот народ многу внимателно го слушаше она што Филип им го зборуваше и ги гледаше чудата што тој ги правеше.</verse>
				<verse number="7">Многу демонски духови со силен викот излегуваа од обземените и многу парализирани и сакати беа исцелени.</verse>
				<verse number="8">Во градот завладеа голема радост.</verse>
				<verse number="9">Имаше таму и еден човек по име Симон. Тој порано правеше магии и ги восхитуваше луѓето, тврдејќи за себе дека е голем човек.</verse>
				<verse number="10">Него го слушаа сите, од мало до големо, велејќи: „Овој човек е сила Божја - ,Голема сила‘.“</verse>
				<verse number="11">Тие го слушаа бидејќи долго време ги восхитуваше со магии и трикови.</verse>
				<verse number="12">Но кога поверуваа во она што го зборуваше Филип, кој им проповедаше за Божјото царство и за Исус Христос, сите се крштаваа, и мажи и жени.</verse>
				<verse number="13">Дури и Симон поверува, и се крсти. Му се придружи на Филип и се восхитуваше од чудата и од видливите докази што Филип ги правеше.</verse>
				<verse number="14">Кога слушнаа апостолите во Ерусалим дека народот во Самарија ја прифатил Божјата порака, ги испратија кај нив Петар и Јован.</verse>
				<verse number="15">Кога пристигнаа тие, се помолија за овие нови христијани да Го примат Светиот Дух,</verse>
				<verse number="16">бидејќи Тој се уште не беше слегол над ниту еден од нив, туку тие само беа крстени во името на Господ Исус.</verse>
				<verse number="17">Тогаш Петар и Јован се помолија, положувајќи ги рацете врз нив, и тие Го примија Светиот Дух.</verse>
				<verse number="18">Кога Симон виде дека Светиот Дух им беше даден преку ракополагање од страна на апостолите, им понуди пари</verse>
				<verse number="19">и им рече: „Дајте ми ја и мене оваа моќ, та врз кого ќе положам раце, да Го прими Светиот Дух!“</verse>
				<verse number="20">Но Петар му одговори: „Одете во неврат и ти и твоите пари, штом мислиш дека Божјиот дар може да се купи за пари!</verse>
				<verse number="21">Нема за тебе место, ти не можеш да учествуваш во оваа работа, зашто се покажа дека твоето срце не е праведно пред Бог!</verse>
				<verse number="22">Затоа покај се што помисли таква зла работа и помоли Му се на Бог. Можеби ќе ти ја прости оваа нечесна намера,</verse>
				<verse number="23">зашто гледам дека си полн со горчина и окован во стегите на гревот.“</verse>
				<verse number="24">Тогаш Симон извика: „Молете Му се на Господ за мене, за да не ме снајде ништо од она што го спомнавте!“</verse>
				<verse number="25">Откако Петар и Јован сведочеа и проповедаа за Господ, се вратија во Ерусалим. Патем ја проповедаа Радосната вест по многу села во Самарија низ кои поминуваа.</verse>
				<verse number="26">Потоа ангел Господов му рече на Филип: „Стани и оди на југ, по пустинскиот пат што се спушта од Ерусалим кон Газа!“</verse>
				<verse number="27">Филип веднаш замина. По пат сретна еден Етиопјанец, евнух, виден службеник кој раководел со целата ризница во дворецот на етиопската царица Кандакија. Тој бил на поклонение во Ерусалим,</verse>
				<verse number="28">па сега се враќаше во Етиопија. Седеше во својата кола и ја читаше книгата на пророкот Исаија.</verse>
				<verse number="29">Светиот Дух му рече на Филип: „Приближи се до колата и придружи му се на Етиопјанецот.“</verse>
				<verse number="30">Филип го стаса и кога слушна како го чита пророкот Исаија, го праша: „Го разбираш ли ова што го читаш?“</verse>
				<verse number="31">„Како би можел да го разберам, ако некој не ми го објасни?“ - одговори Етиопјанецот, па го покани да седне до него.</verse>
				<verse number="32">Тој го читаше следниов дел од Светото Писмо: “Беше одведен како овца на клање, молчеше како јагне на стрижење. Уста не отвори, иако беше</verse>
				<verse number="33">понижен и лишен од правда, кога му судеа. Кој ќе ја сфати неговата генерација која го лиши од живот на овој свет!?“</verse>
				<verse number="34">Потоа евнухот го праша Филипа: „За кого го кажува ова пророкот: за себе или за некоја друга личност?“</verse>
				<verse number="35">Тогаш Филип, почнувајќи од тоа место во Светото Писмо, му проповедаше за Исус.</verse>
				<verse number="36">Патувајќи така, дојдоа до една вода и евнухот рече: „Еве вода! Што ме спречува да се крстам!?“</verse>
				<verse number="37">(Филип рече: ,Ако веруваш со сето свое срце, можеш.‘ Евнухот одговори: ,Верувам дека Исус Христос е Божји Син.‘)</verse>
				<verse number="38">Тогаш евнухот нареди колата да застане, па двајцата слегоа во водата и Филип го крсти.</verse>
				<verse number="39">Кога излегоа од водата, Духот Господов го грабна Филипа и евнухот веќе не го виде. Потоа радосен си го продолжи патот.</verse>
				<verse number="40">А Филип се појави во градот Азот. Минувајќи низ тие предели, ја проповедаше Радосната вест низ сите градови, се додека не стигна до Цезареја.</verse>
			</chapter>
			<chapter number="9">
				<verse number="1">Во меѓувреме Савле, со секој свој здив, претставуваше смртна закана за Господовите следбеници. Толку беше ревносен во неговата решеност да ги истреби, што отиде кај Првосвештеникот</verse>
				<verse number="2">и измоли од него да напише писма до синагогите во Дамаск, во кои Првосвештеникот ќе бара од нив да соработуваат со Савле во апсењето на сите следбеници на Патот што ќе ги најде таму. Савле сакаше да ги доведе во Ерусалим сите христијани, и мажи и жени, оковани во син?ири.</verse>
				<verse number="3">Кога се приближи до Дамаск, ненадејно блесна во него силна светлина од небото!</verse>
				<verse number="4">Тој падна на земјата и слушна глас, како му се обраќа: „Савле, Савле! Зошто Ме прогонуваш?“</verse>
				<verse number="5">„Кој сте Вие, господине?“ - праша Савле. Господ му одговори: „Јас сум Исус, Кого ти Го прогонуваш!</verse>
				<verse number="6">Стани и влези во градот; таму ќе ти биде кажано што треба да правиш!“</verse>
				<verse number="7">Луѓето што патуваа со него стоеја занемени, зашто слушнаа глас, а не видоа никого.</verse>
				<verse number="8">Савле стана од земјата, ги отвори очите, но ништо не гледаше. Водејќи го за рака, го одведоа во Дамаск.</verse>
				<verse number="9">Три дена не можеше да гледа, и ниту јадеше, ниту пиеше.</verse>
				<verse number="10">А во Дамаск имаше еден христијанин по име Ананија. Нему Господ му се јави во видение и му рече: „Ананија!“, а тој му одговори: „Еве ме, Господе!“</verse>
				<verse number="11">Господ му рече: „Стани, оди на улицата наречена ,Права‘, во куќата на Јуда. Таму има еден човек од градот Тарс, по име Савле. Ќе го најдеш како се моли.</verse>
				<verse number="12">Преку видение му покажав еден човек, по име Ананија, како доаѓа да ги положи врз него рацете, за тој повторно да прогледа!“</verse>
				<verse number="13">Ананија одговори: „Господе, многу сум слушал за тој човек, колку многу зла им има направено на Твоите следбеници во Ерусалим!</verse>
				<verse number="14">Тој има овластување дадено од Првосвештеникот да го уапси секој што го повикува Твоето име!“</verse>
				<verse number="15">Но Господ му рече: „Оди храбро, зашто Јас сум го избрал Савле да им проповеда за Мене на нееврејските народи, на нивните цареви како и на Израелците.</verse>
				<verse number="16">А јас ќе му покажам колку ќе мора да пропати поради проповедање на Моето име.“</verse>
				<verse number="17">Ананија отиде и влезе во посочената куќа. Ги положи рацете врз Савле и рече: „Брате Савле, ме испрати Господ Исус, Оној што ти се јави на патот по кој доаѓаше, за повторно да прогледаш и да се исполниш со Светиот Дух.“</verse>
				<verse number="18">Од очите на Савле веднаш падна нешто како лушпа и тој повторно прогледа. Потоа стана и беше крстен.</verse>
				<verse number="19">Откако се најаде, му се врати силата. Савле остана неколку дена со христијаните во Дамаск.</verse>
				<verse number="20">Веднаш почна во синагогите да проповеда дека Исус е Божјиот Син.</verse>
				<verse number="21">Сите што го слушаа беа вчудовидени и велеа: „Не ли е овој истиот човек што во Ерусалим ги убиваше следбениците на Исус? Зар не дојде и овде со истата цел: да ги уапси Исусовите следбеници и во пранги да ги одведе кај Првосвештениците?“</verse>
				<verse number="22">Но Савле толку уверливо докажуваше дека Исус е Месијата, што Евреите кои беа во Дамаск беа целосно збунети и не можеа да му се противстават.</verse>
				<verse number="23">По долго време, Евреите сковаа заговор да го убијат,</verse>
				<verse number="24">но на Савле му беше јавено дека Евреите стражарат покрај градските порти и дење и ноќе, за да го фатат и да го убијат.</verse>
				<verse number="25">Затоа христијаните во текот на ноќта го префрлија преку ѕидините, спуштајќи го во кош.</verse>
				<verse number="26">Од Дамаск, Савле отпатува за Ерусалим, каде што се обиде да се поврзе со тамошните христијани, но тие се плашеа од него и не веруваа дека и тој навистина станал христијанин.</verse>
				<verse number="27">Тогаш Барнаба го доведе кај апостолите и им раскажа како Савле на патот се сретнал со Господ и зборувал со Него, па како во Дамаск смело проповедал за Исус.</verse>
				<verse number="28">Тогаш апостолите го прифатија. Савле остана извесно време со нив, движејќи се во Ерусалим и околината, смело проповедајќи за Господ.</verse>
				<verse number="29">Се расправаше и со некои елинизирани Евреи, но тие се обидуваа да го убијат.</verse>
				<verse number="30">Кога дознаа за ова, христијаните го одведоа во Цезареја, и оттаму го испратија за Тарс.</verse>
				<verse number="31">Тогаш низ цела Јудеја, Галилеја и Самарија, за Црквата настапи период на мир и растеж. Живеејќи со страхопочит спрема Господ и имајќи поткрепа од Светиот Дух, бројот на христијаните постојано се зголемуваше.</verse>
				<verse number="32">Посетувајќи ги христијаните, апостол Петар патуваше од место во место. Така пристигна и кај следбениците на Господ што живееја во градот Лида.</verse>
				<verse number="33">Таму сретна еден човек по име Енеј, кој осум години лежел парализиран.</verse>
				<verse number="34">Петар му рече: „Енеј, Исус Христос те исцелува! Стани и намести си ја постелата!“ И тој веднаш стана!</verse>
				<verse number="35">Сите што живееја во Лида и Шарон го видоа ова и се обратија кон Господ.</verse>
				<verse number="36">А во градот Јопа имаше една христијанка по име Тавита, што во превод значи ,Срна‘. Таа имаше направено многу добри дела и имаше раздавано многу милостина.</verse>
				<verse number="37">Во тоа време се разболе и умре. Ја избањаа и ја положија во една соба на горниот кат.</verse>
				<verse number="38">Лида е близу до Јопа и кога христијаните од Јопа разбраа дека Петар е во Лида, испратија двајца луѓе да го викнат веднаш да дојде кај нив.</verse>
				<verse number="39">Петар веднаш стана и тргна со нив кон Јопа. Кога пристигнаа, го одведоа во горната соба. Собата беше полна со вдовици кои веднаш се собраа околу Петар и плачејќи му ги покажуваа кошулите и другите облеки што ги изработувала Тавита додека била жива.</verse>
				<verse number="40">Петар ги замоли сите да излезат надвор. Потоа клекна на колена, се помоли, се сврте кон мртвото тело и рече: „Тавита, стани!“ Таа ги отвори очите и кога го виде Петар седна.</verse>
				<verse number="41">Тој и подаде рака, и и помогна да стане. Потоа ги викна христијаните и вдовиците и им ја покажа жива.</verse>
				<verse number="42">Тоа се расчу низ целиот град Јопа, и многумина поверуваа во Господ.</verse>
				<verse number="43">А Петар остана подолго време во Јопа. Живееше кај еден човек по име Симон, кој беше кожар.</verse>
			</chapter>
			<chapter number="10">
				<verse number="1">Во градот Цезареја имаше еден римски офицер по име Корнелиј. Тој беше командир на Италијанскиот полк.</verse>
				<verse number="2">Беше побожен човек и имаше страхопочит спрема Бог, заедно со сите што живееја во неговиот дом. Делеше многу милостина и постојано Му се молеше на Бог.</verse>
				<verse number="3">Еден ден, околу три часот попладне имаше видение: еден Божји ангел дојде кај него и му рече: „Корнелиј!“</verse>
				<verse number="4">Ѕурејќи исплашено во него, Корнелиј одговори: „Молам, господине?“ Ангелот му рече: „Бог ги слушна твоите молитви, а и милостината што ја даваш, не остана незабележана.</verse>
				<verse number="5">Испрати сега неколку луѓе во Јопа да го доведат човекот по име Симон, кого уште го викаат и Петар!</verse>
				<verse number="6">Тој престојува кај кожарот Симон, чија куќа е крај морето.“</verse>
				<verse number="7">Кажувајќи му го ова, ангелот си замина. Корнелиј викна двајца слуги и еден од своите потчинети војници, кој исто така беше побожен човек.</verse>
				<verse number="8">Им објасни што се случи и ги испрати во Јопа.</verse>
				<verse number="9">Утредента, околу пладне, додека гласниците на Корнелиј патуваа и се приближуваа накај градот, Петар се качи на рамниот покрив за да се моли.</verse>
				<verse number="10">Кога огладне, посака нешто да јаде. Додека му го подготвуваа јадењето, тој падна во занес</verse>
				<verse number="11">и виде како се отвора небото, и како кон земјата се спушта нешто како големо, ленено платно, врзано на четирите ќошиња,</verse>
				<verse number="12">а во него имаше секаков вид четириножни животни, влечуги и птици.</verse>
				<verse number="13">Тогаш слушна глас: „Петре! Стани, коли и јади!“</verse>
				<verse number="14">„Никако Господе! Јас никогаш досега не сум јадел нешто што е забрането да се јаде според еврејските закони!“ - одговори Петар.</verse>
				<verse number="15">Гласот уште еднаш му се јави: „Немој да го сметаш за нечисто она што Бог го исчистил!“</verse>
				<verse number="16">Ова се повтори трипати, а потоа платното беше кренато на небото.</verse>
				<verse number="17">Петар беше збунет и се прашуваше што може да значи ова видение. Тогаш ги виде луѓето испратени од Корнелиј, кои, прашувајќи, дојдоа до куќата на Симон и стоеја пред портата,</verse>
				<verse number="18">прашувајќи дали тука престојува Симон, наречен Петар.</verse>
				<verse number="19">Додека Петар уште размислуваше за видението што го имаше, Светиот Дух му рече: „Те бараат тројца мажи.</verse>
				<verse number="20">Стани и појди со нив, без да се двоумиш, зашто Јас ги испратив.“</verse>
				<verse number="21">Петар слезе кај луѓето и им рече: „Јас сум човекот што го барате. За што сте дојдени?“</verse>
				<verse number="22">Тие му одговорија: „Не испрати офицерот Корнелиј. Тој е праведен човек и има страхопочит спрема Бог. За него сите Евреи имаат добро мислење. Тој доби наредба од светиот ангел да те повика во својот дом и да слушне од тебе што имаш да му кажеш.“</verse>
				<verse number="23">Потоа Петар ги покани да влезат и ги прими како гости. Утредента, замина со нив, во придружба на неколку христијани од Јопа.</verse>
				<verse number="24">Следниот ден стигнаа во Цезареја. Таму го чекаше Корнелиј, кој ги беше викнал своите роднини и блиски пријатели.</verse>
				<verse number="25">Кога Петар влегуваше, Корнелиј клекна пред него, искажувајќи му така длабока почит.</verse>
				<verse number="26">Петар го крена и му рече: „Стани! И јас сум само човек, како што си и ти.“</verse>
				<verse number="27">Корнелиј стана, а Петар почна да му зборува. Кога влегоа внатре, Петар виде голем број собрани луѓе.</verse>
				<verse number="28">Тогаш Петар им рече: „Вие знаете дека е спротивно на еврејските закони да се дружам со неевреи и да доаѓам кај нив. Но Бог ми покажа дека никого не треба да го сметам за гнасен и нечист.</verse>
				<verse number="29">Затоа, без да се противам, се одѕвав на вашата покана. А сега да ве прашам: Зошто ме повикавте?“</verse>
				<verse number="30">Корнелиј му одговори: „Пред четири дена, во три часот попладне, се молев во својата куќа, кога одненадеж пред мене застана еден човек во блескава облека,</verse>
				<verse number="31">и ми рече: ,Корнелиј, Бог ги услиши твоите молитви и си спомна за твојата дарежливост спрема сиромашните.</verse>
				<verse number="32">Испрати гласници во Јопа да го повикаат човекот што го викаат Петар, кој престојува во куќата на кожарот Симон, близу до морскиот брег!‘</verse>
				<verse number="33">Затоа веднаш испратив по тебе и ти добро направи што дојде. Еве не сега сите собрани овде пред Бог, за да слушнеме што се ти е доверено од Господ.“</verse>
				<verse number="34">Тогаш Петар почна да зборува: „Сега сфаќам дека Бог навистина не е пристрасен кон никого,</verse>
				<verse number="35">туку го прифаќа секој што има страхопочит спрема Него и праведно постапува, без разлика на кој народ му припаѓа.</verse>
				<verse number="36">Вие ја знаете пораката што им ја упати на Израелците, нудејќи им Радосна вест за помирување преку Исус Христос, Кој е Господ на сите.</verse>
				<verse number="37">Знаете што се се случуваше во Јудеја, почнувајќи од Галилеја, откако Јован Крстител почна да проповеда дека секој треба да се крсти.</verse>
				<verse number="38">Потоа Бог Го помаза Исуса од Назарет со Светиот Дух и Му даде сила. Исус цел живот правеше добрини и ги исцелуваше сите што беа угнетени од Ѓаволот, зашто Бог беше со Него.</verse>
				<verse number="39">А ние, апостолите, сме сведоци за се што Тој направи во земјата на Евреите и во Ерусалим. Него Го убија, Го распнаа на крст.</verse>
				<verse number="40">Но на третиот ден, Бог Го воскресна, Му овозможи да се појави,</verse>
				<verse number="41">не на сите луѓе, туку само на сведоците што Бог ги беше одбрал од порано, односно нам што јадевме и пиевме со Него откако Тој воскресна од мртвите.</verse>
				<verse number="42">Тој ни заповеда да им проповедаме и да ги уверуваме луѓето дека Исус е Судијата назначен од Бог, и Тој ќе им суди и на живите, и на мртвите.</verse>
				<verse number="43">Сите пророци зборуваа за Исус и навестија дека на сите што веруваат во Него им се простуваат гревовите преку вера во Неговото име.“</verse>
				<verse number="44">Додека Петар зборуваше, Светиот Дух слезе врз сите што ја слушаа пораката.</verse>
				<verse number="45">Христијаните од еврејско потекло, кои го придружуваа Петар, се изненадија кога видоа дека Светиот Дух и духовните дарби им беа дадени и на луѓе што не се Евреи.</verse>
				<verse number="46">Тука, пред нивни очи, ги слушаа како зборуваат на туѓи јазици и Го прославуваат Бога. Тогаш Петар рече.</verse>
				<verse number="47">„Може ли некој да не им дозволи на овие луѓе да се крстат во вода, кога тие Го примија Светиот Дух исто како и ние!?“</verse>
				<verse number="48">Така Петар им заповеда да бидат крстени во името на Исус Христос. Потоа тие го замолија да остане кај нив уште неколку дена.</verse>
			</chapter>
			<chapter number="11">
				<verse number="1">Апостолите и другите христијани во Јудеја разбраа дека и неевреите ја прифатиле Божјата порака.</verse>
				<verse number="2">Кога Петар се врати горе, во Ерусалим, некои од Евреите - христијани почнаа да му приговараат,</verse>
				<verse number="3">велејќи му: „Си влегол во куќа полна со необрезани луѓе и си јадел со нив!“</verse>
				<verse number="4">Тогаш Петар почна да им објаснува што се случи, и им рече:</verse>
				<verse number="5">„Бев во градот Јопа. Додека се молев, паднав во занес и имав видение: нешто како големо ленено платно врзано за ќошињата се спушти од небото и дојде до мене.</verse>
				<verse number="6">Погледнав во платното и видов разни видови четириножни животни, ѕверови, влечуги и птици.</verse>
				<verse number="7">Потоа слушнав глас: ,Петар! Стани, коли и јади!‘</verse>
				<verse number="8">Јас одговорив: ,Никако, Господи, зашто она што е забрането да се јаде според еврејските закони никогаш не влегло во мојата уста!‘</verse>
				<verse number="9">Гласот од небото по вторпат ми проговори: ,Немој да го сметаш за нечисто она што Бог го исчистил!‘</verse>
				<verse number="10">Тоа се случи трипати и потоа платното со животните се врати на небото.</verse>
				<verse number="11">Веднаш потоа, пред куќата во која престојував, се појавија тројца мажи од Цезареја. Тие беа испратени по мене.</verse>
				<verse number="12">Светиот Дух ми рече да одам со нив, без да се двоумам. Со мене тргнаа уште шестмина христијани. Заедно отидовме во домот на човекот што ме повика.</verse>
				<verse number="13">Тој ни раскажа како во својот дом видел ангел, кој му рекол: ,Испрати луѓе во Јопа и викни го Симон, кого уште го викаат Петар.</verse>
				<verse number="14">Тој ќе ти каже како да се спасите ти и сите што живеат во твојот дом.‘</verse>
				<verse number="15">Тукушто почнав да зборувам, Светиот Дух слезе врз нив, исто како што слезе и врз нас на почетокот.</verse>
				<verse number="16">Тогаш се сетив на она што Господ ни го рече: ,Јован крштаваше со вода, а вие ќе бидете крстени со Светиот Дух.‘</verse>
				<verse number="17">Штом Бог им го даде истиот дар како и нам, кога и тие поверуваа во Исус Христос, кој сум јас да Му се противставувам на Бог!?“</verse>
				<verse number="18">Кога го слушнаа ова, престанаа да негодуваат и Го прославија Бога, велејќи: „Значи и на неевреите Бог им даде можност да се покаат и да добијат вечен живот!“</verse>
				<verse number="19">Во меѓувреме, христијаните што се беа распрснале поради прогонствата што настапија по убиството на Стефан, и беа стигнале до Феникија, Кипар и Антиохија, не им ја проповедаа Радосната вест на другите народи, туку само на Евреите.</verse>
				<verse number="20">Имаше само неколкумина од Кипар и Кирена, кои, откако стигнаа во Антиохија, им проповедаа и на Грците дека Исус е Господ.</verse>
				<verse number="21">Силата Господова беше со нив и голем број поверуваа и се обратија кон Господ.</verse>
				<verse number="22">Кога за ова слушнаа луѓето од ерусалимската црква, го испратија Барнаба во Антиохија.</verse>
				<verse number="23">Тој дојде и, восхитен од Божјата благонаклоност, се радуваше и ги охрабруваше сите да Му останат верни и посветени на Господ.</verse>
				<verse number="24">Барнаба беше добар човек, исполнет со Светиот Дух и со силна вера. Тогаш голем број луѓе се приклонија кон Господ.</verse>
				<verse number="25">Потоа Барнаба замина за Тарс да го бара Савле,</verse>
				<verse number="26">па кога го најде, го доведе во Антиохија. Цела една година останаа таму. Се собираа во црквата и поучуваа многу народ. Токму во Антиохија следбениците на Христос првпат ги нарекоа христијани.</verse>
				<verse number="27">Во тоа време од Ерусалим во Антиохија дојдоа неколку пророци.</verse>
				<verse number="28">Еден од нив по име Агав претскажа преку Светиот Дух дека по целото Римско царство ќе настапи голем глад. Тоа навистина и се случи во времето на Клаудиј.</verse>
				<verse number="29">Тогаш христијаните во Антиохија решија секој, според своите можности, да им испрати помош на христијаните во Јудеја.</verse>
				<verse number="30">Така и направија, испраќајќи ја помошта до тамошните старешини, преку Барнаба и Савле.</verse>
			</chapter>
			<chapter number="12">
				<verse number="1">Во тоа време, царот Ирод Агрипа им зададе многу маки на неколку припадници на црквата.</verse>
				<verse number="2">Со меч го погуби апостол Јаков, братот на Јован.</verse>
				<verse number="3">Кога виде дека со тоа им угодува на еврејските челници, го уапси и Петар, и тоа за време на празникот Бесквасници.</verse>
				<verse number="4">Го фати Петра, го затвори и нареди четири групи од по четири војници да го чуваат, а по Пасхата да го изведе на јавно судење пред народот.</verse>
				<verse number="5">Додека Петар беше в затвор, целата црква сесрдно Му се молеше на Бог за него.</verse>
				<verse number="6">Ноќта, пред Ирод да го изведе на суд, Петар спиеше меѓу двајца војници, врзан со два син?ира, а пред вратата на затворот стоеше стража.</verse>
				<verse number="7">Одеднаш, ангел Господов му пријде и светлина болсна во ќелијата. Го потчукна по рамото и го разбуди, велејќи му: „Станувај брзо!“ Тогаш син?ирите паднаа од неговите раце,</verse>
				<verse number="8">а ангелот му рече: „Препаши се и обуј си ги сандалите!“ Петар го послуша. Потоа му рече: „Префрли си ја наметката и оди по мене!“</verse>
				<verse number="9">Така Петар излезе од затворот, следејќи го ангелот, и не беше свесен дека тоа што се случува е на јаве, туку мислеше дека сонува.</verse>
				<verse number="10">Ја поминаа првата стража, ја поминаа и втората стража, дојдоа пред железната градска порта и таа сама им се отвори, па излегоа и тргнаа по една улица. Тогаш ангелот исчезна.</verse>
				<verse number="11">А кога Петар дојде на себеси, рече: „Сега се уверив дека Господ навистина испрати Свој ангел да ме избави од Ирод и од она што сакаа да ми го сторат Евреите!“</verse>
				<verse number="12">Потоа Петар се упати кон куќата на Марија, мајката на Јован, со прекар Марко. Таму имаше многу христијани собрани на молитва.</verse>
				<verse number="13">Чукна на портата. Дојде слугинката по име Рода</verse>
				<verse number="14">и кога му го позна гласот, од радост не му отвори, туку втрча во куќата и им кажа дека Петар стои пред портата.</verse>
				<verse number="15">„Ти не си при себе!“ - и рекоа луѓето, но таа упорно тврдеше дека ја зборува вистината. „Тоа мора да е неговиот ангел!“ - велеа тие.</verse>
				<verse number="16">Петар продолжуваше да чука и кога конечно му отворија и го видоа, се стаписаа!</verse>
				<verse number="17">Им даде знак со раката да молчат и им раскажа како Господ го изведе од затворот, па додаде: „Јавете му за ова на Јаков и на другите браќа - христијани.“ Потоа Петар си замина и отиде на друго место.</verse>
				<verse number="18">Кога се раздени, настана паника меѓу војниците. Не знаеја што се случило со Петар!</verse>
				<verse number="19">Ирод испрати потера, но не го најде. Ги испрашуваше и стражарите, но безуспешно, па нареди да ги погубат. Потоа Ирод ја напушти Јудеја и привремено се пресели во Цезареја.</verse>
				<verse number="20">Ирод беше во многу лоши односи со граѓаните на Тир и Сидон. Тие се здружија, испратија кај него делегација. Го поткупија Бласт, кој му беше собар, и побараа да склучат мир, бидејќи нивната земја добиваше храна од земјата на царот Ирод.</verse>
				<verse number="21">На договорениот ден, Ирод се облече во царска облека, седна на престолот, и му одржа говор на насобраниот народ.</verse>
				<verse number="22">Народот одушевено викаше: „Ова е глас на бог, а не на човек!“</verse>
				<verse number="23">Во истиот миг ангел Господов го удри со болест, зашто не Му оддаде слава на Бог. Во неговото тело се развија црви од што тој набргу умре.</verse>
				<verse number="24">А Божјата порака се пошироко се проповедаше и бројот на христијаните растеше.</verse>
				<verse number="25">Откако ја завршија мисијата во Ерусалим, Барнаба и Савле се вратија во Антиохија. Со себе го зедоа Јована, со прекар Марко.</verse>
			</chapter>
			<chapter number="13">
				<verse number="1">Меѓу пророците и учителите во антиохиската црква беа и Барнаба, Симон наречен ,Црнец‘, Луцие од Кирена, Менахем, кој беше израснал со царот Ирод, и Савле.</verse>
				<verse number="2">Еден ден, додека Му служеа на Господ и постеа, Светиот Дух им рече: „Одвојте ми ги Барнаба и Савле за една посебна задача што сакам да им ја доверам!“</verse>
				<verse number="3">Откако постеа и се молеа, нивните соработници ги положија рацете врз нив и ги испратија.</verse>
				<verse number="4">Савле и Барнаба, испратени од Светиот Дух, слегоа во пристаништето Селевкија, а оттаму отпловија за островот Кипар.</verse>
				<verse number="5">Таму, во градот Саламис, одеа по еврејските синагоги и ја проповедаа Божјата порака. Со нив, како помошник, беше и Јован, со прекар Марко.</verse>
				<verse number="6">Го поминаа целиот остров, се до гратчето Пафос. Таму сретнаа еден човек по име Бар-Исус. Тој се занимаваше со магии и лажно им се претставуваше на Евреите како Божји пророк.</verse>
				<verse number="7">Од друга страна, тој му беше пријател на Сергиј Павле, управник на островот. Управникот беше разумен човек, па ги покани Барнаба и Савле, сакајќи од нив да ја слушне Божјата порака.</verse>
				<verse number="8">Маѓепсникот Елимас (така го викаа на грчки), им се противстави, настојувајќи да го спречи управникот да стане христијанин.</verse>
				<verse number="9">Тогаш Савле, познат и како Павле, се исполни со Светиот Дух, го погледна маѓепсникот в очи</verse>
				<verse number="10">и му рече: „Човеку, ти си полн со измами и лукавства! Ѓаволски син си, непријател на се што е праведно! Нема ли да престанеш да лажеш и да тврдиш дека твоите лаги се вистинските патишта Господови!?</verse>
				<verse number="11">Еве, сега раката Господова ќе те казни: ќе ослепиш и извесно време нема да гледаш!“ Маѓепсникот веднаш ослепе и талкаше наоколу, молејќи се некој да го фати за рака и да го води.</verse>
				<verse number="12">Кога управникот виде што се случи, поверува, а она што го научи за Господ му остави силен впечаток.</verse>
				<verse number="13">Потоа Павле и неговите придружници отпловија од Пафос и дојдоа во пристаништето Перга, во областа Памфилија. Јован се оддели од нив и се врати во Ерусалим.</verse>
				<verse number="14">Барнаба и Павле заминаа од Перга и дојдоа во Антиохија, град во областа Писидија.</verse>
				<verse number="15">Откако заврши вообичаеното читање од Мојсеевите книги и од Книгите на пророците, водачите на синагогата ги поканија: „Браќа, ако имате некаква порака за народот, излезете и зборувајте!“</verse>
				<verse number="16">Тогаш Павле стана, ја подигна раката за да престанат да зборуваат, па рече: “Луѓе, Израелци и сите вие што имате страхопочит спрема Бог, слушнете!</verse>
				<verse number="17">Израелскиот Бог ги одбра нашите предци и го издигна нашиот народ во времето кога беше во Египет, и победоносно го изведе оттаму.</verse>
				<verse number="18">Речиси четириесет години се грижеше за нив во пустината.</verse>
				<verse number="19">Уништи седум народи во Канаанската земја и нивната земја им ја даде на Израелците.</verse>
				<verse number="20">Тоа траеше околу четиристотини и педесет години. Потоа со Израелците управуваа судии, се до времето на пророкот Самоил.</verse>
				<verse number="21">Тогаш народот побара од Бог да му постави цар и Бог му го посочи Саул, синот на Киш, од племето на Бинјамин. Тој владееше четириесет години.</verse>
				<verse number="22">Потоа Бог го отстрани Саул и го издигна за цар Давид, за кого со благонаклоност рече: ,Давид, синот на Јишај, е човек по волја на Моето срце. Тој ќе исполни се што ќе побарам од него!‘</verse>
				<verse number="23">Исполнувајќи го Своето ветување, Бог му издигна Спасител на израелскиот народ. Тоа е Исус.</verse>
				<verse number="24">Пред да се појави Исус, Јован Крстител на Израелците им проповедаше да се вратат кон Бог и да се крстат.</verse>
				<verse number="25">Кога Јован ја завршуваше својата мисија им рече на луѓето: ,Немојте да мислите дека јас сум Месијата, зашто не сум! Но Тој доаѓа веднаш по мене, и јас не сум достоен ни сандалите на нозете да Му ги одврзам!‘</verse>
				<verse number="26">Луѓе, браќа, потомци на Авраам и сите вие што имате страхопочит спрема Бог, оваа порака за спасение е испратена до сите нас!</verse>
				<verse number="27">Жителите на Ерусалим и нивните водачи не сфатија Кој е Исус, иако секоја сабота читаат од Книгите на пророците. Осудувајќи Го на смрт, тие го исполнија она што го претскажаа пророците.</verse>
				<verse number="28">Иако не Му најдоа никаква вина за да Го осудат на смрт, тие инсистираа кај Пилат Исус да биде погубен.</verse>
				<verse number="29">Откако преку нив се исполнија сите пророштва поврзани со смртта на Месијата, тие Го симнаа од крстот и Го положија во гробница.</verse>
				<verse number="30">Но Бог Го воскресна од мртвите!</verse>
				<verse number="31">Потоа, со денови им се појавуваше на оние што дојдоа со Него од Галилеја во Ерусалим. Сега тие се Негови сведоци пред израелскиот народ.</verse>
				<verse number="32">Барнаба и јас сме сега дојдени да ви пренесеме Радосна вест: ветувањето што Бог им го беше дал на нашите предци</verse>
				<verse number="33">го исполни пред нас, нивните деца, кога Го воскресна Исуса! Имено, во вториот псалм Бог вели во врска со Исус: ,Ти си Мојот Син, денес станав Твој Татко.‘</verse>
				<verse number="34">Понатаму, Бог вети дека ќе Го воскресне Исуса од мртвите и дека никогаш повеќе нема да умре. Тоа е запишано со следниве зборови: ,Тебе ќе ти го дадам светиот благослов што му го ветив на Давид.‘</verse>
				<verse number="35">Во еден друг псалм, појаснува: ,Ти нема да дозволиш Твојот Светец да скапува во гробот.‘</verse>
				<verse number="36">Ова ветување не се однесуваше на Давид, зашто Тој, откако ја изврши Божјата мисија меѓу своите современици, почина и беше прибран кај своите предци, а неговото тело се распадна.</verse>
				<verse number="37">Ова се однесуваше на некој друг, на Оној Кого Бог Го воскресна, на Исус. Тој не остана во гробот, Неговото тело не се распадна.</verse>
				<verse number="38">Затоа, браќа мои, Радосната вест гласи дека само преку Исус може да ви се простат гревовите! Тој може да го стори она што не е можно да се постигне со придржување кон Мојсеевиот Закон.</verse>
				<verse number="39">На секој што верува во Него, ќе му се прости вината, ќе биде оправдан пред Бог! Ова е нешто што не можеше да се добие преку придржување кон Мојсеевиот Закон.</verse>
				<verse number="40">Затоа внимавајте да не ве снајде она што е претскажано од пророците:</verse>
				<verse number="41">,Гледајте, вие подбивачи! Стаписајте се и изгинете, зашто она што го правам во вашите дни, немаше да го верувате ако некој ви го раскажуваше!‘“</verse>
				<verse number="42">На излегување, луѓето ги молеа и идната сабота да им проповедаат за ова.</verse>
				<verse number="43">Кога се разотидоа, многу Евреи и прозелити тргнаа по Павле и Барнаба, кои им зборуваа и ги охрабруваа да Му останат верни на Бог, чија благонаклоност се излеа над нив.</verse>
				<verse number="44">Следната сабота речиси целиот град се собра да ја слуша пораката Господова.</verse>
				<verse number="45">Кога еврејските челници видоа колку многу народ се насобра, се исполнија со завист. Почнаа да го навредуваат Павле и да му се противат на се што ќе речеше.</verse>
				<verse number="46">Но Павле и Барнаба, решително и смело им рекоа: „Нормално беше Божјото Слово да ви се проповеда прво вам, на Евреите. Но вие го одбивате и покажувате дека не сте достојни за вечен живот; затоа сега ние се свртуваме кон другите народи.</verse>
				<verse number="47">Самиот Господ вака ни нареди: ,Ве поставувам да им бидете светлина на нееврејските народи, да го однесете спасението до краевите на Земјата!‘“</verse>
				<verse number="48">Слушајќи го ова, луѓето од нееврејско потекло се радуваа и Му благодареа на Господ за она што го слушаа. Тогаш сите што беа предодредени за вечен живот, поверуваа.</verse>
				<verse number="49">Така пораката Господова се ширеше низ целата област.</verse>
				<verse number="50">Тогаш еврејските челници ги подбуцнаа поистакнатите религиозни жени и градските водачи, кои се кренаа против Павле и Барнаба и ги истераа од нивната област.</verse>
				<verse number="51">Павле и Барнаба ја истресоа правта од стапалата и отидоа во градот Иконија,</verse>
				<verse number="52">а христијаните беа полни со радост и со Светиот Дух.</verse>
			</chapter>
			<chapter number="14">
				<verse number="1">Павле и Барнаба влегоа заедно во синагогата во градот Иконија и проповедаа со таква сила, што голем број и Евреи и неевреи ја прифатија христијанската вера.</verse>
				<verse number="2">Но оние Евреи што не поверуваа, ги подбуцнуваа луѓето од другите народи да не ги слушаат Павле и Барнаба.</verse>
				<verse number="3">И покрај тоа, апостолите долго време останаа таму и смело зборуваа за Господ, а Господ им даваше сила да прават чуда и видливи докази, поткрепувајќи ја така веродостојноста на пораката за Неговата огромна благонаклоност.</verse>
				<verse number="4">Народот во градот беше поделен. Едни беа со Евреите - противници, а други со апостолите.</verse>
				<verse number="5">Кога работата дојде дотаму, што противниците меѓу Евреите и меѓу другите народи, предводени од своите водачи, решија да ги нападнат и да ги каменуваат,</verse>
				<verse number="6">апостолите избегаа кон областа Ликаонија, накај градовите Листра, Дерба и околните села.</verse>
				<verse number="7">Таму продолжија да ја проповедаат Радосната вест.</verse>
				<verse number="8">Во градот Листра имаше еден човек со заболени нозе. Беше сакат во нозете уште од раѓање, постојано седеше и никогаш не беше проодел.</verse>
				<verse number="9">Додека апостол Павле проповедаше, тој човек слушаше. Павле го забележа и кога виде дека во него има вера за да биде исцелен,</verse>
				<verse number="10">гласно му рече: „Стани, исправи се на своите нозе!“ Човекот скокна и прооде!</verse>
				<verse number="11">Кога луѓето видоа што направи Павле, почнаа силно да извикуваат, на ликаонски говор: „Боговите зеле човечки тела и слегле кај нас!“</verse>
				<verse number="12">Почнаа Барнаба да го викаат Зевс, а Павле - Хермес, зашто тој беше главниот говорник.</verse>
				<verse number="13">Свештеникот во храмот на Зевс, кој се наоѓаше пред градот, доведе бикови, донесе венци од цвеќиња пред градските порти и заедно со целиот народ сакаше да им принесе жртви на апостолите.</verse>
				<verse number="14">Кога слушнаа за ова апостолите Барнаба и Павле, ги раскинаа своите наметки и потрчаа накај народот, викајќи:</verse>
				<verse number="15">„Луѓе, што правите!? И ние сме обични луѓе, како вас! Сакаме да ви објавиме Радосна вест: оставете ги овие безвредни обреди и свртете се кон Живиот Бог! Тој ги создаде небото и Земјата, морето и се што е во нив!</verse>
				<verse number="16">Во минатото, Тој им дозволи на сите народи да одат по сопствените патишта.</verse>
				<verse number="17">Сепак никогаш не ги остави без сведоштво за Себеси, правејќи за нив добродетелства, давајќи им дожд и плодни годишни времиња, давајќи им храна и исполнувајќи ги нивните срца со радост.“</verse>
				<verse number="18">Дури и откако им го рекоа ова, одвај ги убедија луѓето да не им принесуваат жртви.</verse>
				<verse number="19">Тогаш од Антиохија и од Иконија пристигнаа неколку Евреи, кои го подбуцнаа народот да го каменуваат Павле. Потоа го исфрлија надвор од градот, сметајќи го за мртов.</verse>
				<verse number="20">Но кога тамошните христијани се собраа околу него, тој стана и се врати во градот. Утредента Павле и Барнаба заминаа за Дерба.</verse>
				<verse number="21">Откако во тој град ја проповедаа Радосната вест и придобија многу следбеници, апостолите Павле и Барнаба се вратија најпрвин во Листра, а потоа и во Иконија и писидиска Антиохија,</verse>
				<verse number="22">за да ги охрабрат Христовите следбеници, давајќи им поттик да истраат во верата, учејќи ги дека пред да втасаме во Божјото царство ќе треба да минеме низ многу неволи.</verse>
				<verse number="23">Во секоја црква поставија старешини, откако постеа и се молеа, а потоа ги предадоа во рацете на Господ, во Кого поверуваа, Тој да се грижи за нив.</verse>
				<verse number="24">Потоа преку Писидија се вратија во областа Памфилија.</verse>
				<verse number="25">Уште еднаш проповедаа во Перга, а оттаму заминаа за Аталија</verse>
				<verse number="26">од каде со брод се вратија во сириска Антиохија, град од којшто и го започнаа првото мисионерско патување, со доверба дека Божјата благонаклоност ќе ги води во извршувањето на работата. Таа задача сега беше успешно завршена.</verse>
				<verse number="27">Кога пристигнаа во Антиохија, ја собраа целата црква, им раскажаа за се што Бог направи преку нив, и како и на нееврејските народи им ја отвори вратата на верата.</verse>
				<verse number="28">Тука останаа подолго време со тамошните христијани.</verse>
			</chapter>
			<chapter number="15">
				<verse number="1">Во времето додека Павле и Барнаба беа во сириска Антиохија, имаше неколку луѓе дојдени од Јудеја што им говореа на новообратените христијани од нееврејско потекло дека, ако не се обрежани според обичајот оставен од Мојсеј, не можат да бидат спасени.</verse>
				<verse number="2">Павле и Барнаба не се согласија со ова, па дојде до голема расправија. Затоа се договорија, Павле, Барнаба и неколкумина од нив да појдат кај апостолите и старешините во Ерусалим и да се посоветуваат во врска со ова прашање.</verse>
				<verse number="3">Така испратени на пат од црквата минуваа низ Феникија и Самарија, и патем застануваа да ги посетат христијаните. Во текот на тие посети подробно им раскажуваа дека и луѓе што не се Евреи се обраќаат кон Бог. Со тоа многу ги израдуваа тамошните христијани.</verse>
				<verse number="4">Кога Павле и Барнаба стигнаа во Ерусалим беа примени од тамошната црква, од апостолите и старешините. Им раскажаа за се што Бог направи преку нив.</verse>
				<verse number="5">Но станаа неколкумина што порано биле фарисеи, а сега беа христијани, па рекоа дека е неопходно сите новообратени што не се Евреи да се обрежат и да им се нареди да го спроведуваат Мојсеевиот Закон.</verse>
				<verse number="6">Апостолите и старешините се собраа, за да го разгледаат ова прашање.</verse>
				<verse number="7">По една долга расправа, стана Петар и им рече: „Луѓе, браќа, вие знаете дека уште од првите денови Бог избра другите народи токму од мојата уста да ја слушнат Радосната вест и да поверуваат.</verse>
				<verse number="8">Бог, Кој ги познава човечките срца, потврди дека ги прифаќа и неевреите со тоа што им го даде Светиот Дух, како и нам.</verse>
				<verse number="9">Тој не направи никаква разлика меѓу нас и нив. Ги исчисти и нивните срца преку вера.</verse>
				<verse number="10">Зошто сега вие не го прифаќате начинот што Бог го одбра и врз вратовите на нееврејските христијани ставате јарем, кој ниту нашите предци, ниту ние не можевме да го носиме?</verse>
				<verse number="11">Ние веруваме дека спасението и за нас и за нив е преку дарежливата благонаклоност на Господ Исус.“</verse>
				<verse number="12">Тогаш сите што беа собрани замолкнаа и ги слушаа Барнаба и Павле како раскажуваат за многубројните видливи докази и чуда што Бог ги направи преку нив меѓу нееврејските народи.</verse>
				<verse number="13">По нив проговори Јаков: „Луѓе, браќа, слушнете што ќе ви кажам!</verse>
				<verse number="14">Симон Петар ви објасни како самиот Бог најнапред се погрижи да придобие Свои луѓе и од другите, нееврејски народи.</verse>
				<verse number="15">Тоа е во согласност со претскажувањата на пророците, кои ги запишале Божјите зборови:</verse>
				<verse number="16">,Подоцна ќе се вратам и ќе го обновам паднатиот шатор на Давид, урнатините ќе ги поправам</verse>
				<verse number="17">така што остатокот од човештвото, меѓу кои се и сите нееврејски народи кои Јас сум ги повикал да бидат Мои, ќе можат да Го најдат Господа.‘ Вака рече Господ,</verse>
				<verse number="18">Кој уште пред векови ни ги објави овие нешта.</verse>
				<verse number="19">Затоа јас сметам дека не треба да им отежнуваме на луѓето од нееврејско потекло кои решиле да се свртат кон Бог.</verse>
				<verse number="20">Да им напишеме само да не јадат месо што е принесено како жртва на идоли, да се пазат од блуд, да не јадат задавени животни и да не консумираат крв.</verse>
				<verse number="21">Зашто овие закони од Мојсеј се проповедаат секоја сабота по еврејските синагоги во сите градови.“</verse>
				<verse number="22">Тогаш апостолите, старешините и целата црква во Ерусалим решија да изберат луѓе и да ги испратат во сириска Антиохија, заедно со Павле и Барнаба за да им ја пренесат оваа одлука. Одбраа двајца од водачите на црквата: Јуда, наречен Барсаба, и Сила.</verse>
				<verse number="23">Ним им го предадоа следново писмо: “Од апостолите и старешините, ваши браќа од Ерусалим, до христијаните од нееврејско потекло во Антиохија, Сирија и Киликија. Поздрави до вас!</verse>
				<verse number="24">Слушнавме дека кај вас дошле луѓе одовде и, без да добијат од нас никакви упатства, ви издавале разни заповеди, со што многу ве вознемириле.</verse>
				<verse number="25">Затоа, откако постигнавме согласност по ова прашање, избравме луѓе што ќе ги испратиме кај вас, заедно со нашите сакани Барнаба и Павле,</verse>
				<verse number="26">луѓе што Му ги посветиле своите животи на нашиот Господ Исус Христос.</verse>
				<verse number="27">Ги испраќаме Јуда и Сила, кои и усно ќе ви го објаснат ова што ви го пишуваме.</verse>
				<verse number="28">Светиот Дух и ние решивме да не ве оптоваруваме со други бремиња, освен со овие неколку нешта, што се неопходни:</verse>
				<verse number="29">да не јадете месо што е принесено како жртва на идоли, да не консумирате крв, да не јадете задавени животни и да се пазите од блуд. Доволно е да се придржувате до овие упатства. Бидете поздравени!“</verse>
				<verse number="30">Така четворицата испратени заминаа за сириска Антиохија. Таму свикаа собрание на сите христијани и им го предадоа писмото.</verse>
				<verse number="31">Луѓето го прочитаа и многу и се израдуваа на неговата содржина.</verse>
				<verse number="32">А Јуда и Сила, обајцата Божји пророци, долго им зборуваа на христијаните, охрабрувајќи ги и зајакнувајќи им ја верата.</verse>
				<verse number="33">Поминаа со нив извесно време, а потоа со благослов од христијаните се вратија во Ерусалим кај оние што ги испратија.</verse>
				<verse number="34">(Но Сила реши да остане таму.)</verse>
				<verse number="35">Павле и Барнаба останаа во Антиохија, каде што заедно со многу други луѓе поучуваа и ја проповедаа пораката од Господ.</verse>
				<verse number="36">По извесно време Павле му рече на Барнаба: „Ајде да се вратиме и повторно да ги посетиме христијаните по сите градови каде што ја проповедавме пораката од Господ, за да видиме како се.“</verse>
				<verse number="37">Барнаба се согласи, но предложи да го поведат со себе и Јован, со прекар Марко.</verse>
				<verse number="38">Меѓутоа, Павле сметаше дека не треба да водат со себе човек што веќе еднаш ги остави во Памфилија и се повлече од работата.</verse>
				<verse number="39">Несогласувањето беше толку остро што тие се разделија. Барнаба го зеде со себе Марко и тие отпловија за Кипар.</verse>
				<verse number="40">Павле, пак, го зеде со себе Сила, и заедно тргнаа на пат, откако верните се помолија Господ да им биде благонаклонет.</verse>
				<verse number="41">Така тие пропатуваа низ Сирија и Киликија, и по сите цркви ги охрабруваа христијаните.</verse>
			</chapter>
			<chapter number="16">
				<verse number="1">Павле и Сила пристигнаа прво во Дерба, а оттаму и во Листра. Таму имаше еден млад Христов следбеник по име Тимотеј. Неговата мајка веруваше во Господ. Таа беше Еврејка, а татко му беше Грк.</verse>
				<verse number="2">Тимотеј уживаше голем углед меѓу верниците во Листра и Иконија.</verse>
				<verse number="3">Павле реши да го поведе со себе. Заради Евреите што живееја во тој град, уреди Тимотеј да биде обрежан пред да тргнат на пат, зашто сите знаеја дека неговиот татко беше Грк.</verse>
				<verse number="4">Како што одеа од град во град, им ги пренесуваа на христијаните уредбите до кои треба да се придржуваат според решението на апостолите и старешините во Ерусалим.</verse>
				<verse number="5">Така црквите стануваа се посилни во верата, а и нивниот број секојдневно се зголемуваше.</verse>
				<verse number="6">Тие патуваа низ областите Фригија и Галатија, бидејќи Светиот Дух не им дозволуваше да одат и да проповедаат во областа Азија.</verse>
				<verse number="7">Пристигнаа до границите на покраината Мизија и сакаа да се упатат накај покраината Битинија, но Духот на Исус не им дозволи.</verse>
				<verse number="8">Минувајќи низ Мизија, слегоа до градот Троада.</verse>
				<verse number="9">Во текот на ноќта, Павле имаше видение: еден Македонец, стоеше пред него и го молеше: „Дојди во Македонија и помогни ни!“</verse>
				<verse number="10">По тоа негово видение, ние веднаш се упативме накај Македонија, сфаќајќи дека Бог не повикува таму да ја проповедаме Радосната вест.</verse>
				<verse number="11">Отпловивме од Троада и се упативме накај островот Самотраки, а следниот ден пристигнавме во пристаништето Неаполис.</verse>
				<verse number="12">Оттаму заминавме за Филипи, важен град во покраината Македонија. Тој град беше римска колонија. Таму останавме неколку дена.</verse>
				<verse number="13">Во еден саботен ден излеговме од портите на градот покрај една река, каде што претпоставувавме дека им е местото за молитва. Седнавме и позборувавме со неколку жени што беа дојдени на тоа место.</verse>
				<verse number="14">Меѓу нив имаше една жена по име Лидија од градот Тијатир. Таа се занимаваше со продавање на скапоцени пурпурни ткаенини. Лидија веруваше во Бог. Додека не слушаше, Господ и го отвори срцето и таа го прифати она што го зборуваше Павле.</verse>
				<verse number="15">Откако таа и нејзините домашни се крстија, упорно не канеше да бидеме нејзини гости: „Ако сметате дека имам вера во Господ, дојдете и останете во мојот дом додека престојувате во овој град.“ Така не убеди и останавме.</verse>
				<verse number="16">Еден ден, додека одевме на тоа место за молитва, не сретна една робинка која се занимаваше со вражање, со што им носеше многу пари на своите господари.</verse>
				<verse number="17">Тргна по Павле и по нас, и почна да вика: „Овие луѓе Му се служители на Севишниот Бог! Тие се дојдени да ви кажат како можете да се спасите!“</verse>
				<verse number="18">Тоа го правеше со денови, па кога на Павле му здодеа, се сврте кон духот што ја обземаше девојката, и му рече: „Ти наредувам во името на Исус Христос да излезеш од неа!“ Во истиот час гатачкиот дух излезе од неа.</verse>
				<verse number="19">Нејзините господари сфатија дека згасна нивниот извор на приходи, па ги фатија Павле и Сила и ги одвлечкаа на пазариштето, пред градските власти.</verse>
				<verse number="20">Ги изведоа пред судиите и почнаа да викаат: „Овие Евреи го вознемируваат целиот град!</verse>
				<verse number="21">Тие проповедаат обичаи кои за нас, Римјаните, се неприфатливи!“</verse>
				<verse number="22">Против Павле и Сила веднаш нагрвали толпа народ, а судиите наредија да им ги соблечат горните облеки и да ги тепаат со стапови.</verse>
				<verse number="23">Откако сурово ги претепаа, ги фрлија в затвор и му наредија на чуварот добро да внимава на нив.</verse>
				<verse number="24">Чуварот ја спроведе наредбата, ги фрли во најдлабокиот дел од затворот и им ги стегна нозете во пранги.</verse>
				<verse number="25">Околу полноќ, Павле и Сила се молеа и со песна Го славеа Бога, а затворениците ги слушаа.</verse>
				<verse number="26">Одеднаш силен земјотрес ги измести темелите на затворот; сите врати се отворија и прангите на сите затвореници им паднаа од нозете.</verse>
				<verse number="27">Чуварот се разбуди и кога виде дека вратите на затворот се отворени, го извади мечот за да се убие, мислејќи дека затворениците избегале.</verse>
				<verse number="28">Тогаш Павле силно викна и му рече: „Немој да се убиваш! Сите сме овде!“</verse>
				<verse number="29">Чуварот побара ламба и влезе внатре треперејќи, па клекна пред Павле и Сила.</verse>
				<verse number="30">Ги изведе надвор и им рече: „Господа, што треба да сторам, за да се спасам?“</verse>
				<verse number="31">Тие му одговорија: „Поверувај во Господ Исус и ќе бидете спасени ти и твоите домашни!“</verse>
				<verse number="32">Потоа тие нему и на сите што беа во неговиот дом им проповедаа за Господ,</verse>
				<verse number="33">а тој, уште ноќта, им ги изми раните и не чекајќи ниту миг беше крстен, и тој и сите негови домашни.</verse>
				<verse number="34">Ги одведе горе, во својата куќа, постави пред нив трпеза, па тој и сите негови домашни многу се радуваа што поверуваа во Бог.</verse>
				<verse number="35">Кога се раздени, градските судии испратија службеници да му речат на чуварот: „Ослободи ги тие луѓе!“</verse>
				<verse number="36">Чуварот му ги пренесе овие зборови на Павле: „Судиите ми наредија да ве ослободам, затоа слободно одете си.“</verse>
				<verse number="37">Меѓутоа, Павле им одговори: „Ние сме римски граѓани, а властите наредија јавно да не тепаат, без да ни се суди. Потоа не затворија. Зар сега сакаат тајно да не ослободат? Не може така! Нека дојдат судиите и тие лично нека не ослободат!“</verse>
				<verse number="38">Службениците им ја пренесоа на судиите пораката, а овие, кога дознаа дека Павле и Сила се римски граѓани, се уплашија.</verse>
				<verse number="39">Дојдоа, им се извинија, ги извадија од затворот и ги молеа да го напуштат градот.</verse>
				<verse number="40">Кога излегоа од затворот, Павле и Сила отидоа во домот на Лидија за да се видат со христијаните и да ги охрабрат, а потоа отпатуваа.</verse>
			</chapter>
			<chapter number="17">
				<verse number="1">Потоа Павле и Сила поминаа низ градовите Амфиполис и Аполонија, па пристигнаа во Солун. Таму имаше еврејска синагога.</verse>
				<verse number="2">Како што обично правеше, Павле дојде кај нив и три саботи по ред им проповедаше од Светото Писмо,</verse>
				<verse number="3">објаснувајќи им и докажувајќи им дека беше неопходно Месијата да настрада и да воскресне од мртвите. Тој им рече: „Исус е Месијата. За Него ви проповедам.“</verse>
				<verse number="4">Некои од нив поверуваа и им се приклучија на Павле и Сила, а пристапија и голем број побожни Грци и значителен број жени од високите кругови.</verse>
				<verse number="5">Евреите ги фати завист, па собраа од пазариштето неколку денгубници и тргнаа во толпа да го вознемируваат целиот град. Ја нападнаа куќата на Јасон и бараа да им ги изведат Павле и Сила пред толпата.</verse>
				<verse number="6">Откако не ги најдоа таму, го фатија Јасон, заедно со неколкумина други христијани и ги одвлекоа кај градските власти, па почнаа да викаат: „Тие што го вознемирија целиот свет сега пристигнаа и овде!</verse>
				<verse number="7">А Јасон ги прибира и сите тие ги кршат законите на римскиот император со тоа што тврдат дека постои друг цар - некојси Исус!“</verse>
				<verse number="8">Слушајќи го ова, народот и властите се вознемирија,</verse>
				<verse number="9">меѓутоа, откако зедоа од Јасон и од другите христијани пари во залог - ги ослободија.</verse>
				<verse number="10">Уште истата ноќ христијаните од Солун итно ги испратија Павле и Сила во градот Верија. А тие, штом стигнаа во градот, влегоа во еврејската синагога.</verse>
				<verse number="11">Евреите од Верија беа многу поблагородни од оние во Солун и со одушевување го примаа она што им го проповедаше Павле. Секојдневно го проучуваа Светото Писмо, за да проверат дали она што тој им го проповеда е вистина.</verse>
				<verse number="12">Затоа многумина од тамошните Евреи поверуваа, а поверуваа и поголем број видни жени и мажи од Грците.</verse>
				<verse number="13">Кога Евреите од Солун дознаа дека Павле и во Верија ја проповеда Божјата порака, дојдоа да ги подбуцнуваат луѓето против Павле.</verse>
				<verse number="14">Тогаш христијаните веднаш го испратија Павле до морскиот брег, а Сила и Тимотеј останаа во Верија.</verse>
				<verse number="15">Неколку христијани го спроведоа Павле до Атина. Потоа Павле им рече да се вратат и да им пренесат на Сила и Тимотеј што е можно побрзо да дојдат и тие.</verse>
				<verse number="16">Додека Павле ги чекаше во Атина, духот му се потресе гледајќи го градот полн со идоли.</verse>
				<verse number="17">Секој ден во синагогата разговараше со Евреите и со побожните луѓе од другите народи што доаѓаа таму. Одеше и на пазарот и им проповедаше на луѓето што ги среќаваше таму.</verse>
				<verse number="18">Се расправаше и со неколкумина епикурејски и стоички филозофи. Кога почна да им зборува за Исус и за воскресението, некои од нив си рекоа: „Што сака да каже овој брборко!?“ Други велеа: „Проповеда за некоја нова вера!“</verse>
				<verse number="19">Го одведоа пред Советот на филозофите наречен Ареопаг и му рекоа: „Може ли сега да слушнеме какво е ова ново учење што ни го проповедаш?</verse>
				<verse number="20">Тврдиш некои чудни работи и сакаме да чуеме повеќе за тоа.“</verse>
				<verse number="21">(Атињаните и туѓинците што беа во посета на Атина си го поминуваа времето зборувајќи или слушајќи за нови работи.)</verse>
				<verse number="22">Павле застана сред Ареопагот и рече: „Атињани! Забележав дека сте вие многу побожни луѓе,</verse>
				<verse number="23">зашто, минувајќи и гледајќи ги вашите светилишта, видов и еден жртвеник на кој пишуваше: ,На непознатиот Бог‘. Значи вие Го обожавате, иако не Го познавате. Јас сакам да ви проповедам за Него.</verse>
				<verse number="24">Тој Бог го создаде светот и се што е во него. Тој е Господар на небото и Земјата. Не живее во храмови изградени од човечки раце.</verse>
				<verse number="25">Тој нема потреба да Му служите со дарови од вашите раце, бидејќи нема потреба од ништо. На целиот жив свет Тој му дава живот и здив и се што му треба.</verse>
				<verse number="26">Сите народи ги создаде од еден човек, ги насели по целата Земја, им определи во кое време ќе постојат и во кои граници ќе бидат нивните живеалишта,</verse>
				<verse number="27">за да Го бараат Бога, да допрат до Него и да Го најдат, зашто Тој е близу до секој од нас!</verse>
				<verse number="28">Бидејќи Тој ни овозможува да живееме, да се движиме и да бидеме тоа што сме. Како што вели и еден од вашите поети: ,Ние сме Негови деца.‘</verse>
				<verse number="29">Затоа, штом знаете дека сме Божји чеда, не треба да мислиме дека идолите се богови. Тие се само злато, сребро или камен, обликувани со вештината и според замислата на обични луѓе.</verse>
				<verse number="30">Не земајќи го предвид времето кога луѓето не го знаеле ова, Бог сега им порачува на сите луѓе, насекаде, да се одвратат од идолите и да се свртат кон Бог.</verse>
				<verse number="31">Зашто Тој го има одредено денот во кој праведно ќе му суди на целиот свет, преку Човекот што за тоа Го определи и уверливо Го потврди воскреснувајќи Го од мртвите.“</verse>
				<verse number="32">Кога слушнаа дека зборува за воскреснување од мртвите, некои луѓе почнаа да му се подбиваат, но други рекоа: „Сакаме повторно да ни зборуваш за ова!“</verse>
				<verse number="33">Тогаш Павле си замина оттаму,</verse>
				<verse number="34">а неколку души поверуваа и му се придружија. Меѓу нив беа: Дионисиј, член на Ареопагот, една жена по име Дамара и уште неколкумина други.</verse>
			</chapter>
			<chapter number="18">
				<verse number="1">Потоа Павле отпатува од Атина за Коринт.</verse>
				<verse number="2">Таму се сретна со еден Евреин по име Акила, родум од Понт. Тој, заедно со својата жена Присцила, неодамна беше пристигнал од Италија, бидејќи императорот Клавдиј беше наредил сите Евреи да го напуштат Рим. Павле отиде кај нив,</verse>
				<verse number="3">и бидејќи го знаеше нивниот занает - изработка на шатори - тој остана кај нив и заедно работеа.</verse>
				<verse number="4">Секоја сабота Павле одеше во тамошната синагога и им проповедаше и на Евреите и на Грците.</verse>
				<verse number="5">Кога Сила и Тимотеј пристигнаа од Македонија, Павле уште поревносно им проповедаше на Евреите дека Исус е Месијата што Го чекаат.</verse>
				<verse number="6">Но кога тие се свртеа против него и почнаа да го навредуваат, тој им го врати и правот од наметката и им рече: „По своја вина ќе загинете! Јас немам вина за тоа! Отсега ќе одам да им проповедам на другите народи!“</verse>
				<verse number="7">Си замина оттаму и се пресели во куќата на Тициј Јуст, побожен човек чија куќа беше веднаш до синагогата.</verse>
				<verse number="8">Управник на синагогата беше Крисп. Тој и сите негови домашни поверуваа во Господ. Поверуваа и многу други жители на Коринт, кои ја слушнаа пораката, а откако поверуваа, потоа и се крстија.</verse>
				<verse number="9">Една ноќ, Господ му порача на Павле преку видение: „Не плаши се! Немој да молчиш, туку зборувај!</verse>
				<verse number="10">Јас сум со тебе и никој нема да ти направи никакво зло! Има многу Мои луѓе во овој град!“</verse>
				<verse number="11">Така Павле остана во Коринт една година и шест месеци, проповедајќи им ја на луѓето Божјата порака.</verse>
				<verse number="12">Но кога Галио стана управник на Ахаја, извесен број Евреи се здружија и се кренаа против Павле. Го изведоа на суд пред Галио,</verse>
				<verse number="13">изнесувајќи го против него следново обвинение: „Овој човек ги наговара луѓето да Му пристапуваат на Бог на начин што е спротивен на нашиот верски Закон!“</verse>
				<verse number="14">Пред Павле уста да отвори, Галио се сврте накај Евреите и им рече: „Евреи, ако се работеше за злосторство или за некаков престап, ќе бев должен да ве ислушам;</verse>
				<verse number="15">но со оглед на тоа што се работи за учења, за личности и за вашиот верски Закон, тоа расчистете си го самите меѓу себе. Јас немам намера да ви пресудувам за такви нешта!“</verse>
				<verse number="16">Потоа ги избрка од судницата.</verse>
				<verse number="17">А тие го фатија Состен, кој беше управник на синагогата и го тепаа пред судот, но Галио воопшто не интервенираше.</verse>
				<verse number="18">Павле остана во Коринт уште извесно време, а потоа се збогува со тамошните христијани и отплови за Сирија. Со него отпатуваа и Присцила и Акила. (Претходно, во Кенкреја, согласно со еврејските обичаи, Павле си ја беше избричил главата, зашто имаше дадено таков завет.)</verse>
				<verse number="19">Кога пристигнаа во пристаништето Ефес, Павле се раздели од своите придружници. Додека беше во Ефес, отиде во синагогата и им проповедаше на Евреите.</verse>
				<verse number="20">Тие го замолија да остане кај нив подолго време, но тој не прифати,</verse>
				<verse number="21">туку, збогувајќи се со нив, им рече: „Ако даде Бог, пак ќе се вратам кај вас.“ Потоа отплови од Ефес.</verse>
				<verse number="22">Дојде до пристаништето Цезареја, се поздрави со луѓето од црквата, па замина за Антиохија.</verse>
				<verse number="23">Откако остана извесно време во сириска Антиохија, Павле одново тргна на пат, посетувајќи ги редум христијаните во областите на Галатија и Фригија, за да ги охрабри.</verse>
				<verse number="24">Во меѓувреме, во Ефес пристигна еден Евреин по име Аполос. Тој беше родум од градот Александрија, во Египет. Беше вешт говорник и добро ги познаваше Божјите книги.</verse>
				<verse number="25">Веќе беше упатен на Патот Господов и многу ревносно и точно проповедаше за Исус, иако знаеше само за крштавањето на Јован Крстител.</verse>
				<verse number="26">Тој почна смело да зборува во синагогата. Кога го слушнаа Присцила и Акила, го зедоа кај нив и уште подобро му го објаснија Божјиот Пат.</verse>
				<verse number="27">Аполос реши да замине за Ахаја. Христијаните од Ефес го охрабрија и им напишаа писма на христијаните во Ахаја, со препорака да го прифатат. Кога пристигна во Ахаја, Аполос многу им помогна на новообратените христијани кои поверуваа благодарение на Божјата дарежлива благонаклоност.</verse>
				<verse number="28">Тој на јавни дебати ги побиваше Евреите со силни аргументи, докажувајќи им преку Божјите книги дека Исус е Месијата што им беше предвестен.</verse>
			</chapter>
			<chapter number="19">
				<verse number="1">Додека Аполос беше во Коринт, Павле патуваше низ внатрешноста, во околината на Ефес, а потоа се симна во градот. Таму најде неколку нови Христови следбеници,</verse>
				<verse number="2">и ги праша: „Го примивте ли Светиот Дух кога поверувавте?“ Тие му одговорија: „Ние и не знаеме дека постои Свет Дух!“</verse>
				<verse number="3">Тогаш Павле ги праша: „А како сте крстени?“ “Онака како што крштаваше Јован Крстител“ - му одговорија тие.</verse>
				<verse number="4">Павле им рече: „Јован ги крштаваше луѓето кои се каеја поради своите гревови. И самиот тој им велеше на луѓето дека е неопходно да веруваат во Оној што доаѓа веднаш по него, а тоа беше Исус.“</verse>
				<verse number="5">Кога го слушнаа ова, одново се крстија, овојпат во името на Господ Исус.</verse>
				<verse number="6">Потоа Павле се помоли за нив, положувајќи ги над нив рацете и Светиот Дух слезе врз нив, па тие почнаа да зборуваат на други јазици и да пророкуваат.</verse>
				<verse number="7">Во таа група беа околу дванаесет мажи.</verse>
				<verse number="8">Потоа Павле одеше во ефешката синагога три месеци каде со голем жар им проповедаше на Евреите, се расправаше со нив и ги убедуваше во врска со Божјото царство.</verse>
				<verse number="9">Кога еден дел од нив тврдоглаво одбија да поверуваат и почнаа јавно да зборуваат лоши работи за Христовото учење, Павле ја напушти синагогата, но ги поведе со себе оние што поверуваа во Христа и секојдневно проповедаше во училиштето на Тиран.</verse>
				<verse number="10">Ова продолжи во текот на две години, така што сите жители на Азија, и Евреи и Грци, имаа можност да ја слушнат Господовата порака.</verse>
				<verse number="11">Бог преку Павле правеше многу необични чуда,</verse>
				<verse number="12">така што дури и кога врз болните ќе ставеа шамивче или дел од облека што се допрела до телото на Павле болестите исчезнуваа, а обземените се ослободуваа од демонските духови.</verse>
				<verse number="13">Неколку Евреи што патуваа од место во место и истеруваа демони, се обидоа над обземените од демонски духови да го употребат името на Господ Исус велејќи: „Во името на Исус, Оној за Кого Павле проповеда, ви наредуваме да излезете!“</verse>
				<verse number="14">Тоа го правеа седумтемина синови на еврејскиот Првосвештеник Скева.</verse>
				<verse number="15">Но демонскиот дух им одговори: „Исус Го знам, а и Павле го знам, но вас не ве знам!“</verse>
				<verse number="16">Па го натера човекот во кој беше влезен да се нафрли врз нив и да ги претепа, па тие голи и испоранети избегаа од куќата.</verse>
				<verse number="17">За ова дознаа сите што живееја во Ефес, и Евреи и Грци, па ги фати страв и искажуваа голема почит спрема името на Господ Исус.</verse>
				<verse number="18">Мнозина од оние што поверуваа доаѓаа и се исповедаа, признавајќи ги своите грешни дела.</verse>
				<verse number="19">Дури и некои од оние што се занимавале со магии ги донесуваа своите книги за магии и пред сите ги запалуваа. Цената на запалените книги изнесуваше педесет илјади сребреници.</verse>
				<verse number="20">Така пораката за Господ брзо се ширеше и јакнеше.</verse>
				<verse number="21">По овие настани, поттикнат од Светиот Дух, Павле реши да ги посети Македонија и Ахаја, па да замине за Ерусалим. „А потоа,“ - рече тој - „ќе треба да го посетам и Рим.“</verse>
				<verse number="22">Ги испрати во Македонија двајцата свои помошници, Тимотеј и Ераст, а тој уште некое време остана во Азија.</verse>
				<verse number="23">Во тоа време во Ефес настанаа големи немири заради Христовото учење.</verse>
				<verse number="24">Еден златар по име Димитри, кој изработуваше сребрени модели од храмот на божицата Артемида и на тој начин се богатеа и тој и неговите соработници,</verse>
				<verse number="25">ги собра сите што се занимаваа со оваа и слична работа и им рече: „Луѓе, вие знаете дека нашето богатство доаѓа од овој занает.</verse>
				<verse number="26">Гледате и слушате дека не само во Ефес, туку речиси во цела Азија, овој човек, Павле, разубеди и одврати многу луѓе, велејќи им дека овие предмети направени од човечка рака не се богови.</verse>
				<verse number="27">Постои опасност не само нашиот занает да падне во немилост, туку и храмот на големата божица Артемида сосема да ја загуби својата важност, да исчезне нејзината величественост што ја почитуваат цела Азија и целиот свет!“</verse>
				<verse number="28">Кога го слушнаа ова, збеснаа и почнаа да викаат: „Голема е Артемида, божицата на Ефес!“</verse>
				<verse number="29">Во градот настана мешаница и откако ги фатија Македонците Гај и Аристарх, сопатници на Павле, сите се собраа во градскиот амфитеатар.</verse>
				<verse number="30">Павле сакаше да се појави пред насобраната толпа, но тамошните христијани го одвратија од таквата намера,</verse>
				<verse number="31">а и некои луѓе од власта што му беа пријатели му испратија порака, молејќи го да не се појавува во амфитеатарот.</verse>
				<verse number="32">Собирот се претвори во бркотница. Едни викаа едно, други друго, а повеќето воопшто не знаеја за што се собрани.</verse>
				<verse number="33">Евреите го посочија Александар и го изведоа напред, а тој замавна со раката за да ги смири и да даде објаснување пред толпата,</verse>
				<verse number="34">но кога слушнаа дека тој е Евреин, сите во еден глас викаа речиси два часа: „Голема е Артемида, божицата на Ефес!“</verse>
				<verse number="35">Најпосле градоначалникот ја смири толпата и рече: „Граѓани на Ефес! Има ли некој што не знае дека Ефес е град заштитник на храмот на големата божица Артемида и на кипот што ни падна од небото!?</verse>
				<verse number="36">Ова никој не може да го оспори, затоа треба да се смирите и да не правите ништо непромислено.</verse>
				<verse number="37">Овие луѓе, што сте ги довеле овде, ниту го ограбиле храмот, ниту пак зборувале против нашата божица.</verse>
				<verse number="38">Ако Димитри и занаетчиите што се со него имаат некакво обвинение против овие луѓе, постојат судови и судии, па таму нека се судат.</verse>
				<verse number="39">Ако имате некои други поплаки, тие мора да бидат разрешени на легалното градско собрание.</verse>
				<verse number="40">Постои опасност Римјаните да не обвинат дека креваме бунт. Нема никаква причина да создаваме вакви немири.“</verse>
				<verse number="41">Откако го рече ова, го распушти собирот и луѓето се разотидоа.</verse>
			</chapter>
			<chapter number="20">
				<verse number="1">Кога стивна вревата, Павле ги собра христијаните од Ефес и ги охрабри. Се збогува со нив и тргна за Македонија.</verse>
				<verse number="2">Патем, во сите градови низ кои поминуваше, со многу проповеди ги храбреше христијаните. Потоа замина за Грција.</verse>
				<verse number="3">Таму остана три месеци. Токму кога се подготвуваше да тргне на пловидба кон Сирија дозна дека група Евреи коваат заговор против него. Затоа реши да се врати преку Македонија.</verse>
				<verse number="4">На тој пат го придружуваа: Сопатер, синот на Пир од Верија, Аристарх и Секунд, од Солун, Гај од Дерба, Тимотеј, како и Тихик и Трофим од областа Азија.</verse>
				<verse number="5">Тие отидоа пред нас и не чекаа во Троада.</verse>
				<verse number="6">Откако заврши празникот на Бесквасните лебови, ние отпловивме од Филипи и по пет дена им се придруживме во Троада. Таму останавме седум дена.</verse>
				<verse number="7">Во неделата бевме собрани на Причест, а Павле ги поучуваше насобраните, па ја одолжи проповедта се до полноќ, зашто следниот ден се подготвуваше да замине.</verse>
				<verse number="8">Во горната соба, каде што бевме собрани, имаше многу ламби.</verse>
				<verse number="9">Едно момче, по име Евтих, седејќи крај прозорецот, задрема, бидејќи Павле долго проповедаше. Сонот го совлада и Евтих падна од третиот кат. Кога го кренаа, беше мртов.</verse>
				<verse number="10">Павле слезе долу, се наведна над него, го гушна и рече: „Не грижете се, жив е!“</verse>
				<verse number="11">Потоа сите се вратија во горната соба, и заедно зедоа Причест. Павле продолжи да им проповеда се до мугрите, кога си замина.</verse>
				<verse number="12">Во меѓувреме, момчето го одведоа дома живо и здраво, што беше големо олеснување за сите.</verse>
				<verse number="13">Павле реши да патува за Асос по копно. Ние, останатите, тргнавме со брод до Асос и се договоривме таму да го земеме со нас и Павле.</verse>
				<verse number="14">Се сретнавме во Асос, го зедовме со нас и отпловивме за Митилена.</verse>
				<verse number="15">Утредента пловевме покрај островот Киос, следниот ден поминавме покрај островот Самос, а по уште еден ден пловење, пристигнавме во Милет.</verse>
				<verse number="16">Павле беше решил да го заобиколи Ефес и да не се задржува во Азија, зашто брзаше, ако е можно, до празникот Духовден да пристигне во Ерусалим.</verse>
				<verse number="17">Од Милет испрати порака до старешините на црквата во Ефес и ги замоли да дојдат за да се сретнат со него.</verse>
				<verse number="18">Кога пристигнаа, Павле им рече: „Вие знаете како живеев, уште од првиот ден кога пристигнав во Азија, зашто цело време бев со вас.</verse>
				<verse number="19">Му служев на Господ со голема понизност, со солзи и маки низ кои морав да поминам поради заговорите што против мене ги коваа Евреите.</verse>
				<verse number="20">Сепак, не пропуштив да ви кажам се што е полезно за вас, поучувајќи ве јавно или во вашите домови.</verse>
				<verse number="21">Имав иста порака и за Евреите и за неевреите: да се покаат, да се свртат кон Бог и да поверуваат во нашиот Господ Исус.</verse>
				<verse number="22">Сега Светиот Дух ме тера да одам во Ерусалим. Не знам што ме чека таму.</verse>
				<verse number="23">Знам само дека Светиот Дух ми има кажано оти во секој град ме чекаат затвори и страдања.</verse>
				<verse number="24">Но тоа не ме плаши. Мојот живот би немал вредност доколку не го искористам за да ја извршам мисијата што ми ја довери Господ Исус: да им ја проповедам на луѓето Радосната вест за Божјата милосрдна благонаклоност.</verse>
				<verse number="25">Сега знам дека никој од вас со кои живеев и ви проповедав за Божјото царство нема повеќе да ме види.</verse>
				<verse number="26">Затоа сакам јасно и гласно да ви кажам денес дека, ако некој од вас заврши во вечна смрт, јас за тоа не сум одговорен.</verse>
				<verse number="27">Не пропуштив ништо од Божјиот план за луѓето, туку во целост ви го објавив.</verse>
				<verse number="28">Внимавајте и на себе и на целото Божјо стадо во кое Светиот Дух ве поставил за надзорници. Бидете пастири на Божјата Црква која Тој ја откупи со сопствената крв.</verse>
				<verse number="29">Знам дека откако јас ќе си заминам, ќе ви доаѓаат лажни пастири кои како свирепи волци ќе ве напаѓаат и нема да го штедат стадото.</verse>
				<verse number="30">Од самите вас ќе произлезат луѓе што ќе ја изопачуваат вистината за да повлечат по себе дел од Христовите следбеници.</verse>
				<verse number="31">Затоа, бидете на штрек! Не заборавајте дека три години деноноќно, без престан, со солзи во очите, го советував секој од вас поединечно.</verse>
				<verse number="32">Сега ве предавам под Божјата грижа и поука од пораката за Неговата милосрдна благонаклоност спрема вас. Таа порака има моќ да ве изградува и да ви даде наследство заедно со сите што Бог ги избра и посвети.</verse>
				<verse number="33">Од никого не барав пари или облеки.</verse>
				<verse number="34">Вие и самите знаете дека за моите потреби и за потребите на оние што ме придружуваа јас работев со сопствените раце.</verse>
				<verse number="35">На тој начин ви покажав како со вредно работење може да им се помогне на сиромашните. Не заборавајте што ни порача Самиот Господ Исус: ,Поблагословен е тој што дава, отколку тој што добива‘.“</verse>
				<verse number="36">Кога го рече ова, клекна на колена со нив и се молеше.</verse>
				<verse number="37">Сите заплакаа на глас, и збогувајќи се, го гушкаа и го бакнуваа.</verse>
				<verse number="38">Беа посебно тажни поради тоа што им рече дека веќе нема да го видат. Потоа го испратија до бродот.</verse>
			</chapter>
			<chapter number="21">
				<verse number="1">Откако во Милет се збогувавме со старешините на црквата од Ефес, испловивме накај островот Кос. Следниот ден стигнавме до Родос, а оттаму до Патара.</verse>
				<verse number="2">Најдовме брод што оди за сириската покраина Феникија, па се качивме и отпловивме.</verse>
				<verse number="3">Поминавме покрај Кипар, кој ни остана одлево, па продолживме да пловиме накај Сирија и пристигнавме во пристаништето Тир, каде што бродот требаше да го растовари товарот.</verse>
				<verse number="4">Слеговме од бродот, ги најдовме тамошните христијани и останавме со нив седум дена. Тие, откако Светиот Дух им откри што ќе се случи со Павле, го советуваа да не оди во Ерусалим.</verse>
				<verse number="5">Кога завршија седумте дена, тргнавме да си одиме. Сите христијани: мажи, жени и деца, се собраа да не испратат, па одеа со нас се до излезот од градот, а на брегот клекнавме на колена и се помоливме.</verse>
				<verse number="6">Се збогувавме и се качивме на бродот, а тие се вратија во своите домови.</verse>
				<verse number="7">Заминувајќи од Тир, пристигнавме во пристаништето Птолемаида. Се поздравивме со тамошните христијани и останавме со нив еден ден.</verse>
				<verse number="8">Следниот ден отпатувавме и пристигнавме во Цезареја. Таму отидовме во домот на евангелистот Филип, еден од седумтемина што беа одбрани да им делат храна на сиромашните.</verse>
				<verse number="9">Тој имаше четири немажени ќерки, на кои Светиот Дух им беше дал способност да пророкуваат.</verse>
				<verse number="10">Во текот на нашиот повеќедневен престој во Цезареја, дојде еден човек од Јудеја по име Агав, кој исто така имаше дарба да пророкува.</verse>
				<verse number="11">Дојде кај нас, го зеде појасот на Павле, си ги врза рацете и нозете, па рече: „Вака вели Светиот Дух: ,Сопственикот на овој појас ќе биде вака врзан од Евреите и ќе им биде предаден на Римјаните‘!“</verse>
				<verse number="12">Кога го чувме тоа и ние, и христијаните од Цезареја, го молевме Павле да не оди во Ерусалим.</verse>
				<verse number="13">Но Павле ни одговори: „Зошто плачете и ми го кинете срцето? Јас сум готов не само да бидам врзан, туку и да умрам во Ерусалим, за името на Господ Исус!“</verse>
				<verse number="14">Бидејќи не успеавме да го разубедиме, замолкнавме и си рековме: „Нека биде според волјата Господова!“</verse>
				<verse number="15">По ова, се подготвивме и тргнавме кон Ерусалим.</verse>
				<verse number="16">Со нас патуваа и неколку христијани од Цезареја и не одведоа на гости кај Мнасон, каде што останавме извесно време. Тој беше од Кипар и беше еден од најпрвите Христови следбеници.</verse>
				<verse number="17">Кога стигнавме во Ерусалим, тамошните христијани убаво не пречекаа и се израдуваа.</verse>
				<verse number="18">Следниот ден Павле, заедно со нас, отиде да го посети апостолот Јаков. На средбата присуствуваа и сите старешини од црквата во Ерусалим.</verse>
				<verse number="19">Откако разменија поздрави, Павле подробно им раскажа што се Бог направи преку него меѓу нееврејските народи, во текот на неговата мисија.</verse>
				<verse number="20">Кога го ислушаа, му благодарија на Бог. Потоа му рекоа на Павле: „Брате, ти гледаш колку илјадници Евреи станаа христијани и сите тие многу ревносно се придржуваат кон Мојсеевиот Закон.</verse>
				<verse number="21">Тие чуле дека ти си ги поучувал Евреите кои живеат меѓу нееврејските народи да го напуштат Мојсеевиот Закон, односно да не ги обрежуваат своите машки деца и да не се придржуваат до обичаите.</verse>
				<verse number="22">Што ќе правиме сега? Тие сигурно ќе разберат дека си дошол овде.</verse>
				<verse number="23">Затоа ние имаме предлог: меѓу нас има четворица мажи што се заветувале, па се подготвуваат да си ги избричат главите.</verse>
				<verse number="24">Оди со нив во храмот и придружи им се во церемонијата на исчистување, плати им да си ги избричат главите и сите ќе знаат дека она што го слушнале не е вистина, туку дека и самиот ти се придржуваш до еврејските закони.</verse>
				<verse number="25">Што се однесува до неевреите - христијани, се што ние бараме од нив, веќе им го напишавме во писмо: да не јадат храна наменета како жртва на идоли, да не консумираат крв, да не јадат месо од задавени животни и да се пазат од блуд.“</verse>
				<verse number="26">Павле се согласи и веќе следниот ден, заедно со тие луѓе, ја изврши церемонијата на исчистување. Потоа влезе во храмот и го објави датумот кога нивниот завет ќе биде исполнет и кога за секој од нив ќе биде принесена жртва.</verse>
				<verse number="27">Токму кога седумте дена беа при крај група Евреи од покраината Азија го видоа Павле во храмот, го фатија, па поттикнаа бунт кај народот,</verse>
				<verse number="28">викајќи: „Израелци! Помагајте! Овој е човекот кој секаде каде што оди ги учи луѓето против нашиот народ, им кажува да не се придржуваат до еврејските верски закони и зборува против овој храм! Тој дури се осмели во храмот да доведе неевреи и така да го оскверни ова свето место!“</verse>
				<verse number="29">(Тие претходно го беа виделе во градот ефешанецот Трофим во друштво со Павле и мислеа дека тој го довел и во храмот.)</verse>
				<verse number="30">Целиот град се крена на нозе. Се насобра многу народ, го фатија Павле, го извлекоа надвор од храмот и веднаш зад него ги затворија портите.</verse>
				<verse number="31">Кога се готвеа да го убијат, до командирот на римскиот полк стигна веста дека целиот Ерусалим е на нога!</verse>
				<verse number="32">Тој веднаш повика војници и помлади офицери, па со трчање отидоа кај толпата. Кога ги видоа полковникот и војниците, престанаа да го тепаат Павле.</verse>
				<verse number="33">Полковникот го уапси Павле и нареди да го врзат со двојни син?ири. Потоа праша кој е овој човек и каков прекршок сторил.</verse>
				<verse number="34">Едни од толпата викаа едно, други друго, па полковникот не можеше ништо да разбере. Затоа нареди да го одведат Павле во тврдината каде што беше сместена војската.</verse>
				<verse number="35">Кога дојдоа до скалите, толпата се однесуваше толку насилнички, што војниците мораа да го кренат Павле и да го носат, за да го заштитат.</verse>
				<verse number="36">Толпата продолжи да оди по нив и да вика: „Убијте го!“</verse>
				<verse number="37">Пред да влезат во воената тврдина, Павле му рече на полковникот: „Ако ми дозволите, јас би сакал да ви кажам нешто.“ “Зар ти знаеш грчки?“ - му одговори полковникот изненадено.</verse>
				<verse number="38">„Значи ти не си оној Египќанец што пред извесно време крена бунт и поведе во пустината четири илјади убијци!“</verse>
				<verse number="39">Павле му одговори: „Јас сум Евреин од познатиот град Тарс во покраината Киликија. Сакам да ве замолам да ми дозволите да им се обратам на луѓето.“</verse>
				<verse number="40">Полковникот му дозволи и Павле застана на скалите. Им мавна со раката да молкнат. Кога настана длабока тишина, тој им се обрати на нивниот, арамејски јазик:</verse>
			</chapter>
			<chapter number="22">
				<verse number="1">„Браќа и татковци! Ислушајте ја мојата одбрана што сега ќе ја изнесам пред вас.“</verse>
				<verse number="2">Кога слушнаа дека им се обраќа на нивниот, арамејски јазик, уште повеќе стивнаа, а Павле продолжи:</verse>
				<verse number="3">„Јас сум Евреин. Роден сум во Тарс, град во покраината Киликија, но пораснав и се школував овде, во Ерусалим. Учител ми беше познатиот Гамалиел. Крај неговите нозе научив строго да се придржувам кон правилата и обичаите на нашите предци. Станав ревносен за Бог, исто како што сте и вие денес.</verse>
				<verse number="4">Ги прогонував христијаните до смрт. Ги врзував и ги носев в затвор, без разлика дали беа мажи или жени.</verse>
				<verse number="5">Ова можат да го потврдат Првосвештеникот и сите старешини. Од нив добив писма за нашите браќа Евреи во Дамаск, со кои ме овластија да одам во Дамаск и да ги апсам тамошните христијани, а потоа, оковани во пранги да ги доведам во Ерусалим за да бидат казнети.</verse>
				<verse number="6">Додека се приближував до Дамаск, некаде околу пладне, околу мене ненадејно блесна силна светлина од небото.</verse>
				<verse number="7">Паднав наземи ничкум и чув глас како ми се обраќа: ,Савле, Савле, зошто Ме прогонуваш!?‘</verse>
				<verse number="8">,Кој сте Вие, Господине?‘ - прашав јас. ,Јас сум Исус од Назарет - Оној што Го прогонуваш!‘</verse>
				<verse number="9">И оние што беа со мене ја виделе светлината, но гласот што ми проговори не го чуле.</verse>
				<verse number="10">Тогаш реков: ,Кажи ми што да правам, Господе?‘ ,Стани, оди во Дамаск и таму ќе ти биде кажано се што треба да правиш!‘ - ми одговори Господ.</verse>
				<verse number="11">Потоа оние што беа со мене ме водеа до Дамаск, зашто јас бев заслепен од силната светлина и воопшто не можев да гледам.</verse>
				<verse number="12">Во Дамаск имаше еден човек по име Ананија. Тој беше побожен човек што се придржуваше до Божјиот Закон и уживаше голем углед кај сите Евреи од тој крај.</verse>
				<verse number="13">Тој дојде кај мене, ми пристапи и ми рече: ,Брате Савле, нека ти се врати видот!‘ Истиот миг видот ми се врати и можев да го видам Ананија.</verse>
				<verse number="14">Потоа тој ми рече: ,Богот на нашите прадедовци те одбра да се запознаеш со Неговата намера, да го видиш Праведникот и да го слушнеш повикот од Неговата уста.</verse>
				<verse number="15">Отсега ти ќе им проповедаш за Него на сите луѓе, ќе им кажуваш за она што си го видел и слушнал.</verse>
				<verse number="16">Што чекаш сега? Стани, крсти се и повикај Го Господ да ти ги измие гревовите!‘</verse>
				<verse number="17">Кога се вратив во Ерусалим, еден ден отидов во храмот за да се молам.</verse>
				<verse number="18">Во видение Го видов Исуса, Кој ми рече: ,Напушти го Ерусалим што поскоро, зашто тие нема да веруваат кога ќе им сведочиш за Мене!‘</verse>
				<verse number="19">А јас Му реков: ,Господе, зошто да не ми веруваат кога знаат дека јас ги затворав и ги тепав по синагогите оние што веруваа во Тебе!?</verse>
				<verse number="20">А кога го каменуваа Твојот сведок Стефан, и јас бев таму. Го одобрував убиството и им ги чував облеките на неговите убијци!‘</verse>
				<verse number="21">Но Господ ми рече: ,Ти наредувам да го напуштиш Ерусалим, зашто Јас те праќам далеку, меѓу нееврејските народи!‘“</verse>
				<verse number="22">Се до овој миг тие го слушаа, но кога го слушнаа последново, почнаа да викаат: „Истребете го овој човек од лицето на земјата! Тој не заслужува да живее!“</verse>
				<verse number="23">Викаа, мавтаа со своите наметки и фрлаа прав во воздухот.</verse>
				<verse number="24">Полковникот им нареди на војниците да го внесат Павле во тврдината и да го камшикуваат, за да признае какво злосторство извршил. Сакаше да дознае зошто народот толку гневно вика против него.</verse>
				<verse number="25">Кога го врзаа за да го камшикуваат, Павле го праша помладиот офицер што стоеше крај него: „Зар смеете да камшикувате римски граѓанин, кој за ништо не е осуден!?“</verse>
				<verse number="26">Тогаш помладиот офицер му пријде на полковникот и му рече: „Што ќе правиме сега? Овој човек е римски граѓанин!“</verse>
				<verse number="27">Полковникот отиде кај Павле и го праша: „Вистина ли е дека си римски граѓанин?“ “Да!“ - му одговори Павле.</verse>
				<verse number="28">Полковникот му рече: „И јас сум римски граѓанин; за тоа платив голема сума пари!“ Во одговор Павле му рече: „Јас сум римски граѓанин по раѓање!“</verse>
				<verse number="29">Војниците што требаше да го сослушуваат Павле веднаш се повлекоа, а се повлече и полковникот, исплашен што нареди римски граѓанин да биде врзан и камшикуван.</verse>
				<verse number="30">Следниот ден, сакајќи да дознае за што ќе го обвинат Евреите, полковникот го ослободи Павле од прангите и нареди да се соберат Првосвештениците и сите членови на еврејското собрание, па го доведе Павле и им го предаде на сослушување.</verse>
			</chapter>
			<chapter number="23">
				<verse number="1">Со вперен поглед кон членовите на собранието, Павле им рече: „Браќа, мојата совест пред Бога е чиста се до денес!“</verse>
				<verse number="2">Тогаш Првосвештеникот Ананија им нареди на оние што стоеја покрај Павле да го удрат по устата.</verse>
				<verse number="3">Павле му одговори: „Бог ќе те удри тебе, ѕиду варосан! Си седнал да ме судиш според законот, а наредуваш да ме удираат, спротивно на законот!“</verse>
				<verse number="4">Оние што стоеја до Павле му рекоа: „Како се осмелуваш да го навредуваш Божјиот Првосвештеник!?“</verse>
				<verse number="5">Тогаш Павле им се извини: „Не знаев, браќа, дека тој е Првосвештеник, зашто во Светото Писмо пишува: ,Не зборувај лошо за водачот на својот сопствен народ!‘“</verse>
				<verse number="6">Кога Павле забележа дека дел од членовите на собранието се садукеи, а дел се фарисеи, гласно рече: „Браќа, јас сум фарисеј! Сите мои предци биле фарисеи! Овде ми се суди заради тоа што верувам дека ќе има воскресение од мртвите!“</verse>
				<verse number="7">Тоа предизвика расправија меѓу фарисеите и садукеите, па во собранието дојде до поделба.</verse>
				<verse number="8">Садукеите тврдеа дека нема ни воскресение, ни ангели, ни духови, а фарисеите веруваат во сето ова.</verse>
				<verse number="9">Настана голема викотница. Неколку вероучители од фарисеите станаа и почнаа жестоко да се препираат со садукеите, велејќи: „Не гледаме ништо лошо кај овој човек! Можеби навистина му се јавил дух или ангел и му зборувал!“</verse>
				<verse number="10">Расправијата стануваше се пожестока, па полковникот се исплаши дека ќе го растргнат Павле на парчиња. Затоа нареди војниците да го тргнат оттаму и да го вратат во воената тврдина.</verse>
				<verse number="11">Таа ноќ Господ му се појави на Павле и му рече: „Држи се храбро, зашто за Мене ќе треба да проповедаш и во Рим онака како што сведочеше овде во Ерусалим!“</verse>
				<verse number="12">Кога се раздени, група Евреи сковаа заговор. Се заколнаа дека нема ни да јадат, ни да пијат, се додека не го убијат Павле.</verse>
				<verse number="13">Во заговорот зедоа учество повеќе од четириесет мажи.</verse>
				<verse number="14">Тие отидоа кај Првосвештеникот и старешините, па им рекоа: „Ние се заколнавме ништо да не ставаме в уста, се додека не го убиеме Павле.</verse>
				<verse number="15">Затоа јавете му на полковникот да го доведе Павле во собранието, божем имате намера поподробно да го испрашувате, а ние, уште пред тој да втаса овде ќе му поставиме заседа и ќе го убиеме.“</verse>
				<verse number="16">Но синот на Павловата сестра разбра за овој заговор, па отиде во воената тврдина и му кажа на Павле.</verse>
				<verse number="17">Павле викна еден од офицерите и му рече: „Одведи го ова момче кај полковникот. Има нешто важно да му пренесе.“</verse>
				<verse number="18">Офицерот го одведе и му рече на полковникот: „Затвореникот Павле ме викна и ме замоли да го доведам ова момче кај вас, зашто имало нешто важно да ви каже.“</verse>
				<verse number="19">Полковникот го фати за рака момчето, го одведе настрана и го праша: „Што сакаш да ми кажеш?“</verse>
				<verse number="20">Момчето му рече: „Евреите се договорија да ве замолат утре да го доведете Павле во собранието, како божем да имаат намера поподробно да го испрашаат.</verse>
				<verse number="21">Немојте да ги послушате, зашто повеќе од четириесетмина Евреи му поставија заседа за да го убијат! Се заколнале дека нема да јадат и пијат, се додека не го убијат. Веќе демнат во заседа и чекаат само вие да го одобрите нивното барање.“</verse>
				<verse number="22">Полковникот го пушти момчето, наредувајќи му на никого да не кажува дека го известил за заговорот.</verse>
				<verse number="23">Потоа полковникот викна двајца од своите офицери и им рече: „Одберете двесте војници, седумдесет коњаници и двесте стрелци, и наредете им да се подготват вечерва во девет часот да заминат за Цезареја.</verse>
				<verse number="24">Обезбедете за Павле добиток за јавање, за безбедно да го одведете кај гувернерот Феликс.“</verse>
				<verse number="25">Потоа напиша писмо за гувернерот, со следнава содржина:</verse>
				<verse number="26">„Од Клавдиј Лисиј, до почитуваниот гувернер Феликс. Ве поздравувам!</verse>
				<verse number="27">Ви испраќам еден човек кого Евреите го беа фатиле и се подготвуваа да го убијат. Кога дознав дека е римски граѓанин јас отидов со војска и го ослободив.</verse>
				<verse number="28">Сакајќи да дознаам за што го обвинуваат Евреите, го изведов пред нивното собрание.</verse>
				<verse number="29">Така дознав дека го обвинуваат за работи од нивниот верски Закон, но не беше виновен за нешто што заслужува смртна казна, или затвор.</verse>
				<verse number="30">Откако ми беше јавено дека против овој човек се подготвува заговор, со закана да го убијат, веднаш го испраќам кај Вас, а ги известив и оние што имаат обвинение против него да дојдат кај Вас, и таму да ги изнесат своите обвиненија.“</verse>
				<verse number="31">Уште истата ноќ, војниците го одведоа Павле до Антипатрида, како што им беше наредено.</verse>
				<verse number="32">Следниот ден, пешаците се вратија во воената тврдина, а коњаниците го одведоа кон Цезареја.</verse>
				<verse number="33">Кога пристигнаа во Цезареја, му ги предадоа писмото и Павле на гувернерот Феликс.</verse>
				<verse number="34">Гувернерот го прочита писмото и го праша Павле од која покраина потекнува, па кога дозна дека е од Киликија</verse>
				<verse number="35">му рече: „Ќе те сослушам кога ќе пристигнат и твоите обвинители.“ Потоа нареди да го одведат и да го чуваат под стража во Иродовата палата.</verse>
			</chapter>
			<chapter number="24">
				<verse number="1">По пет дена дојде Првосвештеникот Ананија со неколку старешини и со еден адвокат по име Тертул, кој го изнесе пред гувернерот обвинението против Павле.</verse>
				<verse number="2">Го повикаа Павле и Тертул почна да го изнесува обвинението: “Почитуван гувернеру! Под Вашето владеење ние, Евреите, живееме во мир и спокојство. Вашата далековидост доведе до многу реформи за овој народ.</verse>
				<verse number="3">За тоа секогаш и секаде Ви оддаваме признание, честити Феликсе, со голема благодарност.</verse>
				<verse number="4">Но сега, за да не го трошам напразно Вашето време, Ве молам, знаејќи ја Вашата љубезност, накратко да ме ислушате.</verse>
				<verse number="5">Ние утврдивме дека овој човек е вистинска напаст, кој предизвикува препирки меѓу Евреите по целиот свет! Тој е челник на назаретската секта.</verse>
				<verse number="6">Се обиде дури и храмот да го оскверни, но ние го уапсивме (и сакавме да му судиме според нашиот закон.</verse>
				<verse number="7">Тогаш дојде полковникот Лисија и со голема војска насилно ни го одзеде,</verse>
				<verse number="8">наредувајќи ни оние што имаат обвинение против него да дојдат кај Вас.) Сега Вие можете да го сослушате и да дознаете за што го обвинуваме.“</verse>
				<verse number="9">И другите Евреи го потврдуваа тоа што го зборуваше Тертул.</verse>
				<verse number="10">Гувернерот му даде знак на Павле дека може да зборува. Павле рече: “Знам, господине, дека Вие веќе долго време му служите како судија на нашиот еврејски народ и добро ги познавате работите за кои сум обвинет, и затоа јас со голема доверба во вас ќе ја изложам својата одбрана.</verse>
				<verse number="11">Лесно ќе дознаете дека јас во Ерусалим пристигнав на поклонение во храмот пред дванаесетина дена.</verse>
				<verse number="12">Ниту во храмот ме затекнале со некого да се расправам, ниту во синагогите, ниту пак во градот сум го подбуцнувал народот на бунт.</verse>
				<verse number="13">Тие не можат да го докажат она за што ме обвинуваат.</verse>
				<verse number="14">Јас овде, пред Вас, признавам дека сум следбеник на Христовото учење што тие го нарекуваат секта и на тој начин Му служам на Богот на нашите татковци, верувајќи во се што е запишано во Мојсеевите книги и во книгите на пророците.</verse>
				<verse number="15">И јас, како и тие, верувам во Бог и уверен сум дека Тој ќе ги воскресне мртвите, како праведните, така и неправедните.</verse>
				<verse number="16">Заради тоа правам се што знам и умеам, та мојата совест пред Бог и пред луѓето секогаш да биде чиста.</verse>
				<verse number="17">По повеќе години отсуство се вратив во Ерусалим, носејќи со себе доброволни прилози, за да му помогнам на мојот народ и да Му принесам жртви на Бог.</verse>
				<verse number="18">Овие што ме обвинуваат ме видоа во храмот кога веќе го бев завршил церемонијалното исчистување. Околу мене ниту имаше насобрано луѓе, ниту имаше некаков бунт.</verse>
				<verse number="19">Имаше само неколку Евреи дојдени од покраината Азија, кои требаше да бидат присутни, и ако имале нешто против мене, овде пред Вас нека го изнесат.</verse>
				<verse number="20">Нека кажат овие што дојдоа да ме обвинат, какво злосторство најдоа во мене кога ме изведоа пред еврејското народно собрание,</verse>
				<verse number="21">освен тоа што гласно изјавив: ,Денеска овде мене ми се суди затоа што верувам во воскресението на мртвите!‘“</verse>
				<verse number="22">Тогаш Феликс, кој добро го познаваше Христовото учење, го одложи сослушувањето, со вакво образложение: „Ќе почекаме полковникот Лисија да дојде овде. Тогаш ќе пресудам во врска со вашиот случај.“</verse>
				<verse number="23">Потоа му нареди на офицерот да го задржат Павле во притвор, но да му дадат извесна слобода и да не спречуваат никој од неговите блиски да го посетува и да му помага.</verse>
				<verse number="24">По неколку дена, дојде Феликс со својата жена Друсила, која беше Еврејка. Го повикаа Павле да им зборува за верата во Исус Христос.</verse>
				<verse number="25">Додека тој зборуваше за праведноста, за зауздување на телесните страсти и за Божјиот суд што претстои, Феликс се исплаши и му рече: „Оди си сега! Кога ќе имам време, пак ќе те викнам.“</verse>
				<verse number="26">Феликс, всушност, се надеваше дека од Павле ќе добие мито и затоа честопати го викаше и разговараше со него.</verse>
				<verse number="27">Така поминаа цели две години. Тогаш на местото на Феликс дојде Порциј Фест. Сакајќи да им угоди на Евреите, Феликс го остави Павле в затвор.</verse>
			</chapter>
			<chapter number="25">
				<verse number="1">Три дена по преземањето на власта во покраината, Фест отпатува од Цезареја за Ерусалим.</verse>
				<verse number="2">Таму Првосвештениците и еврејските челници му го изнесоа своето обвинение против Павле, па го молеа</verse>
				<verse number="3">да им направи услуга и да го префрли Павле во Ерусалим, а всушност коваа заговор по пат да го убијат.</verse>
				<verse number="4">Но Фест им одговори дека Павле ќе биде задржан во Цезареја, каде што и тој самиот има намера набргу да се врати,</verse>
				<verse number="5">па ако тие имаат нешто против Павле нека дојдат со Фест неколку поистакнати луѓе кои ќе поведат обвинение против него.</verse>
				<verse number="6">По осум до десет дена, Фест се врати во Цезареја. Следниот ден седна во судот и нареди да го доведат Павле.</verse>
				<verse number="7">Околу него се насобраа Евреите кои беа дошле од Ерусалим и изнесоа многу тешки обвиненија против Павле, но не можеа да ги докажат.</verse>
				<verse number="8">Павле, бранејќи се, рече: „Јас не сум згрешил ни против еврејскиот Закон, ни против храмот, ниту против императорот!“</verse>
				<verse number="9">Фест, сакајќи да им угоди на Евреите, му рече на Павле: „Дали сакаш да одиме во Ерусалим и таму да ти судам во врска со ова?“</verse>
				<verse number="10">Павле рече: „Не! Ова е суд на Римската империја и овде треба да ми биде судено. На Евреите ништо лошо не сум им сторил, како што и самиот знаете.</verse>
				<verse number="11">Ако сум навистина виновен, ако сум направил нешто што заслужува смртна казна, јас не се противам таа и да се изврши. Но ако обвинувањата против мене се неосновани, никој нема право да ме предаде на овие луѓе да ме убијат! Сакам да се жалам пред императорот!“</verse>
				<verse number="12">Тогаш Фест се посоветува со судскиот совет и му одговори: „Добро, штом сакаш да се жалиш пред императорот, ќе те пратам кај императорот!“</verse>
				<verse number="13">По неколку дена, во Цезареја дојдоа царот Агрипа и неговата сестра Берника, за да му честитаат на Фест, кој неодамна стана нов гувернер.</verse>
				<verse number="14">Во текот на нивниот неколкудневен престој, Фест му го изложи на царот случајот на Павле, велејќи: „Имам еден неосуден затвореник, останат уште од времето на Феликс.</verse>
				<verse number="15">Кога бев во Ерусалим, еврејските Првосвештеници и старешини го обвинија пред мене и побараа да го осудам.</verse>
				<verse number="16">Се разбира, јас им одговорив дека Римјаните немаат обичај да ги осудуваат обвинетите, без да им дадат можност да се соочат со обвинителите и да ја изложат својата одбрана.</verse>
				<verse number="17">Затоа тие дојдоа овде и јас без одлагање, веќе следниот ден, седнав во судот и наредив да го доведат човекот.</verse>
				<verse number="18">Кога обвинителите станаа да зборуваат, обвиненијата што ги изнесоа воопшто не беа толку страшни колку што јас очекував.</verse>
				<verse number="19">Се препираа околу нивната вера, за некојси Исус, Кој умрел, а за Кого Павле тврдеше дека е жив.</verse>
				<verse number="20">Јас не бев сигурен како да ја водам истрагата, па го прашав Павле дали би сакал да му биде судено во Ерусалим.</verse>
				<verse number="21">Но Павле се повика на правото да се жали пред императорот и јас наредив да остане под стража, се додека не извршам подготовки да го испратам кај императорот.“</verse>
				<verse number="22">Агрипа му рече на Фест: „И јас би сакал да го сослушам тој човек!“ “Утре ќе го сослушате!“ - му рече Фест.</verse>
				<verse number="23">И така, утредента дојдоа Агрипа и Берника со голема помпезност и влегоа во судската сала, придружувани од офицери и угледни личности од градот. Потоа Фест нареди да го доведат Павле.</verse>
				<verse number="24">Фест рече: „Царе Агрипа и сите што сте овде со нас. Пред вас е човекот за кого целата еврејска заедница, и овде и во Ерусалим, бара смртна казна.</verse>
				<verse number="25">Јас утврдив дека тој не направил никаков престап што би заслужувал смртна казна, но тој побара да биде испратен кај императорот и јас го одобрив тоа.</verse>
				<verse number="26">Но јас не знам што да му напишам на нашиот владетел! Затоа го изведов пред сите Вас, а особено пред вас, царе Агрипа, за да го сослушаме па да знам што да напишам,</verse>
				<verse number="27">зашто ми се чини дека е бесмислено кај императорот да испратам затвореник, а да не ги изложам и обвиненијата против него!“</verse>
			</chapter>
			<chapter number="26">
				<verse number="1">Потоа Агрипа му рече на Павле: „Можеш да почнеш да ја изложуваш својата одбрана.“ Тогаш Павле ја испружи раката во знак на поздрав, и ја започна својата одбрана:</verse>
				<verse number="2">„Царе Агрипа, имам голема среќа што можам пред Вас да ја изнесам мојата одбрана во врска со се она за што ме обвинуваат Евреите,</verse>
				<verse number="3">зашто вие сте добар познавач на еврејските обичаи и расправии. Затоа ве молам внимателно да ме ислушате.</verse>
				<verse number="4">Сите Евреи знаат каков беше мојот живот уште додека бев млад, кога живеев во Ерусалим, меѓу мојот народ.</verse>
				<verse number="5">Ме познаваат веќе долго време и ако сакаат можат да потврдат дека јас бев фарисеј, што значи дека живеев според најстрогите прописи на нашата вера.</verse>
				<verse number="6">Сега сум изведен пред суд, затоа што верувам дека Бог ќе го исполни она што им го вети на нашите прататковци.</verse>
				<verse number="7">А сите дванаесет еврејски племиња ревносно Му се поклонуваат на Бог ден и ноќ, очекувајќи го исполнувањето на истата вера! Заради таа моја вера, царе, јас денеска сум обвинет од Евреите.</verse>
				<verse number="8">Зошто вам ви се чини неверојатно дека Бог ќе ги воскресне мртвите!?</verse>
				<verse number="9">Порано и јас верував дека треба со сите свои сили да им се противставам на следбениците на Исус од Назарет.</verse>
				<verse number="10">Така и правев. Имав добиено овластување од Првосвештениците, па многу христијани од Ерусалим одведов в затвор. Кога им се судеше и кога беа осудувани на смрт и јас гласав против нив.</verse>
				<verse number="11">Ги казнував по сите синагоги и со примена на сила се обидував да ги натерам да Го навредуваат Христос. Толку строг бев против нив, што ги прогонував дури и во далечни градови, надвор од нашата земја!</verse>
				<verse number="12">При еден таков потфат тргнав за Дамаск со овластување и задача од Првосвештениците.</verse>
				<verse number="13">Додека патував, Ваше Величество, сред бел ден видов светлина посилна од сончевата што блесна во мене и во моите придружници.</verse>
				<verse number="14">Сите паднавме наземи! Тогаш јас слушнав глас, кој на еврејски јазик ми рече: ,Савле, Савле, зошто Ме прогонуваш!? Лошо ќе поминеш ако клоцаш против остен!‘</verse>
				<verse number="15">,Кој сте Вие, Господине?‘ - прашав, а Господ ми одговори: ,Јас сум Исус, Оној што Го прогонуваш!</verse>
				<verse number="16">Стани, исправи се на нозе! Јас ти се појавив за да те назначам за Свој служител и сведок: да им го кажуваш на луѓето ова што го виде и она што допрва ќе ти го откријам.</verse>
				<verse number="17">А јас ќе те заштитувам од твојот народ и од другите народи кај кои те испраќам</verse>
				<verse number="18">за да им ги отвориш очите, па да се обратат од темнина кон светлина, од власта на Сатаната кон Бог. Така ќе добијат простување за своите гревови и наследство заедно со сите други што станаа Божји народ, одбрани преку вера во Мене.‘</verse>
				<verse number="19">Така, царе Агрипа, јас не откажав послушност спрема ова видение што ми дојде од небото.</verse>
				<verse number="20">Почнав да им проповедам, најпрво на Евреите во Дамаск, а потоа во Ерусалим и во сите области на Јудеја. Потоа продолжив да им проповедам и на нееврејските народи, да им објаснувам дека треба да се покаат и да се свртат кон Бог, и со своето поведение на дело да потврдат дека навистина се покајале.</verse>
				<verse number="21">Поради ова, додека бев во храмот, група Евреи ме фатија и се обидоа да ме убијат.</verse>
				<verse number="22">Но се до денешен ден Бог ми беше на помош и еве стојам овде и им сведочам на сите, на обични луѓе и на моќници. Не проповедам ништо различно од она што е веќе претскажано од пророците и од Мојсеј:</verse>
				<verse number="23">дека Месијата требаше да настрада и дека како првовоскреснат од мртвите Тој им ја покажа светлината и на Евреите и на сите други народи.“</verse>
				<verse number="24">Ненадејно Фест стана и почна да вика: „Си споулавел, Павле! Од многу читање си се мрднал од умот!“</verse>
				<verse number="25">„Не сум споулавел, честити Фесте!“ - рече Павле. „Тоа што го зборувам е разумно и вистинито!</verse>
				<verse number="26">Царот Агрипа добро ги познава овие работи и затоа јас толку слободно зборувам пред него. Уверен сум дека ништо од сево ова не му е непознато, бидејќи ова не се одигруваше во некое зафрлено ќоше!</verse>
				<verse number="27">Верувате ли, царе Агрипа, во она што го пишале пророците? Знам дека верувате!“</verse>
				<verse number="28">Агрипа му одговори: „За малку и мене ќе ме убедиш да станам христијанин!“</verse>
				<verse number="29">На тоа Павле му рече: „Му се молам на Бог, за малку или за многу не само Вие, туку и сите што денес ме слушате да станете такви луѓе каков што сум јас, но без окови!“</verse>
				<verse number="30">Тогаш царот, гувернерот, Берника и сите што седеа со нив станаа,</verse>
				<verse number="31">и на заминување си рекоа меѓу себе: „Овој човек нема направено ништо што би заслужувало смртна казна или затвор!“</verse>
				<verse number="32">А Агрипа му рече на Фест: „Ако овој човек не беше побарал да оди кај императорот, можеше веднаш да биде ослободен!“</verse>
			</chapter>
			<chapter number="27">
				<verse number="1">Кога беше решено да не носат за Италија, Павле и неколку други затвореници, му беа предадени на еден офицер од Августовиот полк по име Јулиус.</verse>
				<verse number="2">Се качивме на еден брод, чие матично пристаниште беше Адрамитија. Тој се подготвуваше да плови покрај местата од брегот на Азија што ни беа на пат. Со нас беше и Аристарх, Македонец од Солун.</verse>
				<verse number="3">Следниот ден пристигнавме во Сидон. Римскиот офицер Јулиус беше многу љубезен со Павле и му дозволи да отиде кај неговите пријатели, за да го снабдат со се што му е потребно.</verse>
				<verse number="4">Откако отпловивме оттаму, скршнавме накај Кипар, зашто ветровите не ни дозволуваа да продолжиме во планираната насока.</verse>
				<verse number="5">Поминавме покрај бреговите на покраините Киликија и Памфилија, па дојдовме до местото Мира во покраината Ликија.</verse>
				<verse number="6">Таму офицерот најде еден египетски брод од Александрија што требаше да плови за Италија и не префрли на него.</verse>
				<verse number="7">Долго време пловевме бавно и тешко и одвај дојдовме до брегот на Книд. Ветрот не ни дозволуваше да впловиме во Книд, па отпловивме на спротивната страна од островот Крит, заобиколувајќи го ’ртот Салмона.</verse>
				<verse number="8">Со голема мака го заобиколивме и дојдовме до местото наречено Добри Пристаништа, близу до градот Ласеја.</verse>
				<verse number="9">Изгубивме многу време и повеќе не беше безбедно да се плови, зашто веќе беше поминал и Големиот есенски пост, па Павле ги советуваше одговорните на бродот:</verse>
				<verse number="10">„Луѓе, гледам дека пловидбата тешко ќе оди и ќе има големи опасности, не само за товарот и бродот, туку и за нашите животи.“</verse>
				<verse number="11">Меѓутоа офицерот повеќе им веруваше на кормиларот и на сопственикот на бродот, отколку на она што го рече Павле.</verse>
				<verse number="12">Ова пристаниште не беше погодно за презимување, па мнозинството реши да отпловиме оттаму и да се обидеме да допловиме до Феникс, па да презимиме во тоа критско пристаниште, свртено и кон југозапад и кон северозапад.</verse>
				<verse number="13">Кога дувна тивок јужен ветер, морнарите мислеа дека условите се поволни, па ја дигнаа котвата и запловија крај брегот на Крит.</verse>
				<verse number="14">Но по кратко време дувна против нас ветер со ураганска сила, наречен североисточник.</verse>
				<verse number="15">Зафатени од ветерот и не можејќи да пловиме наспроти него, кренавме раце и се препуштивме ветерот да не носи.</verse>
				<verse number="16">Кога поминавме во завет на едно островче наречено Кавда, одвај успеавме да го зачуваме чамецот за спасување, кој беше трескан од брановите.</verse>
				<verse number="17">Морнарите го качија горе и го врзаа со јажиња за бродот. Постоеше опасност да заринкаме на песочните наноси кај Сирт, па затоа ја спуштија котвата и го оставија бродот слободно да плови.</verse>
				<verse number="18">Следниот ден бурата толку силно не фрлаше наваму-натаму што морнарите почнаа да го исфрлаат товарот в море.</verse>
				<verse number="19">На третиот ден ја исфрлија и опремата на бродот, а и се што им дојде под раце.</verse>
				<verse number="20">Веќе долго време не се појавуваа ни сонцето, ниту ѕвездите, а бурата продолжуваше да беснее, така што конечно изгубивме секаква надеж дека ќе се спасиме.</verse>
				<verse number="21">Луѓето веќе долго време немаа апетит и не јадеа. Тогаш стана Павле и им рече: „Требаше да ме послушате и да не испловите од Крит. Така ќе се поштедевте од овие неволи и загуби.</verse>
				<verse number="22">Сега ве советувам да се држите храбро, зашто никој од вас нема да загине. Ќе биде уништен само бродот.</verse>
				<verse number="23">Минатата ноќ застана крај мене ангел пратен од Бога, Кому јас Му припаѓам и служам,</verse>
				<verse number="24">и ми рече: ,Не плаши се, Павле! Ти сигурно ќе стигнеш до императорот, а заради тебе, Бог ќе им ги поштеди животите и на сите што пловат со тебе.‘</verse>
				<verse number="25">Затоа, луѓе, разведрете се! Јас верувам дека тоа што Бог ми го кажа ќе се оствари.</verse>
				<verse number="26">Ќе бидеме исфрлени на некој остров, но бродот ќе биде уништен.“</verse>
				<verse number="27">Кога дојде четиринаесеттата ноќ, откако бурата не фрлаше наваму-натаму низ Адријанското Море, некаде околу полноќ, морнарите забележаа дека се приближуваме до некое копно.</verse>
				<verse number="28">Ја измерија длабочината и утврдија дека изнесува околу триесет и седум метри. Пловеа уште малку, па пак ја измерија длабочината која сега изнесуваше само дваесет и седум метри.</verse>
				<verse number="29">Плашејќи се да не удриме во подводни карпи, тие фрлија четири котви од задниот дел на бродот и со трепет чекаа да осамне.</verse>
				<verse number="30">Тогаш морнарите се обидоа да побегнат од бродот. Почнаа да го спуштаат чамецот за спасување, под изговор дека од предницата на бродот ќе спуштаат котви.</verse>
				<verse number="31">Но Павле им рече на офицерот и на војниците: „Ако морнарите не останат на бродот, нема ни вие да се спасите!“</verse>
				<verse number="32">Тогаш војниците ги пресекоа јажињата на кои висеше чамецот за спасување и го пуштија да падне и да отплови.</verse>
				<verse number="33">Пред да осамне, Павле ги молеше сите да јадат, велејќи им: „Денес е веќе четиринаесетти ден како гладувате. Ништо не сте ставиле в уста.</verse>
				<verse number="34">Ве молам, каснете нешто. Тоа ќе ви помогне да се спасите. На никого од вас ниту влакно од главата нема да му недостасува.“</verse>
				<verse number="35">Кога им го рече ова, самиот зеде леб, Му заблагодари на Бог пред сите, и почна да крши од лебот и да јаде.</verse>
				<verse number="36">Тогаш сите луѓе се охрабрија и почнаа да јадат.</verse>
				<verse number="37">На бродот имаше двесте седумдесет и шест души.</verse>
				<verse number="38">Откако се најадоа, го исфрлија житото в море, за да го олеснат бродот.</verse>
				<verse number="39">Кога се раздени, морнарите видоа копно, но не можеа да препознаат за која земја се работи. Забележаа залив со достапен брег и решија да се обидат со бродот да пријдат кон брегот.</verse>
				<verse number="40">Ги одврзаа котвите и ги спуштија во морето. Ги разлабавија јажињата на кормилата, го кренаа предното платно спроти ветрот и се упатија накај брегот.</verse>
				<verse number="41">Но бродот удри во гребен меѓу две морски струи и предницата на бродот заринка, па не можеше да се помрдне, а задниот дел почна да напукува од ударите на брановите.</verse>
				<verse number="42">Војниците имаа намера да ги убијат затворениците, за да не исплива некој и да побегне,</verse>
				<verse number="43">но офицерот ги спречи, сакајќи да го поштеди Павле. Тој нареди оние што знаат да пливаат први да скокнат од бродот и да пливаат накај копното,</verse>
				<verse number="44">а другите да се спасуваат на штици и на други остатоци од бродот. Така сите се спасија и стигнаа на копното.</verse>
			</chapter>
			<chapter number="28">
				<verse number="1">Откако се спасивме, дознавме дека се наоѓаме на островот Малта.</verse>
				<verse number="2">Островјаните беа мошне љубезни спрема нас. Бидејќи врнеше дожд и беше студено, тие запалија оган и сите не прибраа.</verse>
				<verse number="3">Павле собра еден куп суварки и ги ставаше врз огнот, а една змија гонета од огнот излезе од суварките и му се впи во раката.</verse>
				<verse number="4">Кога островјаните ја видоа змијата како виси на неговата рака, си проговорија меѓу себе: „Овој човек мора да е убиец! Се спаси од морето, но правдата не го остава да живее!“</verse>
				<verse number="5">Но Павле ја истресе змијата во огнот и немаше никакви последици по неговото здравје.</verse>
				<verse number="6">Луѓето очекуваа Павле да отече или веднаш да падне мртов, но откако подолго време гледаа и чекаа, а со него ништо не се случи, си го сменија мислењето и си говореа дека тој човек е бог!</verse>
				<verse number="7">Во близината на тоа место имаше имот што му припаѓаше на Публиј, поглаварот на островот. Тој, најљубезно не прими и три дена не гоштаваше.</verse>
				<verse number="8">Таткото на Публиј лежеше в постела, зашто имаше треска и страдаше од дизентерија. Павле му пријде, се помоли за него, ги положи рацете врз него и го исцели.</verse>
				<verse number="9">По тој настан и други луѓе од островот што беа болни доаѓаа кај Павле и тој ги исцелуваше.</verse>
				<verse number="10">Заради ова, островјаните ни искажаа многу почести, а кога повторно испловивме, ни дадоа се што ни беше потребно за пловидбата.</verse>
				<verse number="11">По три месеци се качивме на еден брод од Александрија, што го носеше знакот на римските богови - близнаци и ја беше минал зимата на Малта.</verse>
				<verse number="12">Стигнавме во Сиракуза и таму останавме три дена.</verse>
				<verse number="13">Оттаму, пловејќи покрај брегот, стигнавме во Регија. Утредента дувна јужен ветер, па по два дена стигнавме во Путеоли.</verse>
				<verse number="14">Таму најдовме неколку христијани, кои не поканија да останеме кај нив седум дена. Потоа продолживме кон Рим.</verse>
				<verse number="15">Тамошните христијани, откако слушнале за нас, дојдоа да не пречекаат уште кај Форумот на Апиј, а други ни се придружија кај Трите Крчми. Кога Павле ги виде, Му заблагодари на Бог и се охрабри.</verse>
				<verse number="16">Сега, кога веќе беше во Рим, на Павле му беше дозволено да живее каде што сака, чуван од само еден војник.</verse>
				<verse number="17">По три дена Павле ги повика водачите на тамошните Евреи и им рече: „Јас, браќа, иако не направив ништо што би било на штета на нашиот народ или на обичаите на нашите предци, бев уапсен од Евреи во Ерусалим и предаден на римската власт.</verse>
				<verse number="18">Римјаните, откако ме сослушаа, сакаа да ме ослободат, бидејќи не најдоа никаква вина што би заслужувала смртна казна,</verse>
				<verse number="19">но кога Евреите се противставија на тоа, иако не можеа против мене да изнесат никакво обвинение, јас бев принуден да барам заштита од императорот.</verse>
				<verse number="20">Затоа ве викнав, за да се запознаам со вас и да ви објаснам дека јас ги носам овие окови поради тоа што верувам оти она на што се надеваше Израел - Месијата, веќе дојде.“</verse>
				<verse number="21">Тие му одговорија: „Ние ниту сме добиле писмо во врска со тебе од Јудеја, ниту пак некој наш брат дошол да ни каже нешто лошо за тебе.</verse>
				<verse number="22">Сакаме од тебе да слушнеме што мислиш ти за христијанството, зашто слушаме дека насекаде се зборува против него.“</verse>
				<verse number="23">Определија ден и многумина дојдоа во неговата изнајмена куќа, а тој од утро до мрак им објаснуваше и им говореше за Божјото царство, ги уверуваше за Исус, читајќи им од Мојсеевите книги и од Книгите на пророците.</verse>
				<verse number="24">Некои се убедија од она што беше кажано, а некои не поверуваа.</verse>
				<verse number="25">Се појавија несогласувања, па почнаа да си заминуваат, а Павле им рече: „Во право беше Светиот Дух кога преку пророкот Исаија за вашите предци рече:</verse>
				<verse number="26">,Оди кај овој народ и речи му: Ќе го слушате Моето Слово, но нема да го разберете; ќе ги гледате Моите дела, но нема да ги сфатите!</verse>
				<verse number="27">Зашто, срцата на овие луѓе им се закоравени! Со ушите одвај слушаат, а очите си ги затвораат! Не сакаат да видат, да слушнат, да разберат, па да се свртат кон Мене за да ги исцелам!‘</verse>
				<verse number="28">Затоа сакам да знаете дека ова спасение од Бог е испратено и за нееврејските народи и тие ќе го прифатат!“</verse>
				<verse number="29">(Откако го рече ова, Евреите си заминаа, жестоко препирајќи се меѓу себе.)</verse>
				<verse number="30">Таму Павле остана цели две години во изнајмена куќа и ги примаше сите што му доаѓаа,</verse>
				<verse number="31">проповедајќи им за Божјото царство и поучувајќи ги за Господ Исус Христос, слободно и непречено.</verse>
			</chapter>
		</book>
		<book number="45">
			<chapter number="1">
				<verse number="1">Од Павле, во служба на Исус Христос, повикан од Бог да бидам Негов апостол и да се посветам на проповедање на Радосната вест.</verse>
				<verse number="2">Таа Радосна вест Бог уште одамна ја вети, преку Своите пророци во Светите писма.</verse>
				<verse number="3">Радосната вест зборува за Неговиот Син. Тој според Својата човечка природа беше потомок на царот Давид.</verse>
				<verse number="4">Што се однесува до Неговата божествена светост, огромна сила потврди дека Тој е Божјиот Син кога Бог Го воскресна од мртвите. Тоа е Исус Христос, нашиот Господ.</verse>
				<verse number="5">Преку Него и во Негово име Бог ни ја даде таа привилегија да бидеме Негови апостоли и да ги повикуваме луѓето од сите народи да веруваат во Бог и да Му бидат послушни.</verse>
				<verse number="6">Меѓу оние што се повикани да Му припаѓаат на Исус Христос сте и вие,</verse>
				<verse number="7">драги христијани во Рим. Вие сте Му мили на Бог и Тој ве повикува да бидете Негов свет народ. Бог, нашиот Татко, и Господ Исус Христос нека ви бидат благонаклонети и нека ви дадат мир.</verse>
				<verse number="8">Најнапред сакам да Му заблагодарам на мојот Бог, преку Исус Христос, за сите вас, бидејќи за вашата вера се раскажува по целиот свет.</verse>
				<verse number="9">Бог, Кому јас Му служам со сето свое срце и ја проповедам Радосната вест за Неговиот Син, Тој ми е сведок дека во моите молитви постојано си спомнувам за вас.</verse>
				<verse number="10">Секогаш во моите молитви барам, ако е Божја волја, патот да ме наведе еднаш да дојдам кај вас.</verse>
				<verse number="11">Копнеам да ве видам, за да можам да споделам со вас некој духовен дар, па да зацврснете.</verse>
				<verse number="12">Сакам да ве охрабрам во вашата вера, но сакам и јас да се охрабрам од вас.</verse>
				<verse number="13">Сакам да знаете, драги пријатели, дека многупати посакував да дојдам кај вас, за да има плодови и меѓу вас од мојата работа, како што има меѓу другите народи. Но се досега бев спречен.</verse>
				<verse number="14">Се чувствувам должен и спрема просветените народи и спрема варварите, и спрема мудрите и спрема неразумните,</verse>
				<verse number="15">па, колку што тоа зависи од мене, желен сум да дојдам и кај вас во Рим, за да ви ја проповедам Радосната вест.</verse>
				<verse number="16">Не, јас не се срамам од Радосната вест за Христос. Таа е силата со која Бог ќе го спаси секој што верува: почнувајќи од Евреите, а потоа и другите народи.</verse>
				<verse number="17">Таа ни открива дека Бог не оправдува само преку вера. Токму тоа и го пишува во Светото Писмо: „Праведникот ќе живее преку вера.“</verse>
				<verse number="18">Бог го излева Својот гнев од небото против сите безбожни и неправедни луѓе, што ја отфрлаат вистината,</verse>
				<verse number="19">затоа што тие го имаат неопходното знаење за Бог, Кој кај сите нас го има всадено тоа знаење.</verse>
				<verse number="20">Она што кај Бог е невидливо, имено Неговата вечна моќ и божествена природа, можат јасно да се согледаат уште од создавањето на светот и да се разберат преку се што е создадено. Затоа нема оправдување за оние што немаат почит спрема Бог.</verse>
				<verse number="21">Значи, тие знаат за Бог, но ниту Го почитуваат како Бог, ниту Му се благодарни. Напротив, си измислија свои богови, а умовите им се помрачија и збркаа.</verse>
				<verse number="22">Се сметаа за мудри, но испаднаа глупави.</verse>
				<verse number="23">Наместо да Го слават бесмртниот Бог, тие слават ликови на смртни луѓе, на птици, четвороножни животни и влечуги.</verse>
				<verse number="24">Затоа Бог ги препушти да ги води похотата на нивните срца, да се опогануваат, еден со друг да си ги обесчестуваат телата.</verse>
				<verse number="25">Ја заменија вистината за Бог со лага, па му служат и му се поклонуваат на создаденото, а не на Создателот, Кој е благословен за вечни времиња. Амин!</verse>
				<verse number="26">Поради тоа Бог ги препушти на нивните срамни страсти. Дури и нивните жени веќе не водат љубов на природен начин, туку прават противприродни работи.</verse>
				<verse number="27">Истото го прават и мажите. Напуштајќи го природниот однос со жените, ги распалуваат страстите еден спрема друг, мажи со мажи прават срамни нешта и врз себе добиваат заслужена казна за својата расипаност.</verse>
				<verse number="28">Бидејќи тие одбија да го прифатат Бога во своите умови, Тој ги препушти на нивните изопачени умови, да прават непристојни работи.</verse>
				<verse number="29">Се исполнија со секаков вид неправедност, лошотија, алчност, злоба, завист, убиства, раздор, измама, подмолност и озборувања.</verse>
				<verse number="30">Клеветат, Го мразат Бога, дрски се, арогантни, фалба?ии, постојано измислуваат нови начини да направат некое зло. Непослушни се спрема родителите,</verse>
				<verse number="31">неразумни, ветеното не го исполнуваат, бездушни се и безмилосни.</verse>
				<verse number="32">Иако знаат дека според Божјиот праведен Закон сите што така постапуваат заслужуваат смрт, сепак, не само што си тераат по свое, туку ги поттикнуваат и другите така да прават.</verse>
			</chapter>
			<chapter number="2">
				<verse number="1">Затоа, ниеден човек нема оправдување! Дури ни тој што ги осудува таквите постапки, зашто и самиот е виновен за нив. Тој што им пресудува на другите си пресудува и себеси!</verse>
				<verse number="2">Знаеме дека Бог е справедлив и ќе ги казни сите што прават такви работи.</verse>
				<verse number="3">Немој да мислиш дека Бог ќе ги казни другите луѓе за нивните грешни постапки, а ти за слични постапки ќе ја избегнеш Божјата казна!</verse>
				<verse number="4">Не сфаќај ја погрешно Божјата прекумерна добрина, воздржливост и долгата трпеливост спрема тебе! Божјата добрина ти дава време за да се покаеш!</verse>
				<verse number="5">Ако останеш тврдоглав и не се покаеш, си собираш гнев против себе со кој Бог справедливо ќе те казни на Судниот ден,</verse>
				<verse number="6">кога Бог на секого ќе му плати според неговите дела.</verse>
				<verse number="7">На оние што истрајуваат во вршењето добри дела, и во копнежот по небесна слава, чест и бесмртност, Бог ќе им даде вечен живот,</verse>
				<verse number="8">а врз оние што се себични, што одбиваат да ја слушаат вистината, а го следат злото, Бог ќе излее гнев и лутина.</verse>
				<verse number="9">Маки и страдања ќе има за сите што прават зло, прво за Евреите, а потоа и за другите народи,</verse>
				<verse number="10">а слава, чест и мир за сите што прават добро, прво за Евреите, а потоа и за другите народи.</verse>
				<verse number="11">Кај Бог нема пристрасност!</verse>
				<verse number="12">Кога грешат неевреите, Бог ќе ги казни, без оглед на тоа што ним не им бил даден Божјиот Закон во пишана форма. Кога грешат Евреите, Бог и нив ќе ги казни, бидејќи тие го знаат Божјиот Закон и ќе бидат судени според него.</verse>
				<verse number="13">Зашто не се станува праведник пред Бог само со познавање на Законот, туку со придржување кон него.</verse>
				<verse number="14">Кога неевреите, кои го немаат Божјиот Закон во пишана форма, инстинктивно се придржуваат кон заповедите што произлегуваат од него, тоа покажува дека длабоко во себе тие умеат да го разликуваат доброто од злото.</verse>
				<verse number="15">Тоа е доказ дека она што Божјиот Закон го бара е запишано во нивните срца. За нив мерило за поведението е нивната совест, која им кажува кога некоја нивна постапка е за осуда, а кога е оправдана.</verse>
				<verse number="16">Ќе дојде ден кога Бог, преку Исус Христос, ќе го суди она што е скриено во луѓето, како што кажува Радосната вест што јас ја проповедам.</verse>
				<verse number="17">Ако си Евреин, ти се потпираш на Божјиот Закон, фалејќи се со посебната поврзаност на твојот народ со Бог.</verse>
				<verse number="18">Ја познаваш Божјата волја и знаеш да го одбереш она што е најдобро, бидејќи си учел од Божјиот Закон.</verse>
				<verse number="19">Уверен си дека можеш да им бидеш водач на слепите, светло на луѓето што се загубени во мрак, не познавајќи го Бога.</verse>
				<verse number="20">Сметаш дека можеш да ги упатуваш неупатените и да ги учиш незрелите, уверен дека Божјиот Закон ти дал совршено познавање на вистината.</verse>
				<verse number="21">Но, учејќи ги другите, зошто самиот не се поучиш!? Ти што проповедаш да не се краде, дали и самиот не крадеш!?</verse>
				<verse number="22">Ти што други учиш да не прават прељуби, дали и самиот не правиш прељуби!? Ти што се гнасиш од идоли, дали и самиот не крадеш од храмовите?</verse>
				<verse number="23">Толку се фалиш со Божјиот Закон, а го прекршуваш, и Му нанесуваш срам на Бог!</verse>
				<verse number="24">Токму така и стои запишано во Светото Писмо: „Поради вас другите народи го навредуваат Божјото име!“</verse>
				<verse number="25">Од еврејскиот обичај на обрежување има полза само ако се придржуваш кон Божјиот Закон. Ако го прекршуваш, твоето обрежување е безвредно.</verse>
				<verse number="26">Затоа, ако необрезан човек се придржува кон Божјиот Закон, зарем нема да се смета за еднакво добар со обрежаните?</verse>
				<verse number="27">Оние што телесно не се обрежани, а се придржуваат кон Божјиот Закон, ќе ве судат вас кои, иако го имате Божјиот Закон во пишана форма и сте обрежани, сепак го прекршувате.</verse>
				<verse number="28">Зашто, да се биде вистински Евреин не се доволни само телесните податоци и телесното обрежување, туку</verse>
				<verse number="29">вистински Евреин е оној чие срце му припаѓа на Бог, а вистинско обрежување е духовниот препород во срцето. Тоа е дело на Светиот Дух, а не на пишаниот Закон. Оној што доживеал таква промена, ќе бара пофалба од Бог, а не од луѓето.</verse>
			</chapter>
			<chapter number="3">
				<verse number="1">Тогаш, во што е предноста да се биде Евреин? Има ли обрежувањето некаква вредност?</verse>
				<verse number="2">Предноста е голема, во секој поглед! Како прво, Светото Писмо им беше доверено на Евреите.</verse>
				<verse number="3">Навистина, некои од нив ја изневерија Божјата доверба, но дали тоа значи дека и на Бог не може да Му се верува?</verse>
				<verse number="4">Секако не! Дури и сите луѓе да испаднат лажливци, на Бог може да Му се верува, како што стои запишано во Светото Писмо: „Ќе се покаже дека вистината ја зборуваш, пред судот победа ќе извојуваш.“</verse>
				<verse number="5">Има луѓе што велат: „Нашите гревови служат за да дојде до израз Божјата добрина, кога Тој ќе ни ги прости. Зарем тогаш не е неправедно Бог да не казнува?“ (Да, има луѓе што токму така зборуваат.)</verse>
				<verse number="6">Се разбира дека не е неправедно! Да е така, како би можел Бог да му суди на светот?</verse>
				<verse number="7">Можеби некој ќе рече: „Ако преку мојата лага уште повеќе доаѓа до израз Божјата вистина и се возвишува Неговата слава, зошто тогаш Бог да ме смета за грешник и да ме осудува?“</verse>
				<verse number="8">Ако така размислувате, ќе испадне дека колку повеќе грешиме, толку е подобро! Се разбира дека не е така, иако некои луѓе ме клеветат дека јас така сум проповедал! Тие што така размислуваат, си ја заслужуваат казната што ќе ги снајде!</verse>
				<verse number="9">Значи, дали ние Евреите сме подобри од другите народи? Не, не сме. Ние веќе рековме дека и Евреите, како и другите народи, се под власта на гревот.</verse>
				<verse number="10">Како што е напишано во Светото Писмо: “Нема ниту еден праведен човек, ниту еден единствен;</verse>
				<verse number="11">ниту еден што разбира, ниту еден што Го бара Бога.</verse>
				<verse number="12">Сите скршнаа од правиот пат, сите се израсипаа. Нема ниту еден единствен човек што прави добро.“</verse>
				<verse number="13">„Грлата нивни - гробови отворени, јазиците само за злобни лаги им служат.“ „Зад усните змиски отров кријат.“</verse>
				<verse number="14">„Устите им со клетви и горчина се полни.“</verse>
				<verse number="15">„Брзи се стапалата нивни да пролеваат крв.</verse>
				<verse number="16">Кај ќе стапнат - пустош и беда носат!</verse>
				<verse number="17">За мирољубивост не знаат.“</verse>
				<verse number="18">„Ни трошка страв и почит спрема Бог кај нив нема.“</verse>
				<verse number="19">А јасно е дека одредбите на Божјиот Закон се наменети за луѓето на кои им беше даден. Ниеден човек нема изговор, а врз основа на тој Закон Бог може целиот свет да го осуди.</verse>
				<verse number="20">Со придржување кон Законот никој не може да се здобие со праведност во Божјите очи. Преку Законот само стануваме свесни за нашата грешност.</verse>
				<verse number="21">Сега Бог ни покажа како можеме да се здобиеме со праведност: не преку придржување кон уредбите во Мојсеевиот Закон, туку онака како што одамна беше ветено во Светото Писмо:</verse>
				<verse number="22">пред Бог можеме да се здобиеме со праведност само преку вера во Исус Христос. Тоа важи за секој што верува, бидејќи меѓу луѓето нема никаква разлика,</verse>
				<verse number="23">зашто сите згрешија и никој не успеа да ги достигне Божјите возвишени стандарди.</verse>
				<verse number="24">Но поради Својата милостива благонаклоност, Бог не прогласува за праведни. Оправданието ни е подарено преку откупот што за нашите гревови го плати Исус Христос.</verse>
				<verse number="25">Него Бог јавно Го испрати да биде помирителна жртва за оние што со вера го прифаќаат тоа. Бог ни покажа дека беше праведен во минатото кога трпеливо преминуваше преку гревовите на луѓето за потоа да ги наплати преку жртвуваната крв на Исус Христос.</verse>
				<verse number="26">Бог ни покажува дека е праведен и сега кога го оправдува секој што верува во Исус. Така Неговата праведност никогаш не е доведена во прашање.</verse>
				<verse number="27">Има ли тука место некој од нас да се фали? Таквата можност е целосно исклучена! Според кој закон фалењето е исклучено: според оној на нашите постигнувања ли? Не, туку според законот што се темели врз верата!</verse>
				<verse number="28">Ние согледуваме дека човек се оправдува пред Бог преку верата, а не преку придржување кон уредбите во Законот.</verse>
				<verse number="29">Зар Бог им припаѓа само на Евреите? Зарем Тој не е Бог и на сите други народи? Се разбира дека е!</verse>
				<verse number="30">Има само еден Бог и Тој ги оправдува и обрежаните и необрезаните само врз основа на нивната вера.</verse>
				<verse number="31">Значи ли тоа дека ние, истакнувајќи ја верата, го поништуваме Божјиот Закон? Никако! Всушност, само ако имаме вера можеме вистински да го исполниме она што го бара Божјиот Закон.</verse>
			</chapter>
			<chapter number="4">
				<verse number="1">Авраам беше биолошки прататко на еврејскиот народ. Како стекна праведност тој?</verse>
				<verse number="2">Ако Авраам стекна праведност пред Бог врз основа на своите добри дела, тој ќе имаше причина да се фали пред луѓето, но не и пред Бог.</verse>
				<verse number="3">Светото Писмо вели: „Авраам Му поверува на Бог, и Бог му ја припиша неговата вера како праведност.“</verse>
				<verse number="4">Кај луѓето, кога некој вложува свој труд, наградата што му се дава не претставува подарок, туку обврска.</verse>
				<verse number="5">Но пред Бог, оној што не се потпира врз својот труд и постигања, туку што верува во Оној што ги оправдува грешниците, неговата вера му се смета како праведност.</verse>
				<verse number="6">Еве што вели и царот Давид кога опишува колку е среќен оној човек кого Бог го смета за праведен, но не врз основа на дела извршени според барањата на Законот:</verse>
				<verse number="7">Среќен е оној, на којшто престапот му е простен, чиј грев е покриен!</verse>
				<verse number="8">Среќен е човекот кого Господ за грев не го обвинува.“</verse>
				<verse number="9">Дали овој благослов важи само за обрежаните, или важи и за необрезаните? Да го погледнеме примерот со Авраам. Рековме дека Бог му припиша праведност на Авраам, затоа што Авраам имаше вера во Него.</verse>
				<verse number="10">Кога се случи тоа: кога Авраам беше веќе обрежан, или пред да се обреже? Знаеме дека тоа се случи пред Авраам да биде обрежан, а не откако беше обрежан!</verse>
				<verse number="11">Дури потоа тој се обрежа, како печат и потврда дека Бог го прогласи за праведен врз основа на неговата вера што ја имаше уште додека беше необрезан. Така Авраам им стана духовен татко на сите што Му веруваат на Бог, и Бог ги прифаќа како праведни, иако не се обрежани.</verse>
				<verse number="12">Истовремено тој им е духовен татко и на оние што се обрежани, но само на оние кои, покрај тоа што се обрежани, го следат и примерот на нашиот прататко Авраам, и Му веруваат на Бог исто како што тој Му веруваше уште пред да биде обрежан.</verse>
				<verse number="13">Очигледно е дека ветувањето што Бог им го даде на Авраам и на неговите потомци, оти тие ќе го наследат светот, не им беше дадено затоа што Авраам се придржуваше кон ритуалниот Закон, туку врз основа на праведноста што Авраам ја стекна преку вера во Бог.</verse>
				<verse number="14">Ако тврдиме дека Божјото ветување се однесува на оние што му се покоруваат на ритуалниот Закон, испаѓа дека верата нема никаква вредност, а со тоа и Божјото ветување би било неважечко.</verse>
				<verse number="15">Имајте предвид дека законот им носи казна на прекршителите. А каде што нема закон, нема ни прекршок!</verse>
				<verse number="16">Токму затоа Божјото ветување е засновано на вера. Тоа е незаработен подарок од Бог и им се гарантира на сите што имаат вера каква што имаше Авраам, без оглед на тоа дали се придржуваат кон ритуалните обичаи содржани во Законот или не. Токму затоа Авраам е прататко на сите што Му веруваат на Бог.</verse>
				<verse number="17">На тоа се мисли во Светото Писмо кога Бог му рече на Авраам: „Те направив татко на многу народи.“ Авраам Му поверува на Бог, на Оној што мртви оживува и со збор го создава тоа што дотогаш не постоело.</verse>
				<verse number="18">Кога Бог му вети на Авраам дека ќе стане татко на многу народи, Авраам Му поверува, иако тоа изгледаше сосема невозможно. Бог му рече: „Колку што има ѕвезди на небото, толку ќе бидат и твоите потомци!“</verse>
				<verse number="19">На Авраам не му ослабна верата, иако знаеше дека неговото тело е речиси мртво. Имаше околу сто години, а и неговата жена Сара беше веќе стара и неротка.</verse>
				<verse number="20">Тој не се посомнева во ветувањето што му го даде Бог. Напротив, верата му зајакна и тој Му донесе слава на Бог.</verse>
				<verse number="21">Авраам беше наполно уверен дека Бог е способен да го исполни тоа што го ветил.</verse>
				<verse number="22">Затоа тоа му се припиша како праведност.</verse>
				<verse number="23">Овој начин на стекнување праведност пред Бог не важеше само за Авраам,</verse>
				<verse number="24">туку важи и за нас што веруваме во Оној што Го воскресна од мртвите нашиот Господ Исус,</verse>
				<verse number="25">Кој беше предаден на смрт за нашите гревови, и беше воскреснат за ние да бидеме оправдани.</verse>
			</chapter>
			<chapter number="5">
				<verse number="1">Сега, кога стекнавме праведност преку вера, живееме во мир со Бог по заслуга на нашиот Господ Исус Христос.</verse>
				<verse number="2">Благонаклоноста на Бог спрема нас, која сега ја уживаме, ја добивме преку вера во Исус Христос. Затоа се гордееме и со нетрпение очекуваме и ние да ја споделуваме Божјата слава.</verse>
				<verse number="3">Но тоа не е се. Ние ја гледаме светлата страна и кога поднесуваме неволи, свесни дека преку неволи се здобиваме со трпеливост,</verse>
				<verse number="4">трпеливоста гради цврст карактер, а карактерот ни ја одржува надежта</verse>
				<verse number="5">што никогаш нема да не разочара. Темел на нашата надеж ни е Божјата љубов што веќе е влеана во нашите срца, со посредство на Светиот Дух.</verse>
				<verse number="6">Имено, уште додека бевме беспомошни, во вистинскиот момент Христос умре за нас, иако ние не го познававме Бога.</verse>
				<verse number="7">Тешко би се нашол човек што би се понудил да умре дури и за некој праведен човек. За исклучително добар човек, можеби некој и би се решил да умре,</verse>
				<verse number="8">но Бог ни покажа колку многу не сака кога Го испрати Христос да умре за нас уште додека бевме грешници.</verse>
				<verse number="9">Сега, откако сме оправдани преку крвта на Христос што се пролеа за нас, можеме да бидеме уште посигурни дека заради Исус ќе бидеме поштедени од Божјиот гнев.</verse>
				<verse number="10">Ако додека уште бевме непријатели, се смиривме со Бог преку смртта на Неговиот син, колку посигурни можеме да бидеме сега, кога сме смирени и кога Исус е жив, дека ќе бидеме поштедени од Божјиот гнев!</verse>
				<verse number="11">Затоа имаме причина да се гордееме со Бог и со она што Тој го направи за нас со посредство на нашиот Господ Исус Христос, Кој не смири со Бог.</verse>
				<verse number="12">Гревот навлезе во овој свет преку еден човек, односно преку Адам. Гревот ја донесе смртта, која ги зафати сите луѓе, бидејќи сите згрешија.</verse>
				<verse number="13">Луѓето беа грешни и кога немаше Закон. Иако во отсуство на Закон ние не го признаваме гревот,</verse>
				<verse number="14">сепак, сите што живееја од Адам до Мојсеј, кога беше даден Божјиот Закон, не ја одбегнаа смртта. Сите умреа, иако не направија грев каков што направи Адам: не прекршија јасно изречена Божја заповед.</verse>
				<verse number="15">Но со подарокот не е исто како со престапот. Додека престапот на еден човек им донесе смрт на многумина, љубовта на еден друг човек, на Исус Христос, им носи изобилно простување на мнозина, како подарок кој произлегува од Божјата благонаклоност.</verse>
				<verse number="16">Ни резултатот од Божјиот подарок не е ист со последиците од Адамовиот грев. Од гревот на тој еден човек произлезе осуда за сите, додека од Божјиот подарок добиваме оправдание, иако сме виновни за многубројни престапи.</verse>
				<verse number="17">Ако смртта завладеа преку престапот на само еден човек, колку повеќе оние што ја примиле Божјата изобилна благонаклоност и подарената праведност ќе завладеат со животот во полна сила, повторно по заслуга на еден единствен човек, Исус Христос.</verse>
				<verse number="18">Значи, како што еден престап доведе до осуда на сите луѓе, така преку едно праведно дело дојде до оправдување што им носи живот на сите луѓе.</verse>
				<verse number="19">Како што преку непослушноста на еден човек многумина станаа грешници, така преку послушноста на еден човек многумина ќе станат праведници.</verse>
				<verse number="20">Божјиот Закон беше даден за да видат луѓето колку нараснал гревот. Но иако гревот многу нарасна, Божјата милостива благонаклоност се покажа поголема.</verse>
				<verse number="21">Како што гревот владееше над сите луѓе и ги водеше во смрт, така сега владее Божјата чудесна благонаклоност, која ни подари праведност преку нашиот Господ, Исус Христос, и затоа ние ќе добиеме вечен живот.</verse>
			</chapter>
			<chapter number="6">
				<verse number="1">Што да кажеме на ова? Треба ли да продолжиме да грешиме, за Бог да стане уште поблагонаклонет спрема нас?</verse>
				<verse number="2">Никако! Ние сме веќе мртви за гревот. Како би можеле тогаш да продолжиме да живееме во грев?</verse>
				<verse number="3">Зар не знаете дека сите што се крстивме, идентификувајќи се така со Исус Христос, преку крштавањето „умревме“ заедно со Него?</verse>
				<verse number="4">Кога се крстивме, ние „умревме“ и бевме „погребани“ заедно со Исус. Па како што Христос потоа воскресна од мртвите со помош на величествената сила на небесниот Татко, така и ние, по крштавањето да зачекориме во еден нов живот.</verse>
				<verse number="5">Ако на ваков начин се придруживме во Христовата смрт, ќе воскреснеме и ние како што воскресна Тој.</verse>
				<verse number="6">Сега знаеме дека нашата стара природа беше закована на крстот и умре заедно со Исус, за да му се одземе силата на гревот во нас. Затоа ние веќе не треба да му бидеме робови на гревот.</verse>
				<verse number="7">Гревот не може да владее со мртов човек!</verse>
				<verse number="8">Значи, ако „умревме“ со Христос, веруваме дека со Него и ќе живееме.</verse>
				<verse number="9">Знаеме дека откако Христос беше воскреснат од мртвите, никогаш нема повторно да умре. Смртта над Него веќе нема моќ.</verse>
				<verse number="10">Зашто Тој умре еднаш за да го порази гревот засекогаш, а животот што сега го живее, го живее за слава на Бог.</verse>
				<verse number="11">Така и вие треба да сметате дека сте мртви за гревот, а заедно со Исус Христос, да живеете за слава на Бог.</verse>
				<verse number="12">Затоа, не дозволувајте му веќе на гревот да владее со вашето смртно тело и не покорувајте им се на неговите грешни похоти!</verse>
				<verse number="13">Не дозволувајте ниеден дел од вашето тело да стане орудие на неправедноста и да биде во служба на гревот. Предајте Му се на Бог, затоа што животот што сега го имате ви е подарок од Него. Секој дел од вашето тело нека стане орудие на праведноста и нека биде во служба на Бог.</verse>
				<verse number="14">Тогаш гревот не ќе може да владее со вас, затоа што вие веќе не сте му потчинети на Законот, кој би ве подјармил под гревот, туку сте под Божјата благонаклоност, која ве ослободи од Законот.</verse>
				<verse number="15">Што значи тоа? Смееме ли ние да продолжиме да грешиме, заради тоа што Божјата благонаклоност не ослободи од потчинетоста под Законот? Никако!</verse>
				<verse number="16">Зар не знаете дека на оној на кого ќе му се понудите да му се потчините и да му робувате, негови робови и ќе станете? Можете да му робувате на гревот, а тоа води во смрт, или да Му бидете послушни на Бог и да се здобиете со праведност.</verse>
				<verse number="17">Благодарение на Бог, вие што му бевте робови на гревот, од се срце го прифативте новото учење што Бог ви го даде, и му станавте послушни.</verse>
				<verse number="18">Сега, ослободени од вашиот поранешен господар, гревот, вие и станавте робови на праведноста.</verse>
				<verse number="19">Ви зборувам вака преку примери со робови и господари, бидејќи вие се уште имате слабост спрема своите тела. Вие порано ги предававте вашите тела да им робуваат на гнасотии и разврат. Сега предајте и се целосно и станете и робови на праведноста, за да станете свети.</verse>
				<verse number="20">Кога му бевте робови на гревот, вие не водевте сметка дали тоа што го правите е праведно.</verse>
				<verse number="21">Каков беше исходот од тоа што го правевте? Сега се срамите од тие постапки, кои ве водеа во сигурна смрт!</verse>
				<verse number="22">Но откако бевте ослободени од власта на гревот и Му станавте робови на Бог, вашите постапки сега ве водат кон свето живеење, а крајниот исход за вас ќе биде добивање на вечен живот.</verse>
				<verse number="23">Зашто платата што ја дава гревот е смрт, а подарокот што го дава Бог преку вера во нашиот Господ Исус Христос е вечен живот.</verse>
			</chapter>
			<chapter number="7">
				<verse number="1">Драги христијани! Овие зборови им ги упатувам на поборниците на Мојсеевиот Закон. Не знаете ли дека кој и да е закон има моќ над луѓето само додека се живи?</verse>
				<verse number="2">На пример, омажената жена е со закон врзана за својот сопруг, додека е тој жив. Ако тој умре, таа е ослободена од законската обврска.</verse>
				<verse number="3">Кога таа би заживеала со друг маж, додека нејзиниот сопруг е се уште жив, таа би била сметана за прељубница. Но ако сопругот и умре, таа е ослободена од законската обврска, и ако се омажи за друг човек, нема да биде сметана за прељубница.</verse>
				<verse number="4">Така е и со вас, драги христијани. Вие не подлежите под старозаветниот Закон даден преку Мојсеј, затоа што Христовата смрт значеше и ваша смрт. Бидејќи Христос воскресна, вие сте сега сврзани со Него, а не со старозаветниот Закон. Тоа ви овозможува да бидете плодоносни и полезни за Бог.</verse>
				<verse number="5">Додека со нас владееше нашата стара природа, грешните страсти дејствуваа во нас. Законот ги побудуваше тие грешни страсти и како последица на тоа произлегуваа грешни дела што би не одвеле во смрт.</verse>
				<verse number="6">Сега сме ослободени од Законот, откако со Христос умревме за силата што не држеше заробени. Можеме да Му служиме на Бог не на стариот начин, со тоа што ќе му се покоруваме на словото на Законот, туку на нов начин, така што ќе Му се покоруваме на Духот.</verse>
				<verse number="7">Што значи тоа? Дали Божјиот Закон е лош? Се разбира, не! Зашто да не беше Законот, јас немаше да знам дека сум грешен. Ако Законот не кажуваше: „Не посакувај туѓо!“ немаше да знам дека е лошо да се посакува туѓото.</verse>
				<verse number="8">Од друга страна, гревот ја искористи можноста, па преку таа заповед во мене поттикна најразлични грешни желби. Значи, без Законот гревот не би бил делотворен!</verse>
				<verse number="9">И јас порано живеев без Законот. Но кога се соочив со заповедта, наеднаш, гревот оживе!</verse>
				<verse number="10">Сфатив дека сум осуден на смрт! Така заповедта, чија цел беше да ми даде живот, ми донесе смртна казна!</verse>
				<verse number="11">Гревот ја искористи можноста и преку таа заповед ме измами, ме прогласи виновен, осуден на смрт.</verse>
				<verse number="12">Законот си е свет. Таа заповед е света, праведна и добра.</verse>
				<verse number="13">Дали ова значи дека мојата смрт ја предизвика она што е во суштина добро, односно Божјиот Закон? Никако! Гревот е тој што ме уби, искористувајќи ја добрата заповед. Но истовремено, преку таа заповед, се покажа дека гревот е страшна и грозна работа.</verse>
				<verse number="14">Очигледно е дека Законот е духовен, добар, но јас сум човек од крв и месо, продаден како роб на гревот.</verse>
				<verse number="15">Сам себеси не можам да се разберам. Не го правам тоа што го сакам, туку она што го мразам.</verse>
				<verse number="16">Со самото тоа што ме гризе совеста кога правам грев, јас се согласувам со Божјиот Закон и потврдувам дека тој е добар,</verse>
				<verse number="17">но, не успевам да се противставам, бидејќи гревот е во мене и ме тера да грешам.</verse>
				<verse number="18">Свесен сум дека во мене, односно во моето тело, нема сили за ништо добро. Желба за добро има во мене, но не и сила да го извршам.</verse>
				<verse number="19">Не го правам тоа што е добро, како што би сакал, туку го правам она што не го сакам, она што е грешно.</verse>
				<verse number="20">Но штом не го сакам она што го правам, не сум веќе јас тој што го прави тоа, туку гревот што живее во мене.</verse>
				<verse number="21">Сфатив дека по правило вака испаѓа, кога сакам да постапам добро, ми се наметнува грешното и тоа го правам.</verse>
				<verse number="22">Длабоко во себе јас му се восхитувам на Божјиот Закон,</verse>
				<verse number="23">но во моето тело гледам еден друг закон, кој војува против Законот во мојот ум. Тој закон успева да ја добие битката и ме држи заробен од гревот, кој е тука, во моето тело.</verse>
				<verse number="24">Сфатив дека сум наполно беспомошен! Кој ќе ме избави од ова тело што ме води во смрт!?</verse>
				<verse number="25">Одговорот е: тоа ќе го стори Исус Христос, нашиот Господ. Неизмерно сум Му благодарен на Бог за тоа! Така, од една страна, со својот ум сакам да живеам според Божјиот Закон, а од друга страна, со мојата грешна природа, му робувам на законот на гревот.</verse>
			</chapter>
			<chapter number="8">
				<verse number="1">Затоа тие што се под закрила на Исус Христос нема да бидат осудени,</verse>
				<verse number="2">бидејќи со посредство на Исус Христос, силата на животодавниот Дух ве ослободи од силата на гревот, која води во смрт.</verse>
				<verse number="3">Мојсеевиот Закон не можеше да не спаси, поради грешната човекова природа. Но тоа што не можеше да го стори Законот, го направи Бог. Тој Го испрати Својот Син во тело слично на грешните човечки тела. Жртвувајќи Го Својот Син за нашите гревови, Бог ја уништи власта што гревот ја имаше во нас.</verse>
				<verse number="4">Така, она што Законот со право го бараше, беше исполнето за нас, кои не се раководиме според телесната природа, туку според водството на Духот.</verse>
				<verse number="5">Луѓето што се раководат според својата телесна природа мислат само на телесни работи, додека оние што допуштаат да ги води Божјиот Дух, мислат на духовни работи и се стремат кон нивно остварување.</verse>
				<verse number="6">Но раководењето според телесната природа води во смрт, а раководењето според Божјиот Дух донесува живот и мир.</verse>
				<verse number="7">Умот што се раководи од телесната природа е непријателски настроен спрема Бог. Тој не му се покорува на Божјиот Закон. Не може да му се покори.</verse>
				<verse number="8">Луѓето што се раководат од својата телесна природа не можат да Му угодат на Бог.</verse>
				<verse number="9">Но вие не се раководите според телесната природа, туку според водството на Духот, ако во вас навистина живее Божјиот Дух. (Ако некој Го нема во себе Духот на Христос, таквиот човек воопшто и не е христијанин!)</verse>
				<verse number="10">Ако, пак, Христос живее во вас, тогаш, навистина, вашето тело ќе мора да умре поради гревот, но вашиот дух ќе живее, затоа што сте оправдани пред Бог.</verse>
				<verse number="11">Ако навистина Божјиот Дух, Кој Го воскресна Исуса, сега живее во вас, тогаш Тој Дух ќе ги оживее и вашите смртни тела, онака како што Го воскресна Христос од мртвите.</verse>
				<verse number="12">Драги христијани, ние не сме и должници на нашата телесна природа и не сме должни да го извршуваме тоа што таа ни го наложува.</verse>
				<verse number="13">Ако дозволите грешната телесна природа да ве води, ќе умрете. Но ако со помош на Божјиот Дух ги совладувате навиките на вашата грешна природа, ќе живеете.</verse>
				<verse number="14">Само тие што се раководат според Божјиот Дух, се Божји деца.</verse>
				<verse number="15">Впрочем, Духот што Го примивте не ве претвора одново во робови, па и понатаму да се плашите од Бог! Напротив, Тој Дух ве посвои и сега сте Божји деца и на Бог можете да Му се обраќате со „Аба“, што значи „Татко“.</verse>
				<verse number="16">Самиот Божји Дух, заедно со нашиот дух, не уверува дека ние навистина сме Божји деца.</verse>
				<verse number="17">Ако сме Божји деца, ние сме и Негови наследници, заедно со Христос. Се што Бог Му дава на Својот Син, Христос, е и наше. Па и ако страдаме слично како што страдаше Христос, ќе ја наследиме и славата што ја има Тој!</verse>
				<verse number="18">Јас мислам дека страдањата низ кои сега минуваме не можат ни да се споредат со славата што потоа ќе ни биде дадена.</verse>
				<verse number="19">Се што е создадено со нетрпение го чека денот кога Бог ќе објави кои се Неговите вистински деца.</verse>
				<verse number="20">Се што е создадено беше потчинето под Божјото проклетство, не по своја волја, туку по Негова наредба. Затоа сите созданија се надеваат</verse>
				<verse number="21">дека и тие ќе бидат ослободени од стегите на смртта и распаѓањето, и ќе ја добијат славната слобода што ги очекува Божјите деца.</verse>
				<verse number="22">Зашто знаеме дека, се до сега, целиот свет стенка и се грчи од болка, како жена што се породува.</verse>
				<verse number="23">Не само светот, туку стенкаме и ние христијаните, кои го имаме Светиот Дух во нас и ги уживаме првите плодови на славата што ќе дојде. И ние во себе стенкаме, желно очекувајќи Бог да ни го даде сето она што како на Негови деца ни следува, вклучувајќи ги тука и новите тела што Бог ни ги вети.</verse>
				<verse number="24">Сега кога сме спасени, желно ја очекуваме таа слобода. Тоа значи дека таква слобода се уште немаме. Зошто, инаку, некој би очекувал нешто што веќе го има!?</verse>
				<verse number="25">Но, во очекување на она што се уште го немаме, треба трпеливо и со доверба да го очекуваме.</verse>
				<verse number="26">Во меѓувреме, со нас е Светиот Дух за да не придружува и да ни помага во нашите слабости. Ние не знаеме дури ни за што и како би требало да се молиме. Но Светиот Дух се застапува за нас со неискажливи воздишки.</verse>
				<verse number="27">А Бог знае што има во срцата на луѓето и знае што сака Светиот Дух, затоа што Тој се застапува за Божјите луѓе согласно со Божјата волја.</verse>
				<verse number="28">Знаеме дека се што се случува, Бог ќе го насочи така што да испадне на добро за оние што Го сакаат Бога и што се од Него повикани за свети цели.</verse>
				<verse number="29">Однапред познавајќи ги луѓето, Бог ги одбра Своите, со цел да ги преобрази така што ќе бидат слични на Неговиот Син, Исус, Кој е првороден за да има многу браќа и сестри.</verse>
				<verse number="30">А тие што ги одбра, Бог ги повика, ги оправда и ги прослави.</verse>
				<verse number="31">Што да кажеме на ова? Ако е Бог со нас, кој ќе биде против нас?</verse>
				<verse number="32">Кога Бог ни Својот Сопствен Син не Го поштеди, туку Го даде за откуп на сите нас, зар заедно со Исус нема да ни подари и се друго?</verse>
				<verse number="33">Кој може да подигне обвинение против оние што Бог ги одбра и ги оправда!?</verse>
				<verse number="34">Кој може да не осуди нас, Божјите избраници? Такво право и таква сила има само Исус Христос, но токму Тој умре и воскресна за нас, а и сега се зазема за нас, седејќи на почесното место, од десната страна на Бог!</verse>
				<verse number="35">Според тоа, може ли да има сила што ќе не одвои од Христовата љубов? Можат ли тоа да го сторат тешкотиите, маките, прогоните, гладот, немаштијата или заканите со смрт?</verse>
				<verse number="36">Иако во Светото Писмо е напишано: „Секојдневно се соочуваме со смртта, за Тебе, не сметаат како овци за клање“</verse>
				<verse number="37">Наспроти се, ние сме повеќе од победници, преку Христос, Кој многу не засака.</verse>
				<verse number="38">Убеден сум дека ни смртта ни животот; ни ангелите, ни владетелите; ни сегашноста, ни иднината; ни некакви сили,</verse>
				<verse number="39">било да се сили од височините, или сили од длабочините; ниту што и да е на овој свет не може да не одвои од Божјата љубов, што Тој ни ја искажува преку Исус Христос, нашиот Господ!</verse>
			</chapter>
			<chapter number="9">
				<verse number="1">Јас ја кажувам вистината. Му припаѓам на Христос и не лажам. Мојата совест, водена од Светиот Дух, ми сведочи дека не лажам</verse>
				<verse number="2">кога ви кажувам колку е голема мојата тага, каква непрестајна болка имам во срцето</verse>
				<verse number="3">за мојот народ, за моите сонародници - Евреите. Кога тоа би можело да ги спаси, би се согласил јас да бидам проколнат и откинат од Христос!</verse>
				<verse number="4">Израелците се Божји одбран народ. Бог ним им ја откри Својата слава и со нив склучуваше завети. Ним им беше даден Божјиот Закон, ним им беше доверено да служат во храмот, ним им беа дадени ветувањата.</verse>
				<verse number="5">Од нив потекнуваат патријарсите, од нив потекнува и Христос, по тело, а Тој е Бог, Кој владее над се - благословен нека биде за вечни векови! Амин.</verse>
				<verse number="6">Не се работи за тоа дека Бог не си го одржал зборот спрема Евреите. Но не е вистински Евреин секој што по потекло е Евреин.</verse>
				<verse number="7">Не се сите потомци на Авраам негови вистински наследници, туку Светото Писмо вели: „Оние што се потомци на Исак ќе се сметаат за твои наследници.“</verse>
				<verse number="8">Тоа значи дека не се Божји деца сите што се биолошки потомци на Авраам. Вистинските потомци на Авраам се децата што беа родени според ветувањето што го беше дал Бог.</verse>
				<verse number="9">А тоа ветување гласеше: „Следната година, во ова време јас ќе се вратам и Сара ќе има син.“</verse>
				<verse number="10">Тој син беше Исак, кој подоцна се ожени со Ревека. И кај нивните деца се покажа Божјиот избор. Ревека зачна близнаци од нашиот предок Исак.</verse>
				<verse number="11">Но изборот меѓу нив го изврши Бог, согласно со Своите планови. Уште пред да се родат близнаците и да сторат нешто добро или зло,</verse>
				<verse number="12">Бог и рече на Ревека: „Потомците на постариот син ќе им служат на потомците на помладиот син.“ Изборот не беше резултат на нивни заслуги, туку зависеше само од Оној што одбираше, од Бог.</verse>
				<verse number="13">Токму затоа Бог во Светото Писмо вели: „Јакова го засакав, а Исава го отфрлив.“</verse>
				<verse number="14">Значи ли ова дека Бог е неправеден? Никако!</verse>
				<verse number="15">На Мојсеј Бог му рече: „Спрема кого сакам ќе имам милост, спрема кого сакам ќе се сожалам.“</verse>
				<verse number="16">Значи, Божјиот избор е резултат на Неговата милост, а не е заслуга на оние што сакале или пак на оние што вложувале сопствени напори.</verse>
				<verse number="17">Светото Писмо кажува дека Бог вака му рече на фараонот: „Те направив цар, за да се покаже над тебе Мојата сила и за да се прочуе Моето име по целата Земја.“</verse>
				<verse number="18">Значи, спрема кого сака Бог ќе се смилува, а кого сака ќе го остави тврдоглав.</verse>
				<verse number="19">Несомнено некој ќе рече: „Зошто тогаш Бог смета дека одговорноста е кај луѓето? Кој може да се противстави на она што Бог наумил да го стори?“</verse>
				<verse number="20">Но кој си па ти, човеку, да Му приговараш на Бог!? Зар ракотворбата ќе му приговори на мајсторот: „Зошто си ме направил ваква?“</verse>
				<verse number="21">Зар грнчарот нема право од иста смеса глина да направи еден сад за благородна, а друг за неблагородна употреба?</verse>
				<verse number="22">Бог има право да го излее Својот гнев и да ја покаже Својата сила, но има право и да биде долготрпелив спрема оние на кои им е гневен, луѓе кои самите се подготвиле за сопствено уништување.</verse>
				<verse number="23">Тој има право да ги излее богатствата на Својата слава врз оние спрема кои ја насочи Својата благонаклоност, оние што ги беше приготвил за слава.</verse>
				<verse number="24">Во овие вториве спаѓаме и ние, а нас не има не само од Евреите, туку и од другите народи.</verse>
				<verse number="25">Еве што вели Бог за тоа во книгата на пророкот Осија: “На оние што не биле Мој народ ќе им речам: ,Мој народе!‘ На оние што не биле сакани ќе им речам: ,Драги Мои!‘“</verse>
				<verse number="26">и „На истото место каде што им беше речено: ,Вие не сте Мој народ.‘ сега ќе бидат наречени деца на Живиот Бог.“</verse>
				<verse number="27">Во врска со Израел, пророкот Исаија извикуваше: „Дури и ако Израелците станат многубројни како морскиот песок, само мал број од нив ќе се спасат!</verse>
				<verse number="28">Господ брзо ќе ја спроведе казната што ја има изречено за Земјата!“</verse>
				<verse number="29">На друго место пророкот Исаија вели: „Ако Семоќниот Господ не оставеше од нас преживеани, ќе бевме целосно уништени како Содом и Гомора!“</verse>
				<verse number="30">Што можеме да заклучиме од ова? Иако другите народи не се трудеа да се здобијат со праведност пред Бог, добија можност за праведност и тоа преку вера.</verse>
				<verse number="31">Израелците, пак, се обидуваа да се здобијат со праведност преку придржување кон Мојсеевиот Закон, но не успеаја.</verse>
				<verse number="32">Зошто? Затоа што не се потпираа на верата, туку мислеа дека со сопствените постапки ќе можат да се здобијат со праведност. Тие се препнаа од „каменот за сопнување.“</verse>
				<verse number="33">Бог ги предупреди на ова преку напишаното во Светото Писмо: „Еве, во Ерусалим ќе поставам Камен од кој некои луѓе ќе се сопнат, Карпа од која ќе се соблазнат, а оние што ќе поверуваат во Него, нема да се разочараат.“</verse>
			</chapter>
			<chapter number="10">
				<verse number="1">Драги пријатели христијани, мојата најголема желба и молитва кон Бог е Израелците да се спасат.</verse>
				<verse number="2">Знам дека тие се многу ревносни за Бог, но таа нивна ревност не произлегува од правилно разбирање.</verse>
				<verse number="3">Тие не го знаат начинот на кој Бог им подарува праведност на луѓето. Сакаат да се здобијат со сопствена праведност, преку придржување кон Мојсеевиот Закон, наместо да ја прифатат Божјата праведност.</verse>
				<verse number="4">Христос ја исполни целта на Законот. Сега сите што веруваат во Христос се здобиваат со праведност пред Бог.</verse>
				<verse number="5">Пишувајќи за стекнување праведност според Божјиот Закон, Мојсеј вели: „Кој ќе се придржува до сите наредби во Законот, ќе живее.“</verse>
				<verse number="6">А праведноста што се стекнува преку вера вели вака: „Не треба да се искачиш на небото за да Го доведеш Христос</verse>
				<verse number="7">и не треба да слегуваш во светот на мртвите за да Го вратиш Христос меѓу живите!“</verse>
				<verse number="8">Пораката за спасение преку вера во Христос е лесно достапна, како што и се вели во Светото Писмо: „Пораката е близу до тебе, таа е на твоите усни, во твоето срце.“ Ова е учењето за верата што ние го проповедаме.</verse>
				<verse number="9">Ако со својата уста Го признаваш Исус за Господ, и ако во своето срце веруваш дека Бог Го воскресна од мртвите, ќе бидеш спасен.</verse>
				<verse number="10">Ако длабоко во себе имаш таква вера, Бог ќе те смета за праведен. Ако со својата уста ја исповедаш оваа вера, ќе бидеш спасен.</verse>
				<verse number="11">Светото Писмо вели вака: „Ниту еден од оние што веруваат во Него нема да се разочара!“</verse>
				<verse number="12">Без оглед на тоа дали се работи за Евреин или за припадник на некој друг народ. Единствениот Господ што постои е за сите и Тој е дарежлив спрема сите што бараат помош од Него.</verse>
				<verse number="13">„Секој што ќе Му се обрати на Господ, ќе биде спасен.“</verse>
				<verse number="14">Но како ќе Му се обраќаат на Господ, ако не веруваат во Него? А како ќе поверуваат, ако не чуле за Него? Како ќе чујат, ако некој не им проповеда?</verse>
				<verse number="15">А како може некој да проповеда, ако не е испратен од Господ? Затоа во Светото Писмо пишува: „Благословени се стапалата на луѓето што ја разгласуваат Радосната вест!“</verse>
				<verse number="16">Но сите не ја прифатија Радосната вест. Пророкот Исаија вели: „Господе, има ли некој што верува во пораката што ја проповедаме?“</verse>
				<verse number="17">Сепак, верата доаѓа преку слушање, и тоа преку слушање на Радосната вест за Христос.</verse>
				<verse number="18">Но зарем Израелците не чуле? Се разбира дека чуле: „Гласот на Божјите созданија низ целата Земја се ори до крајот на светот зборот им се гласи.“</verse>
				<verse number="19">Пак ќе речам, зар на Израелците не им е јасно? Уште преку Мојсеј Бог им порача: „Ќе предизвикам љубомора кај вас, благословувајќи други народи што сега не се Мој народ, ќе се лутите кога ќе ги благословам неупатените народи!“</verse>
				<verse number="20">Пророкот Исаија храбро им кажа од името на Бог: „Ме најдоа оние што не Ме бараа, им се објавив на оние што не прашуваа за Мене.“</verse>
				<verse number="21">А за Израелците, Бог вели: „По цел ден ги ширев рацете кон вас, непослушен и инаетлив народе!“</verse>
			</chapter>
			<chapter number="11">
				<verse number="1">Значи ли тоа дека Бог му го сврте грбот на Својот народ Израел? Никако! Не заборавајте дека и јас сум Израелец, потомок на Авраам, од родот на Бинјамин.</verse>
				<verse number="2">Не, Бог не му го сврте грбот на Својот народ што го одбра уште од самиот почеток. Се сеќавате ли што вели Светото Писмо за ова? Пророкот Илија му се пожали на Бог од Израелците, велејќи:</verse>
				<verse number="3">„Господе! Тие ги убија Твоите пророци, ги разурнаа Твоите жртвеници! Само јас останав, а и мене ме бараат за да ме убијат!“</verse>
				<verse number="4">Но еве што му одговори Бог на Илија: „Не си само ти! Имам уште седум илјади души што не клекнаа на колена пред кипот на богот Баал!“</verse>
				<verse number="5">Така е и денеска. Не застранија од Бог сите Израелци. И од нив има верни, избрани по Божја милост.</verse>
				<verse number="6">Тие имаат спасение бидејќи Бог им е милостиво благонаклонет, а не затоа што тие со своите постапки тоа го заслужиле. Да не беше така, милостивата благонаклоност немаше да биде тоа што е: незаслужен подарок!</verse>
				<verse number="7">Заклучокот е дека само мал број одбрани го добија она што сите Израелци го бараа. Останатите беа тврдоглаво непослушни,</verse>
				<verse number="8">За нив во Светото Писмо е напишано: „Бог ги препушти на нивното мртвило: очите да не им гледаат, ушите да не им слушаат, и такви се се до ден денешен.“</verse>
				<verse number="9">За истата работа зборува и Давид, кога вели: „Нивната трпеза во замка да им се претвори, мрежа во која ќе се уловат, казна што ја заслужуваат!</verse>
				<verse number="10">Очите нека им се помрачат, за да не гледаат и довека грбави да одат!“ Непослушноста на Израелците - можност за другите народи</verse>
				<verse number="11">Дали тоа значи дека Израелците отпаднаа и никогаш повеќе нема да закрепнат? Се разбира, не! Нивната грешка им овозможи на другите народи да се спасат, а во исто време кај Израелците тоа предизвика поголема ревност.</verse>
				<verse number="12">Ако нивната грешка му донесе толкав благослов на светот, ако нивниот намален број им донесе толкаво духовно богатство на другите народи, колку поголем благослов за светот ќе биде кога и Израелците целосно ќе го прифатат Божјиот план за спасение!?</verse>
				<verse number="13">Сега ви се обраќам вам, што не сте Евреи. Се додека сум ваш апостол ќе се гордеам со тоа што ми е доверена таа задача, која грижливо ја извршувам.</verse>
				<verse number="14">Можеби така ќе предизвикам љубомора кај моите сонародници, Евреите, па и од нив некој да се спаси.</verse>
				<verse number="15">Зашто, ако Бог им го понуди спасението на другите народи откако Евреите го отфрлија, што ли ќе биде кога и тие ќе го прифатат!? Тоа ќе значи оживување на оние што дотогаш биле мртви!</verse>
				<verse number="16">Ако почетното тесто е свето, свети ќе бидат сите лебови месени од него. Ако коренот е свет, свети ќе бидат и гранките.</verse>
				<verse number="17">Вие сте како гранки од дива маслинка, накалемени на питомо дрво. Некои гранки беа откршени, а вие го зазедовте нивното место и сега заедно ги уживате благодатите од сочниот корен на питомата маслинка.</verse>
				<verse number="18">Немојте да мислите дека вие сте подобри од гранките што беа откршени! Не заборавајте дека не сте вие тие што го одржуваат коренот, туку тој вас ве одржува во живот!</verse>
				<verse number="19">Можеби ќе речете: „Тие гранки беа откршени за да направат место за нас!“</verse>
				<verse number="20">Тоа е вистина. Тие беа откршени бидејќи не Му веруваа на Бог, а вие го зазедовте нивното место затоа што Му верувате. Затоа, немојте да бидете горделиви, туку имајте страхопочит.</verse>
				<verse number="21">Зашто, ако Бог не ги поштеди првобитните, природни гранки, ни вас нема да ве штеди!</verse>
				<verse number="22">Забележете колку добар, но и колку строг може да биде Бог. Строг спрема оние што Му откажуваат послушност, а добар спрема вас, доколку останете приврзани спрема Неговата благонаклоност. Во спротивно, и вие ќе бидете отсечени!</verse>
				<verse number="23">Ако Евреите се одвратат од своето неверување, Бог повторно ќе ги накалеми на нивното поранешно место. Бог е способен да го стори тоа.</verse>
				<verse number="24">Зашто, кога Бог може вас, кои бевте отсечени од дива маслинка и, наспроти она што е природно, да ве накалеми на питомата маслинка, колку полесно ќе може одново да ги накалеми гранките што природно му припаѓаат на питомото дрво!</verse>
				<verse number="25">Драги пријатели христијани, сакам да ја разберете оваа тајна, за да не ве фати горделивост, па да почнете да се фалите дека сте многу мудри! Тврдоглавоста на дел од Израелците ќе трае се додека не се пополни бројот од другите народи што ќе дојдат кај Христос.</verse>
				<verse number="26">Тогаш сите Израелци ќе бидат спасени, како што е напишано во Светото Писмо: „Избавителот ќе дојде од Ерусалим и ќе ги обрати Израелците од сета нивна безбожност.</verse>
				<verse number="27">Така Јас ќе го исполнам Мојот завет спрема нив и ќе ги отстранам нивните гревови.“</verse>
				<verse number="28">Поголемиот број од Израелците се непријатели на Радосната вест, но тоа испадна за ваша полза, вие да ја слушнете Радосната вест. Но тие се сепак одбран народ и Бог ги сака заради нивните предци.</verse>
				<verse number="29">А Бог не си ги зема назад даровите што ги дал, и кога некого ќе одбере, не се предомислува.</verse>
				<verse number="30">Порано и вие Му бевте непослушни на Бог. Но откако Евреите ја одбија милоста што Бог им ја понуди, Тој ја пренасочи Својата милост кон вас.</verse>
				<verse number="31">Сега, кога тие Му се непослушни на Бог, Тој ја насочува Својата милост спрема вас. Но, еден ден и тие ќе учествуваат во Божјата милост.</verse>
				<verse number="32">За извесно време Бог ги остава сите луѓе во затворот на нивната непослушност, за потоа спрема сите да покаже милост.</verse>
				<verse number="33">О колкава длабочина и богатство има во мудроста и знаењето на Бог! Колку тешко можеме да ги сфатиме Неговите одлуки и начинот на кој Тој дејствува!</verse>
				<verse number="34">„Кој може да знае што мисли Господ? Кој има толкаво знаење за да Му биде советник?“</verse>
				<verse number="35">„Кој Нему нешто Му дал, па да очекува да му биде вратено?“</verse>
				<verse number="36">Се доаѓа од Него и се се одржува во живот преку Него. Се е Негово. Нему нека Му е слава во вечни времиња! Амин.</verse>
			</chapter>
			<chapter number="12">
				<verse number="1">Драги пријатели христијани, имајќи ја предвид Божјата благонаклоност спрема вас, ве молам да ги принесете своите тела како жива жртва, света и пријатна за Бог. Тоа е најдобриот начин да Му служите.</verse>
				<verse number="2">Не сообразувајте се со световните луѓе, туку допуштете Бог однатре да ве преобрази така што Тој ќе го промени начинот на кој размислувате. Тогаш ќе можете да согледате што сака Бог да правите, што е добро, пријатно и совршено.</verse>
				<verse number="3">Како Божји гласник, избран врз основа на Неговата благонаклоност, на секој од вас му порачувам дека за себе не треба да има повисоко мислење одошто заслужува. Бидете скромни и проценувајте ја сопствената вредност според големината на верата што Бог ви ја дал.</verse>
				<verse number="4">Како што ние во своето тело имаме многу органи и секој орган си има своја улога,</verse>
				<verse number="5">така е и со Црквата - телото Христово. Сите ние сме органи на „Христовото тело“ и имаме потреба еден од друг.</verse>
				<verse number="6">Бидејќи Бог ни беше благонаклонет, на секој од нас му даде различни дарби. Ако е некој надарен да пророкува, нека пророкува согласно со верата што ја има.</verse>
				<verse number="7">Ако е некој надарен да служи, нека служи; ако е надарен да поучува, нека поучува;</verse>
				<verse number="8">ако е надарен да ги охрабрува луѓето, нека го прави тоа. Ако е некој дарежлив, нека дава штедро. Ако раководи, нека раководи најдобро што знае и умее. Ако од милосрдие им помага на луѓето, нека го прави тоа со радост.</verse>
				<verse number="9">Сакајте ги луѓето искрено, а не лицемерно. Мразете се што е зло и решително правете добро.</verse>
				<verse number="10">Сакајте се срдечно како браќа. Кога се работи за почести, давајте им предност на другите.</verse>
				<verse number="11">Бидете ревносни, а не мрзливи. Служете Му на Господ со пламенен дух.</verse>
				<verse number="12">Надежта што ја имате нека ве исполнува со радост. Кога ви е тешко, бидете стрпливи и постојано молете се.</verse>
				<verse number="13">Грижете се за потребите на посветените Божји луѓе и бидете гостољубиви.</verse>
				<verse number="14">Ако луѓето ве прогонуваат поради вашата вера во Христос, не колнете ги, туку благословувајте ги.</verse>
				<verse number="15">Радувајте се со оние што се радуваат, тагувајте со оние што тагуваат.</verse>
				<verse number="16">Трудете се да живеете во меѓусебна слога. Не бидете вообразени, туку дружете се со обичните луѓе. Немојте да мислите дека се знаете!</verse>
				<verse number="17">Никому не враќајте зло за зло. Трудете се да го правите само она што сите го сметаат за добро.</verse>
				<verse number="18">Од ваша страна трудете се да живеете во мир со сите луѓе.</verse>
				<verse number="19">Драги пријатели, немојте да се одмаздувате. Препуштете му ја одмаздата на Божјиот гнев. Во Светото Писмо, Господ вели: “Одмаздувањето е Моја работа. Јас ќе возвратам!“</verse>
				<verse number="20">А ти, напротив, постапувај според учењето на Светото Писмо кое вели: “Ако твојот непријател е гладен, нахрани го, ако е жеден, дај му да пие. Така ќе го засрамиш, како со вжарени гламни да си му ја посипал главата.“</verse>
				<verse number="21">Не дозволувајте злото да ве надвладее, туку вие надвладувајте го злото со добро.</verse>
			</chapter>
			<chapter number="13">
				<verse number="1">Почитувајте ја државната власт. Секоја власт произлегува од Бога, па и државната власт е воспоставена од Бог.</verse>
				<verse number="2">Оној што се противи на институцијата државна власт, се противи на уредба воспоставена од Бог и ќе биде казнет.</verse>
				<verse number="3">Органите на власта не се закана за добрите, туку за лошите луѓе. За да не се плашите од властите, правете добро и тие ќе ве пофалат.</verse>
				<verse number="4">Власта е во служба на Бог и нејзина должност е да работи за твое добро. Ако правиш зло - има причина да се плашиш, зашто ќе бидеш казнет! Власта е во служба на Бог и остро ги казнува оние што прават зло.</verse>
				<verse number="5">Затоа, треба да ја почитуваш државната власт, не само за да не бидеш казнет, туку и да имаш чиста совест.</verse>
				<verse number="6">Затоа треба да плаќате и даноци. Извршителите на власта се во служба на Бог и треба да бидат платени за она што го работат.</verse>
				<verse number="7">Затоа, давајте им го она што им припаѓа. Плаќајте ги даноците и царините, имајте страхопочит спрема властите, укажувајќи им чест кога заслужуваат.</verse>
				<verse number="8">Немојте никому да му бидете должници. Единствената постојана должност нека ви биде да се сакате еден со друг, зашто оној што ги сака другите луѓе, го исполнува Божјиот Закон.</verse>
				<verse number="9">Заповедите: „Не врши прељуба! Не убивај! Не кради! Не завидувај!“, и сите други заповеди се содржани во заповедта: „Сакај ги другите луѓе како што се сакаш себеси!“</verse>
				<verse number="10">Ако некого сакаш, нема да му нанесуваш зло. Затоа, ако ги сакаш луѓето, го исполнуваш и Божјиот Закон.</verse>
				<verse number="11">Имајте на ум дека времето истекува. Разбудете се! Нашето спасение е сега поблизу, отколку во моментот кога поверувавме!</verse>
				<verse number="12">Ноќта е при крај, се ближи денот на нашето спасение! Да престанеме да правиме зло, зашто тоа и припаѓа на темнината. Да живееме свето, како луѓе облечени за светлина.</verse>
				<verse number="13">Да се однесуваме примерно, како да сме изложени на светлина. Не учествувајте во оргии и пијанки, во блуд и разврат, во кавги и завист.</verse>
				<verse number="14">Загрнете се со Господ Исус Христос и не размислувајте како да им угодите на грешните телесни желби.</verse>
			</chapter>
			<chapter number="14">
				<verse number="1">Прифатете ги оние христијани кои имаат послаба вера, без да ги осудувате за тоа што по одредени прашања имаат поинакво мислење од вас.</verse>
				<verse number="2">На пример, некој верува дека смее да јаде се. Друг, пак, затоа што има послаба вера, смета дека смее да јаде само растителна храна.</verse>
				<verse number="3">Оној што јаде се не треба да го презира оној што не јаде се и обратно. Бог ги прифаќа и едните и другите.</verse>
				<verse number="4">Со кое право осудуваш туѓ слуга!? Единствено неговиот Господар има право да го прифати или да го отфрли. Не грижете се, Господ ќе ги зачува од сериозни грешки. Тој е способен да ги одржи на здрави нозе.</verse>
				<verse number="5">Исто така некои христијани сметаат дека некој ден во неделата е поважен од другите, а други ги сметаат сите денови за еднакви. Секој нека си остане на своето уверување.</verse>
				<verse number="6">Оние што на одреден ден му даваат поголемо значење од другите денови во неделата, го прават тоа од почит спрема Господ. Исто така и оние што јадат секаков вид храна, го прават тоа од почит спрема Господ, бидејќи пред да почнат да јадат, Му се заблагодаруваат на Бог. Но и оние што прават разлика меѓу храна што смее да се јаде и храна што не смее да се јаде, го прават тоа од почит спрема Господ и на тој начин сакаат да Му искажат благодарност.</verse>
				<verse number="7">Никој од нас христијаните не живее за себе и не умира за себе.</verse>
				<verse number="8">Додека сме живи, живееме за Господ. Кога умираме, умираме за да Му се придружиме на Господ. Живи или мртви, ние Му припаѓаме на Господ.</verse>
				<verse number="9">Всушност, токму заради ова Христос умре и воскресна, за да им биде Господ и на живите и на мртвите.</verse>
				<verse number="10">Тогаш, зошто ги критикувате другите христијани? Зошто дури и ги презирате? Не заборавајте дека секој од нас ќе застане пред Божјиот судски престол!</verse>
				<verse number="11">Во Светото Писмо, Господ вели: „Во Себе се колнам, бидејќи Сум вечно жив, дека секое колено пред Мене ќе клекне, секој јазик на Бог ќе Му се исповеда!“</verse>
				<verse number="12">Значи, секој од нас, лично за себе ќе полага сметка пред Бог. Слобода, но и одговорен однос</verse>
				<verse number="13">Затоа, да престанеме да се осудуваме едни со други! Да се трудиме да не им поставуваме сопки и стапици на другите христијани.</verse>
				<verse number="14">Знаејќи го учењето на Господ Исус, јас сум убеден дека нема забранета храна поради верски причини. Меѓутоа, ако некој смета дека не треба да јаде извесен вид храна, тој од неа се гнаси.</verse>
				<verse number="15">Затоа, ако со храната што ти ја јадеш ги повредуваш чувствата на некои христијани, ти не постапуваш со љубов. Христос умре за нив. Немој поради храна да уништиш некоја душа за која Христос умре!</verse>
				<verse number="16">Не дозволувај предноста што ја имаш да предизвика напаѓање на христијанството!</verse>
				<verse number="17">Зашто, жителството во Божјото царство не е условено од она што човек го јаде и пие, туку од тоа дали живее праведен живот и дали ги има мирот и радоста што ги дава Светиот Дух.</verse>
				<verse number="18">Ако Му служите на Христос со таков дух, ќе му бидете по волја на Бог, а и луѓето ќе ве почитуваат.</verse>
				<verse number="19">Затоа, да се стремиме кон она што внесува мир меѓу христијаните и заемно не изградува.</verse>
				<verse number="20">Немојте заради храна да го рушите Божјото дело! Навистина, се смее да се јаде, но лошо е ако со она што го јадете предизвикувате некој да се соблазни.</verse>
				<verse number="21">Најдобро е да не јадете месо, да не пиете вино и да не правите ништо што може да предизвика некој од христијаните да се соблазни.</verse>
				<verse number="22">Тоа што го верувате во врска со овие нешта, нека остане меѓу вас и Бог. Среќен е оној што не се чувствува виновен кога прави нешто што го смета за правилно.</verse>
				<verse number="23">Но ако некој се колеба дали нешто смее да јаде, или не, а сепак го јаде, тој самиот себе се осудува, бидејќи не постапува со цврста увереност. Се што правите спротивно од вашето цврсто уверување е грев.</verse>
			</chapter>
			<chapter number="15">
				<verse number="1">Ние што имаме посилна вера треба да ја поднесуваме слабоста на оние со послаба вера, а не да си угодуваме самите на себе.</verse>
				<verse number="2">Секој од нас треба да им угодува на христијаните што се околу него, за нивно добро, за да ги изградува.</verse>
				<verse number="3">Ни Христос не си угодуваше Себеси, туку, како што е напишано: „Навредите што беа наменети за Тебе, паднаа врз Мене.“</verse>
				<verse number="4">Се што во минатото е напишано во Светото Писмо, напишано е за ние да се поучиме, да оцврснеме, да се охрабриме и да не губиме надеж.</verse>
				<verse number="5">А Бог, Кој е изворот на нашата стрпливост и утеха, нека ви даде слога меѓу вас и секој да го следи примерот на Исус Христос,</verse>
				<verse number="6">па сите заедно и сложно да Го прославувате Бога, Таткото на нашиот Господ Исус Христос.</verse>
				<verse number="7">Прифаќајте се еден со друг, како што Христос ве прифати вас. Со тоа Бог ќе биде прославен.</verse>
				<verse number="8">Сакам да знаете дека Христос им стана слуга на Евреите за да го исполни ветувањето што Бог им го беше дал на нивните предци,</verse>
				<verse number="9">а исто така и сите други народи да Го прославуваат Бога заради Неговата милост, како што е напишано во Светото Писмо: „Затоа ќе Ти донесам слава меѓу нееврејските народи, ќе Му пеам славопои на Твоето име!“</verse>
				<verse number="10">И на друго место вели: „Радувајте се и вие што не сте Евреи, заедно со Божјиот народ, Евреите!“</verse>
				<verse number="11">И повторно: „Славете Го Господа сите народи, Него нека Го слават сите луѓе!“</verse>
				<verse number="12">А Исаија вели: „Ќе се појави потомок на Давид, ќе им стане владетел на нееврејските народи, кои својата надеж во Него ќе ја положат!“</verse>
				<verse number="13">Сега Бог, изворот на надежта, нека ве исполни со радост и со мир заради вашата вера во Христос, а вашата надеж нека продолжи силно да расте и да се поткрепува од силата на Светиот Дух.</verse>
				<verse number="14">Уверен сум, драги пријатели христијани, дека вие сте полни со добрина, дека имате солидно знаење и дека сте способни еден со друг да се поучувате.</verse>
				<verse number="15">Сепак, си зедов слобода да ви пишам за некои работи, за да ве потсетам. Бог ми беше благонаклонет и</verse>
				<verse number="16">ме зеде во служба на Исус Христос меѓу нееврејските народи, за да извршувам една света задача: ширење на Божјата Радосна вест. На тој начин Светиот Дух ќе може да направи од нееврејските народи принос што ќе биде свет и прифатлив за Бог.</verse>
				<verse number="17">Сега, кога сум во служба на Исус Христос, се гордеам со тоа што го работам за Бог.</verse>
				<verse number="18">Се осмелувам да зборувам само за она што Христос го изврши преку мене, за тоа како ме испрати да проповедам со зборови и со дела, за да се обратат и оние што не се Евреи.</verse>
				<verse number="19">Зборувам за тоа како Христос правеше чуда и им даваше чудотворни знаци на луѓето со силата на Светиот Дух. Им ја проповедам во целост Радосната вест за Христос, почнувајќи од Ерусалим, па се до Илирија.</verse>
				<verse number="20">Мојата цел е да ја проповедам Радосната вест онаму каде што се уште не слушнале за Христос, зашто не сакам да градам врз туѓ темел.</verse>
				<verse number="21">Напротив, сакам да правам онака како што е напишано во Светото Писмо: „Ќе им се отворат очите на народите на кои не им беше кажувано за Господ, ќе разберат оние што за Него не беа чуле.“</verse>
				<verse number="22">Мојата желба да ве посетам и вас, во Рим, беше многупати одложувана токму поради тоа што проповедав по таквите земји.</verse>
				<verse number="23">Сега, меѓутоа, за мене повеќе нема поле за работа во овие краишта. Бидејќи веќе повеќе години имам желба да дојдам кај вас, во Рим,</verse>
				<verse number="24">ќе ве посетам кога ќе одам за Шпанија. Се надевам дека на поминување ќе се видам со вас и дека вие, откако барем малку ќе ви се изнарадувам, ќе ме испратите понатаму.</verse>
				<verse number="25">Но, пред да дојдам, прво ќе заминам за Ерусалим, за да им ги однесам доброволните прилози собрани за тамошните христијани.</verse>
				<verse number="26">Христијаните од Македонија и Ахаја собраа доброволни прилози за сиромашните христијани во Ерусалим.</verse>
				<verse number="27">Го сторија тоа од се срце. Се чувствуваа должни спрема нив. Сметаа дека, ако Евреите ги поделија духовните богатства со другите народи, ред е и тие да им помогнат со материјални добра.</verse>
				<verse number="28">Кога ќе ја завршам оваа работа и ќе им ги предадам собраните прилози, ќе ве посетам, а потоа ќе заминам за Шпанија.</verse>
				<verse number="29">Знам дека моето доаѓање кај вас ќе биде со целосен благослов од страна на Христос.</verse>
				<verse number="30">Драги пријатели христијани, во името на нашиот Господ Исус Христос и заради љубовта што Светиот Дух ви ја дава, ве молам да ми се придружите во борбата што ја водам со тоа што ќе Му се молите на Бог за мене.</verse>
				<verse number="31">Молете се Бог да ме заштити од оние луѓе во Јудеја што одбиваат да Му се покорат на Бог, а и за тоа христијаните во Ерусалим да го прифатат прилогот што им го носам.</verse>
				<verse number="32">Така, исполнет со радост, да дојдам кај вас и, ако е Божја волја, меѓусебно да се освежиме.</verse>
				<verse number="33">Дотогаш Бог, Кој е извор на мир, нека биде со сите вас. Амин.</verse>
			</chapter>
			<chapter number="16">
				<verse number="1">Ви ја препорачувам нашата сестра Фиба, која служи во црквата во Кенхреа. Таа наскоро ќе ве посети.</verse>
				<verse number="2">Пречекајте ја срдечно, како што им прилега на Божји луѓе. Помогнете и со се што ќе и треба, бидејќи и таа им помагаше на многумина, а ми помогна и мене.</verse>
				<verse number="3">Поздравете ги Приска и Акила, кои соработуваат со мене во мојата мисија за Исус Христос.</verse>
				<verse number="4">Тие си ги ризикуваа сопствените животи заради мене. Ним не сум им благодарен само јас, туку и сите цркви меѓу неевреите.</verse>
				<verse number="5">Поздравете ја и црквата што се собира во нивниот дом. Поздравете го мојот драг пријател Епенет. Тој е првиот христијанин од Азија.</verse>
				<verse number="6">Поздравете ја Марија, која многу работеше за вас.</verse>
				<verse number="7">Поздравете ги моите роднини Андроник и Јуниј, со кои заедно бевме в затвор. Тие се многу почитувани меѓу апостолите и уште пред мене беа Христови следбеници.</verse>
				<verse number="8">Поздравете го мојот драг пријател во Господ, Амплијат.</verse>
				<verse number="9">Поздравете го Урбан, наш соработник во Христовото дело; поздравете го и мојот драг пријател Стахиј.</verse>
				<verse number="10">Поздравете го Апелиј, потврден следбеник на Христос. Поздравете го семејството на Аристобул.</verse>
				<verse number="11">Поздравете го мојот роднина Иродион. Поздравете ги христијаните од семејството на Наркис.</verse>
				<verse number="12">Поздравете ги Трифен и Трифос, кои трудољубиво работат за Господ. Поздравете ја мојата драга пријателка Персида, која многу работеше за Господ.</verse>
				<verse number="13">Поздравете го Руф, избраник на Господ. Поздравете ја и неговата мајка, која и мене ми беше како мајка.</verse>
				<verse number="14">Поздравете ги Асинкрит, Флегон, Ермин, Патроб, Ерман и нашите пријатели христијани што се со нив.</verse>
				<verse number="15">Поздравете ги Филолог и Јулија, Нереј и неговата сестра, Олимп и сите Божји луѓе што се со нив.</verse>
				<verse number="16">Поздравете се меѓусебно со свет бакнеж. Примете поздрави од сите Христови цркви.</verse>
				<verse number="17">Ве предупредувам, драги пријатели христијани, да се пазите од оние што предизвикуваат поделби и сомнежи, што ве учат на работи спротивни на учењето што го примивте. Избегнувајте ги!</verse>
				<verse number="18">Таквите луѓе не му служат на нашиот Господ Христос, туку им служат само на сопствените апетити. Преку лицемерни говори и ласкање тие ги заведуваат простодушните.</verse>
				<verse number="19">А за вас насекаде се слуша дека сте Му послушни на Бог, и тоа посебно ме радува. Би сакал да бидете бистри за она што е добро, а невини за се што е зло.</verse>
				<verse number="20">А Бог, Кој е извор на мирот, брзо ќе го сотре Сатаната и ќе го фрли под вашите нозе! Нашиот Господ Исус нека ви биде благонаклонет.</verse>
				<verse number="21">Ве поздравуваат мојот соработник Тимотеј и моите сонародници Луциј, Јасон и Сосипатер.</verse>
				<verse number="22">И јас, Терцие, оној што го пишува ова писмо, ве поздравувам како Господов следбеник.</verse>
				<verse number="23">Ве поздравува Гај, кој ни е домаќин и мене и на целата овдешна црква. Ве поздравува градскиот благајник Ераст и нашиот брат по вера, Квартус.</verse>
				<verse number="24">(Благодатта на нашиот Господ Исус нека биде со сите вас. Амин.)</verse>
				<verse number="25">А сега, нека Му е слава на Бог, Кој може да ве направи цврсти преку Радосната вест што ви ја пренесувам! Таа зборува за Исус Христос. Со векови ова беше тајна,</verse>
				<verse number="26">но сега стана нешто што сите можат да го слушнат. Вечниот Бог им заповеда на Неговите пророци да пишуваат за Радосната вест, па така, преку Светото Писмо сите народи да ја слушнат и да поверуваат.</verse>
				<verse number="27">На единствениот Бог, на Оној што е мудар, нека Му е слава преку Исус Христос во вечни времиња! Амин!</verse>
			</chapter>
		</book>
		<book number="46">
			<chapter number="1">
				<verse number="1">Од Павле, повикан од Бог да Му биде апостол на Исус Христос, и од нашиот брат Состен.</verse>
				<verse number="2">До Божјата црква во Коринт, до вас, кои Бог ве повика да бидете Негов свет народ и ве направи свети преку Исус Христос, и вас, и сите христијани насекаде, сите што го повикуваат името на Исус Христос, нивни и наш Господ.</verse>
				<verse number="3">Ви посакуваме благонаклоност и мир од Бог, нашиот Татко и од Господ Исус Христос.</verse>
				<verse number="4">Постојано Му се заблагодарувам на мојот Бог за Неговата милосрдна благонаклоност што ви ја подари преку Исус Христос.</verse>
				<verse number="5">Тој во секој поглед ја збогати вашата црква со надареност за говорништво и со многу знаење.</verse>
				<verse number="6">Со тоа и проповедањето за Христос се зацврсти меѓу вас.</verse>
				<verse number="7">Сега, додека нестрпливо го чекате повторното доаѓање на нашиот Господ Исус Христос, не ви недостасува никаква духовна дарба.</verse>
				<verse number="8">Тој ќе продолжи да ве надградува докрај, за да бидете беспрекорни на денот кога ќе се врати нашиот Господ Исус Христос.</verse>
				<verse number="9">Во Бог можете да имате доверба! Тој ве повика да се здружите со Неговиот Син Исус Христос, нашиот Господ.</verse>
				<verse number="10">Сега, драги пријатели христијани, многу ве молам, во името на нашиот Господ Исус Христос, да изградувате слога меѓу вас, за да не дојде до раздор во црквата. Треба да ги усогласите вашите идеи и планови.</verse>
				<verse number="11">Од семејството на Хлое ме известија дека меѓу вас, драги мои, има поделби.</verse>
				<verse number="12">Едни сте викале: „Јас сум Павлов!“ други: „Јас сум Аполосов!“, трети: „Јас сум Петров!“, четврти: „Јас сум Христов!“</verse>
				<verse number="13">Зар Христос се раздели? Павле ли беше распнат за вас? Во името на Павле ли бевте крстени?</verse>
				<verse number="14">Благодарен сум Му на Бог што, освен Крисп и Гај, јас не крстив ниту еден од вас,</verse>
				<verse number="15">за да не рече некој дека е крстен во мое име.</verse>
				<verse number="16">(Да, ги крстив и членовите на семејството на Стефан, а не се сеќавам дали сум крстил уште некој.)</verse>
				<verse number="17">Христос не ме испрати да крштавам, туку да ја проповедам Радосната вест, и тоа не со мудри говори, за да не се омаловажи силата на делото што го изврши Христос на крстот.</verse>
				<verse number="18">Проповедањето за смртта на Исус на крстот им звучи бесмислено на луѓето што се на патот кон пропаста, но за нас што сме на патот на спасението тоа претставува Божја сила.</verse>
				<verse number="19">Во Светото Писмо, Бог вели: „Ќе ја уништам човечката мудрост, ќе ги отфрлам нивните најостроумни идеи.“</verse>
				<verse number="20">Зашто, ни филозофите, ни законодавците, ниту научниците на овој свет не не спасија! Бог ни покажа дека мудроста на овој свет е далеку од мудрост!</verse>
				<verse number="21">Кога мудриот Бог виде дека луѓето преку сопствената мудрост никогаш нема да дојдат до Него, реши да им обезбеди спасение на оние што ќе и поверуваат на оваа, навидум бесмислена порака што ние ја проповедаме.</verse>
				<verse number="22">И додека Евреите бараат знаци од небото, а Грците мудруваат,</verse>
				<verse number="23">ние проповедаме за Христос Кој беше распнат за да не спаси. Тоа за Евреите е неприфатливо, а за другите народи - бесмислено!</verse>
				<verse number="24">Но за оние што се повикани од Бог да се спасат, без разлика дали се Евреи или се од другите народи, во Христос се покажа Божјата сила и Божјата мудрост.</verse>
				<verse number="25">Овој навидум неразумен Божји план е многу помудар и од најмудрите човечки планови, и она што ни изгледа слабо од Бог е многу помоќно од сета човечка моќ.</verse>
				<verse number="26">Погледнете се, драги мои, вие што сте од Бога одбрани: меѓу вас нема многумина што се мудри според човечки мерила, ни многу моќници или луѓе од благородничко потекло.</verse>
				<verse number="27">Напротив, Бог ги одбра оние што овој свет ги смета за прости, за да ги посрамоти оние што се сметаат за мудри. Бог ги одбра оние што во овој свет се немоќни, за да ги посрамоти моќниците.</verse>
				<verse number="28">Бог ги одбра оние што не се од благородничко потекло и оние што се презрени во овој свет, за да ги направи ништожни оние што овој свет ги смета за многу важни.</verse>
				<verse number="29">Така ниеден човек не ќе може да се фали пред Бог.</verse>
				<verse number="30">Бог ви овозможува и вам да се спасите преку Исус Христос, Кој стана наша мудрост од Бога, ни ја подари Својата праведност, не направи свети и ја плати цената за да не откупи.</verse>
				<verse number="31">Затоа, во Светото Писмо е напишано: „Кој сака да се фали, нека се фали само со она што го стори Господ.“</verse>
			</chapter>
			<chapter number="2">
				<verse number="1">Драги пријатели, кога дојдов кај вас да ви ја проповедам Божјата порака, јас не се служев со висок стил на зборување или со мудрување.</verse>
				<verse number="2">Сметав дека меѓу вас не треба да ги истакнувам моите сестрани познавања, туку да ви проповедам само за Исус Христос и за Неговото распнување на крстот.</verse>
				<verse number="3">Веројатно ви изгледав слаб, исплашен и растреперен.</verse>
				<verse number="4">Она што ви го зборував и проповедав не се состоеше од мудро составени говори за да ве убедам, туку Светиот Дух ја покажа Својата сила меѓу вас.</verse>
				<verse number="5">Постапив така за да се здобиете со вера втемелена на Божјата сила, а не на човечка мудрост.</verse>
				<verse number="6">Се разбира, кога сме меѓу зрели христијани, знаеме да одржуваме и мудри говори. Но тоа не е мудрост што произлегува од овој свет или мудрост што ги привлекува владетелите на овој свет, кои кратко траат.</verse>
				<verse number="7">Ние ја проповедаме Божјата таинствена мудрост која порано беше скриена, но Бог уште одамна ја беше предопределил во вечноста нам да ни донесе слава.</verse>
				<verse number="8">За жал, никој од денешните владетели не ја разбра, зашто да ја беа разбрале немаше да го распнат нашиот величествен Господ.</verse>
				<verse number="9">Ние го проповедаме она што во Светото Писмо е опишано вака: „Око човечко не видело, уво човечко не слушнало, ниту пак човечкиот ум можел да го замисли тоа што Бог го има приготвено за оние што Го сакаат.“</verse>
				<verse number="10">А нам Бог ни го има откриено тоа преку Својот Дух. Божјиот Дух знае се, вклучувајќи го и она што е длабоко во Божјиот ум.</verse>
				<verse number="11">Зашто, како што ниеден човек не може да му ги знае мислите на друг човек, освен неговиот сопствен дух, така никој не може да ги знае Божјите мисли, освен Божјиот Дух.</verse>
				<verse number="12">А Бог ни Го даде токму Својот Дух (не духот на овој свет), за да ги знаеме сите работи што ни ги подарил Тој.</verse>
				<verse number="13">Кога ви зборуваме за овие работи, ние не користиме зборови на човечка мудрост, туку зборови што ни се дадени од Божјиот Дух, Кој духовните работи ги објаснува со духовен речник.</verse>
				<verse number="14">Луѓето кои не се препородени од Божјиот Дух не можат да ги разберат вистините што доаѓаат од Божјиот Дух, и затоа не ги прифаќаат. Ним сето тоа им изгледа неразбирливо, а тоа е затоа што духовните работи можат да се разберат само со помош на Божјиот Дух.</verse>
				<verse number="15">А луѓето кои се препородени од Божјиот Дух се способни се да разберат, иако самите нив другите луѓе не можат да ги разберат.</verse>
				<verse number="16">Како што рекол пророкот Исаија: „Кој ги знае мислите на Господ? Кој Му е советник на Господ?“ А нам ни е даден Христовиот ум и затоа можеме да ги разбереме овие работи.</verse>
			</chapter>
			<chapter number="3">
				<verse number="1">Драги мои, додека бев кај вас, јас не можев да ви зборувам како на духовно зрели христијани. Ви зборував како на телесни луѓе, како на луѓе што во Христовата вера се новороденчиња.</verse>
				<verse number="2">Ве хранев со млеко, а не со тврда храна, бидејќи се уште не бевте способни да ја примате. За жал, ни сега не сте способни.</verse>
				<verse number="3">Се уште сте телесни, како луѓето од овој свет, штом си завидувате и се карате. Зар со тоа не докажувате дека сте исти како луѓето што не се христијани?</verse>
				<verse number="4">Едни од вас велат дека се Павлови следбеници, а други дека се следбеници на Аполос. Зар тоа не покажува дека сте како и сите други, телесни луѓе?</verse>
				<verse number="5">Кој е Аполос? Кој е Павле? Вреди ли заради нас да се карате? Ние сме само Божји слуги преку кои поверувавте. Секој од нас си ја извршуваше задачата дадена од Господ.</verse>
				<verse number="6">Јас сеев, Аполос полеваше, но Бог овозможи семето да порасне.</verse>
				<verse number="7">Не треба да се велича ни тој што сее, ни тој што полева, туку Бог, Кој овозможува семето да порасне.</verse>
				<verse number="8">Оној што сее и оној што полева работат еднакво важни задачи и секој од нив ќе добие награда соодветна на вложениот труд.</verse>
				<verse number="9">И Аполос и јас работиме за Бог, а вие сте Божја нива, Божја градба, а не наша.</verse>
				<verse number="10">Користејќи ја дарбата што Бог милостиво ми ја даде, јас, како и секој мудар ѕидар, најпрво го поставив темелот, а други по мене ќе градат врз него. Но секој мора да внимава како ќе гради!</verse>
				<verse number="11">Никој не смее да поставува друг темел, зашто тој е веќе поставен, а тоа е Исус Христос!</verse>
				<verse number="12">Врз тој темел, некој ќе ѕида со злато, со сребро или со скапоцени камења, а друг со дрво, со сено или со слама.</verse>
				<verse number="13">Но ќе дојде ден, кога сечие дело ќе излезе на видело! Секое дело, на секој христијанин, ќе биде проверено низ оган, за да му се утврди вистинската вредност.</verse>
				<verse number="14">Ако делото издржи, градителот ќе добие награда;</verse>
				<verse number="15">ако, пак, делото изгори, градителот ќе се соочи со голема загуба. Ќе се спаси, но како некој што поминал преку оган!</verse>
				<verse number="16">Зар не сфаќате дека вие сте Божјиот храм и дека Божјиот Дух живее во вас?</verse>
				<verse number="17">Ако некој го урива Божјиот храм, Бог него ќе го разурне, бидејќи Божјиот храм е свет. Тој храм сте вие, христијаните.</verse>
				<verse number="18">Никој нека не се залажува! Ако некој од вас се смета за мудар според мерилата на овој свет, треба да се ослободи од таквата самоувереност, за да може да стане мудар според Божјите мерила.</verse>
				<verse number="19">Зашто мудроста на овој свет е рамна на лудост пред Бог! Во Светото Писмо пишува: „Бог ги лови самоуверените мудреци во стапицата на нивното сопствено лукавство!“</verse>
				<verse number="20">И на друго место: „Господ им ги знае плановите на мудрите, знае дека во нив нема вредност!“</verse>
				<verse number="21">Затоа, никој да не се фали со човек! Вам ви припаѓа се:</verse>
				<verse number="22">и Павле, и Аполос и Петар, и целиот свет; и животот и смртта, и сегашноста и иднината - се ви припаѓа вам,</verse>
				<verse number="23">а вие Му припаѓате на Христос, а Христос Му припаѓа на Бог. Одговорната задача на апостолите</verse>
			</chapter>
			<chapter number="4">
				<verse number="1">Мене и Аполос треба да не сметате за Христови служители на кои им е доверено да раководат со Божјите тајни.</verse>
				<verse number="2">А од секој раководител се бара верно да ги извршува поставените задачи.</verse>
				<verse number="3">Малку ми значи вашата оценка за мене, или оценката од други луѓе. Јас дури ни самиот не се оценувам.</verse>
				<verse number="4">Навистина, совеста ми е чиста, но и тоа не е доволно за да ме оправда. Господ е Тој што ќе ме оценува.</verse>
				<verse number="5">Затоа, за ништо не донесувајте конечен суд предвреме, пред да дојде Господ. Тој ќе го изнесе на виделина она што за нас е скриено и невидливо и ќе ги обелодени мотивите на секое срце. Тогаш Бог секого ќе го пофали толку колку што заслужил.</verse>
				<verse number="6">Драги пријатели, се посочив себеси и Аполос како пример, за да научите што значи поговорката: „Ништо повеќе од она што е напишано во Светото Писмо!“ Не треба да се вообразите, приклонувајќи се кон еден од нас, а понижувајќи го другиот.</verse>
				<verse number="7">Што ти дава за право да се сметаш за повреден од другите? Што е тоа што го имаш, а да не си го добил од Бога? А ако тоа што го имаш си го добил од Бога, зошто се фалиш со тоа? Зар не се работи за подарок?</verse>
				<verse number="8">Веќе се заситивте, се збогативте, и без нас си создадовте свое царство. Камо навистина да создадевте царство, па и ние ќе можевме да владееме заедно со вас!</verse>
				<verse number="9">Понекогаш ми се чини дека нас апостолите Бог не поставил последни, како осуденици на смрт, јавно изложени на приказ пред целиот свет - и пред ангелите и пред луѓето!</verse>
				<verse number="10">Нас не сметаат за глупави, поради посветеноста спрема Христос, а вас верата во Христос ве направи мудри. Ние сме слаби и понижени, а вие сте моќни и почитувани.</verse>
				<verse number="11">Се до овој миг ние сме и гладни и жедни, во партали, тепани, без постојано место на живеење.</verse>
				<verse number="12">Работиме до изнемоштеност и се издржуваме од трудот на сопствените раце. Луѓето не навредуваат, а ние ги благословуваме. Не прогонуваат, а ние трпеливо поднесуваме.</verse>
				<verse number="13">Не напаѓаат, а ние одговараме со љубезни зборови. Се однесуваат спрема нас како да сме отпадок, како смет исфрлен од сите, се до денешен ден.</verse>
				<verse number="14">Не ви го пишувам ова за да ве посрамам, туку да ве посоветувам како мои мили деца.</verse>
				<verse number="15">Дури и да имате десет илјади учители што ќе ве поучуваат за Христос, имате само еден духовен татко. Јас ви ја донесов Радосната вест за Исус Христос и така станав ваш духовен татко.</verse>
				<verse number="16">Затоа ве молам да го следите мојот пример.</verse>
				<verse number="17">За таа цел го испратив кај вас Тимотеј. Тој е мое драго чедо и верен служител на Господ. Тој ќе ве потсети за она што јас го проповедам за Исус Христос по сите цркви каде што одам.</verse>
				<verse number="18">Некои од вас мислат дека јас никогаш веќе нема да дојдам во вашата црква, па се поставија на високо.</verse>
				<verse number="19">Но, ако даде Господ, наскоро ќе дојдам и ќе видам колку се силни оние што се креваат на големо, не на зборови, туку на дело.</verse>
				<verse number="20">Зашто Божјото царство не е празни зборови. Тоа е сила!</verse>
				<verse number="21">Што сакате: да дојдам кај вас со стап, или со љубов и со кроток дух!?</verse>
			</chapter>
			<chapter number="5">
				<verse number="1">Јавено ми е дека кај вас има некој човек што живее во блуд, и тоа таков блуд каков што нема ни меѓу паганите: блудство со својата маќеа!</verse>
				<verse number="2">А вие, наместо да жалите - се гордеете! Треба да го отстраните од вашата средина тој што прави такво нешто!</verse>
				<verse number="3">Иако јас сум физички отсутен, со духот сум меѓу вас. Јас веќе пресудив за тој што направил такво нешто, исто како да сум присутен.</verse>
				<verse number="4">Треба да се соберете во името на нашиот Господ Исус Христос, а со вас ќе биде и мојот дух, па со силата на нашиот Господ Исус Христос,</verse>
				<verse number="5">да го исклучите тој човек од црквата, препуштајќи го во рацете на Сатаната! Така тој телесно ќе биде казнет, за да биде спасен неговиот дух на Денот кога Господ ќе се врати.</verse>
				<verse number="6">Не е добро што се фалите колку сте духовни, а дозволувате во вашата средина да се случуваат вакви работи! Зар не знаете дека е доволно само малку квасец, за да го скисне целото тесто? Така е и со гревот.</verse>
				<verse number="7">Исчистете се од стариот квасец, односно, од гревот! Тогаш ќе бидете ново тесто, замесено без квасец. Вие сте токму тоа, бидејќи нашето пасхално Јагне, Христос, беше веќе жртвувано за нас.</verse>
				<verse number="8">Немојте да го славите празникот Пасха со ,стариот квас‘, односно, така што ќе продолжите да бидете лоши и расипани, туку со ,бесквасен леб‘, односно, со искреност и духовна чистота. Бидете чисти и искрени, па прославете го со ,леб без квасец‘.</verse>
				<verse number="9">Во моето претходно писмо ви напишав да се држите настрана од луѓе што се впуштаат во блуд.</verse>
				<verse number="10">Притоа не мислев на луѓе кои се уште не се христијани, а живеат во блуд. Кога би требало да се држите настрана од сите што во овој свет се неморални, алчни, лажговци и што им се поклонуваат на разни идоли, би требало сосема да го напуштите овој свет!</verse>
				<verse number="11">Мислев на луѓето што се нарекуваат христијани, а сепак прават блуд, или се алчни, или им се поклонуваат на идоли, или ги навредуваат другите, или се опиваат или мамат. Со такви немојте дури заедно ни да јадете!</verse>
				<verse number="12">Зар е моја работа да судам за оние што се надвор од црквата? Не треба ли и вие најнапред да се грижите какви се оние што се внатре во црквата?</verse>
				<verse number="13">На оние што се надвор, Бог ќе им суди, а нам Светото Писмо ни порачува: „Отстранете го од вашите редови секој што е зол!“</verse>
			</chapter>
			<chapter number="6">
				<verse number="1">Кога меѓу двајца христијани има некој спор, им прилега ли случајот да го изнесуваат пред световен суд, наместо да побараат помош од други христијани?</verse>
				<verse number="2">Зар не знаете дека еден ден, ние, христијаните, ќе му судиме на овој свет? Ако вие треба да му судите на целиот свет, зарем не сте способни да разрешите дури и најситен меѓусебен спор?</verse>
				<verse number="3">Зар не знаете дека ние, христијаните, ќе им судиме дури и на ангелите? Тогаш, колку полесно треба да ги разрешуваме овоземните несогласувања!</verse>
				<verse number="4">Кога спорите за најобични, секојдневни работи, зошто одите да се судите пред луѓе кои црквата воопшто не ги цени!?</verse>
				<verse number="5">Треба да се засрамите што сум принуден да ви го кажувам ова! Нема ли меѓу вас христијаните барем еден мудар човек кој би можел да пресудува во вашите меѓусебни спорови?</verse>
				<verse number="6">Туку дозволувате еден христијанин да се суди со друг христијанин, и тоа пред суд на неверници!</verse>
				<verse number="7">Самото тоа што вие воопшто се тужите еден со друг, несомнено претставува пораз за вас. Зошто не истрпите, макар и да сте онеправдани? Зошто не ја прежалите штетата што евентуално ви е нанесена?</verse>
				<verse number="8">Наместо тоа, вие самите правите неправди и им нанесувате штета на своите сохристијани!</verse>
				<verse number="9">Зар не знаете дека неправедниците нема да бидат меѓу наследниците на Божјото царство? Немојте да се залажувате! Ни блудниците, ни идолопоклониците, ни прељубниците, ни полово изопачените, ни хомосексуалците,</verse>
				<verse number="10">ни крадците, ни алчните, ни пијаниците, ни клеветниците, ни измамниците нема да бидат меѓу наследниците на Божјото царство!</verse>
				<verse number="11">И некои од вас бевте такви, но сега сте исчистени, станавте свети и оправдани пред Бог преку делото на Господ Исус Христос и Духот на нашиот Бог.</verse>
				<verse number="12">Некои од вас велат: „Имам слобода да правам што сакам!“ Да, но не е се полезно! Иако имам слобода да правам што сакам, нема да дозволам да робувам на нешто.</verse>
				<verse number="13">Велите: „Храната е наменета за стомакот, а стомакот за храната!“ Да, но еден ден Бог ќе ги уништи и стомакот и храната. Телото не постои со него да правиме блуд. Нашите тела Му припаѓаат на Господ, зашто Господ ги создал.</verse>
				<verse number="14">Бог ќе ги воскресне и нашите тела со истата моќ со која Го воскресна и нашиот Господ.</verse>
				<verse number="15">Зар не сфаќате дека вашите тела се органи на Христовото тело? Треба ли сега јас да земам нешто што е Христово и да го соединам со проститутка? Никако!</verse>
				<verse number="16">Или не ви е јасно дека оној што се соединува со проститутка станува едно со неа? Светото Писмо вели: „Двајцата ќе станат едно тело.“</verse>
				<verse number="17">На сличен начин, Кој се соединува со Господ, станува еден дух со Него.</verse>
				<verse number="18">Бегајте од блудот! Секој друг грев што човек може да го направи е надвор од неговото тело, но со блудот греши против сопственото тело.</verse>
				<verse number="19">Зар не знаете дека вашето тело е храм на Светиот Дух, Кој ви е подарен од Бог за да живее во вас? Вие не сте ваша сопственост.</verse>
				<verse number="20">Откупени сте со скапа откупнина! Затоа, користете ги вашите тела со нужната почит спрема Бог.</verse>
			</chapter>
			<chapter number="7">
				<verse number="1">А сега да ви одговорам на прашањата што ми ги поставивте во вашето писмо. Прво: Да, добро е човек да не се жени.</verse>
				<verse number="2">Но, поради опасност од блудства, секој маж треба да има своја жена и секоја жена свој маж.</verse>
				<verse number="3">Мажот нека ги исполнува брачните должности спрема својата сопруга, а исто така и жената спрема својот сопруг.</verse>
				<verse number="4">Телото на жената не е само нејзино, туку му припаѓа и на нејзиниот сопруг. Исто така и телото на мажот не е само негово, туку и на неговата сопруга.</verse>
				<verse number="5">Затоа, не лишувајте се еден од друг, освен, по исклучок, ако така заедно се договорите, и тоа нека биде само за извесно време и со цел да се посветите на молитва. Потоа вратете се на нормалниот интимен живот, за да не ве наведе на искушение Сатаната, користејќи ја вашата невоздржливост.</verse>
				<verse number="6">Ова ви го кажувам како нешто што е дозволено, а не како заповед.</verse>
				<verse number="7">Би сакал секој човек да биде самостоен, како што сум јас. Но не сме сите исти. Бог некого дарувал да живее во брак, а друг да живее како самец.</verse>
				<verse number="8">На неженетите и на оние чиј брачен другар починал, им препорачувам: да останат самостојни, како што сум и јас.</verse>
				<verse number="9">Но, ако не можат да издржат, нека стапат во брак, зашто подобро е да се во брак, отколку страста постојано да гори во нив.</verse>
				<verse number="10">На оние што се во брак им заповедам да не се разведуваат. Тоа не е заповед од мене, туку од Господ. Жената нека не се разведува од својот сопруг.</verse>
				<verse number="11">Ако сепак се разведе, да не стапува во нов брак, или нека му се врати на својот маж. Истото важи и за мажите: да не се разведуваат од своите сопруги.</verse>
				<verse number="12">На другите можам да им дадам мој совет. Тоа не е заповед од Господ, туку мој личен совет. Ако некој христијанин има сопруга што не е христијанка и таа сака да живее со него, нека не ја остава.</verse>
				<verse number="13">Така, и ако христијанка има сопруг што не е христијанин и тој сака да живее со неа, нека не го остава,</verse>
				<verse number="14">бидејќи жената христијанка му носи светост на својот брак, па со тоа и на мажот, иако тој не е христијанин. Така е и кога мажот е христијанин, а неговата сопруга не е; тој му носи светост на својот брак, а со тоа и на својата сопруга. Кога не би било така, вашите деца би биле нечисти, а сега тие се свети.</verse>
				<verse number="15">Ако брачниот другар што не е христијанин сака да се разведе, нека си оди. Во таков случај, не сте должни да живеете во постојани расправии, зашто Бог сака Неговите деца да живеат во мир.</verse>
				<verse number="16">Впрочем, можете ли да бидете сигурни дека ќе успеете да го убедите вашиот брачен другар да стане христијанин и да се спаси?</verse>
				<verse number="17">Секој нека остане во ситуацијата во која Господ го избрал, кога Бог го повикал да поверува. Ова правило го кажувам по сите цркви.</verse>
				<verse number="18">На пример, ако некој, пред да биде повикан да поверува, веќе бил обрежан, нека не го крие тоа. Ако не бил обрежан, нека не се обрежува.</verse>
				<verse number="19">Дали човек е обрежан или не, воопшто не е важно. Важно е да живееме според Божјите заповеди.</verse>
				<verse number="20">Секој нека остане во онаа состојба во која бил кога Бог го повикал.</verse>
				<verse number="21">Ако си бил роб кога Бог те повикал да поверуваш во Христос, и се уште си роб - не вознемирувај се! Но ако ти се укаже можност да станеш слободен, искористи ја.</verse>
				<verse number="22">А за Господ, оној што бил повикан како роб, е слободен, а оној што бил повикан како слободен човек, сега е роб на Христос.</verse>
				<verse number="23">Скапо сте платени и сега и едните и другите сте „Христови робови“, и немојте на никој друг да му слугувате!</verse>
				<verse number="24">Значи, драги пријатели, секој нека остане во ситуацијата во која ве затекнал Божјиот позив.</verse>
				<verse number="25">За девојките немам посебна заповед од Господ, но можам да ви го кажам моето мислење и сметам дека можете да ми верувате како на човек спрема кого Господ покажал милостива благонаклоност.</verse>
				<verse number="26">Сметам дека, поради тешкотиите низ кои сега минуваме, добро е човек да остане во состојбата во која е затекнат.</verse>
				<verse number="27">Ако си во брак, не барај развод, а ако не си, не настојувај да стапиш во брак.</verse>
				<verse number="28">Ако сепак стапиш во брак, тоа не е грев. Ако една девојка стапи во брак, тоа не е грев. Но, ќе помине низ многу овоземни неволи од кои се обидувам да ве поштедам.</verse>
				<verse number="29">Она што сакам да ви го кажам, драги мои, е дека времето што ни преостанува е кратко: Господ брзо ќе дојде, па малку е важно дали сте во брак или не.</verse>
				<verse number="30">Наскоро ќе биде неважно дали сте живееле во тага или во радост, дали сте имале имот или не,</verse>
				<verse number="31">дали сте добиле нешто од овој свет или не, бидејќи овој свет, во сегашниот облик, ќе го нема.</verse>
				<verse number="32">Би сакал да бидете ослободени од овоземните грижи. Неоженет човек може да му се посвети на Господовото дело, трудејќи се да Му угоди на Господ,</verse>
				<verse number="33">а оној што е оженет се грижи и за овоземни работи, бидејќи сака да и угоди и на својата сопруга.</verse>
				<verse number="34">Неговото внимание е поделено. На ист начин, и немажена жена или девојка можат да му се посветат на Господовото дело, па така ќе бидат свети и телесно и духовно. Мажената жена, пак, се грижи и за овоземни работи, за да може да му угоди на својот сопруг.</verse>
				<verse number="35">Ова ви го пишувам за ваше добро, а не за да ве ограничувам. Само сакам да Му бидете приврзани на Господ со неподелено внимание.</verse>
				<verse number="36">Ако некој има девојка во зрели години и смета дека не е убаво да ја остави немажена, нека постапи според своето убедување. Бракот не е грев!</verse>
				<verse number="37">Но ако некој цврсто решил да не се жени, односно, не чувствува таква потреба и може да ги контролира сопствените страсти, тогаш нека не се жени, туку нека остане девственик. И во тој случај добро ќе направи.</verse>
				<verse number="38">Значи, сосема е во ред ако некој реши да заснова брак, но уште подобро е ако човек може да остане самец.</verse>
				<verse number="39">Секоја сопруга има обврска да остане со својот сопруг се додека е тој жив. Ако тој почине, таа е слободна да се омажи за кого што сака, но треба да ги следи правилата на Господ.</verse>
				<verse number="40">Сепак, верувам дека таа ќе биде посреќна ако не се премажува и, кога го велам ова, сметам дека Божјиот Дух ви дава совет преку мене.</verse>
			</chapter>
			<chapter number="8">
				<verse number="1">А сега, во врска со храната принесена како жртва на идоли. Сите ние имаме некое знаење. Но знаењето создава горделивост, а љубовта е таа што изградува.</verse>
				<verse number="2">Ако некој мисли дека многу знае, тој се уште не знае колку што треба да знае.</verse>
				<verse number="3">Бог ги познава и ги признава за Свои само оние што имаат љубов спрема Него.</verse>
				<verse number="4">Во врска со јадењето на храна што е принесена како жртва на идоли, сите ние знаеме дека идолите не се богови. Постои само еден единствен Бог и освен него друг бог нема.</verse>
				<verse number="5">За некои луѓе постојат многу „богови“ и господари, и на небото, и на Земјата.</verse>
				<verse number="6">Но ние имаме само еден Бог, нашиот небесен Татко. Тој е Создателот на се и ние за Него живееме. Имаме само еден Господ, и тоа е Исус Христос. Се е преку Него создадено, вклучувајќи не и нас, луѓето.</verse>
				<verse number="7">Но ваквото знаење го немаат сите. Некои луѓе се навикнати да почитуваат идоли и да јадат храна принесена како жртва, со што си ја опогануваат својата слаба совест.</verse>
				<verse number="8">Храната нема да не приближи до Бог: ништо не губиме ако не јадеме, и ништо не добиваме ако јадеме!</verse>
				<verse number="9">Само внимавајте, слободата што ја имате да не им стане повод за духовно разочарување на оние што не се доволно утврдени во христијанската вера.</verse>
				<verse number="10">Еве што може да се случи: некој христијанин, што смета дека е погрешно да се јаде оваа храна, може да те види во идолски храм како јадеш од принесената храна. Иако ти не го правиш тоа затоа што веруваш во идоли, твојот пример може да го поттикне тој човек да постапи спротивно на својата совест, па и тој да почне да јаде храна принесена како жртва на идоли.</verse>
				<verse number="11">Иако ти имаш правилно знаење, твојот пример може да влијае погубно врз друг христијанин. А Христос умре и за него!</verse>
				<verse number="12">Грешејќи така против другите христијани, ранувајќи ја нивната слаба совест, вие, всушност, грешите против Христос.</verse>
				<verse number="13">Затоа, ако храната што ја јадам наведува некој од моите пријатели да направи грев, ќе престанам да јадам месо до крајот на мојот живот! Не сакам јас да бидам причината некој од моите пријатели христијани да биде наведен на грев!</verse>
			</chapter>
			<chapter number="9">
				<verse number="1">Зар јас немам иста слобода како другите? Зар јас не сум апостол? Зар лично не сум Го видел нашиот Господ Исус? Зар не поверувавте во Господ преку мојот труд?</verse>
				<verse number="2">Ако за некои не сум апостол, за вас сигурно сум! Вие сте, всушност, жив доказ дека јас сум апостол на Господ.</verse>
				<verse number="3">Мојата одбрана пред оние што го доведуваат во прашање мојот авторитет како апостол гласи:</verse>
				<verse number="4">Зар јас и Барнаба немаме право на храна и вода во вашите домови?</verse>
				<verse number="5">Зар ние немаме право да се ожениме со христијанки и да ги водиме со нас, како што прават другите апостоли, браќата на Господ, па и Петар?</verse>
				<verse number="6">Зар само јас и Барнаба мораме самите да се издржуваме додека проповедаме?</verse>
				<verse number="7">Кој војник сам си ги плаќа трошоците на своето служење? Кој одгледува лозје, а не јаде од неговиот род? Кој пасе овци, а не пие млеко од нив?</verse>
				<verse number="8">Не го зборувам тоа само од човечка гледна точка. Зар и Божјиот Закон не го вели истото?</verse>
				<verse number="9">Во Мојсеевиот Закон е запишано: „Не врзувај му ја устата на добитокот што врши жито.“ Бог сигурно не мисли тука првенствено на добитокот.</verse>
				<verse number="10">Зар тоа не е кажано за нас? Како што им следува надомест на оној што ора и на оној што врши, така им следува и на оние што се духовни работници.</verse>
				<verse number="11">Ако ние во вас посадивме духовни добра, зар е голема работа ако за возврат добиеме дел од вашите материјални добра?</verse>
				<verse number="12">Ако други луѓе имаат такво право на издршка од вас, зар ние не сме позаслужни од нив? Сепак, ние не го искористивме тоа право. Поднесуваме се, само да не создаваме пречки за ширењето на Радосната вест од Христос.</verse>
				<verse number="13">Зар не знаете дека оние што ги извршуваат светите служби во храмот се издржуваат од подароците донесени во храмот, а и оние што служат на жртвеникот добиваат дел од принесеното?</verse>
				<verse number="14">Така Господ определи и оние што ја проповедаат Радосната вест, од тоа да се издржуваат.</verse>
				<verse number="15">Сепак, јас не искористив ниту едно од овие права и не ви го пишувам ова за да барам од вас издршка. Попрво ќе умрам, ама нема да дозволам некој да ми ја уништи репутацијата дека работам без надомест.</verse>
				<verse number="16">Тоа што ја проповедам Радосната вест не го сметам за причина да се фалам. Се чувствувам должен тоа да го работам и тешко мене ако не ја проповедам Радосната вест!</verse>
				<verse number="17">Да го работев тоа по моја лична определба, ќе заслужував надомест. Но за мене тоа е обврска што Бог ми ја довери.</verse>
				<verse number="18">Тогаш, каква награда добивам јас? Тоа е честа да ја проповедам Радосната вест, без да имам материјална корист и без да ги искористувам правата што ми следуваат како на проповедник.</verse>
				<verse number="19">Јас не бев должен да им се покорувам на луѓето, бидејќи од нив не добивав плата, но сепак им станав слуга на сите за да ги доведам кај Христос.</verse>
				<verse number="20">Кога сум со Евреи, живеам како Евреин, за да ги доведам кај Христос. Тие му се потчинуваат на Мојсеевиот Закон, па и јас се придржувам кон истиот Закон, за да можам да ги доведам кај Христос, иако јас веќе не сум под тој Закон.</verse>
				<verse number="21">Кога сум со луѓе што не го признаваат Мојсеевиот Закон, го оставам Законот настрана, та и нив да ги доведам кај Христос. Се разбира, јас не живеам без закон, зашто го почитувам Божјиот Закон, односно, се раководам од Христовиот закон.</verse>
				<verse number="22">Кога сум со сиромаси и јас живеам како нив, па и нив да ги доведам кај Христос. Кон сите се сообразив, сите начини ги применив за да спасам некои од нив.</verse>
				<verse number="23">Сето тоа го правам за да се шири Радосната вест, па и јас да уживам во благословите што таа ги носи.</verse>
				<verse number="24">Знаете дека на трката трчаат сите натпреварувачи, но само еден ја добива наградата. И вие треба да трчате со цел да победите!</verse>
				<verse number="25">Секој атлетичар се одрекува од многу нешта, за да добие награда што нема долго да вреди, а нашата награда вечно ќе вреди.</verse>
				<verse number="26">Јас не трчам кон нешто неизвесно, не удирам во празно,</verse>
				<verse number="27">туку го вежбам моето тело на издржливост и го обуздувам, за да не се случи, додека им проповедам на другите, самиот да испаднам од трката.</verse>
			</chapter>
			<chapter number="10">
				<verse number="1">Драги мои, сакам да ве потсетам на нашите предци кога патуваа низ пустината. Бог ги водеше, испраќајќи подвижен облак да ги води; сите безбедно минаа преку морето.</verse>
				<verse number="2">Како следбеници на Мојсеј, тие беа крстени во морето, со Божјиот облак над нив.</verse>
				<verse number="3">Сите ја јадеа истата храна што ја добиваа на чудотворен начин,</verse>
				<verse number="4">сите ја пиеја истата вода што потече за нив на чудотворен начин, зашто тие пиеја од духовната Карпа која ги придружуваше. Таа „Карпа“ беше Христос.</verse>
				<verse number="5">Сепак, со повеќето од нив Бог не беше задоволен. Затоа тие изумреа, а нивните тела останаа расфрлени по пустината.</verse>
				<verse number="6">Тоа што им се случи е поука за нас, за да не посакуваме зли нешта, како што посакуваа тие,</verse>
				<verse number="7">да не станеме идолопоклоници, како што станаа некои од нив. За ова во Светото Писмо пишува: „Луѓето славеа со гозби и пијанки, а потоа заиграа пагански игри!“</verse>
				<verse number="8">Да не вршиме блуд, како што вршеа некои од нив поради што само во еден ден загинаа дваесет и три илјади души!</verse>
				<verse number="9">Да не Го предизвикуваме Господ, како што некои од нив Го предизвикуваа, па загинаа каснати од змии.</verse>
				<verse number="10">Немојте да негодувате, како што некои од нив негодуваа, па Господ го испрати ангелот на смртта да ги погуби.</verse>
				<verse number="11">Ова што им се случи ним, треба да биде поука за нас. Тоа е запишано во Светото Писмо како предупредување за нас што живееме во овие последни денови.</verse>
				<verse number="12">Затоа, секој што мисли дека е цврст спрема искушенијата, нека внимава да не потклекне.</verse>
				<verse number="13">Искушенијата ги сполетуваат сите луѓе, но тие не се над вашите сили. Тој нема да дозволи да бидете искушувани повеќе отколку што можете да поднесете. А за секое искушение ќе ви покаже излез и ќе ви даде сили да се одбраните.</verse>
				<verse number="14">Затоа, драги мои, пазете се од идолопоклонство.</verse>
				<verse number="15">Вие сте разумни луѓе и самите можете да расудите за ова што ќе ви го кажам.</verse>
				<verse number="16">Кога на Господовата вечера пиеме од чашата над која молиме Божји благослов, не земаме ли учество во придобивките што произлегуваат од Христовата крв? Кога го кршиме лебот и го јадеме, не земаме ли учество во придобивките што произлегуваат од Христовото тело?</verse>
				<verse number="17">Со тоа што јадеме од еден ист леб покажуваме дека сите ние сме едно тело.</verse>
				<verse number="18">Погледнете ги Израелците како народ. Тие, јадејќи од жртвите принесени на еден ист жртвеник, покажуваат дека се еден народ.</verse>
				<verse number="19">Што сакам да кажам со ова? Дали идолите на кои паганите им принесуваат жртви се вистински богови и дали од тие жртви има некаква придобивка?</verse>
				<verse number="20">Се разбира, не! Она што тие го принесуваат како жртва им го принесуваат на демоните, а не на Бог, а јас не сакам вие да општите со демони.</verse>
				<verse number="21">Не може да пиете од чашата на Господ, а потоа и од чашата на демоните! Не може да седите на Господовата трпеза, а потоа и на демонската трпеза!</verse>
				<verse number="22">Зар ќе предизвикуваме љубомора кај Господ? Зар сме ние посилни од Него?</verse>
				<verse number="23">Велите: „Имаме слобода да правиме што сакаме!“ Да, но не е се полезно! Иако имаме слобода да правиме што сакаме, не придонесува се за наше изградување!</verse>
				<verse number="24">Ниеден од нас не треба да ги гледа само своите интереси, туку да водиме сметка и за другите луѓе.</verse>
				<verse number="25">Еве како треба да постапувате. Слободно јадете од секое месо што се продава на пазар, без да се распрашувате дали било наменето за идоли; така нема да ве гризе совеста.</verse>
				<verse number="26">А Светото Писмо вели: „Господова е Земјата и се што ја исполнува.“</verse>
				<verse number="27">Ако некој што не е христијанин ве покани на вечера и вие сакате да одите, одете слободно. Јадете од се што ќе ви биде принесено, без да се распрашувате дали таа храна била наменета како принос за идоли; така нема да ве гризе совеста.</verse>
				<verse number="28">Но ако некој ве предупреди и ви рече: „Таа храна е од приноси на идоли“, тогаш немојте да јадете, заради совеста на тој што ви го рекол тоа.</verse>
				<verse number="29">Значи, не заради вашата совест, туку заради совеста на тој што ве предупредил. Можеби некој ќе рече: „Зошто мојата слобода да биде ограничена од тоа што им ја обременува совеста на други луѓе!?</verse>
				<verse number="30">Ако јас Му се заблагодарувам на Бог за она што го јадам, зошто некој да ме напаѓа поради тоа што го јадам!?“</verse>
				<verse number="31">Но дури и јадењето, пиењето, па и секоја наша постапка треба да биде за Божја слава.</verse>
				<verse number="32">Затоа, немојте да ги соблазнувате ни Евреите, ни другите народи, ни оние што и припаѓаат на Божјата Црква.</verse>
				<verse number="33">Правете како што правам јас: на сите се обидувам да им угодам и не правам онака како што би било најдобро за мене, туку пред се, мислам на другите луѓе. Така постапувам затоа што сакам тие да се спасат.</verse>
			</chapter>
			<chapter number="11">
				<verse number="1">Следете го мојот пример, како што јас го следам примерот на Христос.</verse>
				<verse number="2">Мило ми е, драги пријатели, дека постојано сум ви во мислите и ве пофалувам дека точно го следите христијанското учење, онака како што ви го пренесов.</verse>
				<verse number="3">Но има нешто што сакам да го знаете: Секој маж има свој поглавар, а тоа е Христос, и секоја жена има свој поглавар, а тоа е нејзиниот маж. И Христос има свој поглавар, а тоа е Бог.</verse>
				<verse number="4">Секој маж што се моли или пророкува со покривало на главата го срамоти својот поглавар, односно Христос.</verse>
				<verse number="5">И секоја жена што се моли или пророкува гологлава, го срамоти својот поглавар, односно мажот, зашто тоа е исто како да и е избричена главата.</verse>
				<verse number="6">Ако некоја жена не сака да носи покривало на својата глава, тоа е како да е сосема истрижена! А бидејќи е срамно жените да бидат истрижени или со избричена глава, нека носат покривала.</verse>
				<verse number="7">Мажот не треба да носи покривало на главата бидејќи тој ја одразува Божјата слава и беше создаден според Божјиот лик. Жената пак, ја одразува славата на мажот.</verse>
				<verse number="8">Зашто првиот човек не беше создаден од жена, туку жената беше создадена од маж.</verse>
				<verse number="9">Не беше мажот создаден заради жената, туку жената заради мажот.</verse>
				<verse number="10">Затоа жените треба да носат покривала на главата како знак на потчинетост, бидејќи ангелите гледаат.</verse>
				<verse number="11">Но според Господ, ниту мажот е независен од жената, ниту жената е независна од мажот.</verse>
				<verse number="12">Како што жената потекнува од мажот, така и мажот дошол на свет преку жена, а Создател на се што суштествува е Бог.</verse>
				<verse number="13">Кажете сами, дали прилега жена да Му се моли на Бог без покривало на главата?</verse>
				<verse number="14">Зар самата природа не ве учи дека на мажот не му прилега да носи долга коса?</verse>
				<verse number="15">Од друга страна, за жената долгата коса е украс. Таа и е дадена како еден вид покривало на главата.</verse>
				<verse number="16">Но, ако некој има намера да се препира околу ова прашање, ниту ние, ниту другите Божји цркви немаме таков обичај.</verse>
				<verse number="17">За следното прашање, за кое ќе ви дадам упатства, не можам да ве пофалам, зашто се чини дека вашите собирања предизвикуваат повеќе штета одошто полза!</verse>
				<verse number="18">Пред се, слушам, а делумно и верувам во тоа, дека, кога се собирате на богослужби, меѓу вас има подвоеност.</verse>
				<verse number="19">Неизбежно е и меѓу вас да се појават групи што ќе се отцепат од вас. Но така ќе се види кој се држи до вистината.</verse>
				<verse number="20">Слушам дека кога се собирате на Господовата спомен-вечера</verse>
				<verse number="21">секој гледа брзо да си го изеде тоа што го донесол, па еден останува гладен, а друг се опива!</verse>
				<verse number="22">Си немате ли вие куќи, па таму да јадете и да пиете? Или сакате да ги презирате сиромашните во Божјата црква!? Што да ви кажам? Зар да ве фалам? За тоа не можам да ве пофалам!</verse>
				<verse number="23">И вам ќе ви го пренесам она што Господ мене ми го предаде. Ноќта кога беше предаден, Господ Исус зеде леб,</verse>
				<verse number="24">се заблагодари, го раскрши и рече: „Ова е Моето тело што се крши за вас. Правете го ова како спомен за Мене.“</verse>
				<verse number="25">Исто така, по вечерата зеде чаша со вино и рече: „Оваа чаша е Новиот завет меѓу Бог и вас, запечатен со Мојата крв. Потсетувајте се на ова секогаш кога ќе пиете за сеќавање на Мене.“</verse>
				<verse number="26">Секојпат кога за оваа цел јадете од лебот и пиете од чашата, ја прикажувате смртта на Господ, се додека Тој повторно не дојде.</verse>
				<verse number="27">Секој што недостојно јаде од лебот или пие од чашата Господова, виновен е за непочитување на телото и крвта на Господ.</verse>
				<verse number="28">Секој прво нека се преиспита, а потоа нека јаде од лебот и нека пие од чашата принесена како Господова спомен-вечера.</verse>
				<verse number="29">Зашто, оној што зема учество во спомен-вечерата Господова, а нема правилна вера, разбирање и почит спрема телото на Господ, си навлекува осуда врз себе!</verse>
				<verse number="30">Затоа меѓу вас има многу слаби и болни, а некои дури и починаа.</verse>
				<verse number="31">Кога самите себеси би се преиспитувале, не би биле казнувани.</verse>
				<verse number="32">А кога Господ не кара и казнува, тоа е за да не поправи, па да не бидеме осудени заедно со неверничкиот свет.</verse>
				<verse number="33">Затоа, драги мои, кога се собирате да ја јадете Господовата спомен-вечера, причекувајте се!</verse>
				<verse number="34">Ако е некој гладен, нека јаде дома. Така вашите собирања нема да ви носат осуда. А за другите работи, ќе ви дадам упатства кога ќе дојдам.</verse>
			</chapter>
			<chapter number="12">
				<verse number="1">А сега, драги пријатели христијани, сакам да ви напишам нешто и за духовните дарби, односно за даровите што Светиот Дух му ги дава на секој од нас, за да немате погрешна претстава по ова прашање.</verse>
				<verse number="2">Знаете дека кога бевте пагани вие бевте заведени и влечени кон обожавање на неми идоли.</verse>
				<verse number="3">Затоа сакам да ви кажам како да разликувате дали нешто е навистина од Бог: како што ниеден човек кој е воден од Божјиот Дух не може да Го колне Исуса, така и никој не може да исповеда дека Исус е Господ, доколку не е воден од Светиот Дух.</verse>
				<verse number="4">Постојат разни духовни дарби, но сите нив ги дава истиот Дух.</verse>
				<verse number="5">Постојат различни начини на кои секој од нас помага во Црквата, но сите ние работиме за истиот Господ.</verse>
				<verse number="6">Постојат различни начини на кои Бог дејствува во нашите животи, но преку сите нас работи истиот Бог.</verse>
				<verse number="7">Преку секој од нас, Светиот Дух дејствува за општа полза на сите.</verse>
				<verse number="8">На некои луѓе Светиот Дух им дал дарба мудро да зборуваат, на други им дал особено знаење.</verse>
				<verse number="9">Истиот Дух на едни луѓе им дава посебна вера, а на други - дарба да исцелуваат.</verse>
				<verse number="10">На некои луѓе им дава моќ да прават чуда, на други да пророкуваат; на некои луѓе им дава способност да распознаваат дали духот што зборува навистина е од Бог или не, на други да зборуваат на различни јазици, а на трети, пак, да преведуваат од различни јазици.</verse>
				<verse number="11">Сите овие нешта ги прави единствениот и истиот Свет Дух, Кој ги распоредува даровите онака како што лично Тој ќе реши. Споредба со органите во телото</verse>
				<verse number="12">Како што едно живо тело е составено од многу органи и сите тие многубројни органи сочинуваат едно исто тело, така е и со Црквата, која е Христово тело.</verse>
				<verse number="13">Нас не има Евреи и припадници на други народи, некои од нас се робови, а некои слободни. Сепак Божјиот Дух сите нас не крсти и од нас направи едно тело. Секој од нас го прими истиот Дух.</verse>
				<verse number="14">Телото не е составено само од еден орган, туку од повеќе органи.</verse>
				<verse number="15">Ако ногата рече: „Јас не сум дел од телото, бидејќи не сум рака!“ Дали тоа што е нога, а не рака, е причина да не се смета за дел од телото?</verse>
				<verse number="16">Или ако увото рече: „Јас не сум дел од телото, бидејќи не сум око!“ Дали тоа што е уво, а не око, е причина да не се смета за дел од телото?</verse>
				<verse number="17">Ако целото тело беше само око, како ќе слушавме? Ако целото тело беше само уво, како ќе чувствувавме мириси?</verse>
				<verse number="18">Но Бог го создаде нашето тело со многу органи и ги постави онаму каде што сметал дека им е местото.</verse>
				<verse number="19">Ако има само еден орган, тоа нема да претставува тело!</verse>
				<verse number="20">Телото е едно, но се состои од многу органи.</verse>
				<verse number="21">Окото не може да и каже на раката: „Не си ми потребна!“, ниту главата може да им каже на нозете: „Не сте ми потребни!“</verse>
				<verse number="22">Напротив, органите што ни изгледаат послаби се многу понеопходни,</verse>
				<verse number="23">а на оние што ги сметаме за понеугледни им посветуваме поголемо внимание! Значи, поголемо внимание им посветуваме на нашите понеугледни органи,</verse>
				<verse number="24">зашто угледните органи немаат потреба од тоа. Бог така го составил телото, што им дал поголема чест на органите кои ние не ги истакнуваме.</verse>
				<verse number="25">Така во самото тело нема неединство, туку органите еднакво се грижат еден за друг.</verse>
				<verse number="26">Кога еден орган страда, со него страдаат сите органи. Кога на еден орган му се оддаде признание, со него се радуваат сите органи.</verse>
				<verse number="27">Сите заедно, вие сте Христово тело, а секој поединец е посебен орган во тоа тело.</verse>
				<verse number="28">Во Христовото тело, односно во Црквата, Бог поставил: прво апостоли, второ пророци, трето учители, по нив се оние што прават чуда, па оние што имаат дарба да исцелуваат, па оние што им помагаат на другите, па оние што умеат да управуваат и оние што зборуваат разни јазици.</verse>
				<verse number="29">Зар треба сите да бидат апостоли? Треба ли сите да бидат пророци? Зар треба сите да бидат учители? Може ли сите да прават чуда?</verse>
				<verse number="30">Може ли сите да имаат дарба да исцелуваат? Треба ли сите да зборуваат на разни јазици? Може ли секој да преведува од друг јазик? Се разбира, не!</verse>
				<verse number="31">Стремете се кон поголеми дарби! А јас ќе ви покажам што е неспоредливо подобро од која и да е дарба!</verse>
			</chapter>
			<chapter number="13">
				<verse number="1">И да умеам да зборувам на сите можни јазици, човечки и ангелски, а немам љубов, јас би бил како гонг што одѕвонува, како цимбал што ѕвечи.</verse>
				<verse number="2">И да имам дарба да пророкувам, да ги знам сите тајни, да го имам собрано целото знаење, да имам вера што може планини да преместува, а немам љубов - не вредам ништо!</verse>
				<verse number="3">И да раздадам на сиромаси се што имам, па и сопственото тело да си го жртвувам, а немам љубов - ништо не сум постигнал!</verse>
				<verse number="4">Да имаш љубов, значи: да имаш голема стрпливост и да бидеш љубезен. Да не си завидлив, да не се фалиш, да не се вообразуваш.</verse>
				<verse number="5">Да не бидеш груб, да не бидеш себичен, да не бидеш избувлив, да не паметиш зло.</verse>
				<verse number="6">Да не се радуваш на ниедна неправда, а да се радуваш на вистината.</verse>
				<verse number="7">Секогаш да имаш разбирање за другите, секогаш да веруваш, секогаш да се надеваш и се да поднесуваш.</verse>
				<verse number="8">Љубовта е вечна, а пророкувањата ќе престанат, зборувањето на непознати јазици ќе молкне, сегашното знаење ќе се надмине.</verse>
				<verse number="9">Зашто, нашето знаење е нецелосно, па и пророштвата само малку ни откриваат;</verse>
				<verse number="10">а кога ќе дојде времето на совршенството, се што е нецелосно ќе исчезне.</verse>
				<verse number="11">Кога бев дете, зборував како дете, размислував како дете и расудував како дете. Кога станав зрел човек, престанав да се однесувам како дете.</verse>
				<verse number="12">Ние сега гледаме нејасно, како во замаглено огледало, а тогаш ќе бидеме лице в лице со Бог, и се ќе ни стане јасно. Се што знам сега е нецелосно, а тогаш се ќе знам совршено, како што мене Бог совршено ме познава.</verse>
				<verse number="13">Има три работи што ќе опстојат: верата, надежта и љубовта; а од сите нив, најголема е љубовта.</verse>
			</chapter>
			<chapter number="14">
				<verse number="1">Љубовта нека ви биде највозвишената цел! Бидете желни и за духовни дарби, а посебно за дарба да пророкувате.</verse>
				<verse number="2">Зашто, кога некој зборува на непознати јазици, Бог ќе го разбере, но не и луѓето. Тоа што го зборува воден од Светиот Дух, ќе остане тајна за луѓето.</verse>
				<verse number="3">А оној што пророкува, им зборува на луѓето за да ги поучи, да ги опомене и да ги утеши.</verse>
				<verse number="4">Оној што зборува на непознати јазици, самиот себе се надградува, а оној што пророкува ги надградува сите што се во црквата.</verse>
				<verse number="5">Би сакал сите вие да имате дарба да зборувате на непознати јазици, но повеќе би сакал да умеете да пророкувате. Оној што пророкува извршува поважна служба од оној што зборува на јазици, освен ако има и превод, па луѓето во црквата да можат да се поучат.</verse>
				<verse number="6">Драги мои, ако дојдам кај вас и ви зборувам на непознати јазици, каква полза ќе имате, ако не ви откријам што значи тоа? Каква полза ќе имате ако не ви кажам нешто што не го знаете, ако не ви пророкувам и не ве поучам?</verse>
				<verse number="7">Дури и музичките инструменти, како, на пример, флејта или харфа, иако не се живи суштества, треба да испуштаат јасни тонови, инаку како ќе ја распознаваме мелодијата?</verse>
				<verse number="8">Ако трубата не дава препознатлив звук, како ќе знаат војниците дека треба да се подготват за борба?</verse>
				<verse number="9">Така и вие, ако не ја пренесете пораката со разбирливи зборови, како ќе се знае што сте рекле? Зборувањето ќе ви биде во ветер!</verse>
				<verse number="10">На светот постојат многу јазици и сите си имаат смисла за оние што ги разбираат.</verse>
				<verse number="11">Но ако јас не го знам јазикот, ниту јас ќе можам да го разберам човекот што ми зборува на тој јазик, ниту тој ќе може да ме разбере мене.</verse>
				<verse number="12">Затоа, кога сте веќе толку желни за духовни дарби, барајте такви дарби што ќе бидат најполезни за Црквата.</verse>
				<verse number="13">Оној што има дарба да зборува на туѓ јазик треба да се моли и за способност да им го преведе на слушателите.</verse>
				<verse number="14">Зашто, ако се молам на јазик што не го разбирам, мојот дух се моли, но мојот разум нема никаква полза од тоа.</verse>
				<verse number="15">Значи, што треба да правам? Да се молам со мојот дух, но да биде вклучен и мојот разум! Да пеам со мојот дух, но да биде вклучен и мојот разум.</verse>
				<verse number="16">Во спротивно, ако се молите само во својот дух, како може оној што не ве разбира да каже „Амин“ на вашите искажани благодарности, кога не разбира што сте рекле?</verse>
				<verse number="17">Вие можеби сте Му се заблагодариле на Бог на прекрасен начин, но во тоа нема поука за другите.</verse>
				<verse number="18">Благодарен сум Му на Бог што јас зборувам повеќе јазици од сите вас,</verse>
				<verse number="19">сепак во црквата претпочитам да кажам пет збора што сите ќе ги разберат и од нив ќе се поучат, отколку десет илјади зборови на јазик што никој не го разбира.</verse>
				<verse number="20">Драги пријатели христијани, немојте да се однесувате како да сте со детски ум! Во однос на злото, треба да бидете наивни како деца, но во расудувањето бидете со зрели умови.</verse>
				<verse number="21">Во Светото Писмо е напишано: “Ќе му се обратам на овој народ на разни јазици, преку луѓе кои ќе им говорат на разни јазици, но ни тогаш нема да Ме послушаат“ - вели Господ.</verse>
				<verse number="22">Духовниот дар да се зборува на туѓи јазици можеби им значи нешто на оние кои се уште не поверувале, но не и на оние што веруваат. Пророкувањето, од друга страна, е првенствено наменето за оние што веруваат, а не за оние што не веруваат.</verse>
				<verse number="23">Замислете да се собере целата црква и сите да почнат да зборуваат на непознати јазици; ако влезе некој неупатен или неверен, зар нема да помисли дека сте полуделе!?</verse>
				<verse number="24">Но ако во црквата се пророкува, па влезе некој неупатен или неверник, ќе слушне, ќе сфати дека е грешен и дека начинот на кој живее е за осуда.</verse>
				<verse number="25">Додека слуша, ќе му бидат разоткриени тајните на неговото срце, па ќе клекне на колена и ќе Му се помоли на Бог, признавајќи дека Бог навистина е овде, меѓу вас.</verse>
				<verse number="26">Значи, што барам јас од вас, драги пријатели христијани? На вашите собранија, некој ќе сака да каже псалм, некој поука, некој нешто што Му е откриено од Бог, некој ќе зборува на непознат јазик, друг ќе го преведува. Сите тие нешта треба да бидат за ваша духовна изградба.</verse>
				<verse number="27">Ако некои посакаат да зборуваат на непознат јазик, нека зборуваат двајца или најмногу тројца и тоа еден по еден, а некој нека ги преведува.</verse>
				<verse number="28">Ако нема кој да ги преведува, нека не зборуваат јавно во црквата, туку приватно, пред Бог.</verse>
				<verse number="29">И кога се пророкува, нека зборуваат двајца или тројца, а другите нека размислуваат за кажаното.</verse>
				<verse number="30">Ако некој од учесниците добие откровение од Бог, оној што зборува тогаш треба да заврши, па да почне другиот да зборува.</verse>
				<verse number="31">Така сите што пророкуваат ќе можат да зборуваат, но само еден по еден, за сите да можат да научат нешто и да се охрабрат.</verse>
				<verse number="32">Зашто и луѓето што пророкуваат треба да се воздржуваат и да си го чекаат својот ред!</verse>
				<verse number="33">Бог не сака безредие, туку сака се да се одвива во ред и мир, како што е во сите христијански цркви.</verse>
				<verse number="34">Жените не треба да говорат на богослужбите. Тие треба да молчат и да слушаат, како што наложува Мојсеевиот Закон.</verse>
				<verse number="35">Ако нешто не им е јасно, нека ги прашаат дома своите мажи. На жена не и прилега да говори на богослужба.</verse>
				<verse number="36">Божјото слово, драги христијани во Коринт, ниту започна од вас, ниту завршува кај вас!</verse>
				<verse number="37">Ако некој се смета за пророк или за духовен човек, ќе сфати дека овие работи што ви ги напишав се заповеди од Господ.</verse>
				<verse number="38">Ако некој го отфрла ова, Господ ќе го отфрли него!</verse>
				<verse number="39">Така, драги мои, бидете желни да пророкувате. Не забранувајте го зборувањето на непознати јазици,</verse>
				<verse number="40">но се мора да се прави пристојно и уредно!</verse>
			</chapter>
			<chapter number="15">
				<verse number="1">Драги пријатели христијани! Сакам да ве потсетам на Радосната вест што ви ја проповедав, која вие ја прифативте и која ви стана основа на верата.</verse>
				<verse number="2">Таа Радосна вест што јас ви ја проповедав ќе ви донесе спасение, доколку цврсто се држите до неа, освен ако немате празна или лажна вера.</verse>
				<verse number="3">Јас најпрвин ви ја пренесов најважната порака, онака како што и мене ми беше пренесена: Христос умре за нашите гревови, согласно со предвестувањето запишано во Светото Писмо;</verse>
				<verse number="4">беше погребан и воскресна на третиот ден, согласно со предвестувањето запишано во Светото Писмо.</verse>
				<verse number="5">Воскреснатиот Христос му се јави на Петар и на дванаесетте апостоли,</verse>
				<verse number="6">а подоцна и на повеќе од петстотини Негови следбеници заедно, од кои повеќето се уште се живи, иако некои веќе починаа.</verse>
				<verse number="7">Потоа му се јави на Јаков, а на крајот повторно на сите апостоли.</verse>
				<verse number="8">Најпосле, по извесно време, ми се јави и мене, како на духовно недоносче.</verse>
				<verse number="9">Јас се сметам за најмал меѓу апостолите. Не заслужувам дури ни да се наречам апостол, бидејќи јас ја прогонував Божјата Црква.</verse>
				<verse number="10">Но, Бог ми беше милостиво благонаклонет, па станав тоа што сум и ја оправдав Неговата благонаклоност спрема мене. Работев најмногу од сите апостоли, иако за тоа не сум заслужен јас, туку Божјата благонаклоност спрема мене.</verse>
				<verse number="11">Сепак, не е важно дали проповедам јас или некој од другите апостоли. Важно е тоа што го проповедаме, и тоа што вие поверувавте.</verse>
				<verse number="12">Ако е јасно посведочено дека Христос воскресна од мртвите, како тоа некои од вас велат дека мртвите нема да воскреснат?</verse>
				<verse number="13">Ако е невозможно мртвите да воскреснуваат, тогаш ни Христос не воскреснал!</verse>
				<verse number="14">А ако Христос не воскреснал, тогаш се без основа и нашето проповедање и вашата вера!</verse>
				<verse number="15">Зашто, би испаднало дека тоа што ние го кажуваме за Бог е лага, бидејќи ние сме сведоци дека Бог Го воскресна Христос; а ако е невозможно мртвите да воскреснуваат, тогаш значи Бог не Го воскреснал Христос!</verse>
				<verse number="16">Ако е невозможно мртвите да бидат воскреснати, произлегува дека ни Христос не бил воскреснат.</verse>
				<verse number="17">Ако Христос не бил воскреснат, тогаш вашата вера е безвредна - вие сте и понатаму под осуда на вашите гревови!</verse>
				<verse number="18">Тоа би значело дека и луѓето што починаа со вера во Христос се неповратно загинати!</verse>
				<verse number="19">Ако ние се надеваме на Христос само за овој живот, тогаш ние сме најмизерни од сите луѓе на светот!</verse>
				<verse number="20">Но Христос воскресна од мртвите! Тој стана прв плод од големата жетва на сите што ќе бидат воскреснати од мртвите.</verse>
				<verse number="21">Како што смртта дојде на овој свет преку еден човек, Адам, така преку еден човек дојде и воскресението на мртвите, имено, преку Христос.</verse>
				<verse number="22">Како што сите умираме поради нашата поврзаност со Адам, така сите што се поврзани со Христос повторно ќе оживеат,</verse>
				<verse number="23">но според утврдениот ред. Прво воскресна Христос, а потоа, кога Тој ќе се врати, ќе воскреснат и Христовите следбеници.</verse>
				<verse number="24">Потем ќе дојде крајот. Христос ќе ги уништи сите зли владетели, власти и сили и ќе Му го предаде царувањето на Таткото Бог.</verse>
				<verse number="25">Зашто Христос ќе владее се додека не ги собори и згази сите Свои непријатели.</verse>
				<verse number="26">Последниот непријател што ќе биде уништен ќе биде смртта.</verse>
				<verse number="27">Кога Светото Писмо вели: „Се ќе покори под Своите стапала,“ јасно е дека тоа не Го вклучува Бога, зашто Бог е Тој што ќе покори се и ќе Му го потчини на Христос.</verse>
				<verse number="28">Кога се ќе биде под власта на Божјиот Син, тогаш Самиот Тој ќе Му се потчини на Бог, Кој претходно Нему Му потчини се. Така Бог целосно ќе владее над се.</verse>
				<verse number="29">Ако нема воскресение за мртвите, тогаш што сакаат да постигнат луѓето што се крштаваат заради нив? Зошто се крштаваат во името на мртвите, ако нема воскресение на мртвите!?</verse>
				<verse number="30">Зошто ние секој миг се изложуваме на опасности?</verse>
				<verse number="31">Зошто јас секојдневно се соочувам со смртта? Ви се колнам дека е така, ви се колнам во она со што многу се гордеам пред нашиот Господ Исус Христос, а тоа е што вие станавте христијани.</verse>
				<verse number="32">Ако во Ефес се борев со диви ѕверови надевајќи се само на она на што се надеваат обичните луѓе, каква корист ќе имам од тоа? Ако нема воскресение за мртвите, тогаш: „Да јадеме и да пиеме, зашто и онака наскоро ќе умреме!“</verse>
				<verse number="33">Не дозволувајте да ве залажат оние што така велат, зашто: „Лошото друштво го уништува добриот карактер!“</verse>
				<verse number="34">Вразумете се како што треба, и престанете да грешите! Простете што ќе ви го кажам ова, но треба да се засрамите, што некои од вас се уште не Го познаваат Бога!</verse>
				<verse number="35">Некој од вас ќе праша: „Како ќе воскреснат мртвите? Какви тела ќе имаат?“</verse>
				<verse number="36">Размислете разумно: кога сеете некое семе, тоа најпрво умира, а потоа од него израснува живо растение.</verse>
				<verse number="37">Она што го сеете е голо зрно пченица или нешто друго. Семето изгледа сосема различно од растението што подоцна ќе изникне.</verse>
				<verse number="38">На секое посејано семе Бог му дава тело какво што Тој сака. Секое си има свое сопствено тело.</verse>
				<verse number="39">А знаеме дека има разлики меѓу телата на луѓето, животните, птиците и рибите.</verse>
				<verse number="40">Постојат и небесни и земни тела, но славата на небесните тела е различна од убавината на земните тела.</verse>
				<verse number="41">Сјајот на Сонцето се разликува од сјајот на Месечината; поинаков е, пак, сјајот на ѕвездите, а и ѕвездите меѓусебно се разликуваат по својот сјај.</verse>
				<verse number="42">Слично ќе биде и со воскресението на мртвите. Се закопува распадливо тело, а ќе воскресне бесмртно тело.</verse>
				<verse number="43">Се погребува истоштено, грдо, слабо тело, а ќе воскресне славно и силно тело.</verse>
				<verse number="44">Се погребува материјално тело, а ќе воскресне духовно тело. Како што постои материјално тело, така постои и духовно тело.</verse>
				<verse number="45">Во Светото Писмо пишува: „Првиот човек, Адам, стана жива душа.“ А Христос, Кој може да биде наречен „Последниот Адам“, е Дух што дава живот.</verse>
				<verse number="46">Но прво доаѓа материјалното тело, а потоа духовното.</verse>
				<verse number="47">Првиот човек, Адам, беше создаден од земја, направен од земен прав. Вториот човек, Христос, потекнува од небото.</verse>
				<verse number="48">Какво што беше телото на Адам, такво е и телото на секој човек сега: тоа е тело создадено од земја. Но на небото ќе имаме тела како Христовото тело, бидејќи Христос потекнува од небото.</verse>
				<verse number="49">Како што сега личиме на Адам, на човекот направен од земен прав, така тогаш ќе личиме на Христос, на Човекот што потекнува од небото.</verse>
				<verse number="50">Драги мои, она што сакам да ви го кажам е дека телата од крв и месо не можат да го наследат Божјото царство. Тие се распадливи тела и како такви не можат да бидат жители на Божјото царство.</verse>
				<verse number="51">Ќе ви откријам една тајна: сите нема да доживееме физичка смрт, но сите ќе бидеме преобразени.</verse>
				<verse number="52">Тоа ќе се случи брзо, за еден миг на окото. Кога ќе се огласи последната труба, починатите Христови следбеници ќе бидат воскреснати во бесмртни тела, а ние што сме живи ќе бидеме преобразени исто така во бесмртни тела.</verse>
				<verse number="53">Неопходно е нашите распадливи тела да се преобразат во нераспадливи, и тоа што е смртно да се преобрази во бесмртно.</verse>
				<verse number="54">Кога нашите распадливи тела ќе се преобразат во нераспадливи, и смртното ќе стане бесмртно, тогаш ќе се исполни она што е напишано во Светото Писмо: “Смртта е уништена и победата е целосна!“</verse>
				<verse number="55">„О, смрт, каде е твојата победа? О, смрт, каде е твоето осило?“</verse>
				<verse number="56">Гревот е осилото на смртта, а силата на гревот почива врз одредбите на Божјиот Закон.</verse>
				<verse number="57">Но Бог ни даде победа над гревот и смртта преку нашиот Господ Исус Христос и треба да Му бидеме многу благодарни за тоа.</verse>
				<verse number="58">Затоа, драги пријатели христијани, бидете цврсти и непоколебливи, секогаш подготвени да го унапредувате делото Господово, свесни дека тоа што го работите за Господ нема да биде попусто.</verse>
			</chapter>
			<chapter number="16">
				<verse number="1">А сега нешто во врска со доброволните прилози за христијаните во Ерусалим. Она што им го кажав на црквите во Галатија важи и за вас.</verse>
				<verse number="2">Секој прв ден во неделата, секој од вас нека издвои на страна дел од она што го заработил и нека го чува кај себе, за да не собирате прилози дури кога јас ќе дојдам.</verse>
				<verse number="3">Кога ќе пристигнам, ќе испратиме луѓе што вие ги сметате за достојни да го однесат во Ерусалим она што вие со љубов ќе го подарите, а ќе составиме и пригодни писма.</verse>
				<verse number="4">Ако можам да појдам и јас, ќе отпатуваме заедно.</verse>
				<verse number="5">Ќе дојдам кај вас откако најпрво ќе ја посетам Македонија, зашто планирам да патувам преку Македонија.</verse>
				<verse number="6">Ќе останам кај вас извесно време, можеби и целата зима, а потоа ќе ме испратите на моето следно патување.</verse>
				<verse number="7">Не сакам да ве посетам сега, само на минување, туку сакам, ако Господ допушти, да останам кај вас извесно време.</verse>
				<verse number="8">Ќе останам во Ефес се до Духовден,</verse>
				<verse number="9">зашто за мене овде се отвори широко поле за работа и се надевам на успех, иако има и многумина што ми се противставуваат.</verse>
				<verse number="10">Ако дојде Тимотеј, погрижете се да му обезбедите спокоен престој кај вас, бидејќи и тој работи за Господ, како што работам и јас.</verse>
				<verse number="11">Никој да не го потценува, туку испратете го со мир, за да дојде кај мене, зашто јас и браќата го чекаме.</verse>
				<verse number="12">Во врска со братот Аполос, јас многу го молев да дојде кај вас, заедно со другите браќа христијани, но тој не сакаше да тргне кај вас сега. Ќе дојде тогаш кога ќе има можност.</verse>
				<verse number="13">Бидете постојано будни и непоколебливи во она што го верувате; бидете храбри и силни.</verse>
				<verse number="14">Се што работите нека биде со љубов.</verse>
				<verse number="15">Сега, драги мои, ве молам за семејството на Стефан, првиот христијанин во Ахаја, кој се стави во служба на верните.</verse>
				<verse number="16">Слушајте ги таквите водачи како него и оние што работат и се трудат со него.</verse>
				<verse number="17">Многу се радувам што Стефан, Фортунат и Ахаик дојдоа кај мене, зашто така ми се пополни празнината што ја чувствувам за вас.</verse>
				<verse number="18">Тие ни донесоа утеха и поттик и мене и вам. Таквите луѓе заслужуваат посебно признание.</verse>
				<verse number="19">Ве поздравуваат црквите од покраината Азија. Акила и Приска, заедно со оние што се собираат во нивниот дом, од се срце ве поздравуваат.</verse>
				<verse number="20">Ве поздравуваат сите христијани. Поздравете се најсрдечно еден со друг.</verse>
				<verse number="21">Со своја рака ви пишувам: поздрави од мене, Павле.</verse>
				<verse number="22">Проклет нека биде оној што нема љубов спрема Господ! Мараната (Дојди Господе!)!</verse>
				<verse number="23">Господ Исус нека ви биде благонаклонет.</verse>
				<verse number="24">Ве сакам сите што сте следбеници на Исус Христос. (Амин.)</verse>
			</chapter>
		</book>
		<book number="47">
			<chapter number="1">
				<verse number="1">Од Павле, наименуван од Бог да Му биде апостол на Исус Христос, и од нашиот драг брат Тимотеј, до Божјата црква во градот Коринт и до сите христијани во цела Ахаја.</verse>
				<verse number="2">Ви посакувам Бог, нашиот небесен Татко, и Господ Исус Христос да ви бидат благонаклонети и да ви дадат мир.</verse>
				<verse number="3">Благословен нека е Бог, Кој е и Татко на нашиот Господ Исус Христос, Татко на милосрдието и Бог од Кој ни доаѓа секоја утеха!</verse>
				<verse number="4">Во секоја наша невола не утешува, за да можеме и ние да ги утешуваме другите што се во некаква невола, со истата утеха со која Бог нас не утешува.</verse>
				<verse number="5">Колку повеќе страдаме за Христос, толку повеќе Бог ќе не опсипе со утеха преку Христос.</verse>
				<verse number="6">Кога ние страдаме, тоа е за ваше добро и за ваше спасение, зашто кога Бог ќе не утеши нас, тоа и за вас ќе претставува охрабрување и така ќе бидете поподготвени трпеливо да поминете низ истите страдања низ кои ние сега минуваме.</verse>
				<verse number="7">Имаме цврста верба во вас, иако знаеме дека сега минувате низ страдања низ кои и ние сме минувале, но ќе бидете утешени на истиот начин на кој и ние бевме утешени.</verse>
				<verse number="8">Сметам, драги пријатели христијани, дека треба да знаете за страдањата низ кои ние поминавме во покраината Азија. Тие беа толку тешки и неподносливи, што загубивме секаква надеж дека ќе останеме живи.</verse>
				<verse number="9">Помисливме дека ќе умреме и престанавме да се потпираме на сопствените сили. Му се препуштивме на Бог, Кој и мртви може да воскресне.</verse>
				<verse number="10">Тој не избави од сигурна смрт и пак ќе не избавува. На Него се надеваме и знаеме дека ќе продолжи да не избавува.</verse>
				<verse number="11">Вие ни помагате со тоа што се молите за нас. Кога тие многубројни молитви ќе бидат одговорени и Бог ќе ни ја покаже својата дарежлива благонаклоност, многу луѓе ќе Му бидат благодарни.</verse>
				<verse number="12">Ние можеме да бидеме горди на нашата чиста совест. Спрема сите луѓе, а посебно спрема вас, бевме отворени и искрени, онака како што Бог не учи. Не постапувавме онака како што телесен човек би сметал дека е мудро, туку не водеше Бог, Кој ни беше благонаклонет.</verse>
				<verse number="13">Моите писма се јасни. Нема ништо неразбирливо, или скриено меѓу редови. Се надевам дека еден ден се ќе ви биде јасно,</verse>
				<verse number="14">иако сега само делумно ви е јасно. Така, на денот кога нашиот Господ Исус ќе се врати, вие ќе се гордеете со нас, а ние со вас.</verse>
				<verse number="15">Со таа увереност имав намера да дојдам прво кај вас, и дури двапати да ви бидам полезен:</verse>
				<verse number="16">еднаш да ве посетам на одење накај Македонија, а потоа на враќање од Македонија повторно да свратам кај вас и оттаму вие да ме испратите за Јудеја.</verse>
				<verse number="17">Се надевам дека нема да ме обвините оти не си стојам на зборот и дека се однесувам како световните луѓе кои кога велат „да“ всушност мислат „не“.</verse>
				<verse number="18">Бог ми е сведок дека нашето „да“ не е двосмислено, па да значи и „не“,</verse>
				<verse number="19">затоа што Божјиот Син, Исус Христос, за Кого ви проповедавме јас, Силван и Тимотеј, не зборуваше двосмислено, туку она што ќе го кажеше секогаш беше и остануваше така како што е кажано.</verse>
				<verse number="20">Сите Божји ветувања се исполнети во Него. Затоа, кога на Бог Му оддаваме слава преку Исус велиме „Амин“.</verse>
				<verse number="21">Бог е Тој што и вам и нам ни дава сили да стоиме цврсто на страната на Христос. Тој не одбра,</verse>
				<verse number="22">го стави Својот печат врз нас и Го всели во нашите срца Својот Дух како потврда дека сме Негови.</verse>
				<verse number="23">Бог ми е сведок дека причината за моето недоаѓање во Коринт беше со цел да ве поштедам од укорување.</verse>
				<verse number="24">Ние не сме ви господари што ќе ви кажуваат како треба, а како не треба да верувате. Сакаме само да соработуваме со вас, за да бидете исполнети со радост, зашто вие во верата сте непоколебливи.</verse>
			</chapter>
			<chapter number="2">
				<verse number="1">Решив да не ве нажалам со уште една болна посета.</verse>
				<verse number="2">Ако јас вас ве натажам, кој мене ќе ме развесели? Зар тие кои штотуку сум ги натажил?</verse>
				<verse number="3">Затоа така ви напишав во моето претходно писмо, та кога ќе дојдам да не ме нажалат оние кои одвај чекам да ме зарадуваат. Уверен сум дека знаете оти кога сте среќни вие, среќен сум и јас.</verse>
				<verse number="4">Колку тешко ми беше да ви го напишам претходното писмо! Ви пишував длабоко нажален, со болка во срцето и со солзи во очите. Не сакав да ве повредам. Сакав само да сфатите колку е голема мојата љубов спрема вас.</verse>
				<verse number="5">Не претерувам ако речам дека човекот што ја направи целава оваа невола повеќе ве нажали сите вас, отколку мене.</verse>
				<verse number="6">Но повеќето од вас се усогласивте по ова прашање и казната што му ја изрековте е доволна.</verse>
				<verse number="7">Сега треба да му простите и да го утешите, за да не биде толку повреден што нема да биде во состојба духовно да се врати и да закрепне.</verse>
				<verse number="8">Затоа, ве молам, покажете му на тој човек дека се уште го сакате!</verse>
				<verse number="9">Ви го пишувам ова бидејќи сакам да ве проверам и да видам дали сте подготвени да се придржувате до сите мои упатства.</verse>
				<verse number="10">А на тој на кого вие ќе му простите, му простувам и јас. А тоа што јас веќе сум простил, ако воопшто сум имал нешто за простување, тоа е за ваша полза пред Христос.</verse>
				<verse number="11">Ако не постапуваме така, Сатаната ќе не надмудри, а знаеме какви се неговите намери!</verse>
				<verse number="12">Кога пристигнав во Троада за да ја проповедам Радосната вест за Христос, видов како Господ пред мене отвора ново поле за работа.</verse>
				<verse number="13">Но немав душевен мир, бидејќи мојот драг пријател Тит не се беше вратил откај вас. Затоа, се збогував со луѓето во Троада и заминав за Македонија, за таму да се сретнам со Тит.</verse>
				<verse number="14">Но, благодарни сме Му на Бог, Кој, на чело со Христос, секогаш не води во победа. Преку нас Тој насекаде ја шири вистината за Христос, како што се шири миризливоста од пријатен мирис.</verse>
				<verse number="15">За Бог ние сме како пријатен мирис што го приближува Христос кон сите: и кон оние што Го прифаќаат и се спасуваат, и кон оние што Го одбиваат и пропаѓаат.</verse>
				<verse number="16">За жал, на оние што Го одбиваат Христос, овој мирис ќе им биде смртна пресуда. На оние, пак, што Го прифаќаат Христос, ние сме им како најпријатен мирис што им носи вечен живот. Кој е способен да извршува ваква служба?</verse>
				<verse number="17">Ние не сме трговци - а такви ги има многу - што се обидуваат да заработат пари од проповедање на Божјото Слово! Ние проповедаме за Христос искрено, како што Бог сака. Нас Бог не испрати и Тој не надгледува.</verse>
			</chapter>
			<chapter number="3">
				<verse number="1">Можеби ова ви звучи како самите да се препорачуваме? Дали нам ни се потребни, како што им се потребни на некои, писмени препораки за да проповедаме кај вас, или пак препораки од вас?</verse>
				<verse number="2">Вие сте нашата препорака, запишана во нашите срца, која сите луѓе можат да ја видат и прочитаат.</verse>
				<verse number="3">Очигледно е дека вие сте препораката што ја имаме, која преку нашиот труд е напишана од Христос, не со мастило, туку со Духот на Живиот Бог; не врз камени плочи, туку врз човечки срца.</verse>
				<verse number="4">Уверени сме во ова затоа што, преку Христос, имаме доверба во Бог.</verse>
				<verse number="5">Нема ништо во нас што би ни дало за право да тврдиме дека сме способни да направиме нешто од трајна вредност. Нашата способност доаѓа од Бог.</verse>
				<verse number="6">Тој не оспособи да го претставуваме Неговиот Нов завет. Тоа не е Завет од пишани закони, туку од Светиот Дух. Стариот начин, преку пишаниот закон, води кон смрт, а новиот начин, преку Светиот Дух, дава живот.</verse>
				<verse number="7">Мојсеевиот Закон беше врежан само на камени плочи, па сепак беше даден со таков блесок што луѓето не можеа да гледаат во лицето на Мојсеј, иако сјајот што тој го имаше полека бледнееше. Ако тој Закон што води во смрт беше даден на така величествен начин,</verse>
				<verse number="8">колку повеличествено ќе биде дејствувањето на Светиот Дух!?</verse>
				<verse number="9">Ако Стариот завет што доведе до осуда на сите луѓе беше толку величествен, тогаш колку повеличествен ќе биде Новиот завет што ни овозможува да се стекнеме со праведност пред Бог!</verse>
				<verse number="10">Токму поради тоа што новото е далеку повеличествено, старото го загуби својот сјај!</verse>
				<verse number="11">Ако Стариот завет, кој веќе е надминат, беше величествен, тогаш колку повеличествен ќе биде Новиот завет, чија слава ќе трае вечно!?</verse>
				<verse number="12">Токму поради тоа што имаме таква прекрасна надеж, можеме толку смело да настапуваме.</verse>
				<verse number="13">Ние не сме како Мојсеј, кој ставаше превез врз лицето, за да не забележат луѓето дека сјајот на неговото лице бледнее и исчезнува.</verse>
				<verse number="14">Но умовите им закоравеа, па и ден-денес, кога го читаат Стариот завет, превез им ги покрива умовите и тие не можат да ја согледаат вистината. Тој превез се отстранува само кога човек ќе поверува во Христос.</verse>
				<verse number="15">Да, дури и денес, кога ги читаат Мојсеевите книги, превез им ги покрива срцата и тие не разбираат.</verse>
				<verse number="16">Но кога човек ќе се сврти кон Господ, превезот се отстранува.</verse>
				<verse number="17">Господ е во единство со Духот и каде што е присутен Господовиот Дух, Тој донесува слобода.</verse>
				<verse number="18">Сите ние, пред чии лица нема превез, сме одраз на славата Господова, како во огледало. Со помош на Господовиот Дух доживуваме преобразба и стануваме се послични на нашиот славен Господ.</verse>
			</chapter>
			<chapter number="4">
				<verse number="1">Затоа сега, кога како израз на Божјата милост ја добивме оваа служба, ние не се обесхрабруваме.</verse>
				<verse number="2">Се откажавме од сите подмолни и срамни работи. Не се служиме со итрини и не го извртуваме Божјиот збор, туку јасно, пред Бог, му ја откриваме вистината на секој човек, оставајќи му ја одлуката на неговата совест.</verse>
				<verse number="3">Ако Радосната вест што ние ја проповедаме е скриена од некого, тоа е јасен знак дека тој се определил за пропаст.</verse>
				<verse number="4">Но на таквите Сатаната, богот на овој зол свет, им го заслепил разумот и тие не можат да го видат прекрасниот сјај на Радосната вест што ни доаѓа од преславниот Христос, Кој, како слика, точно Го одразува самиот Бог.</verse>
				<verse number="5">Ние не се истакнуваме себеси, туку проповедаме дека Исус Христос е Господ, а ние сме ви на услуга, заради Исус.</verse>
				<verse number="6">Зашто Бог, Кој рече: „Нека се појави светло во темнината!“, Тој ги просветли и нашите срца, за да согледаме дека Неговата слава се одразува во ликот на Исус Христос.</verse>
				<verse number="7">Но ова скапоцено богатство го носиме во обични земјани садови, односно во нашите смртни тела. Така на сите им е јасно дека оваа величествена сила доаѓа од Бог, а не од нас.</verse>
				<verse number="8">Од сите страни сме притиснати, но не сме поразени. Понекогаш сме збунети, но не сме без надеж.</verse>
				<verse number="9">Прогонувани сме, но Бог не не оставил. Не соборуваат наземи, но не сме уништени.</verse>
				<verse number="10">Преку страдањата на овие наши тела, ние постојано учествуваме во смртните страдања на Исус, за да се види и Неговиот живот во нашите тела.</verse>
				<verse number="11">Живееме под постојани закани дека ќе не убијат поради тоа што проповедаме за Исус, за да може Исусовиот живот да се пресликува во нашите смртни тела.</verse>
				<verse number="12">И така, додека смртта си ја покажува силата против нас, вечниот живот ја покажува својата сила во вас.</verse>
				<verse number="13">Ние ќе продолжиме да проповедаме, бидејќи и ние ја имаме истата вера што ја имал псалмистот кога рекол: „Верував во Бог и затоа зборував.“</verse>
				<verse number="14">Знаеме дека истиот оној Бог, Кој Го воскресна Господ Исус, и нас ќе не воскресне. Потоа, и нас и вас, заедно со Исус, ќе не доведе кај Себе.</verse>
				<verse number="15">Сето ова е за ваша полза. Така се повеќе и повеќе луѓе ќе дознаваат дека Бог дарежливо им е благонаклонет и ќе Му искажуваат благодарност, а Бог се повеќе ќе се прославува.</verse>
				<verse number="16">Затоа ние не се обесхрабруваме. Иако нашите тела постепено пропаѓаат, духот во нас секојдневно се обновува.</verse>
				<verse number="17">Овие мали и привремени тешкотии низ кои минуваме ќе ни донесат неизмерна слава што ќе трае вечно.</verse>
				<verse number="18">Затоа ние не се сосредоточуваме на она што сега се гледа, туку на придобивките што допрва ќе се видат. Зашто се што е сега видливо е привремено, а тоа што еден ден ќе го видиме е вечно.</verse>
			</chapter>
			<chapter number="5">
				<verse number="1">Знаеме дека кога ќе пропадне овој ,шатор‘ во кој сега живееме, односно, нашето овоземно тело, не очекуваат на небото вечни домови направени од Бог, а не од човечка рака.</verse>
				<verse number="2">Во нашите сегашни тела офкаме и копнееме по денот кога како нова облека ќе ги облечеме нашите небесни тела,</verse>
				<verse number="3">зашто ние нема да бидеме голи духови, без тела, туку ќе ги облечеме нашите нови, небесни тела.</verse>
				<verse number="4">Додека живееме во овој овоземен шатор, односно во нашите смртни тела, офкаме бидејќи имаме мака. Но ние не копнееме по тоа да умреме и да останеме без тела, туку со нетрпение чекаме да се преселиме во нашите нови тела, па вечниот живот да го проголта ова смртно тело.</verse>
				<verse number="5">Бог не подготви за тоа и ни Го даде Светиот Дух како гаранција дека тоа навистина ќе се случи.</verse>
				<verse number="6">Затоа ние секогаш сме смели, и покрај тоа што се додека сме во ова овоземно тело, ние не сме дома, кај Господ.</verse>
				<verse number="7">Верата е она што не движи напред, а не тоа што сега го гледаме.</verse>
				<verse number="8">Храбри сме, бидејќи повеќе сакаме да се иселиме од ова наше овоземно тело и да си одиме дома, кај Господ.</verse>
				<verse number="9">Затоа, било да сме дома кај Господ, или да сме овде, сакаме да го работиме тоа што Нему Му е по волја.</verse>
				<verse number="10">Секој од нас ќе треба да се појави пред Христовиот суд, за да го прими она што го заслужил со своите добри или лоши постапки додека бил во овоземното тело.</verse>
				<verse number="11">Ние имаме страхопочит спрема Господ, и затоа со сите сили се обидуваме да им всадиме вера и на другите луѓе. Бог знае дека сме искрени, а се надевам дека длабоко во себе и вие знаете какви луѓе сме.</verse>
				<verse number="12">Не, не ни е намерата да ви се наметнуваме, туку да ви дадеме аргументи за да се гордеете со нас, и да можете да им одговорите на оние што се фалат со својата надворешност, а не со внатрешни квалитети.</verse>
				<verse number="13">Ако ви изгледаме надвор од себе, тоа е за да Му донесеме слава на Бог. Ако, пак, разумот не води, тоа е за ваша полза.</verse>
				<verse number="14">Што и да работиме, тоа е затоа што не раководи љубовта на Христос. Како што веруваме дека Христос умре за сите луѓе, така веруваме и дека сите ние умревме за стариот начин на живот што го живеевме.</verse>
				<verse number="15">Тој умре за сите нас и затоа тие што го прифаќаат од Него подарениот живот, нема веќе да живеат за да си угодуваат самите на себе, туку ќе живеат за да Му угодат на Христос, Кој умре и воскресна за нив.</verse>
				<verse number="16">Затоа, ние веќе никого не вреднуваме според телесните постигнувања. Ако порано така гледавме на Христос сега веќе не гледаме така.</verse>
				<verse number="17">Тоа значи дека кога некој ќе стане христијанин, тој е веќе нова личност. Не е веќе ист како порано, зашто со стариот живот е веќе завршено. Започнува нов живот!</verse>
				<verse number="18">Тој нов живот доаѓа од Бог, Кој, преку Христос, не помири со Себе и ни ја довери задачата да им објаснуваме на луѓето како и тие да се помират со Него.</verse>
				<verse number="19">Нашата порака е дека Бог беше во Христос и му понуди помирување на целиот свет со Себе, готов да им ги прости гревовите на луѓето. Таа порака, која објаснува како можеме да се помириме со Бог, ни ја довери нам, за да им ја проповедаме на сите луѓе.</verse>
				<verse number="20">Ние сме амбасадори на Христос, и преку нас Бог ви говори. Во името на Христос, ве молиме: помирете се со Бог!</verse>
				<verse number="21">Бог Го даде Христос, Кој немаше никаков грев, да биде жртва за нашиот грев, та преку Него ние да се здобиеме со Божја праведност.</verse>
			</chapter>
			<chapter number="6">
				<verse number="1">Ние, во улога на Божји соработници, ве молиме да не ја пропуштите Божјата милосрдна благонаклоност спрема вас,</verse>
				<verse number="2">зашто Бог вели: „Повикај Ме во вистинскиот час и Јас ќе ти ја услишам молитвата; побарај Ме во денот кога ти нудам спасение и Јас ќе ти помогнам!“ Сега е вистинскиот час! Денес е денот кога Бог ти нуди спасение!</verse>
				<verse number="3">Не даваме повод нашето поведение некого да поколеба да поверува во Господ, затоа се трудиме нашата работа да биде беспрекорна.</verse>
				<verse number="4">Во се се однесуваме како Божји службеници, стрпливо поднесувајќи ги сите напади, страдања и тешкотии.</verse>
				<verse number="5">Не тепаат, не ставаат в затвор, креваат бунтови против нас, а ние работиме, минуваме бессони ноќи и гладуваме.</verse>
				<verse number="6">Се докажуваме преку нашата чистота, знаење, стрпливост, љубезност, преку силата на Светиот Дух и преку нашата искрена љубов.</verse>
				<verse number="7">Верно ја проповедаме вистината. Божјата сила работи во нас. Праведноста е нашето оружје и за напад и за одбрана.</verse>
				<verse number="8">Му служиме на Бог без разлика дали луѓето не почитуваат, или не презираат, дали имаат добро или лошо мислење за нас. Ние сме чесни, но тие не нарекуваат измамници.</verse>
				<verse number="9">Сите знаат за нас, а се однесуваат спрема нас како да не не познаваат. Соочени со смртни закани, а сепак, ете, живи сме. Казнувани сме, но не сме убиени.</verse>
				<verse number="10">Се обидуваат да не растажат, но ние сепак сме радосни. Сиромашни сме, но на многумина им дадовме духовно богатство. Немаме ништо, а сепак поседуваме се.</verse>
				<verse number="11">Драги наши пријатели во Коринт, ние искрено ви проговоривме, широко ги отворивме нашите срца.</verse>
				<verse number="12">Не сме ние затворени спрема вас, туку вие сте затворени спрема нас.</verse>
				<verse number="13">Како на свои деца ви велам: отворете ги и вие вашите срца спрема нас!</verse>
				<verse number="14">Немојте да се здружувате со неверници! Како може праведен и неправеден да работат заедно? Како може светлината и темнината да живеат заедно?</verse>
				<verse number="15">Може ли да има слога меѓу Христос и Ѓаволот? Каква заедница може да има еден христијанин со безверник?</verse>
				<verse number="16">Треба ли во Божјиот храм да ставате и идоли? Ние сме храмови на Живиот Бог. Како што Самиот Тој вели за Своите следбеници: „Ќе живеам во нив, ќе се движам меѓу нив; Јас ќе бидам нивни Бог, а тие Мој народ.“</verse>
				<verse number="17">„,Затоа, напуштете ги оние што не Му припаѓаат на Бог, одвојте се од нив,‘ - вели Господ. ,Не мешајте се со она што е нечисто и Јас ќе ве прифатам.‘“</verse>
				<verse number="18">„,Ќе ви бидам Татко, а вие ќе бидете Мои синови и ќерки,‘ - вели Семоќниот Господ.“</verse>
			</chapter>
			<chapter number="7">
				<verse number="1">Драги пријатели, сега кога ги знаеме сите овие ветувања, да се исчистиме од се што може да ги оскверни нашето тело или дух. Да се трудиме, од страхопочит спрема Бог, да стануваме телесно и духовно се почисти, до совршенство.</verse>
				<verse number="2">Направете повеќе место за нас во вашите срца! Ние никого не сме онеправдале, никого не сме завеле, никого не сме измамиле и искористиле.</verse>
				<verse number="3">Не го велам ова за да ве обвинувам. Вие сте ни толку прираснати за срце што сме готови со вас да го делиме и животот и смртта.</verse>
				<verse number="4">Имам голема доверба во вас. Се гордеам со вас и навистина сте големо охрабрување за мене. И покрај сите наши тешкотии, мојата радост не знае за граници.</verse>
				<verse number="5">Откако дојдовме во Македонија, немаме мир. Се соочуваме со неволи од сите страни: однадвор напади, однатре стравови.</verse>
				<verse number="6">Но Бог, Кој ги охрабрува потиштените, со доаѓањето на Тит ни ја врати храброста.</verse>
				<verse number="7">Охрабрување за нас беше не само неговото доаѓање, туку и тоа што тој ни го пренесе за вас: како вие него сте го охрабриле, колку сте биле желни да ме видите, колку тагувате и колку ревносно сте приврзани за мене. Тоа уште повеќе ме зарадува.</verse>
				<verse number="8">Дури и ако сум ве нажалил со претходното писмо што ви го пратив, не се каам што го сторив тоа. Извесно време ми беше жал, зашто тоа писмо привремено ве натажи</verse>
				<verse number="9">но сега се радувам, не затоа што ве нажалив, туку затоа што тоа ве доведе до покајување. Таа жалост ви е од Бог. Ние со ништо не сакавме да ве повредиме.</verse>
				<verse number="10">Бог може да ја употреби жалоста во нашите животи за да ни помогне да се оттргнеме од гревот и да бараме спасение. Ако сте доживеале таква жалост, не треба да ви биде криво. Опасна е жалоста што не води кон покајание, бидејќи таа води во смрт.</verse>
				<verse number="11">Видете колку позитивно се одрази на вас таа жалост од Бога! Ве направи многу поотворени и поревносни да покажете дека не сте виновни. Каква огорченост, каква тревога, каква желба, грижа и решителност да се казни прекршителот! Со сето ова покажавте дека во однос на таа работа вие сте чисти.</verse>
				<verse number="12">Зашто, кога ви го напишав тоа писмо, не ми беше намерата да го обвинам оној што направил прекршок, ниту да го бранам оној што бил онеправдан. Ви напишав за да ви покаже Бог колку сте приврзани кон нас.</verse>
				<verse number="13">Тоа навистина не охрабри. Не само што ова не охрабри, туку уште повеќе не зарадува тоа што Тит се врати радосен. Сте му покажале дека нема причина да биде загрижен.</verse>
				<verse number="14">Сето она за што сум ве фалел пред него се потврди како вистина и не ме посрамивте. Секогаш сум ја зборувал вистината за вас, па така и тоа што ве фалев пред Тит се потврди дека е вистина.</verse>
				<verse number="15">Кога Тит видел колку сте вие послушни, со колкава страхопочит и трепет во срцето сте го пречекале, тој уште повеќе ве засака.</verse>
				<verse number="16">Многу сум радосен што можам да имам целосна доверба во вас.</verse>
			</chapter>
			<chapter number="8">
				<verse number="1">Драги пријатели христијани во Коринт, сакаме да ве известиме за Божјата милосрдна благонаклоност кон црквите во Македонија.</verse>
				<verse number="2">Тие поминаа низ големи искушенија и низ многу неволи, но нивната радост е толку голема што, и покрај нивната голема сиромаштија, тие се многу дарежливи.</verse>
				<verse number="3">Јас сум сведок дека тие дадоа толку доброволни прилози колку што им се можностите, па и повеќе.</verse>
				<verse number="4">Многу не молеа да им дадеме можност и тие да се вклучат во собирањето доброволни прилози за помош на христијаните во Ерусалим.</verse>
				<verse number="5">Направија повеќе отколку што очекувавме. Прво самите себе Му се предадоа на Господ, а потоа ни се предадоа и нам, следејќи ја Божјата волја.</verse>
				<verse number="6">Затоа го замоливме Тит, кој од порано ја започна оваа служба на милосрдие меѓу вас, да се врати кај вас и да ја доврши.</verse>
				<verse number="7">Како што вие во многу нешта се истакнувате и имате: вера, проповедници, знаење, сериозен однос, љубов спрема нас, така погрижете се и вашата милосрдна дарежливост да не заостане.</verse>
				<verse number="8">Ова не е наредба, туку, гледајќи ја ревноста со која другите и пристапуваат на оваа задача, сакам да проверам колку е искрена вашата љубов.</verse>
				<verse number="9">Вие знаете каков милосрден дар ни даде нашиот Господ Исус Христос! Иако беше богат, заради вас Тој стана сиромашен, та преку Неговата сиромаштија вие да станете богати.</verse>
				<verse number="10">Пред една година вие први почнавте да давате прилози и го правевте тоа од се срце. Затоа ви препорачувам сега да го довршите тоа дело; тоа ќе биде добро и за вас.</verse>
				<verse number="11">Довршете ја оваа работа со истата ревност со која и ја започнавте. Дајте толку колку што можете.</verse>
				<verse number="12">Ако постои добра волја, таа се цени според можностите на секој дародавател. Никој не очекува да дадете нешто што немате.</verse>
				<verse number="13">Не велам давајќи за другите, вие да западнете во невола, туку повикувам на еднаквост.</verse>
				<verse number="14">Сега, кога вие имате во изобилие, треба да им помогнете на оние што се во немаштија, па кога тие ќе имаат во изобилие, а вие ќе бидете во скудност, тие вам да ви помогнат, па така да постои еднаквост меѓу нас.</verse>
				<verse number="15">Сетете се што пишува во Светото Писмо: „На оној што собра многу ништо не му преостана, а на оној што собра малку, сепак, му достаса.“</verse>
				<verse number="16">Му благодарам на Бог што во срцето на Тит ја стави истата грижа што јас ја чувствувам за вас.</verse>
				<verse number="17">Тој, не само што ја прифати нашата молба да дојде кај вас, туку одвај чекаше што побрзо да тргне на пат!</verse>
				<verse number="18">Со него ви испраќаме уште еден наш брат кој е проповедник на Радосната вест, и ужива голема почит меѓу сите цркви.</verse>
				<verse number="19">Освен тоа, тој е одбран од црквите да патува со нас кога ќе ги носиме доброволните прилози во Ерусалим. Тоа дело е за слава на Господ и ја покажува нашата готовност да помогнеме.</verse>
				<verse number="20">Ќе патуваме заедно, за да не му дадеме никому повод да не озборува дека сомнително располагаме со овие вредни дарови,</verse>
				<verse number="21">зашто сакаме да бидеме чесни не само пред Господ, туку и пред луѓето.</verse>
				<verse number="22">Со нив ви испраќаме и еден наш брат чија искреност повеќепати сме ја провериле во многу работи. Тој сега уште повеќе сака да помогне, зашто има голема доверба во вас.</verse>
				<verse number="23">Ако некој се распрашува за Тит, кажете му дека тој е мој другар и соработник во мојата служба меѓу вас. Што се однесува до браќата што ќе го придружуваат, тие се претставници на црквите. Тие се прекрасен пример како треба да се работи за слава на Христос.</verse>
				<verse number="24">Покажете љубов спрема нив, за да видат црквите дека ние со право се гордееме со вас.</verse>
			</chapter>
			<chapter number="9">
				<verse number="1">Излишно е да ви пишувам дека треба да собираме помош за христијаните во Ерусалим.</verse>
				<verse number="2">Знам дека вие сте готови да помогнете. Со гордост им зборував на христијаните во Македонија дека вие, христијаните од Ахаја, уште од лани бевте подготвени да дадете доброволни прилози. Токму вашата ревност ги поттикна и нив.</verse>
				<verse number="3">Затоа сега бидете подготвени, зашто ги испраќам браќата кај вас; да не испадне дека напразно сме ве фалеле!</verse>
				<verse number="4">Можеби ќе дојдат со мене и неколку Македонци. Ако видат дека вие не сте подготвени, јас би се засрамил, затоа што изразив голема доверба спрема вас. Вие уште повеќе би се засрамиле.</verse>
				<verse number="5">Значи сметав дека е неопходно да ги замолам браќата да дојдат кај вас пред јас да дојдам, и да ги соберат прилозите што вие уште отпорано ги ветивте. Така тоа нема да биде изнуден прилог, туку великодушен подарок од вас.</verse>
				<verse number="6">Едно сакам да ви припомнам: кој скржаво сее, скржаво и ќе жнее; кој штедро сее, штедро и ќе жнее!</verse>
				<verse number="7">Секој нека даде онолку колку што самиот ќе реши, без да му биде жал или сосила да се принудува. Бог ги сака оние што даваат со радост.</verse>
				<verse number="8">А Бог може толку изобилно да ве благослови, така што секогаш ќе имате доволно од се што ви треба, па од изобилието ќе можете да правите разновидни добри дела.</verse>
				<verse number="9">Како што е напишано во Светото Писмо: „Дарежливиот човек на сиромасите штедро им дава, праведноста негова ќе се памти довека!“</verse>
				<verse number="10">Бог, Кој обезбедува семе за сеидба, ќе обезбеди и леб за прехрана. А така ќе ви создаде и многубројни можности да сеете добри дела, па плодовите од вашата праведност ќе бидат обилни.</verse>
				<verse number="11">Ќе ве направи богати во се, така што уште поштедро ќе можете да давате. Кога ќе им ги однесеме вашите дарови на оние што се во скудност тоа ќе ги поттикне од се срце да Му се заблагодарат на Бог.</verse>
				<verse number="12">Зашто, извршувањето на оваа служба, освен што ќе им ги исполни потребите на христијаните во Ерусалим, во исто време ќе поттикне изливи на благодарност спрема Бог.</verse>
				<verse number="13">Значи, тие ќе Му оддадат слава на Бог благодарение на тоа што вие на дело се докажавте во оваа служба. Тоа ќе им биде доказ дека вие навистина живеете според принципите на Радосната вест од Христос, која вие ја исповедате и поради која толку штедро давате и за нив и за сите.</verse>
				<verse number="14">Тие со голема љубов ќе се молат за вас, затоа што Бог токму преку вас им покажа колку милосрдно им е благонаклонет.</verse>
				<verse number="15">А сите ние сме Му благодарни на Бог за Неговиот дар што со зборови не може да се искаже. Павле зборува за овластувањата што ги има од Бог</verse>
			</chapter>
			<chapter number="10">
				<verse number="1">Сега јас, Павле, лично ве молам со кроткост и љубезност какви што би покажал Христос, да ме послушате, иако некои од вас зборувале дека сум бил строг, кога сум далеку од вас, а малодушен кога сум кај вас.</verse>
				<verse number="2">Не би сакал да бидам принуден да покажам строгост спрема оние што тврдат дека нас не водат телесни мотиви.</verse>
				<verse number="3">Ние сме од крв и месо, ама не војуваме со телесни, световни методи.</verse>
				<verse number="4">Не сме вооружени со човечки оружја, туку со моќните Божји оружја. Со нив ги уриваме сатанските упоришта</verse>
				<verse number="5">и ги соборуваме сите зли мудрувања и се друго што ги попречува луѓето да Го запознаат Бога. Ја поразуваме секоја бунтовна човечка мисла и ја учиме да Му биде послушна на Христос.</verse>
				<verse number="6">Ние сме готови да ги казниме оние што не се послушни во се, но дури откако вие ќе покажете дека сте целосно послушни.</verse>
				<verse number="7">Многу површно гледате на работите! Треба да ви биде јасно дека и ние Му припаѓаме на Христос исто толку колку што за себе го тврдат тоа оние што гордо изјавуваат дека се Христови!</verse>
				<verse number="8">Дури и ако претерано сум го истакнувал авторитетот што Господ ни го даде, јас од тоа не се срамам, бидејќи тоа било за да ве изградуваме, а не да ве уриваме.</verse>
				<verse number="9">Не сакам да звучи како да се обидувам да ве заплашам со моите писма.</verse>
				<verse number="10">Слушам дека некои велат за мене: „Неговите писма се сериозни и строги, но кога е овде кај нас, тој е слаб и неговите говори се безвредни!“</verse>
				<verse number="11">На таквите луѓе им порачуваме дека онакви какви што сме на зборови, во нашите писма, сега кога не сме кај вас, исти такви ќе бидеме и на дела, кога ќе дојдеме кај вас!</verse>
				<verse number="12">Ние не се ни осмелуваме да се изедначуваме или споредуваме со оние што имаат толку високо мислење за себе. Тие постапуваат неразумно, зашто се вреднуваат себеси со свои мерки па испаѓа дека се споредуваат сами со себе!</verse>
				<verse number="13">А ние не сакаме да се фалиме без мера, туку исклучиво според мерката што ни ја даде Бог, а таа мерка е да допреме до сите луѓе, па и до вас.</verse>
				<verse number="14">Ние не го протегаме своето дејствување на места кои не сме ги досегнале; всушност, ние први стигнавме до вас, проповедајќи ви ја Радосната вест од Христос.</verse>
				<verse number="15">Така, ние не се фалиме со плодови околу кои други се труделе, туку се надеваме дека вашата вера ќе зајакне, па да можеме и да ја прошириме својата работа во вашиот крај,</verse>
				<verse number="16">а потоа да ја проповедаме Радосната вест и на други места, подалеку од вас, каде што никој претходно не проповедал. Така нема да може да ни се приговори дека се фалиме со резултати што некој друг ги постигнал.</verse>
				<verse number="17">Но, Светото Писмо вели: „Ако некој се фали, нека се фали со она што Господ го прави!“</verse>
				<verse number="18">Зашто кога некој сам себеси се фали, тоа не е вистинска препорака. А кога Господ некого ќе пофали, таквиот навистина е достоен.</verse>
			</chapter>
			<chapter number="11">
				<verse number="1">Се надевам дека ќе ме истрпите, дури и ако не зборувам мошне мудро. Ве молам, истрпете ме!</verse>
				<verse number="2">Љубоморен сум на вас, онака како што е љубоморен и Бог! Ве ?свршив‘ за еден Свршеник, за Христос, за да ве доведам кај Него чисти како девица,</verse>
				<verse number="3">но се плашам вашите умови да не бидат заведени и да не отстапите од вашата целосна и чиста посветеност на Христос. Се плашам да не бидете измамени онака како што змијата со итрина ја измами Ева.</verse>
				<verse number="4">Ние ви проповедаме за Исус, и вие го примивте Светиот Дух и ја прифативте Радосната вест. Но сега дозволувате да ви проповедаат за некаков друг Исус, за примање на некаков друг дух и за прифаќање на некаква друга порака!</verse>
				<verse number="5">Јас не се сметам за помалку вреден од тие ?супер апостоли‘.</verse>
				<verse number="6">Ако и не сум толку вешт говорник, моето знаење не е ништо помало од нивното. Тоа на сите полиња ви го докажавме, и тоа јавно, пред сите.</verse>
				<verse number="7">Згрешив ли што бесплатно ви ја проповедав Радосната вест, понижувајќи се себеси за вас да ве издигнам?</verse>
				<verse number="8">Додека работев кај вас, добивав издршка од другите цркви. Живеев на нивни товар, за да ви служам вам.</verse>
				<verse number="9">Никого од вас не обременував кога запаѓав во скудност. За моите потреби се погрижија браќата од Македонија. Внимавав, а и понатаму ќе внимавам, никому од вам да не му бидам на товар.</verse>
				<verse number="10">Како што цврсто ја имам вистината за Христос во себе, така цврсто ви велам дека никој не ќе може да ме спречи со гордост да зборувам за ова по цела Ахаја!</verse>
				<verse number="11">Зошто го велам ова? Зар затоа што не ве сакам? Бог знае дека искрено ве сакам.</verse>
				<verse number="12">Ќе продолжам и во иднина да работам онака како што работев и досега, за да не им дадам можност на тие други ?апостоли‘ да се изедначуваат со нас и да се фалат дека се исти како нас.</verse>
				<verse number="13">Тие се лажни апостоли! Се служат со измами и се преправаат во апостоли на Христос.</verse>
				<verse number="14">Немојте да се чудите на ова! И самиот Сатана може да се преправа во ангел на светлината!</verse>
				<verse number="15">Тогаш не е необично ако и неговите слуги се преправаат во службеници на праведноста. Но на крајот тие ќе си ја добијат казната што ја заслужиле со своите зли постапки.</verse>
				<verse number="16">Ќе повторам: не би сакал никој од вас да смета дека сум неразумен! Но ако е веќе така, ислушајте ме како неразумен, па барем да можам малку сам себеси да се пофалам!</verse>
				<verse number="17">Самофалбата е нешто што Господ не го сака и затоа се чувствувам неразумно.</verse>
				<verse number="18">Но кога веќе толку многу луѓе се фалат со своите човечки достигања, ќе се пофалам и јас.</verse>
				<verse number="19">Впрочем, иако вие се сметате за мудри, со задоволство ги слушате неразумните!</verse>
				<verse number="20">Не ви пречи кога некој ве третира како робови, ве искористува, ве ограбува, ве понижува и ви удира шлаканици!</verse>
				<verse number="21">Се срамам што ние за вакви работи се покажавме неспособни! Знам дека е неразумно ова што ќе го кажам, но ако некој има смелост така да се фали, имам смелост и јас.</verse>
				<verse number="22">Тие биле Евреи! Па и јас сум! Биле Израелци! Па и јас сум! Биле потомци на Авраам! Па и јас сум!</verse>
				<verse number="23">Му служеле на Христос! Глупаво е што самиот за себе вака зборувам, но јас многу повеќе Му служам на Христос, многу повеќе работам, поради што многу почесто ме затвораат, ме тепаат и ми се закануваат со смрт!</verse>
				<verse number="24">Петпати сум камшикуван од Евреите, по триесет и девет удари со камшик!</verse>
				<verse number="25">Трипати сум тепан со стапови, еднаш сум каменуван, трипати сум преживеал бродоломи, цел ден и цела ноќ сум поминал во вода, на отворено море.</verse>
				<verse number="26">Често патував, и бев изложен на опасности од надојдени реки и од разбојници. Изложен сум на опасности и од моите сонародници, Евреите, и од паганите. Изложен сум на опасности и во град и во дивина, и на море. Изложен сум на опасности од лажни пријатели.</verse>
				<verse number="27">Работам, се мачам, минувам бессони ноќи, гладен, жеден, постам, ѕемнам без доволно облека.</verse>
				<verse number="28">И покрај се што ме притиска, јас секојдневно се грижам за сите цркви.</verse>
				<verse number="29">Се случило ли некој да го фати слабост, а јас да не сочувствувам со него? Се случило ли некој да застрани, а јас да не согорувам?</verse>
				<verse number="30">Ако веќе морам да се фалам, ќе се фалам со она што ја покажува мојата немоќ.</verse>
				<verse number="31">Бог, Таткото на Господ Исус, Кому Му припаѓа вечна слава, знае дека не лажам.</verse>
				<verse number="32">Кога бев во Дамаск, управникот на царот Арета постави стража до градските порти за да ме уапси.</verse>
				<verse number="33">Луѓето ме префрлија преку ѕидините во кош, преку еден прозорец, и така му побегнав.</verse>
			</chapter>
			<chapter number="12">
				<verse number="1">Иако фалењето не е добро, сакам да ви раскажам за виденијата и откровенијата што ги добив од Господ.</verse>
				<verse number="2">Пред четиринаесет години бев однесен на третото небо. Дали бев грабнат сосе тело, или само мојот дух, не знам. Тоа Бог го знае.</verse>
				<verse number="3">Бог знае дали грабнувањето беше сосе тело, или само на духот, но знам дека се случи.</verse>
				<verse number="4">Бев грабнат и однесен во рајот. Таму чув работи што не можат да се искажат, а и не ми беше дозволено да ги кажувам.</verse>
				<verse number="5">Со таквото доживување можам да се фалам, а со самиот себе не можам да се фалам, освен да признаам дека сам по себе сум немоќен.</verse>
				<verse number="6">Кога би сакал да се фалам, има многу работи со кои би можел да се пофалам, и тоа не би било неразумно, бидејќи е вистина. Но ќе се воздржам од фалење. Не сакам некој да стекне повисоко мислење за мене од она што го добива гледајќи ме и слушајќи ме.</verse>
				<verse number="7">Но, за да не станам премногу горделив поради многубројните откровенија што ги добив од Бог, ставен ми е трн во телото, сатански ангел, кој ме измачува и така ме држи во понизност.</verse>
				<verse number="8">Трипати во агонија Го молев Господ да ме ослободи од него,</verse>
				<verse number="9">но Тој ми рече: „Ја имаш Мојата благонаклоност и тоа ти е доволно! Мојата сила најдобро се забележува во твојата немоќ!“ Затоа, смело ја признавам својата немоќ зашто така станува очигледно дека Христовата сила работи преку мене.</verse>
				<verse number="10">Затоа, заради Христос, јас смело ги поднесувам немоќта, навредите, маките, прогоните и тешкотиите. Бидејќи, кога јас сум најнемоќен, Господ преку мене дејствува најмоќно!</verse>
				<verse number="11">Почнав неразумно да зборувам, но вие ме принудивте. Вие требаше да ме фалите! Иако и јас сум никој и ништо, сепак во ништо не заостанувам зад тие ваши ?големи апостоли‘.</verse>
				<verse number="12">Додека бев кај вас, ви дадов доволно докази дека јас навистина сум апостол испратен од Бог. Со голема стрпливост ви беа покажани многу видливи докази, чуда и големи дела.</verse>
				<verse number="13">Во што бевте запоставени во споредба со другите цркви, освен што не ви бев на товар и издршка? Простете ми што во тоа сум ве ?онеправдал!‘</verse>
				<verse number="14">Еве, готов сум и по третпат да дојдам кај вас. Нема да ви бидам на товар, зашто не барам ништо материјално од вас. Вие сте ми важни. Впрочем, не се децата тие што треба да обезбедуваат храна за родителите, туку обратно: родителите ги хранат децата.</verse>
				<verse number="15">Од моја страна, јас со задоволство ќе потрошам се што имам, па и самиот себе ќе се потрошам, за да ги нахранам вашите души. Но се чини дека, колку повеќе јас ве засакувам, толку помалку вие мене ме сакате.</verse>
				<verse number="16">Нека биде така. Ќе се согласите дека со ништо не ви бев на товар. Некој може да рече: „Беше таков за лукаво, со измама да не придобие!“</verse>
				<verse number="17">Дали јас или некој од оние што ги испраќав кај вас ве искористувале?</verse>
				<verse number="18">На моја молба Тит дојде кај вас, придружуван уште од еден брат. Зар Тит ве искористуваше? Зар тој не оди по моите стапки? Зар и него не го водат истите мотиви што ме водат и мене?</verse>
				<verse number="19">Можеби ќе си помислите дека ние сега сакаме да се правдаме пред вас. Не! Ви зборуваме како Христови слуги и знаеме дека Бог не слуша. Се што правиме, драги пријатели, е за да ве изградиме.</verse>
				<verse number="20">Се плашам дека, кога ќе дојдам кај вас, нема да ве затекнам онакви какви што сакам да бидете, поради што ни јас спрема вас нема да бидам онаков каков што вие би сакале да бидам. Се плашам дека меѓу вас ќе затекнам кавги, љубомора, лутина, соперништво, озборувања, омаловажувања, самобендисаност и безредие.</verse>
				<verse number="21">Страхувам Бог да не ме посрами пред вас, зашто многу ќе се нажалам поради оние што порано грешеле, а досега не се покајале за неморалот, блудот и развратот што ги направиле.</verse>
			</chapter>
			<chapter number="13">
				<verse number="1">Ова ќе биде третпат како доаѓам кај вас. „Секое обвинение мора да биде потврдено од двајца или тројца сведоци“ - вели Светото Писмо.</verse>
				<verse number="2">Во текот на мојата втора посета ве предупредив, а и сега, кога не сум кај вас, однапред ги предупредувам оние што порано грешеле, а и сите други: кога овојпат ќе дојдам, нема да ве штедам!</verse>
				<verse number="3">Барате доказ дека преку мене зборува Христос!? Ќе добиете! Тој не е немоќен да излезе на крај со вас! Ви има покажано колку е моќен.</verse>
				<verse number="4">Кога Христос беше распнат, се чинеше дека е слаб, но Тој е сега жив преку Божјата моќна сила. Така и ние што сме со Него изгледаме слаби, но ние живееме со Него преку Божјата сила, со која ќе истапиме спрема вас.</verse>
				<verse number="5">Проверете се и проценете дали ја имате вистинската вера! Дали Исус Христос живее во вас? Ако не, вие сте лажни верници!</verse>
				<verse number="6">Се надевам дека ќе се уверите оти ние не сме лажни верници.</verse>
				<verse number="7">Му се молиме на Бог да не правите ништо лошо. Не со цел да се докажеме ние, туку за да постапувате правилно вие, па макар и да не сметате за лажни верници.</verse>
				<verse number="8">Наша должност е никогаш да не и се противставуваме на вистината, туку цврсто да застанеме на нејзина страна.</verse>
				<verse number="9">Се радуваме кога сте вие силни во верата, па макар да не сметате нас за слаби. Се молиме одново да станете зрели христијани.</verse>
				<verse number="10">Затоа и ви го пишувам ова, пред да дојдам кај вас, за да не бидам принуден да постапам строго кога ќе дојдам, употребувајќи ја власта што ми е дадена од Господ. Зашто таа власт ми е дадена за да изградувам, а не да уривам.</verse>
				<verse number="11">На крајот, драги пријатели христијани, сакам да бидете радосни. Стремете се кон духовна зрелост, охрабрувајте се еден со друг, трудете се да живеете во слога и мир. Тогаш Бог, Кој е извор на љубов и мир ќе биде со вас.</verse>
				<verse number="12">Поздравете се меѓусебно со изрази на искрена љубов. Ве поздравуваат сите овдешни христијани.</verse>
				<verse number="13">А сега, над секој од вас нека бдеат милостивата благонаклоност на нашиот Господ Исус Христос, Божјата љубов и пријателската придружба на Светиот Дух!</verse>
				<verse number="14">***</verse>
			</chapter>
		</book>
		<book number="48">
			<chapter number="1">
				<verse number="1">Од Павле, повикан да биде апостол не од луѓе, ниту со помош на луѓе, туку од Исус Христос и од Бог Таткото, Кој Го воскресна Исуса од мртвите.</verse>
				<verse number="2">Сите христијани што се со мене, се придружуваат кон ова писмо што го упатуваме до црквите во Галатија.</verse>
				<verse number="3">Бог, Кој е наш Татко и Господ Исус Христос нека ви бидат благонаклонети и нека ви дадат мир.</verse>
				<verse number="4">Христос ја исполни волјата на Бог, нашиот Татко и доброволно се предаде како жртва за нашите гревови, за да не спаси од овој зол свет во кој живееме.</verse>
				<verse number="5">Затоа Нему Му припаѓа сета слава за вечни времиња. Амин! Постои само една Радосна вест</verse>
				<verse number="6">Не можам да се изначудам како толку брзо се одметнавте од Бог, Кој поради Својата љубов и милост спрема вас ве покани да станете сонаследници на Христовите заслуги, а вие се свртевте кон друга Радосна вест!</verse>
				<verse number="7">А друга Радосна вест не постои. Некои луѓе сакаат да ве збунат, изопачувајќи ја Радосната вест за Христос.</verse>
				<verse number="8">Проклет да биде секој што ќе ви проповеда Радосна вест поинаква од онаа што ви ја проповедавме ние, па макар да е тоа и некој од нас или да е ангел од небото!</verse>
				<verse number="9">Веќе кажав, но пак ќе повторам: проклет да биде секој што ќе ви проповеда Радосна вест поинаква од онаа што ја примивте!</verse>
				<verse number="10">Дали јас се обидувам да им угодам на луѓето и ним да им се умилкувам? Мене ми е важно Бог да го одобрува тоа што го проповедам. Да ми беа важни луѓето, немаше да станам службеник на Христос!</verse>
				<verse number="11">Сакам да знаете, драги пријатели, дека Радосната вест што јас ви ја проповедав не потекнува од човек,</verse>
				<verse number="12">зашто јас не ја чув од човек, ниту за неа некој ми раскажа, туку ја добив преку откровение директно од Исус Христос.</verse>
				<verse number="13">Вие сигурно сте слушнале каков бев јас додека и припаѓав на еврејската религија. Безмилосно ја прогонував Божјата црква и се обидував да ја уништам.</verse>
				<verse number="14">Јас во еврејската религија напредував многу повеќе од повеќето мои современици и сонародници и бев многу поревносен во спроведувањето на обичаите на моите предци.</verse>
				<verse number="15">Но Бог ме одбра уште од утробата на мојата мајка и ме повика, поради Својата благонаклоност што јас не ја заслужувам.</verse>
				<verse number="16">Реши да ми Го открие Својот Син, за да проповедам за Него меѓу нееврејските народи. За таа задача јас не барав совети од луѓе, суштества од крв и месо.</verse>
				<verse number="17">Не отидов во Ерусалим кај оние што уште пред мене беа апостоли, туку веднаш заминав за Арабија, а подоцна повторно се вратив во Дамаск.</verse>
				<verse number="18">Дури по три години отидов во Ерусалим, да се запознаам со Петар и со него останав петнаесет дена.</verse>
				<verse number="19">Со другите апостоли, освен со Јаков, братот Господов, не се ни сретнав.</verse>
				<verse number="20">Бог ми е сведок дека ова што ви го пишувам не е лага, туку е вистина.</verse>
				<verse number="21">Потоа заминав за Сирија и Киликија.</verse>
				<verse number="22">Христијаните во Јудеја се уште не ме познаваа лично,</verse>
				<verse number="23">туку само беа слушнале дека „оној што ги прогонуваше, сега и самиот ја проповеда верата што сакаше да ја уништи“.</verse>
				<verse number="24">И Го славеа Бог заради тоа што го направи со мене.</verse>
			</chapter>
			<chapter number="2">
				<verse number="1">По четиринаесет години, повторно, отидов во Ерусалим, заедно со Барнаба, а со себе го поведов и Тит.</verse>
				<verse number="2">Отидов затоа што Бог, преку откровение, така ми нареди. На еден состанок, на кој присуствуваа само поистакнатите водачи на црквата, јас им објаснив како ја проповедам Радосната вест меѓу нееврејските народи. Го сторив тоа за да не биде залудна мојата сегашна и досегашна работа.</verse>
				<verse number="3">Тие не поддржаа, па ни Тит, кој беше со мене, иако е Грк, не го натераа да се обреже,</verse>
				<verse number="4">иако некои таканаречени „христијани“ се обидуваа. Тие подмолно се вовлекоа во нашите редови за да извидат каква слобода ние имаме преку верата во Исус Христос, па потоа да можат да ни ја одземат таа слобода и да не претворат во робови на јудаизмот.</verse>
				<verse number="5">Ни за момент не им дозволивме да не надвладеат, за да може вистинската Радосна вест да биде зачувана и за вас.</verse>
				<verse number="6">Оние што се сметаа за поистакнати (велам се сметаа, зашто за мене тоа воопшто не е важно; Бог не суди според надворешноста), тие поистакнати луѓе не додадоа ништо кон она што јас го говорев.</verse>
				<verse number="7">Напротив, тие сфатија дека Бог ми довери да ја проповедам Радосната вест меѓу нееврејските народи, исто како што на Петар му довери да ја проповеда меѓу Евреите.</verse>
				<verse number="8">Бог, Кој работи преку Петар, испраќајќи го да биде апостол меѓу Евреите, сега работи и преку мене, со тоа што ме испрати кај другите народи.</verse>
				<verse number="9">Кога Јаков, Петар и Јован, кои се сметаа за столбови на црквата, сфатија дека Бог е благонаклонет спрема мене, се ракуваа со мене и со Барнаба во знак на пријателство, согласувајќи се ние да работиме меѓу нееврејските народи, а тие меѓу Евреите.</verse>
				<verse number="10">Единствено од мене бараа да не ги забораваме сиромашните, за кои јас и досега ревносно се грижам.</verse>
				<verse number="11">Но кога Петар дојде во Антиохија, јас бев принуден јавно да му се противставам, бидејќи заслужуваше да биде укорен!</verse>
				<verse number="12">Имено, пред да дојдат неколкумина пратеници на Јаков, тој слободно јадеше со христијани од нееврејско потекло. Но кога овие дојдоа, се повлече и се одвои од неевреите, плашејќи се да не биде осуден од новодојдените браќа Евреи!</verse>
				<verse number="13">Во тоа лицемерство му се придружија и другите Евреи христијани, па дури и Барнаба го вовлекоа во тоа лицемерство!</verse>
				<verse number="14">Кога видов дека не постапуваат правилно и во согласност со вистинската Радосна вест, јас пред сите му реков на Петар: „Ти, иако си Евреин, се откажа од еврејските закони и живееш како неевреин. Како можеш сега да ги тераш оние што не се Евреи да живеат според еврејските правила!?</verse>
				<verse number="15">Јас и ти по раѓање сме Евреи, а не грешници од народите кои не Го познаваат Бога.</verse>
				<verse number="16">Па сепак знаеме дека човек не се помирува со Бог преку придржување кон Мојсеевиот Закон, туку преку вера во Исус Христос. Затоа и поверувавме во Исус Христос, за да бидеме прифатени од Бог преку вера во Христос, а не преку придржување кон Мојсеевиот Закон. Никој нема да се спаси придржувајќи се до Мојсеевиот Закон.“</verse>
				<verse number="17">Кога ние, Евреите, почнавме да бараме помирување со Бог преку вера во Христос, сфативме дека и ние сме грешници. Дали тоа значи дека Христос не направи грешници? Се разбира, не!</verse>
				<verse number="18">Ако јас урнам нешто, а потоа се обидувам повторно да го изградам, ќе испадне дека сум згрешил што сум го урнал!</verse>
				<verse number="19">Кога се обидов да се придржувам до Мојсеевиот Закон, сфатив дека на тој начин никогаш нема да станам прифатлив за Бог. Затоа јас умрев за Законот, за да можам да живеам за Бог. Јас бев распнат со Христос,</verse>
				<verse number="20">и веќе не сум јас тој што живее во моето тело. Христос живее во мене. Животот што сега го живеам, го живеам преку вера во Божјиот Син, Кој ја искажа Својата љубов спрема мене со тоа што го даде Својот живот за мене.</verse>
				<verse number="21">Јас не можам да гледам како се омаловажува Божјата благонаклоност спрема нас! Зашто, да можевме да се спасиме со придржување кон Мојсеевиот Закон, тогаш немаше потреба Христос да се жртвува!</verse>
			</chapter>
			<chapter number="3">
				<verse number="1">О, неразумни Галати! Кој ве маѓепса!? Пред ваши очи имавте толку јасна претстава за Исус Христос распнат на крстот.</verse>
				<verse number="2">Едно сакам да ми кажете: дали го примивте Светиот Дух преку придржување кон Мојсеевиот Закон, или така што ја слушнавте Радосната вест и поверувавте?</verse>
				<verse number="3">Како можете да бидете толку неразумни!? Започнавте со духовното, а сега сакате да станете совршени преку телесното!</verse>
				<verse number="4">Толку многу претрпевте, а попусто! Зарем попусто страдавте!?</verse>
				<verse number="5">Дали Бог ви Го даде Светиот Дух и изврши силни дела меѓу вас поради тоа што го спроведувавте Мојсеевиот Закон или поради тоа што ја слушнавте Радосната вест и поверувавте?</verse>
				<verse number="6">Така беше и со Авраам. Тој поверува и верата му се припиша како праведност.</verse>
				<verse number="7">Треба да ви биде јасно дека оние што Му веруваат на Бог се вистинските потомци на Авраам.</verse>
				<verse number="8">Светото Писмо претскажа дека Бог ќе ги прифати сите народи врз основа на нивната вера во вистинскиот Бог. Тоа беше во оној дел кога Бог на Авраам му ја објави Радосната вест, велејќи му: „Преку тебе ќе бидат благословени сите народи.“</verse>
				<verse number="9">Тоа значи дека секој што ќе поверува во Христос ќе биде благословен, исто како што Авраам беше благословен бидејќи Му поверува на Бог.</verse>
				<verse number="10">Сите оние што се надеваат дека ќе се спасат преку придржување кон Мојсеевиот Закон живеат под проклетство! Светото Писмо вели: „Проклет да е секој што не исполнува се што е запишано во книгата на Законот.“</verse>
				<verse number="11">А дека никој не може да се оправда пред Бога преку придржување кон Мојсеевиот Закон јасно се гледа од она што го вели Светото Писмо: „Праведникот добива живот преку вера.“</verse>
				<verse number="12">Законот не се засновува врз верата. Напротив, во него се вели: „Ако сакаш да добиеш живот преку придржување кон Мојсеевиот Закон, ќе мораш да се придржуваш до сите негови заповеди.“</verse>
				<verse number="13">Христос не ослободи од проклетството на Законот, така што, наместо ние, Тој ги поднесе последиците на проклетството. Во Светото Писмо е запишано: „Проклет е секој што е обесен на дрво.“</verse>
				<verse number="14">Така ветувањето што Бог му го даде на Авраам сега може преку Исус Христос да се исполни и сите народи да добијат благослов. Тоа ветување е дека ќе го примат Светиот Дух, врз основа на верата во Христос.</verse>
				<verse number="15">Драги пријатели христијани, да ви дадам еден пример од секојдневноста. Ако двајца луѓе склучат договор, никој од нив не може ниту да отстапи од него, ниту пак нешто да додаде кон него.</verse>
				<verse number="16">Ветувањето му беше дадено на Авраам и на неговиот Потомок. Светото Писмо не вели „на твоите потомци“, како да се повеќемина, туку вели: „на твојот Потомок“, а тоа е Христос.</verse>
				<verse number="17">Сакам да кажам дека Мојсеевиот Закон не може да го промени или поништи ветувањето што Бог го даде четиристотини и триесет години пред да Му биде даден Законот на Мојсеј.</verse>
				<verse number="18">Ако добивањето на наследството зависи од придржувањето кон Мојсеевиот Закон, тогаш Божјото ветување не би играло никаква улога, а знаеме дека Бог му подари на Авраам наследство врз основа на Своето ветување.</verse>
				<verse number="19">Тогаш зошто постои Мојсеевиот Закон? Тој им беше даден на луѓето за да сфатат дека се грешни. Тој беше на сцена се додека не дојде Потомокот за Кого беше дадено ветувањето. Постои уште една разлика. Ангелите му го дадоа Законот на Мојсеј, а тој им го пренесе на луѓето.</verse>
				<verse number="20">Посредник е потребен кога има две страни, а при ветувањето дадено на Авраам, Бог дејствуваше самостојно.</verse>
				<verse number="21">Тогаш, дали Законот е во спротивност со Божјото ветување? Никако! Ако Мојсеевиот Закон можеше да ни даде живот, тогаш луѓето ќе се помируваа со Бог со придржување кон Законот.</verse>
				<verse number="22">Светото Писмо, меѓутоа, вели дека сите сме заробеници на гревот, па единствениот начин да го добиеме она што Бог го вети е преку вера во Исус Христос.</verse>
				<verse number="23">Пред да ни се објави верата во Христос, како начин да бидеме прифатливи за Бог, Законот не чуваше како затвореници, под свој надзор.</verse>
				<verse number="24">Така Законот ни беше воспитувач што не водеше кон Христос, за да се помириме со Бог преку вера.</verse>
				<verse number="25">Сега кога ни се објави верата, веќе нема потреба Законот да ни биде воспитувач.</verse>
				<verse number="26">Сите стануваме Божји деца, преку вера во Исус Христос.</verse>
				<verse number="27">Сите што преку крштавање во името на Христос се идентификуваа со Него, станаа како Христос.</verse>
				<verse number="28">Без разлика дали се работи за Евреин или за Грк, за роб или за слободен, за маж или за жена, сите што сте христијани сте еднакви пред Христос.</verse>
				<verse number="29">Ако Му припаѓате на Христос, тогаш вие сте вистинските потомци на Авраам и вие ќе го добиете она што Бог му го вети.</verse>
			</chapter>
			<chapter number="4">
				<verse number="1">Но, се додека наследникот е малолетен не се разликува многу од роб, иако тој е сопственик на се.</verse>
				<verse number="2">Старатели го чуваат и застапници ги водат работите во негово име, се додека не дојде времето што го определил неговиот татко.</verse>
				<verse number="3">Така е и со нас. Додека бевме духовно малолетни, им бевме потчинети на световните сили.</verse>
				<verse number="4">Кога дојде определеното време, Бог Го прати Својот Син. Тој се роди од жена и живееше под Законот.</verse>
				<verse number="5">Бог го испрати Христос за да не ослободи од Законот и, преку посвојување, да не направи Божји деца.</verse>
				<verse number="6">За да ви докаже дека и вие, неевреите, станавте Негови деца, Бог Го испрати во нашите срца Духот на Својот Син. Духот ви дава слобода да Му се обраќате на Бог со: „Аба“, односно со „Татко“.</verse>
				<verse number="7">Така, сега не сте веќе робови, туку Божји деца, а штом сте Божји деца, вие ќе наследите се што е Божјо.</verse>
				<verse number="8">Порано, не познавајќи Го Бог, вие им робувавте на „богови“ кои по својата природа не се богови.</verse>
				<verse number="9">Сега Го познавате Бог, или поточно, Бог, познавајќи ве вас, ве одбра да Го запознаете. Како тогаш можете пак да им се враќате на тие слаби и бедни световни сили!? Зошто сакате повторно да станете нивни робови?</verse>
				<verse number="10">Почнавте да славите одредени денови, месеци, годишни времиња и години.</verse>
				<verse number="11">Страхувам за вас! Се плашам дека попусто се трудев околу вас.</verse>
				<verse number="12">Драги пријатели христијани, ве молам, бидете како мене - ослободени од тие работи, како што и јас станав како вас, неевреите - ослободен од Мојсеевиот Закон. Кога бев кај вас вие со ништо не ме повредивте.</verse>
				<verse number="13">Се сеќавате дека бев болен кога првпат ви ја проповедав Радосната вест.</verse>
				<verse number="14">Иако мојата телесна слабост можеше да биде големо соблазнување за вас, вие не ме презревте, ниту пак одбивте да ме слушате, туку ме примивте како да сум Божји ангел, како да сум Самиот Исус Христос.</verse>
				<verse number="15">Каде е сега вашето воодушевување? Тогаш да можевте и сопствените очи ќе си ги ископавте и ќе ми ги дадевте!</verse>
				<verse number="16">Зарем ви станав непријател затоа што ви ја кажувам вистината?</verse>
				<verse number="17">Тие лажни учители ве опсипуваат со внимание, но нивните побуди не се добронамерни! Сакаат да ве одвојат од мене и да ве придобијат за себе.</verse>
				<verse number="18">Треба постојано да бидете ревносни за доброто, а не само додека сум јас кај вас.</verse>
				<verse number="19">Деца мои, повторно минувам низ породилни болки заради вас, и тоа ќе трае се додека да се создаде Христова природа во вас.</verse>
				<verse number="20">Колку би сакал токму сега да сум со вас и да ви се обратам со поинаков тон, зашто вашата состојба навистина ме збунува!</verse>
				<verse number="21">Слушнете ме сега вие што сакате да се придржувате кон Мојсеевиот Закон: Знаете ли што, всушност, кажува тој Закон?</verse>
				<verse number="22">Во Светото Писмо пишува дека Авраам имаше два сина: еден од робинка и еден од слободна жена.</verse>
				<verse number="23">Синот од робинката беше роден во обид човекот да ги оствари Божјите ветувања, а синот од слободната жена се роди така што Бог го исполни Своето ветување.</verse>
				<verse number="24">Се работи за алегорија. Овие две жени преку кои се родија Исмаил и Исак претставуваат два завета. Првиот, претставен преку Агара, е Законот даден на планината Синај, кој ги поробува луѓето.</verse>
				<verse number="25">Агара ја претставува планината Синај во Арабија и ја прикажува сегашната состојба на Ерусалим, односно на сиот народ, кој духовно робува.</verse>
				<verse number="26">Сара го претставува небесниот Ерусалим. Таа не беше робинка, туку слободна. Таа е нашата мајка.</verse>
				<verse number="27">Светото Писмо за неа вели: „Радувај се жено неротко, ти што деца не си раѓала, излези и викај од радост ти што не си видела породилни маки, зашто повеќе деца ќе има неротката, од жената што има маж.“</verse>
				<verse number="28">Вие, драги христијани, исто како и Исак, сте деца родени по ветување.</verse>
				<verse number="29">Во тоа време детето родено од робинката го прогонуваше детето што беше родено по ветување. Така е и сега: телесните луѓе не прогонуваат нас, родените од Светиот Дух.</verse>
				<verse number="30">Но, еве што вели Светото Писмо: „Избркај ги робинката и нејзиниот син! Синот на робинката нема да биде сонаследник со синот на слободната. Синот на слободната жена ќе добие се.“</verse>
				<verse number="31">Значи, драги христијани, ние не сме деца на робинката, туку на слободната жена.</verse>
			</chapter>
			<chapter number="5">
				<verse number="1">Значи, ние сме слободни! Христос не ослободи. Држете се цврсто до таа слобода и не дозволувајте повторно да ви го стават јаремот на ропството, односно Мојсеевиот Закон.</verse>
				<verse number="2">Слушнете ме сега! Јас, Павле, ви тврдам дека ако се надевате преку обрежувањето да се спасите, тогаш Христос не може да ви помогне.</verse>
				<verse number="3">Уште еднаш ќе ви нагласам дека секој што ќе се обреже е должен да го спроведува целиот Мојсеев Закон.</verse>
				<verse number="4">Тие што се обидуваат да се помират со Бог преку придржување кон Мојсеевиот Закон, се одвојуваат од Христос и ја губат Неговата благонаклоност.</verse>
				<verse number="5">А ние, христијаните, со нетрпение очекуваме да бидеме оправдани, но преку Светиот Дух и преку вера.</verse>
				<verse number="6">За тој што верува во Исус Христос нема никакво значење дали е обрежан или не. Важно е да имате делотворна вера и таа да се искажува преку љубов.</verse>
				<verse number="7">Добро напредувавте. Кој ве спречи да продолжите да ја следите вистината?</verse>
				<verse number="8">Тоа сигурно не е Бог, зашто Тој ве избра.</verse>
				<verse number="9">Малку квасец треба за да скисне целото тесто!</verse>
				<verse number="10">Јас сепак верувам дека Господ ќе ве одржи за да не отстапите од вистината, а оние што ве збунуваат, кои и да се, ќе си ја добијат заслужената казна.</verse>
				<verse number="11">Што се однесува до обвинувањата против мене, драги пријатели христијани, дека јас се уште проповедам оти обрежувањето е неопходно, зошто тогаш Евреите ме прогонуваат? Да е така, она што јас го проповедам за Христовиот крст не би претставувало камен на сопнување за нив.</verse>
				<verse number="12">Би сакал оние што ве збунуваат терајќи ве да се обрежете, да не застанат на обрежувањето, туку самите себе и да се кастрираат!</verse>
				<verse number="13">Што се однесува до вас, драги пријатели христијани, вие сте избрани да живеете во слобода. Немојте, меѓутоа, таа слобода да ви биде изговор за да дозволите телесното да завладее со вас. Напротив, со љубов служете си еден на друг.</verse>
				<verse number="14">Зашто, целиот Закон може да се сведе само на една заповед: „Сакај го својот ближен како што се сакаш себеси.“</verse>
				<verse number="15">Но, ако наместо да се сакате, се гризете и се растргнувате како диви ѕверови, внимавајте сосема да не се уништите!</verse>
				<verse number="16">Сакам да ви го кажам следново: дозволете Светиот Дух да ве раководи и нема да им подлегнувате на грешните телесни похоти.</verse>
				<verse number="17">Грешните телесни похоти се противат на дејствувањето на Светиот Дух, а Светиот Дух се противи на дејствувањето на грешните телесни похоти. Овие две сили се борат една против друга. Тоа значи дека нема да можете да правите се што ќе посакате.</verse>
				<verse number="18">Но ако сте водени од Светиот Дух, значи дека вие веќе не сте под Законот.</verse>
				<verse number="19">Делата на грешната телесна природа се видливи: блуд, погани работи, разврат,</verse>
				<verse number="20">идолопоклонство, вражање, омрази, кавги, љубомора, гнев, себичност, поделби, ереси,</verse>
				<verse number="21">завист, пијанство, развратни гозби и слични нешта за кои веќе порано ве предупредив. Како што веќе ви зборував, оние што прават такви нешта нема да го наследат Божјото царство.</verse>
				<verse number="22">Од друга страна, ако ве раководи Светиот Дух, Тој ќе ги произведе во вас следниве плодови: љубов, радост, мир, трпеливост, љубезност, добрина, верност,</verse>
				<verse number="23">кроткост и самоконтрола. Не постои закон што е против вакви нешта.</verse>
				<verse number="24">Тие што Му припаѓаат на Исус Христос, ја имаат распнато својата грешна телесна природа, заедно со нејзините необуздани желби и страсти.</verse>
				<verse number="25">Ако Светиот Дух ни дал живот, тогаш треба да живееме согласно Неговото водство.</verse>
				<verse number="26">Не смееме да бидеме самобендисани, да се провоцираме еден со друг или да си завидуваме.</verse>
			</chapter>
			<chapter number="6">
				<verse number="1">Драги пријатели христијани, ако некој од вас заглиби во некаков грев, вие што сте подуховни треба да му помогнете да се извлече, но внимателно, чувајќи се и вие да не бидете завлечени.</verse>
				<verse number="2">Помагајте си еден со друг кога имате проблеми. На тој начин ќе го извршувате Христовиот закон.</verse>
				<verse number="3">Ако некој мисли дека е премногу важен за да им помага на другите, самиот се залажува. Со тоа само покажува дека е никој и ништо.</verse>
				<verse number="4">Секој треба да си ги проценува сопствените постигања, без да се споредува со други луѓе. Ако некоја работа е добро извршена, тоа треба да биде за лично задоволство, а не за да се фали пред другите.</verse>
				<verse number="5">Зашто секој од нас е одговорен за сопственото поведение.</verse>
				<verse number="6">Оние што присуствуваат на поуки од Светото Писмо, нека ги делат сите свои добра со учителот што ги поучува.</verse>
				<verse number="7">Не залажувајте се: никој не може да го измами Господ! Секој човек ќе си го жнее тоа што си го сее!</verse>
				<verse number="8">Тој што живее само за сопственото тело, ќе ожнее смрт, а кој живее за Духот, од Него ќе добие вечен живот.</verse>
				<verse number="9">Да бидеме неуморни во правење добро, зашто ако истраеме, ќе дојде време кога ќе го ожнееме посеаното.</verse>
				<verse number="10">Затоа, секогаш кога ќе ни се укаже можност, треба да им правиме добро на сите луѓе, а особено на оние што се наше семејство по вера, на христијаните.</verse>
				<verse number="11">Гледате со колкави големи букви ви пишувам кога пишувам со сопствена рака!</verse>
				<verse number="12">Оние што се обидуваат да ве натераат да се обрежете го прават тоа само за да не бидат прогонувани поради проповедање дека спасението доаѓа само преку вера во Христовата жртва на крстот.</verse>
				<verse number="13">Зашто ни самите тие, иако се обрежани, не се придржуваат кон целиот Закон. Тие сакаат да ве натераат да се обрежете, само за да се фалат дека ве придобиле.</verse>
				<verse number="14">Што се однесува до мене, да не даде Господ да се фалам со нешто друго, освен со придобивките од крстот на нашиот Господ Исус Христос. Поради тој крст, умре во мене интересот за овој свет, а умре и интересот на овој свет за мене.</verse>
				<verse number="15">Не е важно дали е човек обрежан или не. Важно е да се промениме, да станеме нови луѓе.</verse>
				<verse number="16">На сите што ќе се придржуваат кон ова правило им посакувам мир и милост од Господ. Тие се новиот Божји народ.</verse>
				<verse number="17">Отсега натаму никој нека не ми додева со вакви обвинувања, зашто јас на сопственото тело носам лузни што покажуваат дека Му припаѓам на Христос.</verse>
				<verse number="18">Нашиот Господ Исус Христос нека ви биде благонаклонет, и духовно нека биде со вас, драги мои. Амин.</verse>
			</chapter>
		</book>
		<book number="49">
			<chapter number="1">
				<verse number="1">Од Павле, одбран од Бог да му биде апостол на Исус Христос, до Божјиот свет народ во Ефес, до верните следбеници на Исус Христос.</verse>
				<verse number="2">Бог, нашиот Татко, и Господ Исус Христос нека ви бидат благонаклонети и нека ви дадат мир.</verse>
				<verse number="3">Благословен нека е Бог, Таткото на нашиот Господ Исус Христос, Кој не благослови со секаков вид духовни благослови од небесните простори, бидејќи Му припаѓаме на Христос.</verse>
				<verse number="4">Поради Својата љубов спрема нас, уште пред светот да биде создаден, Бог не одбра да бидеме Негов народ, преку вера во Христос, и да бидеме свети и без пороци во Неговите очи.</verse>
				<verse number="5">Неговиот план отсекогаш беше, преку Исус Христос, да не посвои, да не направи Негови деца. Тоа беше резултат на Неговата благонаклоност спрема нас.</verse>
				<verse number="6">Го славиме Бога заради таа прекрасна благонаклоност што ја излеа врз нас, бидејќи Му припаѓаме на Неговиот сакан Син.</verse>
				<verse number="7">Христос ја пролеа сопствената крв за да не откупи. Сега гревовите ни се простени. Го стори тоа поради Својата неизмерна благонаклоност спрема нас,</verse>
				<verse number="8">излевајќи ја врз нас заедно со сета мудрост и разбирање.</verse>
				<verse number="9">Бог ни откри каква Му била намерата и ни го објасни тајниот план што веќе беше решил да го оствари преку Христос.</verse>
				<verse number="10">Планот што Бог ќе го доврши, кога за тоа ќе дојде време, е да собере се заедно, и од небото и од Земјата, и да го стави под власт на Христос.</verse>
				<verse number="11">Токму по заслуга на Христос и ние бевме избрани за наследници, однапред определени од Бог, Кој се прави онака како што Самиот Тој ќе реши.</verse>
				<verse number="12">Ние ќе ја увеличиме Божјата слава, сите ние што навреме ја положивме својата надеж во Христос.</verse>
				<verse number="13">И вие сте сега Божји народ. Ја слушнавте вистината, Радосната вест за тоа како можете да се спасите, и поверувавте во неа. Бог ве посвои, ставајќи го врз вас Својот печат со тоа што ви го даде Светиот Дух, токму онака како што ни беше ветено.</verse>
				<verse number="14">Светиот Дух е гаранција дека навистина ќе го добиеме она што Бог му го вети на Својот народ: откупување, ослободување за тие што се Негови. Тоа е уште една причина да го славиме нашиот величествен Бог.</verse>
				<verse number="15">Слушнав за вашата вера во Исус Христос и за љубовта што ја имате спрема сите христијани</verse>
				<verse number="16">и во моите молитви постојано Му благодарам на Бог за вас.</verse>
				<verse number="17">Го молам Бога, Славниот Татко на нашиот Господ Исус Христос, да ви даде духовна мудрост и да ви открие се за Себе, за да Го запознаете целосно.</verse>
				<verse number="18">Се молам вашите срца да бидат просветлени, за да согледате каква прекрасна иднина им е ветена на повиканите, да разберете какво богато и величествено наследство има Бог за Својот свет народ,</verse>
				<verse number="19">колку е огромна силата со која Тој работи за нас кои Му веруваме. Таа сила е истата онаа моќна сила</verse>
				<verse number="20">со која Тој Го воскресна Христос од мртвите и Му Го додели почесното место на небото, од Својата десна страна.</verse>
				<verse number="21">Христос е високо над сите владетели и власти, над сите сили и господари, над секого, не само во овој свет, туку и во идниот.</verse>
				<verse number="22">Бог се стави под власт на Христос и Го постави за Господар над се, во полза на Црквата.</verse>
				<verse number="23">Црквата е Христовото тело, таа е исполнета со Христос, Кој со своето присуство исполнува се и насекаде.</verse>
			</chapter>
			<chapter number="2">
				<verse number="1">Порано и вие бевте мртви, вечно осудени од вашите престапи и гревови.</verse>
				<verse number="2">Живеевте грешно, онака како што живее и останатиот свет. Му се покорувавте на Ѓаволот, на оној што владее со силите во воздухот, на духот што и сега владее во оние што не Му се покоруваат на Бог.</verse>
				<verse number="3">Сите ние порано живеевме така. Се раководевме од нашите телесни страсти, го правевме она што го сака нашата грешна природа, преку телото и умот. Со таквата наша природа ние бевме подложни на Божјиот гнев, како и другите луѓе.</verse>
				<verse number="4">Но Бог е толку полн со милост, толку е голема љубовта што ја чувствува спрема нас,</verse>
				<verse number="5">така што уште додека бевме мртви, удавени во нашите гревови, Тој не врати во живот. Со тоа што го воскресна Христос, ни овозможи и нам да оживееме. Вашето спасение е резултат на Божјата благонаклоност, која никој од нас не ја заслужува.</verse>
				<verse number="6">Значи, заедно со Исус Христос, Бог не воскресна и нас, и ни даде место на небото, веднаш до Исус, затоа што сме во единство со Него.</verse>
				<verse number="7">Тоа го стори за да бидеме пример во времињата што доаѓаат за Неговата огромна благонаклоност, што се покажа преку сето она што Тој го стори за нас, кои сме на страната на Исус Христос.</verse>
				<verse number="8">Бог, кога поверувавте, ве спаси поради Својата милостива благонаклоност спрема вас. Спасението не е по ваша заслуга, тоа е Божји дар.</verse>
				<verse number="9">Никој не го заработил, па да може да се фали.</verse>
				<verse number="10">Ние сме Божјо совршено, врвно дело. Создадени сме преку Исус Христос, за да живееме живот исполнет со добри дела, што Бог уште одамна ги испланирал за нашите животи.</verse>
				<verse number="11">Затоа не заборавајте што бевте порано. Вие според раѓањето не сте Евреи. Оние што се обрежани, иако е тоа само телесно обрежување и извршено од човечка рака, со презир ве нарекуваа „необрезани“.</verse>
				<verse number="12">Тоа беше кога Го немавте Христос. Бевте туѓинци и не бевте дел од Божјиот народ. Немавте дел во заветот, во ветувањата што Бог му ги даде на Својот народ. Живеевте во овој свет без надеж и без Бог.</verse>
				<verse number="13">Но сега го имате Исус Христос. Вие кои некогаш бевте далеку, сега сте доведени близу до Бог, благодарение на крвта што Христос ја пролеа за вас.</verse>
				<verse number="14">Христос е Тој што не помири, Кој од Евреи и неевреи направи еден народ. Го урна ѕидот што не раздвојуваше и не правеше непријатели.</verse>
				<verse number="15">Со Својата смрт Христос му стави крај на целиот еврејски систем од заповеди и правила. Преку Себе Христос создава нов човек, и од Евреин и од неевреин, изградувајќи така мир.</verse>
				<verse number="16">Умирајќи на крстот, и за едните и за другите, Христос го уништи непријателството што владееше меѓу нив, ги помири со Бог и ги обедини во еден народ.</verse>
				<verse number="17">Христос дојде и проповедаше помирување со Бог, и за вас неевреите што бевте далеку, и за нас Евреите што Му бевме близу.</verse>
				<verse number="18">Преку Него и вие и ние, со посредство на Светиот Дух, имаме пристап до Таткото.</verse>
				<verse number="19">Затоа сега вие не сте веќе туѓинци и странци, туку сограѓани на Божјиот народ и членови на Божјото семејство.</verse>
				<verse number="20">И вие сте изградени врз темелите што ги поставија апостолите и пророците, а Христос е ваш потпорен камен.</verse>
				<verse number="21">Тој целата градба ја држи цврсто поврзана и ја претвора во свет храм на нашиот Господ.</verse>
				<verse number="22">Соединети со Него, и вие сте дел од духовната градба во која живее Бог.</verse>
			</chapter>
			<chapter number="3">
				<verse number="1">Токму поради тоа што ви проповедам за Исус Христос и вам кои не сте Евреи, јас, Павле, сега лежам в затвор.</verse>
				<verse number="2">Вие сигурно сте слушнале дека Бог ми ја довери задачата да ви ја проповедам Неговата милост и љубов спрема вас, неевреите.</verse>
				<verse number="3">Тој ми го откри и објасни Неговиот таен план. (За тоа порано накратко ви пишував,</verse>
				<verse number="4">и можете да прочитате, за да дознаете како ми беше откриена тајната за Христос.)</verse>
				<verse number="5">На претходните поколенија таа тајна не им беше објавена. Бог сега, преку Светиот Дух, им ја откри на Неговите свети апостоли и пророци.</verse>
				<verse number="6">Од Радосната вест дознаваме дека тајната е во тоа што по заслуга на Исус Христос и нееврејските народи се соучесници во ветувањата што ги даде Бог, сонаследници со Евреите и органи на истото тело.</verse>
				<verse number="7">Бог беше многу милостив и благонаклонет спрема мене. Неговата сила ми даде дарба и задача да ја ширам Радосната вест.</verse>
				<verse number="8">Спрема мене, најмалку достојниот од сите Божји избраници, Бог беше благонаклонет и ме одбра да им ја проповедам Радосната вест на нееврејските народи, веста дека им стојат на располагање неисцрпни богатства, се по заслуга на Христос.</verse>
				<verse number="9">Бог, Создателот на се што постои, ме одбра да им го објаснувам на сите луѓе Божјиот план, што со векови беше скриен во Неговиот ум.</verse>
				<verse number="10">Целта беше преку формирањето на Црквата да им се покаже на сите владетели и власти во небесните простори дека Бог има многустрана мудрост.</verse>
				<verse number="11">Сето тоа беше во согласност со Божјиот вечен план, што се оствари преку нашиот Господ Исус Христос.</verse>
				<verse number="12">Во заедништво со Христос и преку вера во Него ние можеме смело и со целосна доверба да Му пристапуваме на Бог.</verse>
				<verse number="13">Затоа ве молам да не се обесхрабрувате поради страдањата низ кои сега јас минувам. Тие ќе бидат за ваша полза, за ваша слава.</verse>
				<verse number="14">Кога само ќе помислам на Божјата мудрост и на Неговиот план, на колена паѓам пред небесниот Татко,</verse>
				<verse number="15">Создателот на секој род, и на небото и на Земјата.</verse>
				<verse number="16">Го молам Бога, од Својата огромна слава, преку Неговиот дух, да ви даде внатрешна сила, за да бидете непоколебливи.</verse>
				<verse number="17">Христос, преку вера, да се всели во вашите срца. Да пуштите корени и цврсто да се закрепите во Божјата љубов,</verse>
				<verse number="18">за да бидете способни, заедно со сите побожни луѓе, да сфатите колку широка и долга, колку висока и длабока е Неговата љубов.</verse>
				<verse number="19">Да ја искусите таа несфатливо голема љубов и така целосно да се исполните со сета полнота што доаѓа од Бог.</verse>
				<verse number="20">А сега на Бог, Кој со Својата делотворна моќ може да направи за нас многу повеќе од она што можеме да го посакаме или замислиме,</verse>
				<verse number="21">нека Му биде оддавана слава преку Црквата и преку Христос Исус, во сите поколенија и за вечни времиња! Амин!</verse>
			</chapter>
			<chapter number="4">
				<verse number="1">Затоа ве молам, јас кој сум затвореник поради тоа што проповедам за Господ, да живеете живот достоен за луѓе што се повикани, одбрани од Бог.</verse>
				<verse number="2">Да бидете понизни, кротки и трпеливи. Да се толерирате меѓусебно и да се сакате.</verse>
				<verse number="3">Трудете се да ги зачувате единството, меѓусебната поврзаност и мирот што ви ги дава Светиот Дух.</verse>
				<verse number="4">Сите ние сме дел од едно исто тело, сите го имаме истиот Божји Дух, и кога бевте одбрани да бидете Божји народ, вам ви беше дадена една иста надеж.</verse>
				<verse number="5">Постои само еден Господ, само една вера, само едно крштавање.</verse>
				<verse number="6">Постои само еден Бог, Татко на сите. Тој е Господар над сите, дејствува преку сите и живее во сите.</verse>
				<verse number="7">Но Христос секого од нас го надарил со разновидна дарба, како што Тој милувал.</verse>
				<verse number="8">Затоа Светото Писмо вели: „Кога се вознесе во висините, зеде со Себе многу затвореници и им даде дарови на луѓето.“</verse>
				<verse number="9">Што значи тоа „кога се вознесе“? Тоа подразбира дека Тој прво слезе до најдолните предели на Земјата.</verse>
				<verse number="10">Тој што слезе е истиот Оној што се издигна високо над сите неба, а тоа е Христос, за да може да ја исполни целата вселена и да владее со неа.</verse>
				<verse number="11">Христос надарил некои луѓе да бидат апостоли, други да бидат пророци; некои да бидат евангелизатори, а други духовни пастири и учители.</verse>
				<verse number="12">Тие треба да ги обучат Божјите луѓе за извршување на Неговото дело - изградба на Црквата, духовното Христово тело,</verse>
				<verse number="13">се додека сите заедно не постигнеме единство во верата и во познавањето на Божјиот Син, со што ќе станеме целосно зрели според возвишените стандарди што ги постави Христос.</verse>
				<verse number="14">Не треба веќе да се однесуваме како малолетници, фрлани наваму - натаму од брановите, носени од сите ветришта на лажните човечки учења, кои итро ги водат луѓето во стапицата на измамата.</verse>
				<verse number="15">Треба да растеме, цврсто држејќи се до вистината, искажувајќи ја со љубов, доближувајќи се во секој поглед до Оној што е главата, до Христос.</verse>
				<verse number="16">Тој го поврзува и обединува целото тело, за да функционира како сложна целина. Кога секој дел од телото си ја извршува својата функција, целото тело расте, самото себе се изградува и се исполнува со љубов.</verse>
				<verse number="17">Затоа ви велам и ве обврзувам пред Господ: не треба веќе да живеете онака како што живеат луѓето кои не знаат за Господ, водени од нивните празни умови.</verse>
				<verse number="18">Нивните умови се помрачени. Тие се отуѓени од животот што доаѓа од Бог, затоа што не го разбираат тоа, а не го разбираат бидејќи срцата им се закоравени.</verse>
				<verse number="19">Тие веќе не го разликуваат праведното од грешното. Лакомо се препуштаат на разни пороци и на секаков вид гнасни работи.</verse>
				<verse number="20">Но вие што сте запознаени со учењето на Христос, не сте учени така да живеете.</verse>
				<verse number="21">Слушнавте за Него и научивте дека вистината произлегува од Исус.</verse>
				<verse number="22">Затоа, отфрлете ја вашата стара природа и поранешниот начин на живеење, таа стара природа, докрај расипана, полна со похот и измама.</verse>
				<verse number="23">Сега сте духовно препородени, со нов начин на размислување.</verse>
				<verse number="24">Однесувајте се како нови луѓе, создадени да бидете слични на Бог: праведни, свети и искрени.</verse>
				<verse number="25">Веќе не треба ни да помислите да лажете, туку да ја зборувате само вистината, бидејќи сме органи на едно исто тело.</verse>
				<verse number="26">„Не гневете се во толкава мера та да грешите!“ Гневот нека ви помине уште истиот ден!</verse>
				<verse number="27">Не оставајте простор Ѓаволот да дејствува!</verse>
				<verse number="28">Кој крадел, да не краде веќе; нека работи нешто чесно, нека заработува со своите раце, па да може да им дава и на оние што имаат потреба од помош.</verse>
				<verse number="29">Лоши зборови да не излегуваат од вашата уста! Зборувајте поучни работи, зборови од кои слушателите ќе имаат некаква полза.</verse>
				<verse number="30">Не ожалостувајте го Светиот Дух со своите постапки. Тој е вашиот гарант дека сте спасени и ве чува за денот на откупувањето.</verse>
				<verse number="31">Ослободете се од сета горчина, гнев и лутина. Немојте да викате еден на друг и да се навредувате. Ослободете се од се што е зло.</verse>
				<verse number="32">Бидете љубезни еден спрема друг и полни со милосрдие, простувајте си, како што и Бог ви прости преку Христос.</verse>
			</chapter>
			<chapter number="5">
				<verse number="1">Следете го Божјиот пример, бидејќи вие сте Негови омилени деца.</verse>
				<verse number="2">Вашите постапки нека бидат водени од љубовта, токму онака како што Христос, воден од љубов, го принесе Својот живот како жртва што Му е пријатна на Бог и има сладок мирис.</verse>
				<verse number="3">Вие сте свети Божји луѓе и меѓу вас не смее да има блуд, гнасотии и алчност.</verse>
				<verse number="4">Не смее да има безобразни, глупави разговори и двосмислени шеги. Сето тоа не ви прилега. Наместо тоа, искажувајте ја вашата благодарност спрема Бог.</verse>
				<verse number="5">Можете да бидете сигурни дека ниту еден блуден, гнасен или алчен човек нема да биде во Царството на Христос и на Бог. И алчноста е еден вид идолопоклонство!</verse>
				<verse number="6">Не дозволувајте никој да ве мами, наоѓајќи оправдување за ваквите гревови! За вакви работи Бог ги казнува сите непослушни луѓе!</verse>
				<verse number="7">Со такви луѓе немојте да си имате работа.</verse>
				<verse number="8">Вие порано бевте во мрак, но сега, откако поверувавте во Господ, ве огреа светлина. Затоа однесувајте се како деца на светлината.</verse>
				<verse number="9">Таа светлина во вас ќе роди секаков вид добрина, праведност и вистина.</verse>
				<verse number="10">Трудете се да откриете што Му е мило на Бог и тоа правете го.</verse>
				<verse number="11">Не учествувајте во бесполезни работи, кои се дела на темнината. Напротив, разоткривајте ги!</verse>
				<verse number="12">За она што тајно го прават некои луѓе срамота е дури и да се зборува!</verse>
				<verse number="13">Но светлината ќе ги разоткрие и се ќе излезе на виделина,</verse>
				<verse number="14">Зашто се што е изложено на светлина, станува јавно. Затоа се вели: „Стани ти што спиеш, воскресни од мртвите и Христовата светлина ќе те огрее.“</verse>
				<verse number="15">Внимавајте како живеете! Нека биде тоа мудро, а не неразумно.</verse>
				<verse number="16">Ова се тешки времиња, затоа користете го секој миг.</verse>
				<verse number="17">Немојте да се однесувате глупаво, туку трудете се да сфатите како Господ сака да се однесувате.</verse>
				<verse number="18">Не опивајте се со вино! Тоа може само да ве уништи. Дозволете Му на Светиот Дух да ве исполни и да ве води!</verse>
				<verse number="19">Разговарајте еден со друг, читајте псалми, пејте химни и духовни песни! Вашите срца нека пеат за Господ!</verse>
				<verse number="20">Постојано и за се заблагодарувајте Му се на Бог, небесниот Татко во името на нашиот Господ Исус Христос.</verse>
				<verse number="21">Слушајте се еден со друг од почит спрема Христос.</verse>
				<verse number="22">Жените треба да ги слушаат своите сопрузи, онака како што Го слушаат Господ,</verse>
				<verse number="23">зашто мажот е глава на својата сопруга, онака како што Христос е глава на Црквата. Тој е Спасител на Црквата, која е Негово тело,</verse>
				<verse number="24">па, како што Црквата Му е послушна на Христос, така треба и жените во се да им се послушни на своите сопрузи.</verse>
				<verse number="25">Истото важи и за вас мажите. Секој маж нека си ја сака својата сопруга онака како што Христос ја сака Црквата и животот си го даде за неа,</verse>
				<verse number="26">за да ја направи света, исчистувајќи ја преку водното крштавање и преку Божјото Слово,</verse>
				<verse number="27">да ја доведе пред Себе славна, без дамка, без брчка, без ништо слично, па да биде света и без мана.</verse>
				<verse number="28">Така треба и мажот да ја сака својата сопруга. Да ја сака онака како што си го сака сопственото тело. Кога човек си ја сака сопругата, покажува дека се сака самиот себе.</verse>
				<verse number="29">Никој не го мрази сопственото тело, туку го храни и се грижи за него. Тоа го прави и Христос за Црквата.</verse>
				<verse number="30">А ние сме органи во Неговото тело - Црквата.</verse>
				<verse number="31">Светото Писмо вели: „Заради тоа човек ќе ги напушти својот татко и својата мајка и ќе се здружи со својата жена, па тие двајца ќе станат едно тело.“</verse>
				<verse number="32">Тоа е голема мистерија, но ова што го зборувам се однесува на Христос и на Црквата.</verse>
				<verse number="33">Затоа, ќе ви повторам уште еднаш: секој маж нека си ја сака сопругата, онака како што се сака себеси, а жената нека го почитува својот сопруг.</verse>
			</chapter>
			<chapter number="6">
				<verse number="1">Деца, бидете им послушни на своите родители бидејќи вие Му припаѓате на Господ. Тоа е примерно поведение.</verse>
				<verse number="2">Првата од Десетте заповеди што содржи и ветување гласи: „Почитувај ги своите татко и мајка.“</verse>
				<verse number="3">А ветувањето е: „за да ви биде добро и долго да поживеете на Земјата.“</verse>
				<verse number="4">Татковци, немојте да предизвикувате лутина кај вашите деца. Одгледувајте ги и воспитувајте ги во Господовото учење.</verse>
				<verse number="5">Робови, бидете им послушни на вашите земни господари, со страхопочит, искрено, од се срце, како да Му служите на Христос.</verse>
				<verse number="6">Работете чесно, не само кога ве гледаат, и не за да ја добиете нивната наклоност, туку како робови на Христос кои од се срце ја исполнуваат Божјата волја.</verse>
				<verse number="7">Ревносно исполнувајте ги вашите должности, правејќи го тоа како за Господ, а не како за луѓето,</verse>
				<verse number="8">зашто знаете дека секој што прави добро, било да е роб или слободен, ќе биде награден од Господ.</verse>
				<verse number="9">Истото важи и за вас, господари. Однесувајте се спрема вашите робови според истите принципи и немојте да им се заканувате, зашто знаете дека и тие и вие имате еден ист Господ на небото, кај Кого нема пристрасност!</verse>
				<verse number="10">На крајот ви порачувам да црпите сила од Господ и од Неговата огромна моќ.</verse>
				<verse number="11">Облечете го целосно Божјиот оклоп, за да можете да ги издржите подмолните напади на Ѓаволот.</verse>
				<verse number="12">Ние не се бориме против луѓето од крв и месо, туку против злите владетели и власти на невидливиот свет, против мрачните духовни сили што владеат со овој свет и против злите духови во небесните простори.</verse>
				<verse number="13">Затоа целосно облечете го Божјиот оклоп. Така ќе можете да издржите во зло време, па откако борбата ќе заврши, ќе останете цврсто исправени.</verse>
				<verse number="14">Бидете непоколебливи, препашани со појасот на вистината, облечени со штитникот на праведноста,</verse>
				<verse number="15">обуени и подготвени непоколебливо да чекорите, носејќи ја Радосната вест што донесува мир.</verse>
				<verse number="16">Со сето ова, понесете го штитот на верата, со кој ќе можете да ги сопрете и угасите сите огнени стрели на Злиот.</verse>
				<verse number="17">Ставете го спасението како шлем и земете го мечот на Светиот Дух, а тоа е Божјото Слово.</verse>
				<verse number="18">Постојано молете се и барајте, онака како што ве води Светиот Дух. Бидете будни и истрајно молете се за сите христијани.</verse>
				<verse number="19">Молете се и за мене, кога ќе отворам уста, Бог да ми даде зборови смело да проповедам за тајната на Радосната вест,</verse>
				<verse number="20">иако сега сум во окови токму поради тоа што, како Божји пратеник ја проповедам Радосната вест. Молете се да продолжам смело да зборувам, како што и треба.</verse>
				<verse number="21">Тихик, мојот драг брат по вера и верен помошник во работата за Господ, ќе ви каже како сум и што правам.</verse>
				<verse number="22">Токму заради тоа го испраќам кај вас, за да ви каже што правиме ние и да ве охрабри.</verse>
				<verse number="23">На сите христијани таму им посакувам мир и љубов со вера што доаѓа од Бог Таткото и од Господ Исус Христос.</verse>
				<verse number="24">Бог нека им биде благонаклонет на сите што Го сакаат нашиот Господ Исус Христос со љубов што не гасне.</verse>
			</chapter>
		</book>
		<book number="50">
			<chapter number="1">
				<verse number="1">Од Павле и Тимотеј, службеници на Исус Христос,</verse>
				<verse number="2">Бог, нашиот Татко, и Господ Исус Христос нека ви бидат благонаклонети и нека ви дадат мир.</verse>
				<verse number="3">Секојпат кога ќе помислам на вас, Му се заблагодарувам на мојот Бог</verse>
				<verse number="4">и секогаш со задоволство се молам за вас,</verse>
				<verse number="5">зашто вие ми помагате во ширењето на Радосната вест уште од првиот ден кога ја слушнавте, па се досега.</verse>
				<verse number="6">Сигурен сум дека Бог, Кој ја започна оваа добра работа во вас, ќе продолжи да ја води, се додека не ја заврши, на денот кога Исус Христос повторно ќе дојде.</verse>
				<verse number="7">Сите сте ми многу драги, и со право ми прираснавте за срце, зашто и вие ја делите со мене оваа привилегија што Бог ми ја даде, сега, кога сум в затвор, како и порано кога бев слободен, да ја бранам и ширам Радосната вест.</verse>
				<verse number="8">Бог ми е сведок дека моите чувства спрема сите вас се искрени и дека ве сакам онака како што ве сака и Исус Христос.</verse>
				<verse number="9">Се молам и вашата љубов еден спрема друг се повеќе да расте, вашето знаење да се продлабочува, и се потемелно да ги разбирате работите,</verse>
				<verse number="10">за да знаете да го одберете она што е најдобро. Така, на денот кога Христос ќе се врати, ќе бидете беспрекорни и чисти.</verse>
				<verse number="11">Вашите животи ќе бидат исполнети со вистински вредности, какви што само Исус Христос може да создаде, за слава и величање на Бог.</verse>
				<verse number="12">Сакам да знаете, драги пријатели христијани, дека она што ми се случи, помогна Радосната вест уште поуспешно да се шири.</verse>
				<verse number="13">Целата царска стража во касарната и сите луѓе што се овде дознаа дека сум затворен поради тоа што проповедам за Христос.</verse>
				<verse number="14">Мојот престој во затворот кај повеќето христијани ја зацврсти нивната вера во Господ, ги поттикна да бидат посмели и без страв да ја проповедаат Божјата порака.</verse>
				<verse number="15">Навистина, некои тоа го прават од завист и од соперништво спрема мене, но другите со најискрени намери проповедаат за Христос.</verse>
				<verse number="16">Оние што го прават тоа од љубов знаат дека Бог ме определи да ја бранам Радосната вест.</verse>
				<verse number="17">Оние, пак, што проповедаат од ривалство и нечесни мотиви, сакаат да ми ја наголемат болката додека сум в затвор.</verse>
				<verse number="18">Но без оглед на тоа дали мотивите се чисти или не, се проповеда за Христос! А јас на тоа се радувам и ќе продолжам да се радувам,</verse>
				<verse number="19">бидејќи знам дека преку вашите молитви и со помошта што доаѓа од Духот на Исус Христос сето ова ќе биде за мое избавување.</verse>
				<verse number="20">Јас најискрено се надевам и посакувам во ништо да не потфрлам, исполнувајќи ја својата должност. Сакам секогаш, а посебно сега, да бидам полн со храброст, и со целото мое битие да Му донесам слава на Христос, било преку мојот живот, или преку мојата смрт.</verse>
				<verse number="21">Што е животот? За мене тоа е Христос! Што е смртта? За мене тоа е чиста добивка!</verse>
				<verse number="22">Но ако останам жив ќе можам плодно да работам за Христос. Затоа, кога би требало јас да избирам, не знам што би одбрал.</verse>
				<verse number="23">Растргнат сум од овие две желби: да го напуштам овој живот и да бидам со Христос, зашто за мене тоа е далеку подобро,</verse>
				<verse number="24">или да останам овде, во тело, што би било многу покорисно за вас.</verse>
				<verse number="25">Со таа увереност ќе останам со сите вас и ќе продолжам да работам, за да напредувате и да се радувате во верата,</verse>
				<verse number="26">па кога повторно ќе бидам со вас ќе имате уште поголема причина да се гордеете со вашата вера во Исус Христос и со мене.</verse>
				<verse number="27">Трудете се да живеете достојно на Радосната вест на Христос. Без разлика дали сум со вас и можам да видам што правите, или сум отсутен, сакам да слушам само добро за вас: дека еднодушно и сложно се борите за верата што произлегува од Радосната вест.</verse>
				<verse number="28">Немојте да се плашите од вашите непријатели. Бидете секогаш храбри. Со тоа ќе им покажете дека тие ќе изгубат, а вие ќе бидете спасени, зашто Бог е на ваша страна.</verse>
				<verse number="29">Дадена ви е привилегијата да Му служите на Христос, не само со тоа што ќе верувате во Него, туку и со тоа што ќе страдате за Него,</verse>
				<verse number="30">водејќи ја истата борба што ја водев јас, како што и самите видовте, борба што и сега, како што слушате, продолжувам да ја водам.</verse>
			</chapter>
			<chapter number="2">
				<verse number="1">Затоа, ако наоѓате охрабрување во фактот дека сте Христови следбеници, ако Неговата љубов ве утешува, ако имате заедништво со Светиот Дух, ако сте чувствителни и сочувствувате еден спрема друг, тогаш</verse>
				<verse number="2">потрудете се мојата радост да биде целосна со тоа што ќе бидете сложни, ќе се сакате, и здружени ќе се стремите кон една иста цел.</verse>
				<verse number="3">Немојте да правите ништо од себичност, од ривалство и со цел да се истакнете, туку работете скромно и негувајте повисоко мислење за другите, отколку за себе.</verse>
				<verse number="4">Не гледајте си ги само сопствените интереси, туку грижете се и за потребите на другите.</verse>
				<verse number="5">Размислувајте онака како што размислуваше Исус Христос:</verse>
				<verse number="6">Тој, иако по Својата природа е Бог, е ја искористи Својата еднаквост со Бог за да приграби нешто за Себе.</verse>
				<verse number="7">Напротив, се откажа од тоа и стана слуга, се роди во човечко тело и живееше како човек.</verse>
				<verse number="8">Како човек, Тој се понижи, остана покорен и по цена на Својот живот, и понизно умре распнат на крст.</verse>
				<verse number="9">Затоа Бог Го воздигна и Му даде име поголемо од секое друго име.</verse>
				<verse number="10">Пред тоа име, пред Исус, сите суштества на колена ќе клекнат: небесните, земните и оние под земјата,</verse>
				<verse number="11">сите отворено ќе признаат дека Исус Христос е Господ! Тоа ќе Му донесе слава на Бог Таткото.</verse>
				<verse number="12">Затоа, драги мои, како што бевте послушни додека бев кај вас, уште поважно е да останете послушни и сега, кога сум отсутен. Продолжете да работите, со длабока страхопочит, за да се заокружи вашето спасение,</verse>
				<verse number="13">зашто Бог дејствува во вас, за да ве направи желни и способни да го работите она што Тој го сака.</verse>
				<verse number="14">Се што ќе правите, правете без да негодувате или да се расправате,</verse>
				<verse number="15">за да бидете беспрекорни и чисти. Меѓу овие расипани, изопачени луѓе вие треба да бидете совршени Божји деца, да светите меѓу нив како што ѕвездите светат на небото,</verse>
				<verse number="16">држејќи се цврсто до Пораката што носи живот. Така, кога Христос ќе се врати, јас ќе се гордеам со вас, зашто ќе биде јасно дека моите напори и мојата работа не биле залудни.</verse>
				<verse number="17">Вашата вера во Господ и вашето служење се жртва што Му се принесува на Бог. Можеби мојата крв ќе треба да се излее како принос врз таа жртва. Ако биде така, јас ќе бидам среќен и ќе се радувам со сите вас.</verse>
				<verse number="18">Така и вие треба да бидете среќни и да се радувате со мене.</verse>
				<verse number="19">Ако Му е тоа по волја на Господ Исус, се надевам дека набрзо ќе можам да го пратам кај вас Тимотеј, та кога ќе се врати да ме израдува со вести за вас,</verse>
				<verse number="20">зашто немам друг истомисленик што толку искрено се грижи за вас.</verse>
				<verse number="21">Сите други работат за своја корист, а не за делото на Исус Христос.</verse>
				<verse number="22">Но, тој се има докажано како карактерен човек. Се сеќавате како работевме заедно на ширењето на Радосната вест: како татко и син.</verse>
				<verse number="23">Се надевам дека ќе можам да го испратам веднаш штом дознаам каква судбина ми се подготвува,</verse>
				<verse number="24">а се надевам дека Господ ќе ми овозможи наскоро и јас да дојдам кај вас.</verse>
				<verse number="25">Во меѓувреме, сметав дека е потребно да ви го пратам нашиот брат Епафродит, со кој заедно работевме и се боревме, откако вие ми го испративте да ми помага во разни потреби.</verse>
				<verse number="26">Тој одвај чека да ве види, копнее да се врати дома, зашто му падна тешко што сте разбрале дека беше болен.</verse>
				<verse number="27">Навистина беше смртно болен, но Бог му се смилува. И не само нему, туку и мене ми се смилува, за да не ми дојде тага врз тага.</verse>
				<verse number="28">Брзам да го испратам, за да го видите и да му се нарадувате, па и јас да не бидам толку загрижен за вас.</verse>
				<verse number="29">Затоа, пречекајте го со радост, како брат во Господ. Таквите како него треба многу да ги цените,</verse>
				<verse number="30">зашто работејќи за Христос, тој животот си го доведе во опасност и речиси умре, за да ми помогне и да ми го надомести тоа што вие не можевте да го направите за мене, бидејќи сте далеку.</verse>
			</chapter>
			<chapter number="3">
				<verse number="1">За крај, драги мои, радувајте се што Му припаѓате на Господ. Мене не ми е тешко одново да ви го напишам истото нешто што веќе порано сум ви го пишувал, бидејќи тоа ќе придонесе да се заштитите.</verse>
				<verse number="2">Чувајте се од тие зли луѓе, од тие кучиња што тврдат дека обрежувањето е неопходно! Тоа е лажна побожност!</verse>
				<verse number="3">Ние, а не тие, сме обрежани на вистинскиот начин, зашто преку (Светиот) Дух Му служиме на Бог и се гордееме со Исус Христос. Ние не ја полагаме својата вера во телесни вредности.</verse>
				<verse number="4">Јас, се разбира, би можел да се потпрам на телесните вредности. Ако некој мисли дека може да се потпира на телесни вредности, нека знае дека јас имам многу повеќе причини така да мислам.</verse>
				<verse number="5">Обрежан сум кога сум имал осум дена, Израелец сум по раѓање, од племето на Бинјамин - чистокрвен Евреин. Им припаѓав на фарисеите, што подразбира стриктно придржување кон верските закони.</verse>
				<verse number="6">Бев толку ревносен, што дури ги прогонував христијаните. Толку колку што човек може да биде праведен со почитување на заповедите од верскиот Закон, јас беспрекорно се придржував до нив.</verse>
				<verse number="7">Но сите тие нешта што порано толку многу ми значеа, сега, кога верувам во Христос, ги сметам за безвредни.</verse>
				<verse number="8">И уште повеќе, сметам дека се е рамно на загуба во споредба со таа скапоцена придобивка: да се познава Исус Христос, мојот Господ. Заради Него се откажав од сите тие телесни вредности и ги сметам за обичен смет. Христос е се што ми треба.</verse>
				<verse number="9">Со Него сакам да бидам, не преку моја сопствена праведност, што би произлегувала од придржување кон верскиот Закон, туку преку праведност што се добива заради вера во Христос, праведност што доаѓа од Бог, врз основа на вера.</verse>
				<verse number="10">Сакам длабоко да Го запознаам Христос, да ја доживеам силата што Го воскресна, да искусам дел од Неговите страдања и да се идентификувам со Неговата смрт,</verse>
				<verse number="11">па така некако да стигнам до воскреснување од мртвите.</verse>
				<verse number="12">Јас не велам дека веќе сум успеал да го постигнам тоа, или дека сум станал совршен. Но, и понатаму се стремам да ги постигнам целите заради кои Исус Христос ме придоби.</verse>
				<verse number="13">Се разбира, драги пријатели христијани, јас не мислам дека веќе сум успеал да го достигнам тоа, но мислам дека успеав да го заборавам она што е зад мене и од се срце да се стремам кон она што е пред мене.</verse>
				<verse number="14">Трчам право кон целта, за да ја добијам наградата, небесното жителство за кое Бог, преку Исус Христос, не повика.</verse>
				<verse number="15">Сите што сте духовно зрели, вака треба да размислувате. Ако во нешто не се согласувате, верувам дека Бог тоа ќе ви го разјасни.</verse>
				<verse number="16">Но важно е да продолжиме да се придржуваме до вистината што веќе ја прифативме.</verse>
				<verse number="17">Драги пријатели христијани, одете по моите стапки. Гледајте на оние што го следат нашиот пример.</verse>
				<verse number="18">Многу пати досега сум ви го кажал ова, а и сега, со солзи во очите ќе ви го повторам: има многу луѓе кои според начинот на кој живеат му се непријатели на Христовиот крст.</verse>
				<verse number="19">Тие ќе завршат во пеколот, бидејќи нивните телесни желби им се бог. Се гордеат со она од што би требало да се срамат и размислуваат само за овоземни работи.</verse>
				<verse number="20">За разлика од нив, ние сме жители на небото и желно очекуваме нашиот Спасител, Господ Исус Христос, оттаму да дојде.</verse>
				<verse number="21">Тој ќе ги преобрази нашите слаби, смртни тела и ќе ги направи слични на Неговото славно тело, со истата моќ со која ќе ја преземе власта над се.</verse>
			</chapter>
			<chapter number="4">
				<verse number="1">Затоа, мои мили и многу сакани пријатели христијани, по кои толку копнеам, радост моја, гордост моја, останете Му непоколебливо верни на Господ!</verse>
				<verse number="2">Еводија и Синтихија, ве молам обидете се да се усогласите во работата за Господ.</verse>
				<verse number="3">Те молам и тебе, мој верен соработнику, помогни им. Тие многу работеа со мене на ширењето на Радосната вест, заедно со Климент и со многу други мои соработници чии имиња се запишани во Божјата книга на живите.</verse>
				<verse number="4">Радувајте му се на вашето заедништво со Господ, постојано радувајте се!</verse>
				<verse number="5">Бидете внимателни спрема сите, луѓето по тоа да ве знаат. Господ брзо ќе дојде.</verse>
				<verse number="6">Немојте да се јадосувате за ништо, туку во сите ваши молитви барајте го од Бог она што ви е потребно и бидете благодарни за она што го добивате.</verse>
				<verse number="7">Ако правите така, тогаш Божјиот мир, кој е далеку над она што човек може да го разбере, ќе ги чува вашите срца и умови, поради вашата припадност на Исус Христос.</verse>
				<verse number="8">За крај, мои драги пријатели христијани, стремете се кон она што е вистинито, чесно и праведно; она што е невино, љубезно, на добар глас, вредно и ценето.</verse>
				<verse number="9">Применете го во практика она што го научивте и добивте од мене, било слушајќи ме што зборувам, било гледајќи ме како постапувам, па Бог, Кој е извор на мир, ќе биде со вас.</verse>
				<verse number="10">Господ ми даде голема радост што по толку долго време вие пак имавте можност да покажете дека се грижите за мене. Не дека престанавте да се грижите за мене, туку немавте можност да го покажете тоа.</verse>
				<verse number="11">Не го кажувам ова затоа што бев во беда. Се научив да бидам задоволен со тоа што го имам.</verse>
				<verse number="12">Знам како да живеам и во сиромаштија и во изобилие. Ја научив таа тајна, па сега секогаш и секаде сум задоволен, без разлика дали сум сит или гладен, дали имам многу или малку.</verse>
				<verse number="13">Со силата што Христос ми ја дава можам да издржам секакви услови.</verse>
				<verse number="14">Сепак, добро сте сториле што сте ми испратиле помош сега, кога ми е тешко.</verse>
				<verse number="15">Вие во Филипи, добро знаете дека кога заминав од Македонија, во раните денови на проповедањето на Радосната вест, вие бевте единствената црква што ми помагаше, единствените што го делеа со мене и доброто и злото.</verse>
				<verse number="16">Кога бев во Солун, не еднаш ми испраќавте помош, кога таа ми беше потребна.</verse>
				<verse number="17">Не барам јас подароци. Само сакам вие да добиете заслужена награда заради вашата грижа.</verse>
				<verse number="18">Сега, откако Епафродит ми ги предаде даровите што сте ми ги испратиле, имам се што ми треба, дури и повеќе. Тие се како принос за Бог со прекрасна миризба, жртва прифатлива и пријатна за Него.</verse>
				<verse number="19">Со сето Негово огромно богатство, преку Исус Христос, мојот Бог изобилно ќе ја задоволи секоја ваша потреба.</verse>
				<verse number="20">На нашиот Бог и Татко слава нека Му е довека! Амин.</verse>
				<verse number="21">Поздравете ги сите што искрено веруваат во Исус Христос. Тие се свети луѓе. Ве поздравуваат и браќата што се со мене.</verse>
				<verse number="22">Ве поздравуваат сите христијани, а посебно оние што работат во дворецот на императорот.</verse>
				<verse number="23">Господ Исус Христос нека ви биде благонаклонет и нека биде со вас.</verse>
			</chapter>
		</book>
		<book number="51">
			<chapter number="1">
				<verse number="1">Од Павле, избран од Бог да Му биде апостол на Исус Христос, и од нашиот брат по вера Тимотеј,</verse>
				<verse number="2">до христијаните во градот Колос, до нашите пријатели, верни следбеници на Христос. Бог, нашиот Татко, нека ви биде благонаклонет и нека ви даде мир.</verse>
				<verse number="3">Секогаш кога се молиме за вас, Му благодариме на Бог, Таткото на нашиот Господ Исус Христос,</verse>
				<verse number="4">зашто слушнавме за вашата вера во Исус Христос, и за љубовта што ја имате спрема сите Божји луѓе.</verse>
				<verse number="5">Вашата вера и љубов се засновани врз надежта што ја имате за она што е подготвено за вас на небото. За тоа слушнавте од вистинитата порака - од Радосната вест.</verse>
				<verse number="6">Таа се проповеда по целиот свет и се шири со голем успех, давајќи плодови како и кај вас, од првиот ден кога ја слушнавте вистината и дознавте колку Бог ни е благонаклонет.</verse>
				<verse number="7">Радосната вест ја слушнавте од Епафрас, нашиот драг соработник, човек што верно Му служи на Христос и работи за вас.</verse>
				<verse number="8">Тој ни раскажа за вашата голема христијанска љубов што ви ја дал Светиот Дух.</verse>
				<verse number="9">Затоа, уште од првиот ден кога слушнавме, не престануваме да се молиме за вас и да бараме од Бог да ви ја открие Неговата волја за вашите животи. Се молиме да ве исполни со секаква мудрост и разбирање на духовните вистини.</verse>
				<verse number="10">Така ќе можете да живеете за Господ онака како што прилега и во секој поглед да Му бидете по волја. Секоја добра работа за која ќе се зафатите ќе носи плод и се подобро ќе Го запознавате Бог.</verse>
				<verse number="11">Се молиме да добивате сила од Божјата огромна и величествена моќ, за да можете со радост да истрпите и издржите се што ќе ве снајде</verse>
				<verse number="12">и да Му оддавате благодарност на небесниот Татко, Кој ви овозможи и вие, заедно со Божјиот свет народ, да добиете дел од наследството во Царството на светлината.</verse>
				<verse number="13">Тој не извлече од власта на царството на темнината и не пренесе во Царството на Неговиот сакан Син,</verse>
				<verse number="14">Кој ни ја откупи слободата и ни ги прости гревовите. Христос е над се</verse>
				<verse number="15">Христос е видлива слика на невидливиот Бог. Тој постоеше уште кога Бог ништо не беше создал.</verse>
				<verse number="16">Преку Христос Бог ги создаде сите нешта и на небото и на Земјата: тоа што се гледа и тоа што не се гледа, сите престоли и власти, сите владетели и властодршци, се беше создадено преку Него и за Него.</verse>
				<verse number="17">Тој постои пред се и ги одржува сите нешта.</verse>
				<verse number="18">Христос е глава на Црквата, која е Негово тело. Тој е Почетокот, прв што воскресна од мртвите,</verse>
				<verse number="19">зашто Бог одбра во Него во целост да се всели Божјата природа</verse>
				<verse number="20">и преку Него да ги помири со Себе сите, било да се на Земјата, или на небото, воспоставувајќи мир преку Својата крв, пролеана на крстот.</verse>
				<verse number="21">Тоа ве вклучува и вас што порано бевте отуѓени од Бог и Му бевте непријатели, и во мислите и на дело.</verse>
				<verse number="22">Сега, преку телесната смрт на Неговиот Син, Тој ве помири со Себе. Затоа Христос ќе ве претстави пред Бог како свети, непорочни и беспрекорни.</verse>
				<verse number="23">Се разбира, ако докрај продолжите да верувате цврсто и непоколебливо, и не отстапите од надежта што ја дава Радосната вест што ја чувте. Јас, Павле, добив задача од Бог да им ја проповедам таа Радосна вест на сите луѓе под небесниот свод.</verse>
				<verse number="24">Страдам, но се радувам, затоа што знам дека вие од тоа ќе имате корист. Мило ми е што со моето телесно страдање и јас придонесувам кон страдањата на Исус за Црквата, која е Негово тело.</verse>
				<verse number="25">Бог ми даде задолжение да и служам на Црквата и ме испрати кај вас да ви ја проповедам Неговата порака, во сета нејзина полнота.</verse>
				<verse number="26">Со векови оваа порака беше тајна за луѓето, а сега таа им е објаснета на Неговите свети луѓе.</verse>
				<verse number="27">Бог го стори ова бидејќи сакаше вие што не сте Евреи да ја разберете таа прекрасна, величествена тајна: дека Христос живее во вас и заради тоа вие со право се надевате дека ќе имате свој удел во Божјата слава.</verse>
				<verse number="28">Ние токму за Христос проповедаме и ја употребуваме сета наша мудрост, за да ги предупредиме и поучиме сите луѓе, па сите да станат зрели Христови следбеници.</verse>
				<verse number="29">Затоа јас толку напорно работам, користејќи ја силата што Тој ми ја дава.</verse>
			</chapter>
			<chapter number="2">
				<verse number="1">Сакам да знаете низ колкава агонија минувам заради вас, заради христијаните во Лаодикеја и заради сите други христијани што досега не ме имаат ни сретнато.</verse>
				<verse number="2">Целта ми е да ги охрабрам, сплотени во љубов целосно да ја разберат Божјата тајна, а тоа е Христос, за да сфатат какво богатство е човек да ја има таа сигурност.</verse>
				<verse number="3">Во Христос се кријат сите ризници на Божјата мудрост и знаење!</verse>
				<verse number="4">Ви го кажувам ова за да не дозволите никој да ве разубедува и да ве измами.</verse>
				<verse number="5">Иако не сум меѓу вас, постојано ве имам во мислите. Мило ми е што гледам дека живеете уредно и дека вашата вера во Христос е цврста.</verse>
				<verse number="6">Вие Го прифативте Исус Христос како свој Господ. Продолжете да живеете во послушност спрема Него.</verse>
				<verse number="7">Пуштете корени во Него, од Него црпете, за да растете и да се зацврстувате во верата, онака како што ве учевме. Бидете Му бесконечно благодарни на Господ.</verse>
				<verse number="8">Не дозволувајте никој да ве заведува со бесмислено филозофирање и со празни лаги, кои произлегуваат од чисто човечки обичаи, од овоземните принципи, а не од Христос,</verse>
				<verse number="9">зашто Бог во целост е присутен во Христос во облик на човечко тело,</verse>
				<verse number="10">па и вие сте целосни личности, преку сојуз со Него. Тој е Господар над сите сили и власти.</verse>
				<verse number="11">Преку духовно обрежување, Христос ја отстрани од вас вашата грешна природа, исто како што при телесното обрежување се отстранува едно делче од телото.</verse>
				<verse number="12">Кога се крстивте, вие всушност се погребавте со Христос, а потоа воскреснавте, бидејќи верувавте во Божјата сила што Го воскресна Христос од мртвите.</verse>
				<verse number="13">Вие бевте мртви поради гревовите во вас, зашто вашата грешна природа не беше отстранета од вас. Но Бог ве оживеа, заедно со Христос! Тој ни ги прости сите наши гревови.</verse>
				<verse number="14">Бог ја избриша обврзницата со нашите долгови, според чии одредби ние бевме должници. Тој ја зеде и ја уништи, приковувајќи ја на Христовиот крст.</verse>
				<verse number="15">Така Бог ги разоружа сите зли владетели и власти, и јавно ги посрамоти, поразувајќи ги со Христовата жртва на крстот.</verse>
				<verse number="16">Затоа, не дозволувајте никој да ве обвинува за она што го јадете и пиете, за тоа дали ги славите празниците, дали ја славите Младата месечина и саботата.</verse>
				<verse number="17">Тие нешта беа само сенка на она вистинското што требаше да дојде, а тоа е Христос.</verse>
				<verse number="18">Не дозволувајте да ве тераат да се самопонижувате и да обожавате ангели, дури и ако тврдат дека за тоа добиле виденија. Тие луѓе се прават многу понизни, но нивните грешни умови се полни со суета и горделивост.</verse>
				<verse number="19">Тие веќе не се поврзани со Христос, Кој е глава на телото. Тој му дава сила на телото, и преку неговите жили и лигаменти го држи цврсто обединето. Тоа духовно тело може да расте само ако се храни од Бог.</verse>
				<verse number="20">Вие умревте со Христос и ослободени сте од начинот на кој живеат световните луѓе. Зошто тогаш дозволувате да ви наметнуваат вакви догми:</verse>
				<verse number="21">„Тоа не смее да се фаќа!“, „Тоа не смее да се јаде!“, или „Тоа не смее ни да се допре!“?</verse>
				<verse number="22">Тоа се само уредби и учења наметнати од луѓе, а се однесуваат на распадливи нешта, на работи што ги употребуваме.</verse>
				<verse number="23">Иако на прв поглед се чини мудро да се придржувате до тие правила, бидејќи повикуваат на побожност, понизност и строгост спрема телото, со нив не можат да се победат грешните телесни страсти.</verse>
			</chapter>
			<chapter number="3">
				<verse number="1">Вие сте воскреснати за да живеете со Христос. Затоа стремете се кон она што е на небото, каде што Христос владее, седнат од Божјата десна страна.</verse>
				<verse number="2">Размислувајте за она што е на небото, а не за она што е на Земјата.</verse>
				<verse number="3">Вие умревте кога умре Христос, а тоа значи дека вашиот вистински живот е скриен во Христос, кај Бог.</verse>
				<verse number="4">А кога ќе се појави Христос, Кој е вашиот вистински живот, тогаш и вие ќе се појавите, закитени со Неговата слава.</verse>
				<verse number="5">Затоа, не дозволувајте вашето тело да управува со вас! Умртвете го во вас она што е развратно, гнасно, похотно, зло и алчно. И алчноста е еден вид на идолопоклонство!</verse>
				<verse number="6">Ваквите постапки го предизвикуваат Божјиот гнев.</verse>
				<verse number="7">Така постапувавте и вие кога вашиот живот беше неуреден.</verse>
				<verse number="8">Сега треба да престанете со гнев, омраза и злоба. Престанете да навредувате и да се служите со непристојни зборови.</verse>
				<verse number="9">Немојте да лажете. Вие веќе ја соблековте и ја отфрливте вашата стара природа, со нејзините навики,</verse>
				<verse number="10">па наместо неа облековте нова природа, која постојано се обновува, колку што подобро Го запознавате Христос, Кој ја создаде новата природа во вас.</verse>
				<verse number="11">Не е важно дали сте Грци или Евреи, дали сте обрежани или не, дали сте варвари или Скити, дали сте робови или слободни. Се што е важно е Христос да живее во сите нас!</verse>
				<verse number="12">Бог ве сака и ве одбра да бидете Негов свет народ. Затоа, сочувствувајте со луѓето, бидете љубезни спрема нив, бидете скромни, кротки и трпеливи.</verse>
				<verse number="13">Толерирајте се, простувајте си кога некој ќе ви згреши. Простувајте си исто како што Господ вам милостиво ви прости.</verse>
				<verse number="14">А најважно од се е да бидете исполнети со љубов, зашто меѓусебната љубов сврзува во совршена заедница.</verse>
				<verse number="15">Секој од вас е дел од Христовото тело. Треба да бидете сложни и благодарни. Дозволете мирот што доаѓа од Христос да ги води вашите срца.</verse>
				<verse number="16">Зборовите на Христос, во сето нивно богатство, нека го исполнуваат вашиот живот. Користете ја сета мудрост што ја имате за да се поучувате и советувате еден со друг. Пејте Му на Бог псалми, химни и духовни песни, пејте Му со благодарност и од се срце.</verse>
				<verse number="17">Се што ќе кажете или ќе направите, правете го како претставници на Господ Исус, оддавајќи Му преку Него благодарност на Бог Таткото.</verse>
				<verse number="18">Жени, покорувајте им се на вашите сопрузи, како што им прилега на Господови следбенички.</verse>
				<verse number="19">Мажи, сакајте си ги вашите сопруги. Не однесувајте се грубо спрема нив.</verse>
				<verse number="20">Деца, бидете им во се послушни на вашите родители. Тоа Му причинува задоволство на Господ.</verse>
				<verse number="21">Татковци, немојте да постапувате сурово спрема своите деца, за да не им ја уништите волјата.</verse>
				<verse number="22">Робови, бидете им послушни на вашите земни господари во се, дури и тогаш кога не ве гледаат. Правете го тоа од се срце, не за да им угодите на луѓето, туку од страхопочит спрема Господ.</verse>
				<verse number="23">Се што правите, правете го со сета душа, како да го правите за Господ, а не за луѓето.</verse>
				<verse number="24">Имајте на ум дека Му служите на Господ Христос и дека Тој ќе ве награди.</verse>
				<verse number="25">А кој постапува лошо, ќе си ги поднесува последиците, бидејќи кај Господ нема пристрасност.</verse>
			</chapter>
			<chapter number="4">
				<verse number="1">Господари, постапувајте чесно и правично со своите робови. Не заборавајте дека и над вас има Господар на небото!</verse>
				<verse number="2">Посветете се на молитва, будно и со благодарност.</verse>
				<verse number="3">Молете се и за нас, Бог да ни отвори патишта, па Неговата порака да се шири и да се објаснува тајната за Христос. Токму заради тоа сега јас сум в затвор.</verse>
				<verse number="4">Молете се пораката да ја објаснувам разбирливо, онака како што треба.</verse>
				<verse number="5">Однесувајте се мудро спрема оние што не се христијани и користете ја секоја можност.</verse>
				<verse number="6">Зборувајте љубезно, умесно и концизно; давајте му умешен одговор на секој што ќе ви постави прашање.</verse>
				<verse number="7">Мојот драг пријател Тихик, кој верно работи со нас и Му служи на Господ, ќе ви раскаже се што ве интересира за мене.</verse>
				<verse number="8">Го праќам токму заради тоа, да ви каже како сме и да ве охрабри.</verse>
				<verse number="9">Со него ќе дојде и вашиот земјак Онисим, кој е наш верен и многу мил брат по вера. Тие ќе ви раскажат за се што се случува овде.</verse>
				<verse number="10">Ве поздравува Аристарх. И тој е в затвор со мене. Ве поздравува и Марко, братучедот на Барнаба. Ако дојде кај вас, прифатете го, како што веќе ви пишавме.</verse>
				<verse number="11">Ве поздравува и Исус, меѓу нас познат како Јуст. Овие тројца се единствените христијани од Евреите што работат со мене за Божјото царство. Тие се големо охрабрување за мене.</verse>
				<verse number="12">Ве поздравува и вашиот сограѓанин Епафрас, кој сега е во служба на Исус Христос. Тој ревносно се моли за вас, да бидете цврсти, да станете зрели христијани, уверени во целата Божја волја.</verse>
				<verse number="13">Јас лично сум сведок колку ревносно се залага тој за вас, како и за христијаните во Лаодикеја и во Хиераполис.</verse>
				<verse number="14">Ве поздравуваат нашиот драг лекар Лука и Димас.</verse>
				<verse number="15">Поздравете ги сите христијани во Лаодикеја, а посебно Нимфа и членовите на црквата што се собираат во нејзиниот дом.</verse>
				<verse number="16">Кога ќе го прочитате ова писмо кај вас, погрижете се да стигне и во Лаодикејската црква, за да го прочитаат и тие, а и вие треба да го прочитате писмото што им го упатив ним.</verse>
				<verse number="17">Потсетете го Архип внимателно да ја извршува работата што му ја довери Господ.</verse>
				<verse number="18">Сега своерачно ви пишувам: Поздрав од Павле! Не заборавајте дека сум в затвор. Бог нека ви биде благонаклонет.</verse>
			</chapter>
		</book>
		<book number="52">
			<chapter number="1">
				<verse number="1">Од Павле, Силван и Тимотеј до членовите на црквата во Солун, до оние што Му припаѓаат на Бог Таткото и на Господ Исус Христос. Бог нека ви биде благонаклонет и нека ви даде мир.</verse>
				<verse number="2">Постојано Му заблагодаруваме на Бог за сите вас и секогаш ве спомнуваме во нашите молитви.</verse>
				<verse number="3">Си спомнуваме пред Бог, нашиот Татко, како се покажа вашата вера на дело, како работите со љубов и колку трпеливо се надевате на нашиот Господ Исус Христос.</verse>
				<verse number="4">Знаеме, драги пријатели, дека Бог вас ве сака и дека ве одбра да бидете Негов народ,</verse>
				<verse number="5">затоа што Радосната вест не ви ја проповедавме само преку зборови, туку бевте сведоци на огромна сила: Светиот Дух наполно ве увери дека тоа што ви го говоревме е вистина. Вие знаете како живеевме додека бевме кај вас. Тоа беше дополнителен доказ дека нашата порака е искрена.</verse>
				<verse number="6">Вие сега се однесувате онака како што се однесуваме ние и како што се однесува Господ, па, иако многу настрадавте, со радост ја прифативте пораката што доаѓа од Светиот Дух.</verse>
				<verse number="7">Така им станавте пример на сите христијани во Македонија и Ахаја.</verse>
				<verse number="8">Не само што од вас почна да се шири пораката Господова во Македонија и Ахаја, туку за вашата вера насекаде се раскажува! Нема никаква потреба ние за тоа да зборуваме.</verse>
				<verse number="9">Самите луѓе раскажуваат за вас, како сте ги пречекале, како сте се обратиле кон Бог и сте престанале да им служите на идолите, за да Му служите на вистинскиот, на живиот Бог;</verse>
				<verse number="10">и како го чекате Неговиот Син Исус да дојде од небото. Него Бог Го воскресна од мртвите и Тој не избави од Божјиот гнев што ќе дојде.</verse>
			</chapter>
			<chapter number="2">
				<verse number="1">Вие, драги мои, знаете дека нашето доаѓање кај вас не беше загубено време.</verse>
				<verse number="2">Знаете како настрадавме и како не навредуваа во градот Филипи, пред да дојдеме кај вас. Сепак, Бог ни даде храброст, наспроти силното противење, и вам да ви ја пренесеме Неговата Радосна вест.</verse>
				<verse number="3">Тоа што ви го проповедавме не произлегува од заблуда, ниту пак е со нечисти мотиви, или со измами.</verse>
				<verse number="4">Зборуваме онака како што Бог бара од нас, зашто Тој не провери и утврди дека може да ни го довери проповедањето на Радосната вест. Затоа ние зборуваме, не со намера да им угодуваме на луѓето, туку да Му угодиме на Бог, на Оној што ги проверува мотивите на нашите срца.</verse>
				<verse number="5">Добро знаете дека ние не се обидовме да ве придобиеме со подмилкување. Бог ни е сведок дека не дојдовме кај вас со подмолна алчност за богатење.</verse>
				<verse number="6">Не бараме ни признание од луѓето: ниту од вас, ниту од други луѓе.</verse>
				<verse number="7">Како апостоли на Христос можевме да ви поставуваме разни барања, но ние многу внимателно се однесувавме со вас, како мајка доилка што со нежност се грижи за своите дечиња.</verse>
				<verse number="8">Толку ни станавте мили, толку се приврзавме спрема вас, што бевме решени не само да ви ја пренесеме Божјата Радосна вест, туку и душите свои да ги дадеме за вас.</verse>
				<verse number="9">Впрочем, драги пријатели, потсетете се како ние работевме и се трудевме. Ден и ноќ работевме за својата издршка, за да не му бидеме на товар на никого од вас додека ви ја проповедавме Божјата Радосна вест.</verse>
				<verse number="10">Вие и Бог сте ни сведоци дека нашето поведение спрема вас христијаните беше искрено, праведно и беспрекорно.</verse>
				<verse number="11">Знаете дека спрема секого од вас се однесувавме онака како што татко се однесува спрема своите деца.</verse>
				<verse number="12">Ве охрабрувавме, ве утешувавме и ве поттикнувавме да живеете онака како што прилега за Бог, Кој ве повикува да станете дел од Неговото царство и да учествувате во Неговата слава.</verse>
				<verse number="13">Постои и друга причина поради која ние постојано Му заблагодаруваме на Бог. Кога ја слушнавте од нас Божјата порака, вие ја прифативте не како порака што доаѓа од луѓе, туку како Божја порака, што таа навистина и е. Таа сега дејствува во вас кои поверувавте.</verse>
				<verse number="14">Драги пријатели христијани, вам ви се случија истите нешта што им се случуваат на Божјите цркви во Јудеја и на сите луѓе што Му се верни на Исус Христос. Вие настрадавте од вашите сонародници, исто како што тие страдаа од Евреите,</verse>
				<verse number="15">од оние што Го убија Господ Исус, што ги убиваа пророците, од оние што и нас жестоко не прогонуваа. Тие не Му се по волја на Бог. Непријателски се расположени спрема целото човештво.</verse>
				<verse number="16">Ни забрануваа да им проповедаме на луѓе што не се Евреи, за да не се спаси и некој што не е Евреин! Со тоа докрај се исполни списокот на нивните гревови. Сега Божјиот гнев конечно дојде и на нивна глава.</verse>
				<verse number="17">Драги пријатели! Колку многу ни недостасувате, колку желно сакаме пак да ги видиме вашите лица, иако само кратко време сме одвоени од вас, се разбира физички, но не и во нашите мисли.</verse>
				<verse number="18">Сакавме да дојдеме кај вас. Јас, Павле, не еднаш се обидов, но Сатаната не спречи.</verse>
				<verse number="19">Конечно, што ни дава надеж и радост, со каков венец ние ќе се гордееме? Тоа сте вие! Кога нашиот Господ Исус повторно ќе дојде, ние со вас ќе се гордееме и ќе се радуваме.</verse>
				<verse number="20">Вие сте нашата слава и радост.</verse>
			</chapter>
			<chapter number="3">
				<verse number="1">Веќе не можевме да издржиме. Решивме само ние да останеме во Атина,</verse>
				<verse number="2">а кај вас да го пратиме нашиот брат Тимотеј. Тој работи со нас за Бог и ни помага во проповедањето на Радосната вест за Христос. Сакавме тој да ве охрабри и да ја зацврсти вашата вера.</verse>
				<verse number="3">Не сакаме никој од вас да се обесхрабри од овие тешкотии. Однапред знаевте дека ќе треба да страдаме.</verse>
				<verse number="4">Кога бевме кај вас, ви кажувавме дека ќе минуваме низ неволи. Така и се случи.</verse>
				<verse number="5">Затоа јас не можев да чекам повеќе и го испратив Тимотеј да види како се држите, во каква состојба е вашата вера. Страхував Сатаната да не успеал да ве поколеба преку искушенија и да го уништи сето она што ние го постигнавме.</verse>
				<verse number="6">Сега Тимотеј се врати од кај вас и ни донесе радосни вести. Ни раскажа дека во вас има и вера и љубов. Ни пренесе дека со радост се сеќавате на нас, и дека и вие копнеете пак да не видите.</verse>
				<verse number="7">Така, драги пријатели, и покрај сите маки и страдања низ кои минуваме, вашата вера многу не охрабри.</verse>
				<verse number="8">Вашата непоколеблива вера во Господ претставува силен поттик за нас.</verse>
				<verse number="9">Како да Му се заблагодариме на Бог за вас? Како да Му возвратиме за сета радост што ни ја причинувате?</verse>
				<verse number="10">Деноноќно, од се срце Му се молиме на Бог пак да се сретнеме со вас и да ви помогнеме онаму каде што имате потреба во однос на вашата вера.</verse>
				<verse number="11">Се молиме Бог, нашиот Татко, и Господ Исус Христос, да ни дозволат пак да дојдеме кај вас.</verse>
				<verse number="12">Господ нека ја поттикне љубовта што ја имате еден спрема друг и спрема сите луѓе. Таа љубов нека расте онака како што расте нашата љубов спрема вас.</verse>
				<verse number="13">А кога нашиот Господ Исус ќе дојде, заедно со сите Негови следбеници, нека ги направи вашите срца чисти и посветени во очите на Бог, нашиот Татко. Амин.</verse>
			</chapter>
			<chapter number="4">
				<verse number="1">За крај, драги пријатели, сега кога Му припаѓате на Господ Исус, ве молиме и ве повикуваме да живеете богоугодно, онака како што ве учевме. Вие веќе сега живеете така, но трудете се уште повеќе.</verse>
				<verse number="2">Потсетувајте се на упатствата што ви ги дававме како на следбеници на Господ Исус.</verse>
				<verse number="3">Бог сака вие да бидете свети - да се чувате од блуд.</verse>
				<verse number="4">Секој треба да умее да го контролира своето тело, за да биде свето и за почит.</verse>
				<verse number="5">Немојте да им робувате на вашите необуздани страсти, како што прават луѓето што не Го познаваат Бога.</verse>
				<verse number="6">Во однос на ова прашање, никако не смеете да мамите и искористувате други христијани! Потсетете се, веќе ве предупредивме дека Господ ќе го казни секој што така прави.</verse>
				<verse number="7">Бог не ве одбра за да живеете валкан живот, туку за да бидете свети.</verse>
				<verse number="8">Секој што не се придржува кон ова, не е непослушен спрема нас, туку спрема Бог, спрема Оној што ни Го дава Својот Свет Дух.</verse>
				<verse number="9">Нема потреба да ви пишувам дека треба да се сакате еден со друг. Самиот Бог веќе ве научи како да се сакате,</verse>
				<verse number="10">и вие веќе ја покажавте својата љубов спрема сите христијани во цела Македонија. Сакам само да ве охрабрам, драги пријатели, таа љубов кај вас уште повеќе да расте.</verse>
				<verse number="11">Трудете се да живеете тивко, да си ја гледате својата работа, да си заработувате за живејачка, како што и ве учевме.</verse>
				<verse number="12">Така и тие што не се христијани ќе ве почитуваат, а вие нема да зависите од никого.</verse>
				<verse number="13">Драги пријатели христијани, сакаме да знаете што ќе се случи со оние што се починати, за да не тагувате како луѓето што по ова прашање немаат никаква надеж.</verse>
				<verse number="14">Ако ние веруваме дека Исус умре и воскресна, веруваме и дека Бог пак ќе ни Го врати, а со Него ќе ги врати и сите што пред да починат верувале во Исус.</verse>
				<verse number="15">Ова ни е кажано од Господ. Тој ни рече дека ние што ќе бидеме живи кога Тој повторно ќе дојде, ќе се сретнеме со Него откако Тој претходно ќе ги воскресне починатите.</verse>
				<verse number="16">Господ Лично ќе се симне од небото, со силен глас ќе заповеда, со глас на архангел и со труба Божја, и прво ќе воскреснат оние што верувале во Христос пред да починат;</verse>
				<verse number="17">потоа ние што сме живи, заедно со нив, ќе бидеме грабнати во облаците, за да се сретнеме со Господ и засекогаш да останеме со Него.</verse>
				<verse number="18">Затоа, утешувајте се и охрабрувајте се меѓусебно со овие зборови.</verse>
			</chapter>
			<chapter number="5">
				<verse number="1">Нема потреба да ви пишувам за времето и датумот кога ќе се случи ова.</verse>
				<verse number="2">Вие сигурно и самите знаете дека доаѓањето на Господ ќе биде ненадејно, како кога крадец неочекувано упаѓа ноќе.</verse>
				<verse number="3">Кога луѓето од овој свет ќе си мислат: „Сега сме мирни и безбедни“, тогаш неочекувано ќе им дојде уништувањето, како кога породилни болки и доаѓаат на жена што треба да роди. Тоа неминовно ќе им се случи.</verse>
				<verse number="4">Но вие што сте христијани, не живеете во мрак, па во тој ден нема да бидете непријатно изненадени, како од крадец.</verse>
				<verse number="5">Вие и припаѓате на светлината и на денот, а не на темнината и на ноќта.</verse>
				<verse number="6">Затоа, да не бидеме заспани, како другите луѓе, туку да бидеме будни и трезвени.</verse>
				<verse number="7">Ноќе луѓето спијат, ноќе се опиваат;</verse>
				<verse number="8">но ние што му припаѓаме на денот треба да бидеме трезвени. Треба да се вооружиме со вера и љубов. Тие да ни бидат како штитник на градите. Треба да се вооружиме со увереност дека ќе бидеме спасени и тоа да ни биде како шлем на главата.</verse>
				<verse number="9">Бог не не одбра за да не казни, туку за да бидеме спасени преку нашиот Господ Исус Христос,</verse>
				<verse number="10">Кој умре за нас, за да Му се придружиме и вечно да живееме со Него, без оглед на тоа дали кога Тој ќе се врати ќе бидеме живи, или починати.</verse>
				<verse number="11">Затоа, продолжете да се охрабрувате и да се изградувате еден со друг.</verse>
				<verse number="12">Драги христијани по црквите, ве молиме да им оддавате признание на оние што вредно работат меѓу вас, што ве водат во Господовото дело и ве поучуваат;</verse>
				<verse number="13">искрено да ги почитувате и да ги сакате заради тоа што го работат. Ве молиме да не се карате.</verse>
				<verse number="14">Опоменувајте ги мрзливите, охрабрувајте ги малодушните, помагајте им на слабите и имајте трпение со сите.</verse>
				<verse number="15">Гледајте никој никому да не враќа зло за зло. Напротив, однесувајте се добро еден спрема друг и спрема сите луѓе.</verse>
				<verse number="16">Бидете секогаш радосни,</verse>
				<verse number="17">постојано молете се.</verse>
				<verse number="18">Што и да ви се случува прифаќајте го со благодарност, зашто така вие што Му припаѓате на Исус Христос ја исполнувате Божјата волја.</verse>
				<verse number="19">Немојте да го задушувате дејствувањето на Светиот Дух.</verse>
				<verse number="20">Немојте да ги занемарувате пророштвата.</verse>
				<verse number="21">Проверувајте се што се проповеда и држете се до тоа што е добро.</verse>
				<verse number="22">Држете се настрана од се што е зло.</verse>
				<verse number="23">Самиот Бог, Кој е извор на мир, нека ве направи целосно свети и нека го зачува чисто целото ваше битие: духот, душата и телото, се до повторното доаѓање на нашиот Господ Исус Христос.</verse>
				<verse number="24">На Оној што ве одбра можете да Му верувате. Тој навистина ќе го стори тоа.</verse>
				<verse number="25">Драги пријатели христијани, молете се и за нас.</verse>
				<verse number="26">Поздравете се меѓусебно со свет бакнеж.</verse>
				<verse number="27">Ве задолжувам, во името на Господ, да го прочитате ова писмо пред сите христијани.</verse>
				<verse number="28">Нашиот Господ Исус Христос нека ви биде благонаклонет.</verse>
			</chapter>
		</book>
		<book number="53">
			<chapter number="1">
				<verse number="1">Од Павле, Силван и Тимотеј, до членовите на црквата во Солун, до оние што Му припаѓаат на Бог, нашиот Татко, и на Господ Исус Христос.</verse>
				<verse number="2">Ви посакуваме Бог, нашиот Татко, и Господ Исус Христос да ви бидат благонаклонети и да ви дадат мир.</verse>
				<verse number="3">Како што прилега, чувствуваме обврска секогаш да Му благодариме на Бог за вас, драги пријатели христијани, затоа што вашата вера и вашата љубов, еден спрема друг и спрема сите луѓе, постојано расте.</verse>
				<verse number="4">Се гордееме со вас пред сите Божји цркви. Им кажуваме колку сте непоколебливи, како вашата вера опстојува и покрај сите прогони и маки низ кои минувате.</verse>
				<verse number="5">Тоа покажува дека Бог правилно ве проценил и дека навистина сте достојни да го наследите Божјото царство, за кое и страдате.</verse>
				<verse number="6">Бог праведно ќе ги казни оние што ве угнетуваат и мачат,</verse>
				<verse number="7">а вам, кои страдате, ќе ви даде починка, како и на сите нас, кога Господ Исус ќе се појави од небото со Своите моќни ангели,</verse>
				<verse number="8">со распламтен оган, казнувајќи ги оние што не сакаат да Го признаат Богa и ја отфрлаат Радосната вест на нашиот Господ Исус.</verse>
				<verse number="9">Тие ќе бидат казнети со вечно уништување, отстранети од Божјото присуство и од Неговата величествена сила.</verse>
				<verse number="10">Ова ќе се случи кога Господ ќе се врати за да Му биде оддадена слава и чест од оние што се Негови, што веруваат во Него. Меѓу нив спаѓате и вие, затоа што поверувавте во она што ви го сведочевме.</verse>
				<verse number="11">Вас Бог ве одбра и ние постојано се молиме за вас, Бог да ве направи достојни за тој позив. Се молиме Бог да ви даде сила да ги извршите сите добри дела што посакувате да ги направите и што верата ви налага да ги правите.</verse>
				<verse number="12">Така, заради тоа што нашиот Бог и Господ Исус Христос беше толку благонаклонет спрема вас, вие ќе му донесете слава на името на нашиот Господ Исус, а и Тој вам ќе ви донесе слава.</verse>
			</chapter>
			<chapter number="2">
				<verse number="1">Нашиот Господ Исус Христос ќе се врати и ќе не прибере кај Себе. Затоа ве молам, драги пријатели христијани,</verse>
				<verse number="2">не дозволувајте лесно да ве поколебаат, ниту да ве вознемират луѓето што тврдат дека Господ веќе се вратил. Тие можеби ќе тврдат дека тоа го дознале преку духовна објава, дека слушнале од некој друг, или дека тоа го прочитале во некое од нашите писма.</verse>
				<verse number="3">Не дозволувајте да ве измамат! Тој ден нема да дојде пред луѓето масовно да отпаѓаат од верата и пред да се појави Човекот на гревот и уништувањето.</verse>
				<verse number="4">Тој самиот себе ќе се возвишува и ќе се противставува на се што е Божјо и свето. Дури ќе се осмели да седне во Божјиот храм и да тврди дека тој е Бог.</verse>
				<verse number="5">Зарем не се сеќавате дека ви го зборував ова додека бев кај вас?</verse>
				<verse number="6">Вие знаете што е тоа што го спречува Злиот да се појави, се додека не дојде времето тој да настапи во јавноста.</verse>
				<verse number="7">Неговата зла сила веќе подмолно дејствува, но има некој што го задржува и така ќе биде се додека тој не му се тргне од патот.</verse>
				<verse number="8">Тогаш Човекот на гревот ќе се појави, а Господ Исус со Својот здив ќе го убие, ќе го уништи при Своето повторно доаѓање.</verse>
				<verse number="9">Тој зол човек ќе дојде за да ги изврши делата на Сатаната: со сета своја сила ќе покаже лажни чудотворни знаци.</verse>
				<verse number="10">Со своите зли дела ќе успее да ги измами оние што одат по патот кој води во пропаст, зашто одбија да ја засакаат вистината и така да се спасат.</verse>
				<verse number="11">Затоа Бог им испраќа една толку уверлива измама, што ќе поверуваат во сите тие лаги.</verse>
				<verse number="12">Тогаш сите тие ќе бидат казнети, бидејќи, наместо да поверуваат во вистината, тие уживаа да прават зло.</verse>
				<verse number="13">Чувствуваме обврска постојано да Му бидеме благодарни на Бог за вас, драги пријатели христијани, вас што Господ ве засака. Тој ве одбра да се спасите меѓу првите, така што Светиот Дух ве посвети, а вие поверувавте во вистината.</verse>
				<verse number="14">Преку нашето проповедање на Радосната вест Бог ве повика да се спасите. Сега можете и вие да се придружите кон славата на нашиот Господ Исус Христос.</verse>
				<verse number="15">Затоа, драги пријатели христијани, бидете непоколебливи и држете се цврсто до она што ве учевме лично и преку нашите писма.</verse>
				<verse number="16">А сега, нашиот Господ Исус Христос и Бог Таткото, Кој не сака и ни даде трајна утеха и прекрасна надеж со Својата благонаклоност спрема нас,</verse>
				<verse number="17">нека ви ги насрчат срцата и нека ви дадат сила постојано да го зборувате и да го правите она што е добро.</verse>
			</chapter>
			<chapter number="3">
				<verse number="1">Понатаму, драги пријатели, молете се за нас. Молете се најнапред учењето за Господ брзо да се шири, па и другите да го почитуваат она што го почитувате вие.</verse>
				<verse number="2">Молете се да не паднеме во рацете на лоши и злобни луѓе, зашто сите луѓе немаат вера во Господ.</verse>
				<verse number="3">Но, во Господ можете да имате доверба. Тој ќе ви даде сила и ќе ве чува од Злиот.</verse>
				<verse number="4">Господ ни дава увереност дека она што ви го наложивме го правите и ќе продолжите да го правите.</verse>
				<verse number="5">Се молам Господ да ви ги насочува срцата кон исполнување со љубов, онака како што Бог е полн со љубов, и кон трпеливост, онака како што Христос е трпелив.</verse>
				<verse number="6">Сега, драги пријатели христијани, во името на нашиот Господ Исус Христос, ви наложувам да не им се придружувате на оние меѓу вас, кои само денгубат, ништо не работат и не се придржуваат до она што ве учевме.</verse>
				<verse number="7">Вие сигурно знаете дека треба да го следите нашиот пример. Додека бевме кај вас, ние не седевме со скрстени раце.</verse>
				<verse number="8">Лебот што го јадевме не беше подарок од вас, туку деноноќно напорно работевме, за да не му бидеме никому на товар.</verse>
				<verse number="9">Не дека ние не можевме да бараме храна од вас, туку сакавме вам да ви дадеме пример.</verse>
				<verse number="10">Уште кога бевме кај вас ви рековме: на оној што не сака да работи, не давајте му ни да јаде!</verse>
				<verse number="11">Слушаме дека некои меѓу вас денгубат, ништо не работат и само се плеткаат во тоа што не е нивна работа.</verse>
				<verse number="12">Заради нашиот Господ Исус Христос ги молиме тие луѓе и бараме од нив да се средат и да почнат да работат, та сами да се издржуваат.</verse>
				<verse number="13">А вам, драги пријатели, што не сте во таа група, никогаш нека не ви биде мачно да правите добри дела.</verse>
				<verse number="14">Посочете ги луѓето што не се придржуваат до упатствата што ви ги дадовме во ова писмо. Престанете да се дружите со нив, за да се посрамат.</verse>
				<verse number="15">Немојте да ги сметате за свои непријатели, туку советувајте ги како членови на вашето духовно семејство.</verse>
				<verse number="16">Господ нека биде секогаш со вас и нека ви дава мир во секакви околности, зашто Самиот Тој е извор на мирот.</verse>
				<verse number="17">Како и во сите мои писма, ве поздравувам со своерачен потпис: Павле.</verse>
				<verse number="18">Нашиот Господ Исус Христос нека ви биде благонаклонет на сите.</verse>
			</chapter>
		</book>
		<book number="54">
			<chapter number="1">
				<verse number="1">Од Павле, апостол на Исус Христос, назначен по заповед на Бог, нашиот Спасител, и на Христос, нашата надеж:</verse>
				<verse number="2">До Тимотеј, кој заради заедничката вера ми е како син. Ти посакувам Бог Таткото и нашиот Господ Исус Христос да ти бидат благонаклонети, да покажат милост спрема тебе и да ти дадат мир.</verse>
				<verse number="3">Кога заминував за Македонија те замолив да останеш во Ефес и да предупредиш одредени луѓе таму да престанат да шират изопачени учења,</verse>
				<verse number="4">да престанат да си го губат времето со митови и со бескрајни родослови. Со такви нешта само предизвикуваат расправии, а не водат до Божјиот план, кој може да се осознае само преку вера.</verse>
				<verse number="5">Целта на нашето предупредување е тамошните христијани да научат да сакаат искрено и од се срце, да имаат чиста совест и искрена вера.</verse>
				<verse number="6">Некои учители застранија од ова и се свртеа кон празни мудрувања.</verse>
				<verse number="7">Сакаат да бидат учители на Мојсеевиот Закон, а не го разбираат ниту она што го зборуваат, ниту пак она што го тврдат со толкава самоувереност!</verse>
				<verse number="8">Ние знаеме дека, ако правилно се применуваат, законите се добри.</verse>
				<verse number="9">Но го знаеме и тоа дека законите не постојат за да ги контролираат праведните луѓе, туку да ги одвраќаат престапниците, бунтовниците, безбожниците и грешниците. Тие постојат заради луѓе на кои ништо не им е свето, луѓе што сквернават се што ќе стигнат, убијци што се во состојба да си ги убијат дури и сопствените родители!</verse>
				<verse number="10">Законите се напишани заради блудните луѓе, заради полово изопачените, трговците со робови, лажговците и оние што не си ги почитуваат заклетвите. Тие постојат заради сите оние што му се противставуваат на правилното учење</verse>
				<verse number="11">што произлегува од величествената Радосна вест која ми ја довери нашиот прекрасен Бог.</verse>
				<verse number="12">Благодарен сум Му на нашиот Господ Исус Христос, Кој сметаше дека може да има доверба во мене и ми даде сила да ја вршам оваа работа.</verse>
				<verse number="13">Јас зборував навредливи нешта за Него, безобѕирно ги прогонував Неговите следбеници, но Тој се смилува над мене, зашто знаеше дека тоа се случуваше пред да поверувам и не бев свесен што правам.</verse>
				<verse number="14">Каква огромна благонаклоност покажа нашиот Господ спрема мене! Целосно ме исполни со вера и љубов каква што има Исус Христос.</verse>
				<verse number="15">„Исус Христос дојде на овој свет за да ги спаси грешните.“ Оваа вистина сите треба да ја прифатиме со целосна доверба. Јас сум најголемиот грешник од сите!</verse>
				<verse number="16">Но токму заради тоа Бог се смилува над мене и преку мојот пример покажа колку Исус Христос е трпелив со нас грешните. Така и други луѓе ќе сфатат дека и тие можат да поверуваат во Него и да добијат вечен живот.</verse>
				<verse number="17">На вечниот Цар, бесмртен и невидлив, на единствениот Бог, да Му оддадеме слава и почит за вечни времиња! Амин.</verse>
				<verse number="18">Тимотеј, сине мој, упатствата што ти ги давам се засновани врз пророштвата што претходно се дадени за тебе. Нека те поттикнуваат да се бориш како добар војник,</verse>
				<verse number="19">да бидеш верен и да имаш чиста совест. Некои луѓе доживеаја бродолом во својата вера, бидејќи не си ја слушаа совеста.</verse>
				<verse number="20">Тоа им се случи на Именеј и на Александар. Тие луѓе му ги препуштив на Сатаната, за да се научат да не зборуваат навредливо за Бог.</verse>
			</chapter>
			<chapter number="2">
				<verse number="1">Како прво, ве поттикнувам да се молите за сите луѓе. Барајте од Бог да им помогне и да ги благослови, а потоа заблагодарувајте Му се за сите нив.</verse>
				<verse number="2">Молете се за царевите и за сите што се на власт, за да имаме мирен и тивок живот, исполнет со побожност и достоинство.</verse>
				<verse number="3">Ваквите молитви се добри и Бог, нашиот Спасител, ги прифаќа.</verse>
				<verse number="4">Тој сака сите да се спасат и да ја сфатат вистината, а тоа е дека</verse>
				<verse number="5">постои само еден Бог и постои само Еден што може да посредува меѓу Бог и луѓето: тоа е човекот Исус Христос.</verse>
				<verse number="6">Тој го даде Својот живот за да се откупи слобода за секој човек. Бог му ја упати оваа порака на светот во вистинско време.</verse>
				<verse number="7">Бог ме одбра да бидам проповедник и апостол на таа Радосна вест. Јас не лажам. Она што ви го зборувам е вистина. Бог ме испрати кај оние што не се Евреи, да ги учам за верата и вистината.</verse>
				<verse number="8">Затоа, каде и да се собирате, од мажите барам да креваат чисти раце кон небото и да се молат ослободени од лутина и препирки.</verse>
				<verse number="9">Од жените барам да изгледаат скромно. Да се облекуваат едноставно и пристојно. Да не привлекуваат внимание со дотерување на косата, скапи облеки или накит од злато и бисери.</verse>
				<verse number="10">Жените што тврдат дека веруваат во Бог треба да привлекуваат внимание со добри дела.</verse>
				<verse number="11">Треба да бидат тивки и покорно да примаат поуки.</verse>
				<verse number="12">Јас не дозволувам жените да ги учат мажите, или да им заповедаат. Треба да бидат тивки,</verse>
				<verse number="13">зашто Бог прво го создаде Адам, а потоа Ева,</verse>
				<verse number="14">а и не беше Адам тој што беше измамен, туку жената, која потоа направи грев.</verse>
				<verse number="15">Сепак, жените, ако останат верни, ако ја зачуваат љубовта, ако бидат свети и скромни, ќе бидат спасени преку раѓање деца.</verse>
			</chapter>
			<chapter number="3">
				<verse number="1">Точно е дека кога некој сака да биде водач на црква, посакува многу возвишена работа.</verse>
				<verse number="2">Затоа, за да биде човек водач на црква мора да биде без пороци, да и биде верен на својата сопруга, да биде воздржан, разумен, со добар углед, гостољубив и способен да поучува.</verse>
				<verse number="3">Не смее да се опива, ниту да врши насилства. Треба да биде трпелив, да не е склон кон расправии и да не биде алчен за пари.</verse>
				<verse number="4">Треба да биде добар домаќин, а неговите деца треба да го слушаат и да го почитуваат.</verse>
				<verse number="5">Ако тој не умее да го води сопственото домаќинство, како тогаш ќе се грижи за Божјата црква!?</verse>
				<verse number="6">Тој не смее да биде новообратен, за да не стане горделив и да ја направи истата грешка што ја направи и Ѓаволот.</verse>
				<verse number="7">Тој треба да ужива добар углед и кај луѓето што не и припаѓаат на црквата. Во спротивно, тој може да падне во стапицата на Ѓаволот и да се посрамоти.</verse>
				<verse number="8">Истото важи и за ѓаконите во црквата. Тие мора да бидат сериозни и чесни луѓе, да не лажат, да не се опиваат и да не бидат алчни за пари.</verse>
				<verse number="9">Мора да имаат чиста совест и цврсто да се држат до начелата на христијанската вера кои сега ни се откриени.</verse>
				<verse number="10">Пред да бидат назначени за ѓакони, тие треба да се докажат како луѓе без пороци.</verse>
				<verse number="11">Исто така и нивните жени треба да бидат сериозни. Не треба да се занимаваат со озборување, не треба да бидат избувливи, туку треба да бидат верни во секој поглед.</verse>
				<verse number="12">Секој ѓакон треба да и биде верен на својата сопруга, добро да си ги воспитува децата и добро да го води сопственото домаќинство.</verse>
				<verse number="13">Тие што добро ги извршуваат ѓаконските должности во црквата треба да бидат наградени со почит и доверба како верни следбеници на Исус Христос.</verse>
				<verse number="14">Се надевам дека набрзо ќе те посетам, но сепак ти го пишувам ова</verse>
				<verse number="15">за, ако се забавам, да знаеш како треба да се однесува секој што му припаѓа на Божјото семејство, а тоа е Црквата на Живиот Бог, столбот и темелот на вистината.</verse>
				<verse number="16">Без сомнение, тајната на вистинската вера во Бог е величествена: Христос дојде во човечко тело. Светиот Дух потврди дека Тој ја исполни Божјата волја. Ангелите Го видоа. За Него им беше проповедано на народите. Луѓето поверуваа во Него. Тој славно се вознесе на небото.</verse>
			</chapter>
			<chapter number="4">
				<verse number="1">Светиот Дух јасно ни кажува дека во подоцнежните времиња некои луѓе ќе отстапат од вистинската вера. Тие ќе бидат измамени од лажливи духови и ќе се поведат по демонски учења.</verse>
				<verse number="2">Нивните учители се лицемери, лажливци чија совест е докрај затапена.</verse>
				<verse number="3">Ќе проповедаат дека не треба да се стапува во брак, ќе забрануваат да се јадат одредени видови храна. Храната е од Бог создадена и христијаните, оние што целосно ја знаат вистината, можат со благодарност да ја јадат.</verse>
				<verse number="4">Се што е создадено од Бог е добро. Ако се јаде со благодарност, ништо не е забрането.</verse>
				<verse number="5">Божјиот збор и молитвата го прават чисто и свето.</verse>
				<verse number="6">Ако вака ги поучуваш другите христијани, добро ќе ја извршуваш службата што ти е доверена од Исус Христос. Со тоа ќе покажеш дека и самиот се храниш од пораката на верата и здравото учење што го следиш.</verse>
				<verse number="7">Држи се настрана од непристојни и бабини прикаски! Вежбај се да бидеш вистински побожен.</verse>
				<verse number="8">Од телесните вежби има одредена полза, но побожноста е многу покорисна. Таа ветува награда и за сегашниот и за идниот живот.</verse>
				<verse number="9">Оваа порака е веродостојна и заслужува целосна доверба.</verse>
				<verse number="10">Напорно работиме и се бориме, бидејќи се надеваме на Живиот Бог, Кој е Спасител за сите луѓе, а особено за оние што веруваат.</verse>
				<verse number="11">На тоа треба да ги упатуваш и поучуваш луѓето.</verse>
				<verse number="12">Не дозволувај никој да те потценува поради тоа што си млад. Со тоа што ќе го зборуваш, со твоето поведение, со твојата љубов, вера и чистота, биди им пример на сите христијани.</verse>
				<verse number="13">Додека да дојдам кај вас, посвети се на читање на Светото Писмо во црквата, на проповедање и поучување.</verse>
				<verse number="14">Не запоставувај го духовниот дар што ти беше даден преку пророштво, со полагање раце од страна на советот на старешините.</verse>
				<verse number="15">Извршувај ги овие должности, посвети им се целосно, нека се гледа дека напредуваш.</verse>
				<verse number="16">Внимавај како живееш и како поучуваш! Истрај во праведната работа, за да се спасиш и себеси, и оние што те слушаат.</verse>
			</chapter>
			<chapter number="5">
				<verse number="1">Спрема постари луѓе не покажувај грубост, туку обраќај им се како што би му се обратил на сопствениот татко. Спрема тие што се помлади од тебе однесувај се како да ти се браќа.</verse>
				<verse number="2">Спрема постарите жени однесувај се како да ти се мајки, а спрема помладите, твојот однос треба да биде чист, како спрема сестри.</verse>
				<verse number="3">Грижи се за оние вдовици за кои навистина нема кој друг да се грижи.</verse>
				<verse number="4">Ако вдовицата има деца или внуци, тие нека се учат да се грижат за оние што им се семејство, исто како што родителите се грижеле за нив. Нека ја покажат својата побожност најпрво спрема своето семејство. Тоа е она што Бог го бара од нив.</verse>
				<verse number="5">Вистинска вдовица е онаа што нема роднини, што верува во Бог, Му се моли дење и ноќе, и бара помош од Него.</verse>
				<verse number="6">Онаа вдовица што живее само за задоволства, духовно е мртва уште додека е жива.</verse>
				<verse number="7">Пренеси им ги овие упатства, за да не грешат.</verse>
				<verse number="8">Христијаните што не се грижат за своите роднини, а посебно за членовите на сопственото семејство, ја омаловажуваат верата! Тие се полоши и од неверниците!</verse>
				<verse number="9">Секоја вдовица за која ќе се грижи црквата треба да ги исполнува следниве услови: да има најмалку шеесет години, да му била верна на својот сопруг,</verse>
				<verse number="10">да се има докажано со правење добри дела, со одгледување деца, со гостољубивост спрема патници, со понизна услужливост спрема вистинските христијани, со тоа што им помагала на луѓето во невола и секогаш била посветена на правење добри дела.</verse>
				<verse number="11">Помлади вдовици не ставај на списокот. Ако телесните страсти ја надвладеат нивната посветеност спрема Христос, тие ќе посакаат повторно да се омажат.</verse>
				<verse number="12">Така ќе го прекршат ветувањето што претходно го дале.</verse>
				<verse number="13">Освен тоа, тие можат да станат мрзливи и да им стане навика да одат од куќа во куќа. Не само тоа, туку можат да почнат да озборуваат, да прават сплетки и да зборуваат работи што не им прилегаат.</verse>
				<verse number="14">Затоа, мој совет е помладите вдовици повторно да се омажат, да раѓаат деца и да се грижат за сопствените семејства. Така противникот ќе нема повод да ги клевети.</verse>
				<verse number="15">За жал, некои вдовици веќе скршнаа и му станаа следбенички на Сатаната.</verse>
				<verse number="16">Ако некоја христијанка има роднини што се вдовици, нека им помага, а не да ги остава на товар на црквата, која треба да им помага на оние вдовици за кои нема кој да се грижи.</verse>
				<verse number="17">Старешините на црквата што добро си ја вршат работата заслужуваат да добиваат двојно поголема плата, посебно ако проповедаат и поучуваат.</verse>
				<verse number="18">Така вели и Светото Писмо: „Не врзувајте му ја муцката на добичето што врши жито“, и „Секој што работи, заслужува да добие и плата.“</verse>
				<verse number="19">Ако некој сака да обвини старешина во црквата мора да има најмалку двајца или тројца сведоци. Во спротивно, немој да го слушаш.</verse>
				<verse number="20">Оние што грешат, искарај ги јавно, па и другите да извлечат поука.</verse>
				<verse number="21">Пред Бог, пред Исус Христос и пред светите ангели, најсериозно те задолжувам да се придржуваш до упатствата што ти ги дадов! Немој да правиш дискриминација и да бидеш пристрастен!</verse>
				<verse number="22">Не избрзувај да ракополагаш луѓе за Божја служба! Не соучествувај во туѓи гревови! Чувај се да останеш чист!</verse>
				<verse number="23">Не пиј веќе само вода. Пиј по малку и вино, заради твојот стомак и болестите што често те мачат.</verse>
				<verse number="24">Казната за гревовите на некои луѓе е очигледна, а кај други гревовите и казната ќе станат очигледни дури по извесно време.</verse>
				<verse number="25">Така е и со добрите дела. Некои се очигледни, но и оние што не се нема да останат скриени.</verse>
			</chapter>
			<chapter number="6">
				<verse number="1">Христијаните кои се затекнале како робови треба искрено да ги почитуваат своите господари. Во спротивно, ќе дадат повод да се зборува лошо за Бог и за нашето учење.</verse>
				<verse number="2">Оние, пак, чии господари се христијани не треба поради тоа помалку да ги почитуваат. Напротив, треба да им служат најдобро што знаат и умеат, бидејќи со тоа му помагаат на својот брат по вера, што треба да го сакаат. Така треба да ги поучуваш и да ги советуваш.</verse>
				<verse number="3">Секој што поучува поинаку, му се противставува на здравото учење на нашиот Господ Исус Христос, кое е основа на побожноста.</verse>
				<verse number="4">Таквите учители горделиво се самозалажуваат, а ништо не им е јасно. Имаат нездрава желба да се расправаат, за збор да се фаќаат, а од тоа произлегуваат завист, кавги, навреди, опасна недоверба</verse>
				<verse number="5">и постојани расправии. Нивните умови се изопачени и тие не ја разбираат вистината. Мислат дека верата е средство за лично богатење.</verse>
				<verse number="6">Да, верата е навистина големо богатство, бидејќи те учи да бидеш задоволен со тоа што го имаш.</verse>
				<verse number="7">Со празни раце доаѓаме на овој свет и кога ќе го напуштиме ништо не можеме да понесеме со себе.</verse>
				<verse number="8">Ако имаме храна и облека, треба да бидеме задоволни.</verse>
				<verse number="9">Оние што сакаат да бидат богати паѓаат во сите можни искушенија и стапици. Стануваат робови на неразумни и опасни страсти што на крајот ќе ги доведат до питачки стап и целосна пропаст.</verse>
				<verse number="10">Алчноста за пари е корен на сите зла. Некои луѓе се толку алчни по пари, што дури и од верата скршнаа и си нанесоа многубројни болки.</verse>
				<verse number="11">Тимотеј, ти си Божји човек, затоа бегај од тие зла! Труди се да бидеш праведен, побожен, верен, да ги сакаш луѓето, да бидеш трпелив и кроток.</verse>
				<verse number="12">Бори се храбро за верата и држи се цврсто за неа, за да добиеш вечен живот. Токму за тоа Бог те одбра и ти веќе пред многу луѓе даде исклучително добро сведоштво!</verse>
				<verse number="13">Пред Бог, Кој му дава живот на се што постои, и пред Исус Христос, Кој даде добро сведоштво пред Понтиј Пилат, те задолжувам</verse>
				<verse number="14">беспрекорно да се придржуваш до сите заповеди, та никој да не може да ти најде мана, се до повторното доаѓање на нашиот Господ Исус Христос.</verse>
				<verse number="15">Бог е нашиот единствен Владетел, Цар на царевите и Господар на господарите. Во определеното време Тој пак ќе Го испрати Исус Христос кај нас.</verse>
				<verse number="16">Само Бог е бесмртен. Тој живее во светлина во која никој не може да Му пријде! Човечко око не Го видело, ниту може да Го види. Сета почит и власт Му припаѓаат Нему. Амин!</verse>
				<verse number="17">Предупреди ги богатите на овој свет да не ги обзема горделивост, ниту да се надеваат на своето богатство што лесно можат да го загубат! Кажи им да се потпрат на Бог, Кој обилно ни дарува се што ни е потребно за да уживаме во животот.</verse>
				<verse number="18">Советувај ги да прават добри дела, да помагаат, да бидат дарежливи, решени да го делат со другите луѓе она што го имаат.</verse>
				<verse number="19">Така ќе постават солиден темел за својата иднина, ќе се стекнат со вистински живот.</verse>
				<verse number="20">Тимотеј, чувај го тоа што ти го доверил Бог! Не учествувај во непристојни и празни разговори, во расправи за она што лажно се нарекува ?знаење‘.</verse>
				<verse number="21">Некои луѓе скршнаа од верата, поведувајќи се по такви работи. Бог нека ви биде благонаклонет!</verse>
			</chapter>
		</book>
		<book number="55">
			<chapter number="1">
				<verse number="1">Од Павле, апостол на Исус Христос, кој по Божја волја проповеда за животот што Бог го вети преку вера во Исус Христос.</verse>
				<verse number="2">До Тимотеј, кој ми е како вистински син. Ти посакувам Бог, Кој е наш Татко, и Исус Христос, Кој е наш Господ, да ти бидат благонаклонети, да покажат милост спрема тебе и да ти дадат мир.</verse>
				<verse number="3">Благодарен сум Му на Бог за тебе. Нему Му служам со чиста совест, онака како што Му служеле и моите предци. Постојано те спомнувам во моите молитви и деноноќно Му се молам на Бог за тебе.</verse>
				<verse number="4">Се сеќавам како пророни солзи при нашата разделба и копнеам пак да те видам, за повторно да се исполнам со радост.</verse>
				<verse number="5">Знам дека имаш искрена вера. Така поверува прво баба ти Лоида, потоа мајка ти Евника, а убеден сум дека и ти веруваш во Господ исто толку искрено.</verse>
				<verse number="6">Затоа те потсетувам да го разгоруваш во себе Божјиот дар што го доби кога положив раце врз тебе.</verse>
				<verse number="7">Божјиот Дух не создаде од нас плашливци. Напротив, ни даде сила, љубов и самодисциплина.</verse>
				<verse number="8">Затоа, немој да се срамиш да им зборуваш на луѓето за нашиот Господ. Немој да се срамиш ни од мене, сега кога сум в затвор поради тоа што проповедам за Господ. Искористи ја силата што ти ја дава Бог и придружи ми се во ширењето на Радосната вест, дури и ако треба заради тоа да поминеш низ страдања.</verse>
				<verse number="9">Бог не спаси и не одбра да живееме свет живот, не поради тоа што ние со нашите постапки тоа го заслужуваме, туку затоа што тоа беше Негов план уште пред почетокот на времето - да ни ја искаже Својата благонаклоност преку Исус Христос.</verse>
				<verse number="10">Сега, со доаѓањето на нашиот Спасител Исус Христос, тоа ни стана јасно. Од една страна, Тој ја порази смртта, а од друга страна, преку Радосната вест, ни го покажа патот кон вечниот живот.</verse>
				<verse number="11">Бог ме постави за проповедник, апостол и учител на Радосната вест.</verse>
				<verse number="12">Тоа е причината поради која сега страдам в затвор. Но не се срамам! Јас знам во Кого верувам и убеден сум дека Тој ќе ми го запази она што сум Му го доверил, се до Оној Ден.</verse>
				<verse number="13">Придржувај се до здравото учење што го доби од мене, а верноста и љубовта на Исус Христос нека ти бидат пример.</verse>
				<verse number="14">Со помош на Светиот Дух, Кој живее во нас, чувај го она што Бог ти го довери.</verse>
				<verse number="15">Ти знаеш дека сите христијани што дојдоа овде од Азија, вклучувајќи ги Фигел и Ермоген, ме напуштија.</verse>
				<verse number="16">Господ нека го благослови домот на Онисифор. Тој често ме посетува и не се срами поради тоа што сум в затвор.</verse>
				<verse number="17">Веднаш штом стигнал во Рим упорно ме барал додека не ме најде.</verse>
				<verse number="18">Господ нека му биде посебно благонаклонет во Оној Ден. Вие добро знаете колку многу тој ми помагаше додека бев во Ефес.</verse>
			</chapter>
			<chapter number="2">
				<verse number="1">Тимотеј, сине мој, Исус Христос ти е благонаклонет! Дозволи Му да те направи силен.</verse>
				<verse number="2">Она што го слушаше од мене пред многубројни сведоци, пренеси им го на оние луѓе кои заслужуваат таква доверба, луѓе што се способни да поучуваат и други.</verse>
				<verse number="3">Како добар војник на Исус Христос издржи го твојот дел од страдањата, како што и јас го издржувам мојот дел.</verse>
				<verse number="4">Кога еден војник е на должност не треба да се плетка со цивилни работи. Само така ќе може да го исполни она што од него го бара неговиот претпоставен.</verse>
				<verse number="5">Кога еден атлетичар се натпреварува, не може да победи, ако не се придржува до правилата.</verse>
				<verse number="6">Земјоделецот што напорно работи треба прв да вкуси од плодовите на својот труд.</verse>
				<verse number="7">Размисли за ова и Господ ќе ти помогне овие нешта целосно да ги разбереш!</verse>
				<verse number="8">Постојано имај Го на ум Исус Христос! Тој му беше потомок на Давид и воскресна од мртвите. Тоа е Радосната вест што јас ја проповедам.</verse>
				<verse number="9">Поради тоа што ја проповедам Радосната вест сега сум в затвор, како да сум злосторник. Но Божјата порака не е окована!</verse>
				<verse number="10">Готов сум се да издржам, ако со тоа придонесам оние што Бог ги одбрал да добијат спасение и вечна слава, бидејќи Му припаѓаат на Исус Христос.</verse>
				<verse number="11">Вистина е дека: „Ако сме умреле со Христос, со Него и ќе живееме.</verse>
				<verse number="12">Ако издржиме, со Него ќе владееме. Ако се откажеме од Него и Тој ќе се откаже од нас.</verse>
				<verse number="13">Ако не Му бидеме верни, Тој сепак ќе остане верен, зашто Христос не може да се порекне Самиот Себе.“</verse>
				<verse number="14">Потсетувај ги луѓето на овие работи. Сериозно предупредувај ги во Божјото име да не се фаќаат за збор и од тоа да прават расправии. Од такви расправии ништо добро не може да произлезе. Тие можат само да ги уништат оние што ги слушаат.</verse>
				<verse number="15">Труди се да се докажеш пред Бог, како работник кој нема од што да се срами, зашто правилно ја проповеда вистината.</verse>
				<verse number="16">Одбегнувај безбожни и бесмислени расправи. Тие само ги оддалечуваат луѓето од Бог.</verse>
				<verse number="17">Таквите учења се како рак-рана што се шири по телото. Именеј и Филет ти се пример за тоа.</verse>
				<verse number="18">Скршнаа од вистината. Тврдат дека мртвите веќе воскреснале. Тоа ја поткопа верата кај некои луѓе.</verse>
				<verse number="19">Без оглед на тоа, темелот што Бог го има поставено е цврст. Врз него стои напишано: „Господ знае кои луѓе се Негови. Секој што се повикува на Господовото име треба да се откаже од секаков грев.“</verse>
				<verse number="20">Во богатите куќи нема само садови од злато и сребро, туку има и дрвени и глинени садови. Некои се за свечена, а некои за секојдневна употреба.</verse>
				<verse number="21">Така е и со луѓето. Ако човек се исчисти, Бог ќе го издвои за посебни задачи и ќе може да го употреби за секаква добра работа.</verse>
				<verse number="22">Бегај од искушенија својствени за млади луѓе! Стреми се кон праведност, вера, љубов и мир, заедно со оние што со чисто срце Го повикуваат Господ.</verse>
				<verse number="23">Не учествувај во глупави и бесмислени расправии. Тие само доведуваат до кавги.</verse>
				<verse number="24">Човек што Му служи на Бог не треба да се кара, туку да биде љубезен спрема сите, да ги поучува, да биде трпелив,</verse>
				<verse number="25">кротко да ги поучува оние што и се противставуваат на вистината. Можеби Бог ќе им помогне да се покаат и да ја сфатат вистината.</verse>
				<verse number="26">Тогаш ќе си дојдат на себеси и ќе се извлечат од стапицата во која ги има фатено Ѓаволот и ги има натерано да ги извршуваат неговите наредби.</verse>
			</chapter>
			<chapter number="3">
				<verse number="1">Треба да знаеш дека во последните денови ќе настапат многу тешки времиња.</verse>
				<verse number="2">Луѓето ќе станат себични, алчни за пари, самољубиви и горделиви. Ќе навредуваат, ќе бидат непослушни спрема родителите, ќе бидат неблагодарни и без светост.</verse>
				<verse number="3">Ќе немаат љубов, ни желба да си простуваат; ќе се клеветат еден со друг, ќе немаат самоконтрола, ќе бидат свирепи и ќе му се противат на се што е добро.</verse>
				<verse number="4">Ќе станат предавници, безобѕирни и вообразени. Наместо да Го сакаат Бог, на прво место ќе сакаат да уживаат во своите страсти.</verse>
				<verse number="5">Навидум ќе изгледаат побожни, но тие ќе ја одбиваат силата што може да ги направи навистина побожни. Држете се понастрана од таквите луѓе!</verse>
				<verse number="6">Има меѓу нив и такви што влегуваат по домовите и ги придобиваат оние жени што се робови на гревот и што се раководат од необуздани страсти.</verse>
				<verse number="7">Таквите жени постојано се подготвени да слушнат нешто ново, а никако да ја сфатат вистината.</verse>
				<verse number="8">Тие луѓе и се противставуваат на вистината онака како што Јанис и Јамврис му се противставија на Мојсеј. Тоа се луѓе со изопачен ум, нивната вера е лажна.</verse>
				<verse number="9">Нема далеку да стигнат! Набргу нивното безумие ќе им стане јасно на сите, исто како што се случи и со Јанис и Јамврис.</verse>
				<verse number="10">Тимотеј, внимателно слушаше што те поучував и гледаше како живеев. Знаеш што сакам да постигнам и во што верувам. Виде колку сум трпелив и колку ги сакам луѓето. Виде колку можам да истраам.</verse>
				<verse number="11">Виде какви прогонства и страдања истрпев во градовите Антиохија, Иконија и Листра. Низ какви се прогони поминав и од сите нив Господ ме избави!</verse>
				<verse number="12">Сите што сакаат да живеат побожно и да бидат на страната на Исус Христос ќе бидат прогонувани,</verse>
				<verse number="13">а злите луѓе и измамниците ќе стануваат се полоши и полоши. Ќе заведуваат и ќе бидат заведувани.</verse>
				<verse number="14">Туку ти остани му верен на она што го научи и со непоколеблива вера го прифати, зашто знаеш кој те учеше.</verse>
				<verse number="15">Уште од мал ги познаваш Светите писма, а тие можат да ти дадат мудрост за да го согледаш патот кон спасението, преку вера во Исус Христос.</verse>
				<verse number="16">Целото Свето Писмо е од Бога вдахновено. Се што пишува во него може да ни користи за да се поучиме, да ни помогне да се поправиме и да ни покаже како праведно да живееме.</verse>
				<verse number="17">Светото Писмо совршено го подготвува секој Божји човек да умее да прави добри дела од секаков вид.</verse>
			</chapter>
			<chapter number="4">
				<verse number="1">Кога Исус Христос ќе дојде да го воспостави Своето царство, Тој ќе им суди на сите - и на живите и на мртвите. Затоа, имајќи ги Бог и Исус Христос за сведоци, со заклетва те задолжувам</verse>
				<verse number="2">да ја проповедаш Божјата порака! Прави го тоа ревносно, без оглед на тоа дали моментот е погоден или не. Исправај ги луѓето и укорувај ги за нивните гревови. Трпеливо поучувај ги и охрабрувај ги.</verse>
				<verse number="3">Ќе дојде време кога луѓето нема да го слушаат правилното учење. Напротив, за да си најдат оправдување за своите грешни страсти, ќе си повикаат многубројни учители што ќе им го кажуваат она што сакаат да го слушнат.</verse>
				<verse number="4">Ќе престанат да ја слушаат вистината и ќе се свртат кон бесмислени митови.</verse>
				<verse number="5">Ти, меѓутоа, биди трезвен во секоја ситуација. Издржи ги неправдите. Како проповедник на Радосната вест, изврши ја својата задача докрај.</verse>
				<verse number="6">На мојот живот му се гледа крајот. Дојде време да заминам кај Господ.</verse>
				<verse number="7">Храбро се борев, ја завршив трката и останав верен.</verse>
				<verse number="8">Затоа, за мене е веќе обезбеден венецот на праведноста што Господ ќе ми го даде. Тој суди праведно и во Оној Ден ќе ми даде венец, и мене, и на сите што со нетрпение го чекаат Неговото повторно доаѓање.</verse>
				<verse number="9">Потруди се да дојдеш кај мене колку што можеш побргу.</verse>
				<verse number="10">Димас толку многу ги сака световните работи, што ме напушти и замина за Солун. Криск замина за Галатија, а Тит за Далмација.</verse>
				<verse number="11">Само Лука остана со мене. Доведи го и Марко. Тој ќе ми биде од голема полза во службата.</verse>
				<verse number="12">Тихик го пратив во Ефес.</verse>
				<verse number="13">Кога ќе дојдеш, донеси ми го и палтото што го оставив во Троада, кај Карп. Донеси ми ги и книгите, а особено пергаментните свитоци.</verse>
				<verse number="14">Ковачот Александар ми нанесе многу зло, но Господ ќе му плати за неговите постапки.</verse>
				<verse number="15">Чувај се од него! Многу се противи на она што го проповедаме.</verse>
				<verse number="16">Кога првпат ме изведоа на суд, никој не дојде да ми биде поткрепа. Сите ме напуштија. Од мене, простено нека им е.</verse>
				<verse number="17">Сепак, Господ беше со мене. Ми даде сила да ја проповедам Неговата порака во целата нејзина полнота, па сите народи што не Го познаваат Бог да можат да ја слушнат. Господ ме спаси од сигурната смрт што ме чекаше, ако ме фрлеа кај лавовите.</verse>
				<verse number="18">Да, Господ ќе ме чува од секакво зло и безбедно ќе ме доведе во Своето небесно царство. Слава нека Му е за вечни времиња! Амин!</verse>
				<verse number="19">Поздрави ги Приска и Акила, како и семејството на Онисифор.</verse>
				<verse number="20">Ераст остана во Коринт, а Трофим беше болен и остана во Милет.</verse>
				<verse number="21">Потруди се да дојдеш пред зимата. Те поздравуваат Евбул, Пуденс, Линус, Клаудија и сите други христијани.</verse>
				<verse number="22">Господ нека биде духовно со тебе и спрема сите вас нека биде благонаклонет.</verse>
			</chapter>
		</book>
		<book number="56">
			<chapter number="1">
				<verse number="1">Од Павле, Божји слуга и апостол на Исус Христос. Јас сум испратен да им донесам вера на оние што Бог ги одбра, за да ја запознаат вистината и да живеат побожно.</verse>
				<verse number="2">Таа произлегува од надежта дека ќе добиеме вечен живот, како што Бог уште одамна ни вети, а Тој не лаже.</verse>
				<verse number="3">Кога дојде вистинското време, Бог, нашиот Спасител, ја објави Својата порака, ми ја довери и ми наложи да им ја проповедам на луѓето.</verse>
				<verse number="4">Пишувам до Тит кој, заради тоа што имаме иста вера, ми е како вистински син. Ти посакувам Бог, нашиот Татко, и Исус Христос, нашиот Спасител, да ти бидат благонаклонети и да ти дадат мир.</verse>
				<verse number="5">Те оставив во Крит за да го довршиш она што остана недовршено: по сите градови да назначиш водачи во црквите. Како што ти наредив,</verse>
				<verse number="6">за да биде некој водач треба да биде без пороци, верен на својата сопруга, ако има деца, тие треба да имаат вера во Бог и да не ги бие глас дека се разуздани и непослушни.</verse>
				<verse number="7">Неопходно е оние што се надзорници во црквата, како Божји управители, да немаат пороци, да не бидат самовљубени и избувливи, да не бидат пијаници, зајадливи, ниту да бидат алчни по нечесна заработка.</verse>
				<verse number="8">Тие треба да бидат гостољубиви, да го сакаат доброто, да бидат разумни, правични, побожни луѓе што умеат да се контролираат.</verse>
				<verse number="9">Мора да се придржуваат до правилното учење. Така ќе можат да им помогнат и на други луѓе, проповедајќи им здраво учење, и ќе можат да ги изнесат на виделина грешките на оние што му се противставуваат на правилното учење.</verse>
				<verse number="10">Има многу противници, особено од Евреите, кои се занимаваат со бескорисни расправии и ги мамат луѓето.</verse>
				<verse number="11">На таквите треба да им се затнат устите. Со своето погрешно учење тие цели семејства заведуваат, поучувајќи ги на она што не треба, а се од лакомост за пари кои нечесно ги печалат.</verse>
				<verse number="12">Еден од нивните пророци, иако и самиот е од Крит, има кажано за нив: „Жителите на Крит се лажливци, зли ѕверови и мрзливи лапачи!“</verse>
				<verse number="13">Многу точно ги опишал! Сериозно да ги искараш, за да и се вратат на здравата вера,</verse>
				<verse number="14">да не се раководат од еврејските митови и од заповедите воспоставени од луѓе кои ја изопачуваат вистината.</verse>
				<verse number="15">За оној што е во срцето чист, се е чисто. За оние, пак, што се неверни, чии умови се валкани, чија совест е нечиста, за нив ништо не е чисто.</verse>
				<verse number="16">Тие тврдат дека Го знаат Бога, но со своите постапки го докажуваат спротивното. Одвратни се, непокорни и неспособни да направат барем нешто добро.</verse>
			</chapter>
			<chapter number="2">
				<verse number="1">Ти поучувај го она што е во согласност со здравото учење.</verse>
				<verse number="2">Постарите луѓе советувај ги да бидат трезвени, сериозни и разумни. Тие треба да имаат непоколеблива вера, љубов и трпение.</verse>
				<verse number="3">Постарите жени исто така треба да се однесуваат онака како што им прилега на луѓе што веруваат во Господ. Да не озборуваат, ниту да му робуваат на виното. Тие треба да поучуваат на добро поведение,</verse>
				<verse number="4">да ги поттикнуваат помладите жени да си ги сакаат мажите и децата,</verse>
				<verse number="5">да бидат разумни, чисти, вредни домаќинки, да бидат добри, да им се покоруваат на своите мажи. Во спротивно, ќе станат повод да се зборува лошо за христијанството.</verse>
				<verse number="6">Советувај ги и младите мажи да бидат разумни.</verse>
				<verse number="7">Биди им пример со своето добро поведение. Кога поучуваш, биди сериозен и искрен.</verse>
				<verse number="8">Зборувај умесно и разбирливо, за да не може никој да те прекорува, а секој противник да се засрами, немајќи ништо лошо да каже за тебе.</verse>
				<verse number="9">Робовите во се нека им се покоруваат на своите господари, без да се муртат и да противречат.</verse>
				<verse number="10">Не смеат да поткраднуваат. Треба да покажат верност и добрина, зашто така ќе придонесат луѓето многу повеќе да го почитуваат учењето на нашиот Спасител и Бог.</verse>
				<verse number="11">Бог ни покажа колку ни е благонаклонет со тоа што дојде да ги спаси сите луѓе.</verse>
				<verse number="12">Не поучи да се откажеме од безбожниот начин на живеење и од световните похоти, па да почнеме да живееме разумно, праведно и побожно,</verse>
				<verse number="13">очекувајќи го тој прекрасен ден на кој се надеваме, кога величествено ќе се врати нашиот Велик Бог и Спасител Исус Христос.</verse>
				<verse number="14">Тој се жртвуваше за нас, за да не ослободи од секаков грев и да не направи чисти. Тој сака ние да бидеме Негов народ и од се срце да го правиме она што е добро.</verse>
				<verse number="15">Учи ги луѓето на ова, поттикнувај ги, и со целосен авторитет укорувај ги непослушните. Не дозволувај никој да го омаловажува тоа што го проповедаш.</verse>
			</chapter>
			<chapter number="3">
				<verse number="1">Потсетувај ги луѓето да им се покоруваат на властите и управниците и да бидат послушни. Секогаш да бидат подготвени да прават добро.</verse>
				<verse number="2">За никого да не зборуваат лошо и да не се караат со луѓето, туку да бидат пријателски настроени и кротки спрема сите.</verse>
				<verse number="3">Порано и ние бевме неразумни и непокорни, одевме по погрешниот пат, бевме робови на грешни страсти и на секаков вид телесни задоволства. Бевме злобни, завидливи и исполнети со омраза. Се мразевме еден со друг.</verse>
				<verse number="4">Но тогаш Бог, нашиот Спасител, ни покажа колку не сака и колку ни е благонаклонет,</verse>
				<verse number="5">кога не спаси, не затоа што со нашите постапки тоа го заслуживме, туку затоа што Тој е милостив. Со силата на Светиот Дух не изми, не прероди и направи од нас нови суштества.</verse>
				<verse number="6">Изобилно Го излеа врз нас Светиот Дух, преку нашиот Спасител, Исус Христос.</verse>
				<verse number="7">Не оправда, затоа што ни е благонаклонет и сега можеме да се надеваме дека ќе добиеме вечен живот.</verse>
				<verse number="8">Ова е веродостојно учење. Те советувам уверливо да ги поучуваш луѓето, па оние што ќе поверуваат во Бог да се стремат кон добри дела, кон работи што ќе бидат полезни за сите луѓе.</verse>
				<verse number="9">Одбегнувај расправии околу глупави прашања, не препирај се околу родословијата и Мојсеевиот Закон. Од тоа нема никаква полза; само залудно ќе си го губиш времето.</verse>
				<verse number="10">Оние што изопачено ја проповедаат верата, предупреди ги еднаш, двапати, а потоа остави ги.</verse>
				<verse number="11">Знаеш дека тие се изопачени и со своите гревови самите си се осудиле.</verse>
				<verse number="12">Сакам да го испратам кај тебе Артема или Тихик. Кога еден од нив ќе пристигне, потруди се да дојдеш кај мене во Никополис, зашто имам намера таму да ја поминам зимата.</verse>
				<verse number="13">Кога правникот Зена и Аполос ќе решат да си заминат, погрижи се да ги снабдиш со се што им е потребно за на пат.</verse>
				<verse number="14">Треба да ги учиме нашите луѓе да не седат со скрстени раце, туку вредно да работат, правејќи добри дела и за други луѓе, кои имаат итни потреби.</verse>
				<verse number="15">Те поздравуваат сите што се тука со мене. Поздрави ги сите што не сакаат, оние со кои ја имаме истата вера. Бог нека ви биде благонаклонет на сите.</verse>
			</chapter>
		</book>
		<book number="57">
			<chapter number="1">
				<verse number="1">Од Павле, кој е в затвор затоа што проповеда за Исус Христос, и од братот по вера Тимотеј, до нашиот соработник, до нашиот сакан Филемон,</verse>
				<verse number="2">до сестра Апија, до нашиот соборец Архипус и до црквата што се собира во твојот дом.</verse>
				<verse number="3">Ви посакувам Бог, нашиот Татко, и Господ Исус Христос да ви бидат благонаклонети и да ви дадат мир.</verse>
				<verse number="4">Филемоне, секогаш кога ќе те спомнам во моите молитви, Му благодарам на Бог за тебе.</verse>
				<verse number="5">Слушам за твојата вера во Господ Исус и љубов спрема сите верни.</verse>
				<verse number="6">Се молам да имаш успех во споделувањето на верата со другите, па и тие да сфатат какви се благослови Христос ни даде.</verse>
				<verse number="7">Љубовта што ја имаш многу ме израдува и ме охрабри. Ги зарадува и срцата на сите Божји луѓе.</verse>
				<verse number="8">Христос ми дава смелост да ти заповедам што треба да сториш,</verse>
				<verse number="9">но јас, попрво би те замолил да го сториш тоа од љубов. Затоа јас, старецот Павле, затвореник затоа што проповедам за Исус Христос,</verse>
				<verse number="10">те молам да му помогнеш на Онисим. Тој ми е како син, бидејќи тука во затворот го доведов кај Христос.</verse>
				<verse number="11">Порано тој беше бескорисен за тебе, но сега е многу корисен и за тебе и за мене.</verse>
				<verse number="12">Сега го испраќам кај тебе. За срце ми прирасна</verse>
				<verse number="13">и би сакал да го задржам кај себе, та во твое име да ми помага сега, кога сум во окови, затоа што ја проповедам Радосната вест,</verse>
				<verse number="14">но не сакав ништо да сторам без твоја согласност. Сакав да го сториш тоа од љубов, а не затоа што јас сум те принудил.</verse>
				<verse number="15">Можеби токму заради тоа тој за кратко беше одвоен од тебе, за потоа засекогаш да ти се врати,</verse>
				<verse number="16">но не веќе како роб, туку како нешто многу повеќе, како драг брат. Мене ми е драг пријател, а тебе сигурно ќе ти биде уште подраг и како личност и како човек што верува во Господ.</verse>
				<verse number="17">Ако ме сметаш за пријател, прифати го како што би ме прифатил мене.</verse>
				<verse number="18">Ако ти направил некаква штета, или ако нешто ти должи, стави го тоа на моја сметка.</verse>
				<verse number="19">Јас, Павле, со своја рака ти пишувам: „Јас ќе ти се оддолжам.“ Нема сега да спомнувам дека и самиот ти си мој должник.</verse>
				<verse number="20">Брате мој, направи ми ја таа услуга заради Господ, зарадувај ме заради Христос.</verse>
				<verse number="21">Сигурен сум дека ќе сториш се што побарав од тебе, дури и повеќе.</verse>
				<verse number="22">Приготви за мене соба, зашто се надевам дека твоите молитви ќе бидат услишани и набргу ќе можам повторно да те посетам.</verse>
				<verse number="23">Те поздравува Епафрас. И тој е со мене в затвор, затоа што проповеда за Исус Христос.</verse>
				<verse number="24">Те поздравуваат моите соработници Марко, Аристарх, Димас и Лука.</verse>
				<verse number="25">Господ Исус Христос нека ти биде благонаклонет и духовно нека биде со тебе.</verse>
			</chapter>
		</book>
		<book number="58">
			<chapter number="1">
				<verse number="1">Во минатото Бог преку пророците им говореше на нашите предци по многу поводи и на многу начини.</verse>
				<verse number="2">Сега, во овие последни денови, Тој ни проговори преку Својот Син - Исус Христос. Преку Него Бог го создаде светот и Него го определи за наследник на се.</verse>
				<verse number="3">Тој го одразува сиот сјај на Божјата слава и точно покажува каков е Бог. Тој ја одржува вселената со Својот моќен збор. Откако умре за да не исчисти од нашите гревови, Христос седна на небото од десната страна на Величествениот Бог.</verse>
				<verse number="4">Ова покажува дека Божјиот Син е повозвишен од ангелите, како што е повозвишено и името што Му е дадено,</verse>
				<verse number="5">зашто на ниеден ангел Бог не му рекол: „Ти Си Мој Син, денес станав Твој Татко“, и повторно: „Јас ќе Му бидам Татко, а Тој ќе Ми биде Син“.</verse>
				<verse number="6">Понатаму, кога Го испрати Својот Првороден Син на светот, Бог рече: „Сите ангели Божји Нему нека Му се поклонат.“</verse>
				<verse number="7">И додека Бог ангелите ги нарекува: „Гласници брзи како ветер, слуги од огнен пламен“,</verse>
				<verse number="8">напротив, за Својот Син вели: „Ти Си Бог и вечно ќе владееш како Цар! Твојата царска моќ воспоставува правда.</verse>
				<verse number="9">Ти ја сакаш правдата, а го мразиш беззаконието, и затоа Јас, Твојот Бог, Те избрав Тебе и ти определив поголема радост отколку на Твоите придружници.“</verse>
				<verse number="10">А кажано е и следново: „Господе, Ти беше Тој што во почетокот ја создаде Земјата, а и небесата се дело на твоите раце.</verse>
				<verse number="11">Тие ќе пропаднат, ќе изветват како стара облека, а Ти ќе останеш.</verse>
				<verse number="12">Ќе ги свиткаш како старо палто, ќе избледат како стара облека. А Ти си секогаш ист, Ти никогаш нема да станеш стар.“</verse>
				<verse number="13">На ниеден ангел Бог не му рекол така како што Му рече на Својот Син: „Седни од Мојата десна страна, додека да ги соборам Твоите непријатели под нозете Твои!“</verse>
				<verse number="14">Ангелите се само слуги. Тие се духовни суштества кои Бог ги испраќа да им помагаат на оние што ќе го примат спасението.</verse>
			</chapter>
			<chapter number="2">
				<verse number="1">Затоа треба да обрнеме многу поголемо внимание на вистината што ја чувме, за да не се случи да не ја погодиме целта!</verse>
				<verse number="2">Зашто, се покажа дека пораката што им ја даде Бог, преку ангелите, на нашите предци беше вистинита, па за секој прекршок на Божјиот Закон или непослушност луѓето беа праведно казнети.</verse>
				<verse number="3">Тогаш, како ќе можеме ние да ја избегнеме казната, ако сме незаинтересирани за ова величествено спасение!? Самиот Господ прв почна да проповеда за ова, а оние што Го слушнаа ни ја пренесоа оваа вистина.</verse>
				<verse number="4">Во исто време, Бог ја потврди оваа порака со видливи докази, со извршување чуда, со разновидни моќни дела, и со дарови од Светиот Дух кои ги распределуваше според Својата волја.</verse>
				<verse number="5">Знаеме дека идниот свет за кој ние зборуваме, Бог не им го довери на ангелите.</verse>
				<verse number="6">Напротив, како што стои запишано некаде во Светото Писмо: „Што е човекот, та да му обрнуваш внимание, и за синот човечки да се грижиш?</verse>
				<verse number="7">Само за кратко време го направи помал од ангелите, а потоа со слава и со чест го овенча.</verse>
				<verse number="8">Му даде власт над се“. Кога вели: „Му даде власт над се“, значи дека Бог не оставил ништо што не е под Негова власт, иако засега не гледаме дека се Му е потчинето.</verse>
				<verse number="9">Но Го гледаме Исуса - Кој иако за кратко време беше на пониско место од ангелите, за да страда и да умре за сите, покажувајќи ни ја Божјата благонаклоност - сега Тој е овенчан со слава и чест!</verse>
				<verse number="10">И навистина, Бог, Кој е Творец на се и Кому Му припаѓа се, постапи соодветно, кога преку страдања Го издигна Исуса во совршен водач, зашто Исус на многу Божји чеда им донесе спасение и слава.</verse>
				<verse number="11">Сега и Исус, и оние што ги освети, имаат еден ист небесен Татко. Затоа Исус не се срами да ги нарече браќа,</verse>
				<verse number="12">кога на Бог Му се обраќа со следниве зборови: „Твоето име меѓу браќата ќе Го проповедам, и сред собранието ќе Те прославувам!“</verse>
				<verse number="13">А го рече и следното: „Во Бога ќе ја положам Својата доверба.“ И потоа: „Еве Ме заедно со чедата што Ми ги даде Бог!“</verse>
				<verse number="14">Бидејќи „чедата“ - како што Тој ги нарече - се луѓе од крв и месо, и самиот Исус стана како нив, со цел преку Својата смрт да го уништи Ѓаволот, кој ја има власта над смртта,</verse>
				<verse number="15">и да не ослободи сите нас, кои цел живот живееме како робови на стравот од смртта.</verse>
				<verse number="16">Јасно е дека Исус не дојде да им помогне на ангелите, туку на Авраамовите потомци.</verse>
				<verse number="17">Затоа, Тој мораше во се да стане сличен на Своите „браќа“, за да стане нивни верен и милостив Првосвештеник пред Бог. Така можеше да принесе жртва што ќе ги отстрани гревовите на луѓето.</verse>
				<verse number="18">Сега, кога и Тој помина низ страдања и искушенија, може да ни помага кога ние минуваме низ искушенија.</verse>
			</chapter>
			<chapter number="3">
				<verse number="1">Свети мои браќа, припадници на небесната покана: погледнете Го Исуса, Кого Бог Го испрати и Го назначи како Првосвештеник на нашата вера!</verse>
				<verse number="2">Тој Му беше верен на Бог, Кој Го постави, исто како што Мојсеј верно служеше и му беше доверен целиот Божји дом.</verse>
				<verse number="3">Но Исус заслужува поголема слава од Мојсеј, исто како што градителот заслужува поголема почит од градбата.</verse>
				<verse number="4">Секоја куќа има свој градител, а Бог е градител на се.</verse>
				<verse number="5">Навистина, и Мојсеј беше верен во Божјиот дом, но само како слуга. Неговата работа беше илустрација на вистините што Бог подоцна ќе ги објави.</verse>
				<verse number="6">Но Христос е верен Син и затоа Тој го раководи целото Божјо семејство, а тоа семејство сме ние, ако останеме храбри и не ја загубиме нашата надеж во Христос.</verse>
				<verse number="7">Затоа, како што вели Светиот Дух: „Ако денес го слушнете Божјиот глас,</verse>
				<verse number="8">не стврднувајте ги вашите срца како вашите предци кога кренаа бунт против Бог и Го предизвикуваа во пустината!</verse>
				<verse number="9">Таму вашите предци Ме предизвикуваа, иако четириесет години ги гледаа Моите дела!</verse>
				<verse number="10">Тогаш се разгневив против тие луѓе и реков: Срцата на овие луѓе им се постојано во заблуди; не ги слушаат упатствата што им ги давам!</verse>
				<verse number="11">Затоа, разгневен се заветував, велејќи им: ,Вие нема никогаш да влезете во местото на Моето спокојство!‘ “</verse>
				<verse number="12">Внимавајте, драги пријатели христијани! Не дозволувајте вашите срца да станат зли и да се исполнат со невера, па да отпаднете од Живиот Бог!</verse>
				<verse number="13">Напротив, секојдневно, охрабрувајте се еден со друг се додека има време кое може да се нарече ,денес‘, за да не бидете измамени од гревот и да станете нечувствителни.</verse>
				<verse number="14">Ако цврсто и докрај веруваме онака како што верувавме на почетокот, ќе имаме удел во се што Му припаѓа на Христос.</verse>
				<verse number="15">Не заборавајте го предупредувањето: „Ако денес го слушнете Божјиот глас, не стврднувајте ги вашите срца, како оние Израелци што кренаа бунт против Бога“.</verse>
				<verse number="16">Кои беа тие луѓе што го слушнаа Божјиот глас, па се побунија против Него? Зар тоа не беа сите оние што излегоа од Египет под водството на Мојсеј?</verse>
				<verse number="17">Кои беа луѓето што го гневеа Бога четириесет години? Зар не беа тоа оние што згрешија, чии тела останаа во пустината?</verse>
				<verse number="18">Против кои луѓе Бог се заветува дека тие никогаш нема да влезат во местото на Неговото спокојство? Против оние што беа непослушни!</verse>
				<verse number="19">И така, гледаме дека не им беше дозволено да влезат во Неговото спокојство поради тоа што немаа вера.</verse>
			</chapter>
			<chapter number="4">
				<verse number="1">Божјото ветување за влегувањето во местото на Неговото спокојство се уште важи, но постои опасност некој од вас да задоцни да влезе, и тоа е сериозна причина за страв.</verse>
				<verse number="2">Зашто и ние ја чувме Радосната вест исто како и тие, но таа порака ним не им беше од никаква полза, бидејќи не поверуваа во тоа што им го порача Бог.</verse>
				<verse number="3">Само ние што веруваме ќе влеземе во спокојството што го ветува Бог. За тие што не веруваат Бог рекол: „Разгневен се заколнав: Никогаш нема да влезат во местото на Моето спокојство!“ Бог го рече ова иако Неговото место на спокојство беше подготвено уште од создавањето на светот.</verse>
				<verse number="4">По што, всушност, знаеме дека навистина било подготвено уште од самиот почеток? Па Бог во Светото Писмо за седмиот ден вели вака: „Откако ги заврши сите Свои дела, Бог си отпочина во седмиот ден.“</verse>
				<verse number="5">Но на друго место го рече и следново: „Тие никогаш нема да влезат во местото на Моето спокојство!“</verse>
				<verse number="6">Според тоа, Божјото спокојство е отворено за да влегуваат луѓето, но тие што порано ја слушнаа Радосната вест не влегоа, поради непослушност.</verse>
				<verse number="7">Затоа Бог повторно определува време кога може да се влезе во Неговото спокојство и тоа време е денес. Бог ова по долго време го објави преку Давид, со веќе претходно цитираните зборови: „Ако денес го слушнете Божјиот глас, не стврднувајте ги вашите срца.“</verse>
				<verse number="8">Ако тоа место на спокојство беше земјата Канаан, каде што Јошуа ги одведе, Бог немаше подоцна да зборува за друго место на спокојство.</verse>
				<verse number="9">Според тоа, за Божјиот народ ќе има саботна починка.</verse>
				<verse number="10">Зашто оние што ќе влезат во Божјата починка ќе се одморат од своите дела, како што Бог се одмори откако го создаде светот.</verse>
				<verse number="11">Затоа треба да се потрудиме да влеземе во тоа место на спокојство, зашто секој што Му е непослушен на Бог, како што беа Израелците, ќе отпадне.</verse>
				<verse number="12">Божјата порака е жива и делотворна, поостра и од најостриот меч со две сечила. Таа се пробива длабоко во нас, до нашите најдлабоки мисли и намери, соголувајќи ги и душата и духот во нас. Таа не разоткрива точно онакви какви што навистина сме.</verse>
				<verse number="13">Никој не може да се скрие од Бог! Се е докрај соголено и разоткриено пред Неговите очи. Пред Него сите ќе полагаме сметка!</verse>
				<verse number="14">Затоа да се држиме непоколебливо до верата што ја исповедаме, бидејќи Го имаме највозвишениот Првосвештеник - Исус, Божјиот Син, Кој отиде на небото!</verse>
				<verse number="15">Нашиот Првосвештеник не е некој што не може да сочувствува со нашите слабости; напротив, имаме Првосвештеник Кој беше искушуван во се, како и ние, но Тој не згреши.</verse>
				<verse number="16">Затоа, ние треба да пристапуваме кон престолот на Божјата благонаклоност со целосна доверба. Таму ќе добиеме милост и благонаклоност кои ќе ни бидат од голема помош кога ќе затреба.</verse>
			</chapter>
			<chapter number="5">
				<verse number="1">Секој Првосвештеник е човек одбран да ги застапува луѓето пред Бог. Тој ги принесува нивните дарови за Бог и жртвите за нивните гревови.</verse>
				<verse number="2">Тој може да биде нежен спрема луѓето, иако тие живеат во незнаење и често застрануваат, бидејќи и самиот е човек и има свои слабости.</verse>
				<verse number="3">Поради своите слабости, тој мора да принесува жртви не само за гревовите на народот, туку и за сопствените гревови.</verse>
				<verse number="4">Но никој не може да стане Првосвештеник само затоа што сака да има таква чест. Тој мора да биде повикан од Бога, како што беше повикан и Арон.</verse>
				<verse number="5">Така беше и со Христос. Тој не си ја додели Самиот на Себе честа да биде Првосвештеник, туку Бог Му рече: „Ти си Мојот Син, денес Јас станав Твој Татко!“</verse>
				<verse number="6">А на друго место Бог за Него вели: „Ти си вечен Свештеник, според редот на Мелхиседек!“</verse>
				<verse number="7">За време на Својот живот на Земјата Исус ги изнесуваше Своите молитви и молби низ гласен плач и низ солзи, упатени до Бог, Кој можеше да Го спаси од смрт. Молитвите Му беа услишани, заради почитта што Тој ја искажуваше спрема Бог.</verse>
				<verse number="8">Иако Исус беше Божји Син, сепак, преку лични страдања мораше да дознае што значи да се биде послушен.</verse>
				<verse number="9">На тој начин Исус стана совршен Првосвештеник и извор на вечно спасение за сите што Нему Му се послушни.</verse>
				<verse number="10">Затоа Бог Го одреди за Првосвештеник од редот на Мелхиседек.</verse>
				<verse number="11">Толку многу работи имаме да ви зборуваме за ова, но се чини дека вам слушањето тешко ви паѓа и затоа слабо разбирате.</verse>
				<verse number="12">Веќе долго време сте христијани и досега требаше вие да подучувате други луѓе. Наместо тоа се уште некој треба вас да ве учи на првите лекции од Божјата порака. Уште сте како бебиња што можат да пијат само млеко и не можат да јадат тврда храна.</verse>
				<verse number="13">А тој што се храни само со млеко, во духовниот живот, се уште е дете и не умее да постапува праведно.</verse>
				<verse number="14">Тврдата храна е за зрелите, за оние што со постојана практика го имаат извежбано чувството да го разликуваат правилното од погрешното, и го извршуваат правилното.</verse>
			</chapter>
			<chapter number="6">
				<verse number="1">Затоа, да ги надминеме веќе еднаш основите на христијанското учење и да се стремиме кон духовно созревање. Нема потреба повторно да ги поставуваме темелите за обраќање од мртвите дела, за верата во Бог,</verse>
				<verse number="2">за крштавањето, за полагањето раце, за воскресението на мртвите и за Вечниот суд.</verse>
				<verse number="3">Ајде да напредуваме, со Божја помош!</verse>
				<verse number="4">Зашто, за луѓето кои еднаш веќе биле просветлени и вкусиле од небесниот дар, се придружиле кон делото на Светиот Дух,</verse>
				<verse number="5">ја вкусиле добрината на Божјата порака и силата на идниот свет,</verse>
				<verse number="6">а потоа Му го свртеле грбот на Бог, нема можност одново да се покајуваат. Таквите луѓе одново Го распнуваат Божјиот Син и јавно Го срамотат!</verse>
				<verse number="7">Ако почвата, откако ќе го впие дождот што често врне врз неа, му роди добра жетва на оној што ја обработува, таа ќе биде благословена од Бог.</verse>
				<verse number="8">Но ако раѓа само трње и боцки, таа е бескорисна и Бог наскоро ќе ја проколне и ќе ја запали!</verse>
				<verse number="9">Но, иако зборуваме вака, драги мои, ние сепак веруваме дека ова не се однесува на вас. Уверени сме дека вас ве очекува нешто многу подобро, нешто што доаѓа со спасението.</verse>
				<verse number="10">Бог не е несправедлив и нема да заборави колку напорно работевте за Него, колку љубов покажавте спрема Него, помагајќи им на другите христијани и порано, а и сега.</verse>
				<verse number="11">Нашата искрена желба е секој од вас да истрае докрај во својата ревност. Така ќе можете да бидете сигурни дека вашата надеж навистина и ќе се исполни.</verse>
				<verse number="12">Само така нема да станете духовно мрзливи, туку ќе го следите примерот на оние што имаат вера и трпение преку кои го наследуваат она што Бог им го вети.</verse>
				<verse number="13">Така, на пример, кога Бог му го даде Своето ветување на Авраам, Тој се заколна дека ќе го исполни тоа што го ветува, и бидејќи нема ништо поголемо од Бога, Тој се заколна во Самиот Себе,</verse>
				<verse number="14">и му рече: „Јас, Господ, ти ветувам дека изобилно ќе те благословам и ќе ти дадам многубројни потомци!“</verse>
				<verse number="15">Авраам беше стрплив и го доби она што Бог му го вети.</verse>
				<verse number="16">Кога луѓето имаат меѓусебни расправии, тие се заколнуваат во нешто поголемо од себе.</verse>
				<verse number="17">Така и Бог, сакајќи да не увери дека целосно ќе се исполнат Неговите ветувања спрема оние на кои тие им се наменети, кон Своето ветување додаде и заклетва.</verse>
				<verse number="18">Бог не може да лаже! Овие две работи - Неговото ветување и заклетвата - се непроменливи и затоа, за нас што сме нашле прибежиште кај Него, тоа претставува големо охрабрување, бидејќи ние со доверба очекуваме да го добиеме тоа на што се надеваме.</verse>
				<verse number="19">Таа надеж е цврста котва за нашите души и не води преку завесата во Божјото најсвето место,</verse>
				<verse number="20">таму, каде што веќе влезе Исус заради нас и стана наш вечен Првосвештеник од редот на Мелхиседек.</verse>
			</chapter>
			<chapter number="7">
				<verse number="1">Мелхиседек беше цар на градот Шалем, а и свештеник на Севишниот Бог. Кога Авраам се враќаше од битката во која порази многу цареви, тој му излезе во пресрет и го благослови.</verse>
				<verse number="2">Тогаш Авраам зеде една десетина од се што заплени во битката и му го даде на Мелхиседек. Името Мелхиседек значи „Цар на правдата“. Но бидејќи „шалем“ значи „мир“, тој е значи и „Цар на мирот“.</verse>
				<verse number="3">Нам не ни е кажано дека тој имал татко, мајка или родословје, ниту почеток или крај на неговиот живот. По тоа е сличен на Божјиот Син и засекогаш останува свештеник.</verse>
				<verse number="4">Гледате колку бил голем Мелхиседек! Дури и нашиот славен предок Авраам му даде една десетина од највредното што го беше запленил во битката.</verse>
				<verse number="5">На свештениците, потомците на Левиј, им е заповедано во Мојсеевиот Закон да собираат десеток од народот, иако тие им се роднини, односно, потомци од Авраам.</verse>
				<verse number="6">Мелхиседек не беше потомок на Левиј, па сепак зеде десеток од Авраам. Потоа Мелхиседек го благослови Авраама, на кого веќе му беше дадено Божјото ветување.</verse>
				<verse number="7">А нема никакво сомневање дека оној што благословува е поголем од оној што го прима благословот.</verse>
				<verse number="8">Во случајот со свештениците, десетокот им се дава на смртници, а Мелхиседек е поголем од нив бидејќи ни е пренесено дека тој е вечно жив.</verse>
				<verse number="9">Иако сега потомците на Левиј се тие што земаат десеток, може да се каже дека и тие му платија десеток на Мелхиседек, преку својот предок Авраам,</verse>
				<verse number="10">бидејќи Левиј, иако уште не беше роден, може да се рече дека беше во телото на Авраам при неговата средба со Мелхиседек.</verse>
				<verse number="11">Законот што му беше даден на израелскиот народ се потпираше врз Левитското свештенство. Но да можеа потомците на Левиј да ја исполнат Божјата совршена намера, немаше да има потреба Бог да праќа друг Свештеник од редот на Мелхиседек, а не од родот на Арон.</verse>
				<verse number="12">А штом се менува свештенството, се појавува потреба да се промени и законот.</verse>
				<verse number="13">Ова се однесува на нашиот Господ Исус Христос. Тој произлезе од племе од кое никој никогаш не бил свештеник на жртвеникот.</verse>
				<verse number="14">Познато е дека нашиот Господ произлезе од племето на Јуда, а Мојсеј никогаш не го спомнал тоа племе во врска со свештенството.</verse>
				<verse number="15">Да го кажеме ова уште појасно: се појави друг Свештеник, Кој е како Мелхиседек.</verse>
				<verse number="16">Тој стана Свештеник, не затоа што му беше потомок на Левиј, како што бараше стариот Закон, туку преку силата на животот во Него што не може да се уништи.</verse>
				<verse number="17">Светото Писмо за Него вели: „Ти си вечен Свештеник, од редот на Мелхиседек“</verse>
				<verse number="18">Со тоа се укинува старото правило за свештенството, бидејќи беше слабо и бескорисно,</verse>
				<verse number="19">зашто Мојсеевиот Закон не е во состојба да направи ништо совршено. Наместо тоа, ни се дава многу подобра надеж, што може да не приближи до Бог.</verse>
				<verse number="20">Бог се заколна дека Христос засекогаш ќе биде Свештеник, а таква заклетва од страна на Бог немаше при назначувањето на ниту еден друг свештеник.</verse>
				<verse number="21">Само Исус стана Свештеник со Божја заклетва, кога Бог рече: „Јас, Господ, ти се заколнувам и никогаш нема да се премислам: ,Ти вечно ќе бидеш Свештеник!‘“</verse>
				<verse number="22">Тоа значи дека заради Божјата заклетва Исус ни гарантира подобар Завет со Бог!</verse>
				<verse number="23">Други свештеници имаше многу, бидејќи смртта ги спречуваше вечно да останат на таа служба.</verse>
				<verse number="24">Но Исус нема да умре и затоа Тој вечно останува Свештеник.</verse>
				<verse number="25">Затоа Тој може еднаш засекогаш да ги спаси оние што преку Него доаѓаат кај Бог. Тој е вечно жив и се застапува пред Бог за нив.</verse>
				<verse number="26">Токму таков Првосвештеник и ни требаше. Исус е свет, невин и безгрешен - поинаков од грешниците и возвишен над небото!</verse>
				<verse number="27">Тој не мора секојдневно да принесува жртви, како другите Првосвештеници. Тие принесуваа жртви прво за своите гревови, а потоа за гревовите на народот. Тој го стори тоа еднаш засекогаш, кога Себеси се принесе како жртва на крстот.</verse>
				<verse number="28">Тие што беа Првосвештеници под Мојсеевиот Закон, беа ограничени од своите човечки слабости. Откако мина времето на тој Закон, Бог со заклетва Го постави Својот Син за совршен и вечен Првосвештеник.</verse>
			</chapter>
			<chapter number="8">
				<verse number="1">Најважното во ова излагање е дека нашиот Првосвештеник седи на најпочесното место на небото, од десната страна на Бог.</verse>
				<verse number="2">Таму Тој служи во Најсветото место, во вистинското светилиште изградено од Господ, а не од човечка рака.</verse>
				<verse number="3">Бидејќи секој свештеник треба да принесува дарови и жртви, така и нашиот Првосвештеник мора да има нешто да принесе.</verse>
				<verse number="4">Да беше Тој на Земјата немаше ни да биде свештеник, зашто овде има други свештеници кои принесуваат дарови, какви што бара Мојсеевиот Закон.</verse>
				<verse number="5">Но светилиштето во кое тие служат е само копија и сенка на она вистинското, кое е на небото. Кога Мојсеј се подготвуваше да го изгради светилиштето, Бог го предупреди: „Внимавај да го направиш точно според моделот што ти беше покажан овде на гората!“</verse>
				<verse number="6">А на нашиот Првосвештеник, Христос, Му беше доверена многу повозвишена служба од службата на оние што служат под старите закони, затоа што Тој гарантира за нас подобар завет со Бог, кој почива врз повозвишени ветувања.</verse>
				<verse number="7">Ако првиот завет беше беспрекорен, немаше да има потреба да биде заменет со втор завет.</verse>
				<verse number="8">Бог лично не беше задоволен од народот, па рече: „Ќе дојде ден кога со израелскиот и со јудејскиот народ ќе склучам нов завет,</verse>
				<verse number="9">поинаков од заветот што го бев склучил со нивните предци, кога водејќи ги за рака ги изведов од Египет. Тие го прекршија Мојот завет, па затоа и Јас им го свртев грбот.</verse>
				<verse number="10">Ова е новиот завет што јас ќе го склучам со израелскиот народ во тој ден: Јас, Господ, ќе ги ставам Моите закони во нивните умови и ќе ги запишам во нивните срца. Јас ќе бидам нивни Бог, а тие ќе бидат Мој народ.</verse>
				<verse number="11">Никој од нив повеќе не ќе треба да го учи соседот свој или братот свој, велејќи му: ,Треба да Го запознаеш Господ‘, зашто сите ќе Ме познаваат, од мало до големо.</verse>
				<verse number="12">Ќе им ги простам нивните престапи и никогаш повеќе нема да ги спомнувам нивните гревови!“</verse>
				<verse number="13">Кога Господ зборува за Нов завет, тоа значи дека претходниот го прогласува за застарен. А се што е застарено и бескорисно набргу ќе исчезне!</verse>
			</chapter>
			<chapter number="9">
				<verse number="1">Секако, и во првиот Завет меѓу Бог и Израел имаше одредби што се однесуваа на богослужењето и на Светилиштето, овде на Земјава.</verse>
				<verse number="2">Светилиштето, всушност, беше шатор со две простории. Во првата просторија која се нарекуваше Свето место се наоѓаа свеќникот и масата со посветените лебови.</verse>
				<verse number="3">Потоа имаше завеса, а зад завесата се наоѓаше Најсветото Место,</verse>
				<verse number="4">во кое беа сместени златниот жртвеник за кадење и Ковчегот на Заветот, обложен со злато од сите страни. Во ковчегот се чуваа: еден златен сад во кој имаше малку мана, стапот на Арон, што беше пуштил листови и камените плочи на кои беа запишани Десетте заповеди.</verse>
				<verse number="5">Над ковчегот се надвиснуваа славни херувими со раширени крилја над местото за помирување. Но сега не е време за ова детално да се зборува.</verse>
				<verse number="6">Откако сите овие работи беа поставени како што треба, свештениците секојдневно влегуваа во надворешниот дел на Шаторот, за да ги извршуваат богослужбените активности.</verse>
				<verse number="7">Но во внатрешниот дел на Шаторот можеше да влегува само Првосвештеникот, и тоа само еднаш годишно. При секое влегување тој принесуваше крв, за да ги покрие своите сопствени гревови и гревовите на народот, извршени поради незнаење.</verse>
				<verse number="8">Преку овие правила, Светиот Дух ни открива дека се додека постоеше првиот Шатор и целиот религиозен систем што тој го претставува, патот за влегување во Најсветото место за нас обичните луѓе не беше отворен.</verse>
				<verse number="9">Тоа е сликовит приказ на денешното време, бидејќи приносите и жртвите што Му се принесуваат на Бог, не можат да им ја смират совеста на тие што ги принесуваат.</verse>
				<verse number="10">Овие обреди се однесуваат само на храна, пијалак и разни обреди на исчистување, кои беа поставени до времето кога Бог воведе нов ред.</verse>
				<verse number="11">Но кога Христос дојде како Првосвештеник на добри нешта кои сега ни пристигнаа, Тој влезе во многу повозвишено и посовршено Светилиште, кое не е изградено од човечка рака и не е дел од овој создаден свет.</verse>
				<verse number="12">Христос принесе крв во Најсветото место еднаш засекогаш, но не крв од јарци и јунци, туку ја принесе сопствената крв и на тој начин засекогаш го обезбеди нашето спасение.</verse>
				<verse number="13">Ако според строгиот религиозен систем луѓето телесно „се исчистуваа“ попрскувајќи се со крв на јарци и бикови и со пепел од јуници,</verse>
				<verse number="14">колку повеќе, тогаш, може да постигне крвта на Христос! Преку вечниот Дух, Тој се принесе Себеси како совршена жртва пред Бог. Неговата крв ја исчистува нашата совест од дела што водат во смрт, за да Му служиме на живиот Бог!</verse>
				<verse number="15">Христос умре за да ги ослободи од казната оние што згрешија и го прекршија Стариот завет. Така Тој стана Посредник меѓу Бог и луѓето на еден нов завет преку кој сите што се повикани од Бог ќе го примат вечното наследство што Бог им го вети.</verse>
				<verse number="16">Ваквиот завет, всушност, е тестамент: тој стапува на сила само откако ќе умре тој што го напишал.</verse>
				<verse number="17">Се додека е живо лицето што го остава тестаментот, тој не може да се користи. Тестаментот стапува на сила дури откако ќе умре оној што го остава.</verse>
				<verse number="18">Затоа и првиот Завет беше воспоставен со употреба на крв како доказ за смрт.</verse>
				<verse number="19">Откако Мојсеј им ги пренесе на луѓето сите Божји закони, зеде крв од бикови и јарци, ја помеша со вода, па ги попрска книгата на Божјите закони и сите луѓе, употребувајќи гранче од исоп и црвена волна.</verse>
				<verse number="20">Потоа им рече: „Оваа крв го потврдува заветот што Бог го склучи со вас“.</verse>
				<verse number="21">Потоа Мојсеј ги попрска со крв и Светилиштето и сите предмети што се употребуваа за богослужба.</verse>
				<verse number="22">Всушност, според Мојсеевиот Закон, се се исчистува преку попрскување со крв; и без пролевање на крв нема простување на гревовите.</verse>
				<verse number="23">Овие работи беа само слики на небесните оригинали и затоа мораа да се осветуваат преку вакви обреди. Но она што е на небото треба да се исчистува со жртви што се далеку подобри од обична животинска крв.</verse>
				<verse number="24">Затоа Христос не влезе во Светилиштето изградено од луѓе, кое беше само копија на вистинското, туку влезе во самото небо, каде што сега се застапува за нас пред Бог.</verse>
				<verse number="25">За разлика од Првосвештеникот, кој со туѓа крв секоја година влегуваше во Најсветото место, Христос не влезе во небото за да се принесува Себеси повеќепати!</verse>
				<verse number="26">Да беше тоа неопходно, Тој ќе требаше да умира многупати од создавањето на светот наваму! Наместо тоа, кон крајот на времето, Тој дојде еднаш засекогаш, за вечно да му ја одземе моќта на гревот, принесувајќи се Себеси како жртва.</verse>
				<verse number="27">Исто како што на луѓето им е определено само еднаш да умрат, а потоа доаѓа судот,</verse>
				<verse number="28">така и Христос само еднаш се принесе Себеси како жртва, за да ги искупи гревовите на мнозина. Тој ќе дојде и вторпат, но не во врска со нашите гревови, туку за да им донесе спасение на оние што желно Го очекуваат.</verse>
			</chapter>
			<chapter number="10">
				<verse number="1">Мојсеевиот Закон беше само сенка на она што доаѓа, а не суштина на сите добри нешта што Христос ги направи за нас. Со години Му ги принесуваа на Бог жртвите пропишани со Мојсеевиот Закон, но тие што ги принесуваа не можеа да се исчистат.</verse>
				<verse number="2">Ако тие што Му служеа на Бог успееја еднаш засекогаш да се исчистат од гревот, и нивната совест повеќе немаше да ги обвинува, и тогаш принесувањето жртви би престанало.</verse>
				<verse number="3">Напротив, тоа што секоја година принесуваа жртви само ги потсетуваше на нивните гревови.</verse>
				<verse number="4">Тоа е поради тоа што крвта од бикови и јарци не може да ги исчисти гревовите.</verse>
				<verse number="5">Затоа, кога Христос дојде на овој свет, Му рече на Бог: „Ти не посака животински жртви ни приноси од жито, туку Ми даде тело, за да ти се покорувам.</verse>
				<verse number="6">Не, Ти не се задоволуваш со жртви паленици и со приноси за грев!</verse>
				<verse number="7">Тогаш реков: ,Еве Ме Боже, доаѓам да ја извршам Твојата волја, како што е претскажано за Мене во Светото Писмо.‘“</verse>
				<verse number="8">Значи, Христос прво рече: „Ти, Боже, не посака и не ти беа угодни ни животински жртви ни приноси од жито, ни животни спалени на жртвеник, ни жртви за искупување од грев“, иако според Мојсеевиот Закон тие беа неопходни.</verse>
				<verse number="9">Потоа додаде: „Еве, доаѓам да ја извршам Твојата волја.“ Со тоа Христос го укинува првиот Завет, за да воспостави нов.</verse>
				<verse number="10">Поради таквата цврста решителност од страна на Христос - Тој да се жртвува за нас еднаш засекогаш - ние сега сме исчистени од гревот.</verse>
				<verse number="11">Секој друг свештеник секојдневно врши богослужба и одново принесува жртви што никогаш не можат да исчистат од гревови.</verse>
				<verse number="12">А Христос принесе само една жртва, која има вечна вредност, и потоа седна на почесно место, од десната страна на Бог.</verse>
				<verse number="13">Таму ќе остане се додека Неговите непријатели не бидат покорени под Неговите стапала.</verse>
				<verse number="14">Значи, Тој само со една жртва, вечно ги усоврши оние што ги посвети.</verse>
				<verse number="15">За ова ни сведочи и Светиот Дух. Прво вели:</verse>
				<verse number="16">„Кога ќе дојде време, со Мојот народ ќе воспоставам ваков Завет: Моите закони ќе ги ставам во нивните срца, па ќе ги разберат, и ќе ги впишам во нивните умови, па ќе им се покоруваат,</verse>
				<verse number="17">а нивните гревови и беззаконија нема веќе ни да ги спомнам.“</verse>
				<verse number="18">Штом гревовите се простени, веќе нема потреба од принесување жртви. Повик на верност спрема Новиот завет</verse>
				<verse number="19">Според тоа, драги пријатели христијани, ние сега можеме смело да влеземе во Најсветото место. Тоа ни го овозможи жртвата на Исус.</verse>
				<verse number="20">Тоа е тој нов пат, пат што дава живот, пат што го проби Христос за нас низ преградната завеса со тоа што во тело Тој умре за нас.</verse>
				<verse number="21">Затоа, сега кога имаме Првосвештеник Кој управува со Божјиот Дом,</verse>
				<verse number="22">да дојдеме пред Бог со искрени срца и со целосна доверба. Нашата опоганета совест е попрскана со Христовата крв и сега е чиста, нашите тела се измиени со чиста вода.</verse>
				<verse number="23">Да се држиме цврсто и без колебање за надежта што велиме дека ја имаме, бидејќи можеме да имаме целосна доверба дека Бог ќе го исполни ветувањето што ни го даде.</verse>
				<verse number="24">Да размислуваме како еден со друг да се поттикнуваме на љубов и добри дела.</verse>
				<verse number="25">Да не изостануваме од нашите заеднички богослужби, како што некои тоа имаат обичај да го прават, туку напротив, да се охрабруваме едни со други, особено сега кога гледате дека се приближува денот на враќањето на нашиот Господ!</verse>
				<verse number="26">Ако продолжиме намерно да грешиме, откако сме биле запознати со вистината, нема веќе друга жртва што може да ги покрие нашите гревови.</verse>
				<verse number="27">Во таков случај нема што друго да се очекува освен Божјиот страшен суд и распламтениот оган што ќе ги проголта Неговите противници.</verse>
				<verse number="28">Ако двајца или тројца сведоци потврделе дека некој одбил да го спроведе Мојсеевиот Закон, тој безмилосно бил погубуван.</verse>
				<verse number="29">Што мислите, колку потешка ќе биде казната за оној што ќе Го омаловажи Божјиот Син, ќе ја смета крвта на заветот, која го исчистила од грев, за нешто обично и несвето и ќе Го навреди Светиот Дух Кој ни ја дарува Божјата благонаклоност!?</verse>
				<verse number="30">Зашто знаеме дека Оној што рекол: „Јас ќе се одмаздам, Јас ќе им платам на тие што заслужиле“, рекол и: „Господ ќе му суди на Својот народ!“</verse>
				<verse number="31">Страшно е да се падне во рацете на живиот Бог!</verse>
				<verse number="32">Присетете се на минатото, кога штотуку бевте просветлени, а веќе поднесувавте зачестени напади и страдања!</verse>
				<verse number="33">Понекогаш бевте изложени на јавен потсмев, на навреди и прогони, а понекогаш им помагавте на тие што минуваа низ таквите страдања.</verse>
				<verse number="34">Сочувствувавте со оние што лежеа в затвор, а кога ви ги одзедоа вашите имоти, тоа го прифативте со радост, зашто знаете дека во вечноста ве очекуваат многу подобри нешта.</verse>
				<verse number="35">Затоа, не отфрлајте ја таа доверба во Господ. Не заборавајте каква голема награда носи таа.</verse>
				<verse number="36">Она што сега ви треба е трпение, за да продолжите да ја извршувате Божјата волја. Така ќе го добиете сето она што ви беше ветено.</verse>
				<verse number="37">Зашто, ,многу бргу, Оној што треба да дојде, ќе дојде и нема да задоцни.</verse>
				<verse number="38">Тие што ќе бидат праведни, преку вера ќе живеат, а со тие што ќе Ми свртат грб, нема да бидам задоволен.‘</verse>
				<verse number="39">Но ние не сме од оние што Му вртат грб на Бог и си ја запечатуваат пропаста. Ние имаме вера што ни дава сигурност дека ќе се спасиме.</verse>
			</chapter>
			<chapter number="11">
				<verse number="1">Што е вера? Тоа е сигурност дека она на што се надеваме навистина и ќе се случи. Вера е увереност во нешто што не си го видел.</verse>
				<verse number="2">Бог со одобрување гледаше на нашите предци токму поради нивната вера.</verse>
				<verse number="3">Преку вера разбираме дека целата вселена била создадена преку Божјиот Збор, така што се што е видливо настанало од она што било невидливо.</verse>
				<verse number="4">Авел имаше вера во Бог и затоа неговата жртва беше подобра од онаа на Каин. Бог ја прифати неговата жртва и со тоа покажа дека Авел е праведен. Иако Авел е веќе одамна мртов, неговата вера продолжува да зборува.</verse>
				<verse number="5">Енох имаше вера во Бог и затоа не доживеа смрт: „одеднаш тој исчезна, бидејќи Бог го зеде“. Но пред Бог да го земе, Енох доби уверување дека му беше угоден на Бог.</verse>
				<verse number="6">А без вера не е можно да Му бидеме угодни на Бог. Секој што сака да дојде кај Бог, мора да верува дека Тој постои и дека ги наградува оние што искрено Го бараат.</verse>
				<verse number="7">Ное имаше вера во Бог и затоа Тој го предупреди за она што се уште не се беше случило. Тој со побожна почит изгради ковчег за да го спаси своето семејство. На тој начин, светот беше осуден, а Ное поради својата вера беше оправдан во Божјите очи.</verse>
				<verse number="8">Авраам имаше вера и затоа кога Бог го повика да замине од својата татковина во земјата која му беше ветена како наследство, тој Го послуша. Авраам тргна, иако не знаеше каде оди.</verse>
				<verse number="9">Преку вера тој се досели во земјата која Бог му ја вети и живееше во шатори како туѓинец. Така живееја и Исак и Јаков, на кои Бог им го даде истото ветување.</verse>
				<verse number="10">Авраам постапи така, зашто тој очекуваше град со вечни темели, чиј архитект и градител е Бог.</verse>
				<verse number="11">И Сара имаше вера и затоа доби способност да зачне, иако беше неротка и во поодминати години. Таа Му веруваше на Оној што и беше ветил.</verse>
				<verse number="12">Иако Авраам беше близу до умирачка, од овој единствен човек произлегоа толку потомци, колку што има ѕвезди на небото и неброени зрнца песок на морскиот брег.</verse>
				<verse number="13">Сите овие луѓе се сега умрени, но тие имаа вера, иако не го дочекаа она што им беше ветено, туку само оддалеку го видоа и го поздравија, истовремено признавајќи дека се само странци и привремени жители на Земјата.</verse>
				<verse number="14">А луѓе што така зборуваат покажуваат дека бараат место што ќе им биде татковина.</verse>
				<verse number="15">И не сметаа дека тоа е земјата од која произлегоа, зашто да мислеа така ќе најдеа начин таму да се вратат.</verse>
				<verse number="16">Напротив, тие копнееја за многу подобрата небесна татковина. И затоа Бог не се срами да биде наречен нивни Бог. Тој дури и град им изгради на небото!</verse>
				<verse number="17">И Авраам имаше вера во Бог и затоа, кога беше ставен на тест, го понуди својот син Исак како жртва. А токму на Авраам, кој беше готов да го жртвува својот син единец, Бог му беше ветил:</verse>
				<verse number="18">„Од Исак ќе произлезе твоето потомство!“</verse>
				<verse number="19">Авраам беше уверен дека Бог може и мртви да оживува, па во извесна смисла како да го доби својот син оживеан од мртвите.</verse>
				<verse number="20">Исак имаше вера во Бог и им вети благослови на Јаков и на Исав дури и за во иднина.</verse>
				<verse number="21">Јаков имаше вера во Бог и, пред да умре, ги благослови синовите на Јосиф. Потпрен на својот бастун, тој понизно се поклони.</verse>
				<verse number="22">Јосиф веруваше дека Бог ќе ги изведе Израелците од египетското ропство и, пред да умре, тој порача да му бидат изнесени и коските, кога ќе си заминат од Египет.</verse>
				<verse number="23">Родителите на Мојсеј имаа вера во Бог кога три месеци го криеја. Тие видоа дека детето е убаво и не се плашеа од заповедта на фараонот.</verse>
				<verse number="24">Кога Мојсеј порасна, тој имаше вера во Бог и затоа одби да биде прогласен за син на фараоновата ќерка.</verse>
				<verse number="25">Тој претпочиташе да страда заедно со Божјиот народ, наместо кусотрајно да ужива во грешните задоволства.</verse>
				<verse number="26">Тој сфати дека е повредно да претрпи понижување заради Месијата, отколку да ги добие сите богатства на Египет; затоа, погледот му беше вперен кон идната награда од Бог.</verse>
				<verse number="27">Мојсеј имаше вера во Бог кога го напушти Египет и не се исплаши од царскиот гнев. Остана непоколеблив, како да Го гледаше Невидливиот Бог.</verse>
				<verse number="28">Тој имаше вера кога ја заповеда Пасхалната вечера и попрскувањето со крв, за да не бидат убиени нивните првороденчиња од страна на ангелот на смртта.</verse>
				<verse number="29">Израелскиот народ имаше вера во Бог кога мина преку Црвеното Море како преку сува земја, додека при истиот обид, Египќаните се удавија.</verse>
				<verse number="30">Израелците имаа вера во Бог кога седум дена ги обиколуваа ѕидините на Јерихо, додека тие не се урнаа.</verse>
				<verse number="31">И блудницата Рахава имаше вера кога ги прибра израелските извидници и затоа не беше погубена заедно со оние што не Му веруваа на Бог.</verse>
				<verse number="32">Треба ли уште да кажувам? Не би имал доволно време да расправам и за Гидеон, за Барак, за Самсон, за Јифтах, за Давид, за Самуил и за сите пророци.</verse>
				<verse number="33">Тие имаа вера во Бог и преку неа победуваа царства; и бидејќи постапуваа праведно, го добија она што Бог им го вети. Тие и лавовски усти затвораа,</verse>
				<verse number="34">пламени јазици згаснуваа, од меч се избавуваа ... Иако беа немоќни, добиваа сила и моќ пред кои бегаа непријателските војски.</verse>
				<verse number="35">Некои жени доживеаја да им воскреснат починатите. Многу од нив беа мачени, одбивајќи да се откажат од верата во Бог и да бидат ослободени, зашто беа уверени дека ќе им биде подобро со воскреснатите.</verse>
				<verse number="36">Други беа исмејувани, тепани и во окови затворани.</verse>
				<verse number="37">Некои беа до смрт каменувани или со пили пресекувани или со меч погубувани. Некои од нив имаа само кожувчиња од овча или јарешка кожа и беа принудени да живеат како да се скитници. Беа сиромашни, измачени и малтретирани.</verse>
				<verse number="38">Светот не ги заслужуваше овие добри луѓе, кои беа принудени да живеат во пустини, во шуми, во пештери и во јами.</verse>
				<verse number="39">Сите овие луѓе, благодарение на верата во Бога што ја имаа, станаа пример за пофалба; па сепак, не доживеаја да го примат она што им беше ветено.</verse>
				<verse number="40">Се заради тоа што Бог чуваше нешто подобро за нас и не сакаше тие да стигнат на целта без нас.</verse>
			</chapter>
			<chapter number="12">
				<verse number="1">Околу нас има толку многу сведоци! Затоа ние треба да го отфрлиме сето бреме што не задржува на патот, а особено гревот, што толку лесно може да не заведе. Истрајно треба да ја трчаме трката која Бог ни ја определи.</verse>
				<verse number="2">Погледот треба да ни е вперен во Исус, зашто врз Него се темели нашата вера од почеток до крај. Тој го поднесе срамот кога беше распнат на крст, знаејќи дека Го очекува голема радост и сега седи на почесно место, веднаш до Бог.</verse>
				<verse number="3">Помислете само низ што се помина Исус и какви навреди од грешниците истрпе! Затоа и вие не потклекнувајте и не дозволувајте да бидете обесхрабрени!</verse>
				<verse number="4">Зашто, во вашата досегашна борба против гревот, се уште никој од вас не настрадал до смрт!</verse>
				<verse number="5">Зарем ги заборавивте предупредувачките зборови што ви ги упати Бог како на Свои деца: „Чеда Мои, сфатете ги сериозно Божјите казнувања и не обесхрабрувајте се кога Тој ве укорува, зашто,</verse>
				<verse number="6">Господ ги казнува оние што ги сака, и ги укорува оние што ги прифатил како Свои чеда.“</verse>
				<verse number="7">Издржете го строгото воспитување! Бог постапува со вас како со Свои чеда! Кој татко не го дисциплинира своето дете!?</verse>
				<verse number="8">Ако сте изземени од укорувањата на кои сите деца се подложни, тогаш не сте вистински чеда, туку незаконски деца!</verse>
				<verse number="9">Па и нашите земни татковци не укоруваа, па сепак ги почитувавме! Тогаш, колку повеќе треба да Му бидеме послушни на нашиот духовен Татко, за да живееме!</verse>
				<verse number="10">Нашите земни татковци не караа еден кус временски период, како што сметале дека е најдобро. А Бог не кара за наше добро, зашто сака и ние да бидеме свети, како што е и Тој.</verse>
				<verse number="11">Ниедно укорување не е пријатно; тоа е дури болно во времето кога го примаме. Но подоцна, оние што се одгледани во дисциплина, ќе пожнеат плод на спокојство и праведен живот.</verse>
				<verse number="12">Затоа, „подигнете ги премалените раце и зацврстете ги треперливите колена!“</verse>
				<verse number="13">Чекорете по рамниот пат, за да не се онеспособат слабите и сакатите, туку напротив, да оздрават!</verse>
				<verse number="14">Трудете се да живеете во мир со секого и да живеете свет живот, зашто без светост никој не ќе може да Го види Господа!</verse>
				<verse number="15">Бидете внимателни, за никој да не ја испушти Божјата милостива благонаклоност. Да не изрти меѓу вас некој горчлив корен кој ќе вознемири и затруе мнозина!</verse>
				<verse number="16">Будно внимавајте некој да не стане блудник или безбожник, како што беше Исав, кој за еден единствен оброк си го продаде првородството!</verse>
				<verse number="17">Знаете дека, подоцна, кога тој сакаше да го добие татковиот благослов, беше одбиен. Со ништо веќе не можеше да ја промени својата поранешна постапка, иако со солзи молеше.</verse>
				<verse number="18">Вие сега не пристапувате кон материјална планина како тогашните Израелци кон Синај, ни кон разгорен оган, ни кон темни облаци, ни кон луња,</verse>
				<verse number="19">ни кон звук на труба, ниту кон силен глас (Израелците слушнаа таков глас, па молеа другпат да не им зборува!)</verse>
				<verse number="20">Тие не можеа да ја поднесат заповедта: „Дури и животно ако се допре до планината - да биде погубено со каменување!“</verse>
				<verse number="21">Целата таа глетка беше толку страшна, што и самиот Мојсеј изјави: „Толку сум исплашен што треперам од страв!“</verse>
				<verse number="22">Напротив, вие сега дојдовте на гората Сион и во небесниот Ерусалим! Тоа е градот на живиот Бог, полн со свечен собир на неброени ангели.</verse>
				<verse number="23">Тука се собрани првородените Божји чеда, чии имиња се запишани на небесата. Тука е Бог, Судијата на целиот човечки род. Тука се и душите на праведниците, кои сега се доведени до совршенство.</verse>
				<verse number="24">Тука е Исус, посредникот на Новиот завет меѓу Бог и луѓето, чија пролеана крв ветува многу подобри нешта од крвта на Авел!</verse>
				<verse number="25">Значи, внимавајте да не одбиете да Го слушате Бога, Кој ви зборува! Никој од луѓето што не го послушаа Мојсеј, кој овде на Земјата им ја говореше Божјата порака, не се извлече! Колку потешко ќе биде да се извлечеме ние, ако не Го слушаме Оној што ни зборува од небото!</verse>
				<verse number="26">Тогаш, кога од гората Синај говореше Бог, земјата се тресеше од Неговиот глас; овојпат, Тој ни ветува: „Повторно ќе ја затресам Земјата, а со неа и небото!“</verse>
				<verse number="27">Зборот „повторно“ недвосмислено значи дека се што е создадено еден ден ќе биде разнишано и однесено. Ќе останат само оние нешта кои не можат да бидат разнишани, а тоа се вечните вредности.</verse>
				<verse number="28">Затоа, ние треба да бидеме благодарни што ни е дадено Царство кое не е подложно на никаков потрес! Да Му служиме на Бог со благодарност и на богоугоден начин, со страхопочит и чествување,</verse>
				<verse number="29">зашто нашиот Бог е оган што проголтува!</verse>
			</chapter>
			<chapter number="13">
				<verse number="1">Одржувајте го братољубието меѓу вас.</verse>
				<verse number="2">Не пропуштајте да бидете гостољубиви, зашто некои луѓе така имаат угостено ангели, без да го знаат тоа.</verse>
				<verse number="3">Сеќавајте се на затворените, како да сте со нив во окови, не заборавајте ги страдалниците, како да сте и вие дел од нивното тело.</verse>
				<verse number="4">Бракот треба да се почитува од сите. Мажот и жената да ја чуваат својата интимност без неверства, зашто на блудниците и прељубниците ќе им суди Бог!</verse>
				<verse number="5">Во вашите постапки не бидете алчни за пари. Бидете задоволни со тоа што го имате. Господ ни ветува: „Нема да ве оставам, нема да ве напуштам!“</verse>
				<verse number="6">Затоа храбро можеме да кажеме: „Јас не страхувам, зашто Господ е со мене; што може да ми направи човекот?“ Повик на следење добар пример</verse>
				<verse number="7">Помнете ги вашите старешини кои први ви ја проповедаа Божјата порака. Видете го резултатот од нивниот начин на живеење и земете ја за пример нивната вера!</verse>
				<verse number="8">Исус Христос не се менува: Тој е истиот, вчера, денес и засекогаш!</verse>
				<verse number="9">Не дозволувајте да ве заведат со некои чудни учења. Внатрешната сила се добива преку Божјата дарежлива благонаклоност, а не преку држење обичаи за храна; оние што се држеа до овие обичаи, немаа никаква полза од тоа.</verse>
				<verse number="10">А ние имаме жртвеник од кој дури ни свештениците што служат во Храмот немаат право да јадат!</verse>
				<verse number="11">Првосвештеникот ја внесува крвта од жртвуваните животни во Најсветото место на Храмот, како принос за гревовите. Но телата на животните се палат надвор од Храмот.</verse>
				<verse number="12">Затоа и Исус беше погубен надвор од градските порти, за да го исчисти Својот народ од гревови, преку Својата пролеана крв.</verse>
				<verse number="13">Така ние сега треба „да излеземе од тој Храм“ и да пристапиме кон Исус, станувајќи така соучесници во срамот на којшто Тој беше изложен.</verse>
				<verse number="14">Зашто ние овде на Земјава немаме град во кој вечно ќе живееме, туку го очекуваме во иднина.</verse>
				<verse number="15">Нашата постојана жртва е, со помошта на Исус, да Му принесуваме слава на Бог со своите усни, кои ќе Го величаат и прославуваат Неговото име.</verse>
				<verse number="16">Не заборавајте да им помагате на другите и да ги делите своите добра со нив, зашто и тоа се богоугодни жртви.</verse>
				<verse number="17">Слушајте ги вашите духовни водачи и потчинувајте им се. Тие бдеат над вашите души и за тоа се одговорни пред Бог. Овозможете им тоа да го прават со радост, а не со воздишки, зашто тоа нема да биде во ваш интерес.</verse>
				<verse number="18">Молете се за нас! Ние сме уверени дека имаме чиста совест, бидејќи секогаш се трудиме во се да се однесуваме како што прилега.</verse>
				<verse number="19">Посебно сакам да се молите наскоро да можам повторно да ве посетам.</verse>
				<verse number="20">Бог е извор на мирот и Тој го воскресна од мртвите нашиот Господ Исус Христос. Исус е сега најголемиот Пастир, со чијашто крв се склучи вечниот Завет во полза на Неговото стадо.</verse>
				<verse number="21">Се молам Бог да ве оспособи за секакво добро дело, за да можете да ја извршувате Неговата волја. Бог нека го изврши во нас она што Му е угодно, преку Исус Христос, Кому што Му припаѓа вечна слава! Амин.</verse>
				<verse number="22">Ве молам, браќа, внимателно да го ислушате ова кратко писмо што ви го напишав со цел да ве охрабрам.</verse>
				<verse number="23">Ве известувам дека нашиот брат Тимотеј го пуштија од затвор! Ако тој пристигне навреме, заедно ќе ве посетиме.</verse>
				<verse number="24">Поздравете ги сите ваши духовни водачи и сите Божји луѓе. И христијаните од Италија ви испраќаат поздрави.</verse>
				<verse number="25">Бог нека биде милостиво благонаклонет спрема сите вас!</verse>
			</chapter>
		</book>
		<book number="59">
			<chapter number="1">
				<verse number="1">Од Јаков, служител на Бог и на нашиот Господ Исус Христос. Поздрав до дванаесетте племиња, распрснати низ целиот свет.</verse>
				<verse number="2">Радувајте се, христијани, кога минувате низ разни искушенија,</verse>
				<verse number="3">зашто знаете дека колку повеќе вашата вера се проверува, толку поистрајни станувате.</verse>
				<verse number="4">Морате да научите се да издржите, за да станете зрели, целосни и ништо да не ви недостасува.</verse>
				<verse number="5">Ако на некој од вас му недостасува мудрост, нека бара од Бог и Тој ќе му даде. Бог е дарежлив спрема сите и не се лути кога бараме нешто од Него.</verse>
				<verse number="6">Но, кога барате, треба да барате со вера, без да се сомневате. Оној што се сомнева е како морски бран што ветрот го носи и го разбива.</verse>
				<verse number="7">Таквиот човек нека не очекува дека ќе добие нешто од Господ,</verse>
				<verse number="8">бидејќи е нерешителен и непостојан во се.</verse>
				<verse number="9">Христијаните што се сиромашни треба да се гордеат со својот возвишен позив,</verse>
				<verse number="10">а богатите - со понизност. Богатите ќе прецветаат како дивите цветови.</verse>
				<verse number="11">Ќе огрее жешкото сонце, ќе ја исуши тревата, па дивите цветови ќе се исушат и сета нивна убавина ќе исчезне. Така е и со богатите. Ќе овенат презафатени со она што го работат.</verse>
				<verse number="12">Благословен е оној човек, што и покрај искушенијата низ кои минува, останува верен. Откако ќе го помине испитот, Бог ќе го награди со вечен живот, како што им вети на сите што Го сакаат.</verse>
				<verse number="13">Никој, кога е во искушение да направи нешто грешно, нека не вели: „Бог ме искушува со грев!“ Ниту Бог Себеси се проверува со грев, ниту пак вас ве проверува со грев.</verse>
				<verse number="14">Секој паѓа во искушение тогаш кога ќе го намамат и ќе го фатат во стапица неговите сопствени, необуздани страсти.</verse>
				<verse number="15">Кога необузданата страст ќе се зачне, таа раѓа грев, а растењето на гревот доведува до смрт.</verse>
				<verse number="16">Мили мои, не дозволувајте да бидете измамени.</verse>
				<verse number="17">Секој добар и совршен дар доаѓа од небото, од Бог, од Оној што ги создал небесните светила. Но за разлика од нив, Тој никогаш не се менува, кај Него нема сенка која би била резултат на поместување!</verse>
				<verse number="18">Тој сакаше ние да бидеме првнина меѓу сите Негови созданија и затоа ни ја испрати вистинската порака, за да ни даде ново раѓање.</verse>
				<verse number="19">Драги мои пријатели: повеќе слушајте, а помалку зборувајте и воздржувајте се од гневење.</verse>
				<verse number="20">Гневот не води кон правичност каква што Бог очекува од нас.</verse>
				<verse number="21">Затоа отфрлете ја сета нечистотија и сето зло што е во вас, па понизно прифатете ја пораката што Бог ја насади во вашите срца и што може да ве спаси.</verse>
				<verse number="22">Немојте само да слушате и со тоа да се залажувате. Исполнувајте го тоа што ќе го чуете!</verse>
				<verse number="23">Тој што слуша, а не исполнува, е како човек што ќе се погледне во огледало,</verse>
				<verse number="24">и ќе си замине, заборавајќи како изгледа!</verse>
				<verse number="25">Само оној што ќе се задлабочи во совршениот Закон, Законот што ослободува, и секогаш ќе се придржува до него, не заборавајќи го она што го слушнал, туку исполнувајќи го, ќе биде благословен од Бог во се што работи.</verse>
				<verse number="26">Ако се сметаш за побожен, а не го обуздуваш својот јазик, ти само се залажуваш - твојата побожност е безвредна!</verse>
				<verse number="27">Побожност што Бог, нашиот Татко, ја прифаќа како чиста и непорочна е оваа: Да се грижиш за сирачињата и вдовиците што се во невола и да се одржиш неизвалкан од овој свет.</verse>
			</chapter>
			<chapter number="2">
				<verse number="1">Пријатели мои, ако имате вера во нашиот славен Господ Исус Христос, нема да се однесувате спрема едни луѓе подобро, а спрема други полошо.</verse>
				<verse number="2">Да претпоставиме дека на вашата богослужба доаѓа човек со златни прстење на раката, облечен во убава облека, а влегува и сиромашен човек во одрпана облека.</verse>
				<verse number="3">Ако вие, гледајќи според облеката, му речете на човекот во убава облека: „Седни овде, на убаво место.“ - а на сиромашниот му речете: „Ти стој овде!“, или „Седни на подот!“,</verse>
				<verse number="4">зарем со тоа не ги двоите луѓето, раководејќи се според неправедни мотиви!?</verse>
				<verse number="5">Послушајте ме, драги пријатели! Зарем Бог не ги одбра сиромашните од овој свет да бидат богати во верата и наследници на Царството што им го вети на оние што Го сакаат?</verse>
				<verse number="6">А вие ги презирате сиромашните! Кој ве измачува, кој ве влечка по судови? Токму богатите!</verse>
				<verse number="7">Зарем не се богатите тие што го навредуваат Божјото возвишено име што вие го носите?</verse>
				<verse number="8">Добро правите, ако го исполнувате Господовиот царски закон запишан во Светото Писмо: „Сакај го својот ближен колку што се сакаш себеси.“</verse>
				<verse number="9">Но ако спрема едни луѓе се однесувате подобро, а спрема други полошо, правите грев и според Светото Писмо вие сте престапници.</verse>
				<verse number="10">Дури и ако некој се придржува до целиот Закон, а згреши само на едно место, тој е виновник, како и оној што го прекршува целиот Божји Закон.</verse>
				<verse number="11">Зашто, истиот Бог, Кој рекол: „Не прави прељуба!“, рекол и: „Не убивај!“ Ако не си извршил прељуба, а си убил, ти си прекршител на Законот.</verse>
				<verse number="12">Зборувајте и постапувајте како луѓе што ќе бидат судени според милостивиот Закон што не ослободува!</verse>
				<verse number="13">Инаку, на Судниот ден Бог нема да има милост спрема оние што биле безмилосни спрема другите. Милоста ја поразува осудата.</verse>
				<verse number="14">Драги пријатели, каква корист има да велите дека имате вера, ако тоа не се гледа од вашите постапки? Може ли таква вера да ве спаси?</verse>
				<verse number="15">Да претпоставиме дека некој ваш брат или сестра нема доволно облека или храна.</verse>
				<verse number="16">Дали е доволно да му кажете: „Оди си спокојно, Господ нека ти даде облека и храна!“, наместо да му го дадете она што му е неопходно за да преживее!?</verse>
				<verse number="17">Така е и со верата. Ако не е поткрепена со соодветни постапки, таквата вера е мртва вера.</verse>
				<verse number="18">Можеби некој ќе рече: „Некои луѓе имаат вера, а некои - дела.“ Покажете ми, како може да имате вера, а од тоа да не произлегуваат соодветни постапки, а јас, преку моите постапки ќе ви покажам дека имам вера.</verse>
				<verse number="19">Вие верувате дека има само еден Бог. Тоа е добро, но дури и демоните веруваат во тоа и се тресат од страв!</verse>
				<verse number="20">Зар не сакаш да сфатиш, површен човеку, дека од вера без дела нема никаква корист!?</verse>
				<verse number="21">Врз основа на што Бог го прогласи за праведен, нашиот прататко Авраам? Зарем тоа не беше преку дела, кога го стави својот син Исак врз жртвеникот?</verse>
				<verse number="22">Гледате ли дека неговата вера беше сообразена со неговите постапки? Со таа своја постапка тој потврди дека има совршена вера.</verse>
				<verse number="23">Токму на тоа се мисли кога Светото Писмо вели: „Авраам Му веруваше на Бог и заради неговата вера Бог го прогласи за праведник“, па го нарече и Свој пријател.</verse>
				<verse number="24">Значи, очигледно е дека човек станува праведен пред Бог преку своите постапки, а не само преку вера.</verse>
				<verse number="25">Така беше и со блудницата Рахаба. Бог ја прифати како праведна, зашто таа ги прифати израелските разузнавачи и ги упати на безбеден излез.</verse>
				<verse number="26">Како што телото без дух е мртво, така и верата без соодветни дела е мртва.</verse>
			</chapter>
			<chapter number="3">
				<verse number="1">Драги пријатели, не треба сите да настојуваме да станеме учители во Црквата. Всушност, ние, учителите, ќе бидеме судени построго од другите луѓе.</verse>
				<verse number="2">Сите ние грешиме во многу работи, но ако умееме да си го зауздаме јазикот, тогаш сме зрели луѓе, па ќе можеме да го зауздаме и целото тело.</verse>
				<verse number="3">На коњите им ставаме узда во устата, за да ги натераме да ни се покоруваат и да одат онаму каде што ние сакаме.</verse>
				<verse number="4">Земете ги бродовите за пример. Тие се толку големи, а сепак кормиларот со мало кормило ги води онаму каде што сака, и покрај силните ветрови кои ги движат.</verse>
				<verse number="5">Така е и со јазикот. Мал орган е, но голема штета може да направи. Едно жарче може цела шума да запали!</verse>
				<verse number="6">Јазикот е оган, најопасен од сите наши органи. Во состојба е целото тело да го опогани. Јазикот може целиот наш живот да го запали, бидејќи се пали од самиот пекол.</verse>
				<verse number="7">Секое животно, било да е ѕвер, птица, влечуга или морско животно, се припитомува, или било припитомено од човекот,</verse>
				<verse number="8">но јазикот, ниеден човек не може да го припитоми. Тој е необуздано зло, полн е со смртоносен отров.</verse>
				<verse number="9">Со јазикот Го величаме нашиот Господ и Татко, а со истиот тој јазик ги колнеме луѓето коишто се создадени според Божјо подобие.</verse>
				<verse number="10">Од иста уста излегуваат и благослови и клетви. Треба ли, драги мои, така да биде!?</verse>
				<verse number="11">Може ли од ист извор да извира и слатка и горчлива вода?</verse>
				<verse number="12">Може ли, драги мои, смоквата да раѓа маслинки, а лозата смокви? Од солен извор не може да се црпи слатка вода!</verse>
				<verse number="13">Има ли меѓу вас мудри и разумни луѓе? Ако има, покажете ја вашата мудрост и разумност со примерен живот, со постапки што ќе се одликуваат со скромност и ќе бидат направени мудро.</verse>
				<verse number="14">Но ако вашите срца се полни со чемерна завист и себичност, немојте да се фалите и да се лажете дека сте мудри.</verse>
				<verse number="15">Тоа не е небесна мудрост, туку овоземна, себична и демонска.</verse>
				<verse number="16">Кога луѓето се завидливи и себични, создаваат безредие и секакви зли дела.</verse>
				<verse number="17">Небесната мудрост не прави чисти, мирољубиви, внимателни, чувствителни, да ги сакаме луѓето и да им помагаме, да бидеме непристрасни и нелицемерни.</verse>
				<verse number="18">А миротворците ќе го сеат семето на мирот, и ќе жнеат плодови на праведност.</verse>
			</chapter>
			<chapter number="4">
				<verse number="1">Од каде произлегуваат судирите и кавгите меѓу вас? Зарем не произлегуваат од вашите необуздани страсти што постојано војуваат во вашите тела?</verse>
				<verse number="2">Го посакувате тоа што го немате и ќе направите се за да го добиете! Подготвени сте дури и да убиете! Ќе пукнете од завист. Се карате, се расправате и пак не го добивате, бидејќи не го барате од Бог.</verse>
				<verse number="3">А и кога барате - не добивате, бидејќи барате со грешни мотиви, за да ги задоволите вашите необуздани страсти.</verse>
				<verse number="4">Тоа е прељубодејство спрема Бог! Зар не знаете дека пријателството со овој свет значи непријателство со Бог!? Секој што ќе одбере да му биде пријател на овој свет, Му станува непријател на Бог.</verse>
				<verse number="5">Зарем мислите дека Писмото попусто кажува дека духот што Бог го поставил да живее во нас до ревност копнее за нашата верност спрема Него?</verse>
				<verse number="6">Всушност, Бог е многу поблагонаклонет спрема нас, како што и кажува Светото Писмо: “Бог им се противставува на гордите, но спрема скромните е благонаклонет.“</verse>
				<verse number="7">Затоа, дозволете Бог да ве води. Противставете му се на Ѓаволот, па тој ќе побегне од вас!</verse>
				<verse number="8">Приближете се кон Бог и Тој ќе се приближи кон вас! Грешните луѓе нека си ги измијат рацете, лицемерните нека си ги пречистат срцата.</verse>
				<verse number="9">Нека жалат, нека тагуваат и нека плачат. Наместо да се смеат, нека тагуваат, наместо да се радуваат, нека жалат.</verse>
				<verse number="10">Бидете понизни пред Господ и Тој ќе ве воздигне!</verse>
				<verse number="11">Пријатели мои, не зборувајте лошо еден против друг! Кој зборува против својот пријател христијанин или го осудува, тој го напаѓа и осудува Божјиот Закон. А ваша задача е да го исполнувате Божјиот Закон, а не да го оценувате!</verse>
				<verse number="12">Само Бог е Законодавец и Судија. Само Тој може да спасува или да уништува. Со кое право ти му судиш на твојот ближен!?</verse>
				<verse number="13">Слушнете ме сега вие, кои велите: „Денес или утре ќе одиме во тој и тој град и таму една година ќе работиме, ќе тргуваме и ќе заработиме.“</verse>
				<verse number="14">Што знаете вие за утрешниот ден? Од каде знаете дали утре ќе бидете живи? Вашиот живот е како утринската магла: ќе се појави за кратко и набргу исчезнува.</verse>
				<verse number="15">Треба да велите: „Ако е Божја волја, ќе бидеме живи и ќе го правиме ова или она.“</verse>
				<verse number="16">Наместо тоа, вие самоуверено се фалите со вашите планови. Лошо е така да се фалите.</verse>
				<verse number="17">Греши секој што не прави добро, иако знае дека треба да го прави.</verse>
			</chapter>
			<chapter number="5">
				<verse number="1">Слушнете ме сега вие што сте богати! Плачете и лелекајте заради многубројните неволи што ве очекуваат!</verse>
				<verse number="2">Гнило е вашето богатство, вашите облеки молци ги изедоа.</verse>
				<verse number="3">Вашето сребро и злато ’рѓосаа. Таа ’рѓа ќе биде сведоштво против вас. Ќе ги изеде вашите тела како оган. Напластивте богатство во овие последни денови.</verse>
				<verse number="4">Не им плативте на оние што ги косеа вашите ливади и тие неисплатени пари сега викаат против вас, а лелекот на оние што ги жнееја вашите ниви дојде до ушите на Семоќниот Господ.</verse>
				<verse number="5">Живеевте раскошно и разуздано на Земјата, си ги угоивте телата како добиток готов за клање.</verse>
				<verse number="6">Осудивте и убивте праведни луѓе, кои не можеа да ви се противстават.</verse>
				<verse number="7">Имајте трпение, драги пријатели, додека чекате да се врати Господ. Погледнете како земјоделецот трпеливо чека скапоцениот плод на земјата да узрее за жетва, како трпеливо го чека пролетниот и есенскиот дожд.</verse>
				<verse number="8">Бидете и вие трпеливи како него и охрабрете ги вашите срца: Господ брзо ќе дојде!</verse>
				<verse number="9">Немојте да негодувате еден против друг, во спротивно Бог ќе ви суди! Еве Го Судијата, веќе стои пред врата!</verse>
				<verse number="10">Драги мои, следете го примерот на пророците што зборуваа во името на Господ. Тие имаа трпение, дури и кога мораа да страдаат.</verse>
				<verse number="11">Оние што најмногу издржаа, најмногу и ги почитуваме. Сте слушнале какво трпение покажа Јов и знаете како Господ на крајот го благослови. Господ е полн со милост и сочувство.</verse>
				<verse number="12">Но пред се, драги пријатели, немојте да се колнете, ни во небото, ни во Земјата, ниту во што било друго. Доволно е да кажете само „да“ или „не“, за да не паднете под осуда.</verse>
				<verse number="13">Ако некој меѓу вас е во невола, нека се моли. Ако е весел, нека пее песни на благодарност.</verse>
				<verse number="14">Ако некој од вас е болен, нека ги викне старешините на црквата да дојдат и да се молат за него. Нека ги замоли да го помазат со маслиново масло во името на Господ.</verse>
				<verse number="15">Ако се молите со вера, ќе му помогнете на болниот. Господ ќе го оздрави и, ако направил грев, ќе му прости.</verse>
				<verse number="16">Признавајте си ги гревовите еден на друг и молете се еден за друг, за да бидете исцелени. Енергичната молитва од праведен човек има голема сила!</verse>
				<verse number="17">Илија беше човек од крв и месо, како што сме и ние. Кога тој се помоли да не врне дожд - три и пол години дожд не заврна на земјата.</verse>
				<verse number="18">Потоа пак се помоли и заврна дожд, па земјата си ги даде своите плодови.</verse>
				<verse number="19">Пријатели мои, христијани, ако некој од вас застрани од вистината, треба да се потрудите да го вратите назад.</verse>
				<verse number="20">Оној што ќе врати грешник од погрешен пат, ќе ја спаси неговата душа од смрт и ќе покрие многу гревови.</verse>
			</chapter>
		</book>
		<book number="60">
			<chapter number="1">
				<verse number="1">Од Петар, апостол на Исус Христос, до луѓето одбрани од Бог што живеат во туѓина, распрснати низ Понт, Галатија, Кападокија, Азија и Битинија.</verse>
				<verse number="2">Бог Таткото реши да ве одбере, а Неговиот Дух ве направи свети. Вие Го послушавте Исус Христос и сега сте попрскани со Неговата крв. Ви посакувам Бог да ви биде изобилно благонаклонет и да ви дава се подлабок мир.</verse>
				<verse number="3">Благословен нека е Бог, Таткото на нашиот Господ Исус Христос, Кој поттикнат од Својата огромна милост, одново не роди! Сега живееме со надеж која произлезе од воскресението на Исус Христос.</verse>
				<verse number="4">Очекуваме наследство што не се распаѓа, неосквернето, што не венее. Тоа наследство Бог го чува за нас на небото.</verse>
				<verse number="5">Божјата сила ќе ве чува се до последниот ден, бидејќи имате доверба во Него. Тогаш Бог јавно ќе го објави вашето спасение.</verse>
				<verse number="6">Затоа треба неизмерно да се радувате, макар што, ако е неопходно, уште кратко време ќе минувате низ разни маки и искушенија.</verse>
				<verse number="7">Преку нив се проверува вредноста на вашата вера. Дури и златото, кое е само од привремена полза, со оган се проверува. Вашата вера е многу повредна. Така, ако успешно ја поминете таа проверка, вие ќе добиете пофалба, слава и чест на денот кога Исус Христос ќе му се открие на целиот свет.</verse>
				<verse number="8">Вие Го сакате Христос, иако никогаш не сте Го виделе, верувате во Него, иако не ви е пред очи. Затоа ќе се радувате со величествена радост што не може да се опише,</verse>
				<verse number="9">оти ќе ја постигнете целта на вашата вера - спасението на своите души.</verse>
				<verse number="10">Токму за ова спасение сакаа повеќе да дознаат и пророците. Тие пророкуваа за тој незаслужен подарок што требаше да дојде.</verse>
				<verse number="11">Се обидуваа да дознаат на кого се однесува тоа и кога ќе се случи. Духот на Христос беше во нив и им претскажуваше дека Месијата најпрво ќе страда, а потоа ќе се стекне со голема слава.</verse>
				<verse number="12">Ним им беше откриено дека ова нема да се случи во нивно време и дека тие претскажуваат работи за иднината, за вас. Тие работи сега ви беа објавени преку оние што ви ја проповедаа Радосната вест, со силата на Светиот Дух испратен од небото. Дури и ангелите копнеат да проникнат во овие работи, да ги разберат.</verse>
				<verse number="13">Затоа, впрегнете го својот ум, размислувајте трезвено. Сета своја надеж положете ја во благонаклоноста што ќе ви биде дадена кога ќе се врати Исус Христос!</verse>
				<verse number="14">Бидете Му послушни на Бог, бидејќи сте Негови деца. Немојте да им се препуштате на вашите поранешни страсти од времето кога живеевте во незнаење.</verse>
				<verse number="15">Напротив, бидете свети во сите свои постапки, бидејќи вие сте Божји избраници, а Тој е свет.</verse>
				<verse number="16">Самиот Бог во Светото Писмо ни порачува: “Бидете свети, затоа што Јас сум свет!“</verse>
				<verse number="17">Кога веќе Бога го сметате за ваш небесен Татко, Кој секого наградува или казнува според постапките, без пристрасности спрема поединци, тогаш, се додека живеете како туѓинци, овде на Земјава, однесувајте се со страхопочит спрема Бог.</verse>
				<verse number="18">Вие знаете каква цена беше платена за да бидете откупени од безвредниот начин на живеење што го имавте наследено од вашите татковци. Знаете дека не бевте откупени со сребреници и златници, кои се потрошни нешта,</verse>
				<verse number="19">туку со скапоцената крв на Христос, безгрешното, совршено Божјо Јагне.</verse>
				<verse number="20">Бог Него Го одбра за оваа цел уште пред создавањето на светот, но дури сега, во овие последни времиња, Го испрати на Земјата заради вас.</verse>
				<verse number="21">Преку Христос вие поверувавте во Бог, во Оној што Го воскресна од мртвите и Го прослави. Затоа можете со целосна доверба да ја положите својата надеж во Бог.</verse>
				<verse number="22">Сега, откако и се покоривте на вистината, ги исчистивте своите души. Од тоа произлезе искрена, братска љубов меѓу вас. Затоа, сакајте се меѓусебно искрено и од се срце.</verse>
				<verse number="23">Сакајте се затоа што сега сте наново родени, не од земни родители, кои би ви ја пренесле и смртта, туку од бесмртниот Родител, преку живиот и вечен Божји Збор.</verse>
				<verse number="24">Светото Писмо вели: „Секој човек е како трева, а секоја човечка слава и убавина се како цвеќе во ливада; тревата се суши, цвеќето венее,</verse>
				<verse number="25">само зборот Господов вечно ќе живее.“ Тој збор е Радосната вест што ви беше проповедана.</verse>
			</chapter>
			<chapter number="2">
				<verse number="1">Затоа ослободете се од се што е злобно, немојте да лажете и да лицемерите, немојте да завидувате и да клеветите.</verse>
				<verse number="2">Бидете како новороденчиња, секогаш жедни за чисто духовно млеко, преку кое ќе растете до полнота во вашето спасение,</verse>
				<verse number="3">сега кога лично се уверивте дека Господ е добар.</verse>
				<verse number="4">Дојдете кај Исус Христос. Тој е Живиот Камен, Кој, навистина од луѓето беше отфрлен, но Бог го одбра и за Него е скапоцен.</verse>
				<verse number="5">Сега и вие како живи камења сте вградени во еден духовен дом, за да бидете свето свештенство, да принесувате духовни жртви прифатливи за Бог, заради Исус Христос.</verse>
				<verse number="6">За ова во Светото Писмо Бог вели: „Еве, ќе поставам во Ерусалим Камен-темелник, одбран и скапоцен; кој ќе поверува во Него, никогаш нема да се разочара.“</verse>
				<verse number="7">Да, за вас што верувате: „Тој Камен што ѕидарите го отфрлија, стана Камен-темелник,“ скапоцен Камен. А за оние што Го отфрлија, истиот тој Камен е:</verse>
				<verse number="8">„Камен од кој ќе се сопнуваат, Карпа преку која ќе паѓаат.“ Тие се сопнуваат затоа што не ја слушаат и не ја веруваат Божјата порака. Затоа таква судбина им е определена.</verse>
				<verse number="9">Но вие сте одбрани луѓе, царско свештенство, свет народ, луѓе што Му припаѓаат на Бог. Вие сте избрани за да им ја покажете на луѓето Божјата добрина, зашто Тој ве изведе од темнината и ве воведе во Својата прекрасна светлина.</verse>
				<verse number="10">„Вие што порано не бевте сметани за народ, сега сте Божји народ; вие над кои немаше кој да се сожали, сега добивте милост од Бога.“</verse>
				<verse number="11">Драги мои, вие сте привремени жители, туѓинци на оваа Земја. Затоа ве молам да не им се препуштате на телесните страсти, зашто тие војуваат против вашите души.</verse>
				<verse number="12">Однесувајте се примерно спрема луѓето кои не Го познаваат Бога. Иако тие ве клеветат дека сте злосторници, кога ќе видат дека вршите добри дела, ќе Го прослават Бога во денот кога Тој ќе ги посети.</verse>
				<verse number="13">Заради Господ, покорувајте им се на институциите на власта: било на царот, како на врховен владетел,</verse>
				<verse number="14">било на управниците назначени од него. Тие се поставени за да ги казнуваат злосторниците, а да ги пофалуваат оние што прават добро.</verse>
				<verse number="15">Бог сака со правење добро да ги замолкнете неоснованите обвинувања на неразумните луѓе.</verse>
				<verse number="16">Вие не сте робови, туку слободни луѓе, но не треба да ја користите слободата како изговор за да правите зло, туку да живеете служејќи Му на Бог.</verse>
				<verse number="17">Почитувајте ги сите луѓе. Сакајте ги христијаните, имајте страхопочит спрема Бог и почитувајте ја власта.</verse>
				<verse number="18">Слуги, покорувајте им се со страхопочит на вашите господари, не само на оние што се добри и кротки, туку и на оние што се сурови.</verse>
				<verse number="19">Вредно е во Божјите очи ако од обѕири спрема Него трпеливо поднесувате страдања на кои сте неправедно изложени.</verse>
				<verse number="20">Инаку, зар би било за пофалба, ако трпите заслужена казна!? Но ако правите добро, а сепак страдате, тоа е вредно во Божјите очи.</verse>
				<verse number="21">Токму заради ова Бог и ве одбра. Христос страдаше за вас и ви даде пример што треба да го следите.</verse>
				<verse number="22">„Грев Тој не направи, лага не изусти.“</verse>
				<verse number="23">Кога Го навредуваа, Тој не им возвраќаше со навреди. Кога страдаше, Тој не се закануваше, туку се препушти во рацете на Бог, Кој суди праведно.</verse>
				<verse number="24">Ги зеде нашите гревови врз себе, на крстот, за да бидеме мртви за гревот, и да почнеме да живееме за праведноста. Тој доби рани за да бидете вие здрави.</verse>
				<verse number="25">Талкавте како залутани овци. Но сега се вративте кај Пастирот, кај Оној што се грижи за вашите души.</verse>
			</chapter>
			<chapter number="3">
				<verse number="1">Вие, мажените жени, треба да им се покорувате на своите сопрузи, дури и ако тие не се однесуваат во согласност со Божјото Слово. Вашето поведение зборува посилно од зборови. Ќе ги придобиете</verse>
				<verse number="2">преку вашето непорочно и побожно поведение.</verse>
				<verse number="3">Вашата убавина да не биде само надворешна. Нека не се сведува на дотерување на косата, на накит и скапи облеки.</verse>
				<verse number="4">Треба да зрачите со внатрешна убавина, со кроток и тивок дух, со нераспадлив накит, со она што е скапоцено пред Бог.</verse>
				<verse number="5">Така во минатото се украсуваа светите жени. Имајќи вера во Бог, тие им се покоруваа на своите сопрузи.</verse>
				<verse number="6">Така Сара му се покоруваше на Авраам, нарекувајќи го свој господар. Вие сте сега нејзини ќерки, и ако го правите тоа што е правилно, од ништо не треба да се плашите.</verse>
				<verse number="7">Вие, мажите, треба да бидете внимателни спрема своите сопруги. Тие не се толку силни како што сте вие. Почитувајте ги затоа што и тие, заедно со вас, ќе го наследат Божјиот милостив подарок - вечниот живот. Само така вашите молитви нема да бидат попречувани.</verse>
				<verse number="8">На крајот, како заклучок, сите бидете сложни, сочувствителни еден спрема друг, сакајте се, бидете љубезни и понизни.</verse>
				<verse number="9">Не враќајте зло за зло, ниту навреда за навреда. Напротив, дури и во такви ситуации бидете љубезни со луѓето и посакувајте им благослов. Токму заради тоа Бог и ве одбра и тоа е она што Тој го очекува од вас. Така ќе го добиете Неговиот благослов.</verse>
				<verse number="10">„Човек што си го сака животот и сака да доживее многубројни и среќни дни, нека си го варди јазикот од зла дума и усните од лага.</verse>
				<verse number="11">Од злото настрана нека се држи добро нека прави, кон мир нека се стреми и за мир нека работи.</verse>
				<verse number="12">А Господ бдее над праведниците и благонаклоно им ги слуша молитвите, додека спрема оние што вршат зло Господ го упатува Својот прекорен поглед.“</verse>
				<verse number="13">Ако ревносно правите добро, кој ќе ви напакости?</verse>
				<verse number="14">Па дури и ако страдате, борејќи се за правдата, Господ ќе ве награди. Затоа, немојте да се плашите од нивните закани, не губете си го спокојството.</verse>
				<verse number="15">Почитувајте Го Христос од се срце, како свој Господ. Бидете секогаш подготвени да му одговорите на секој што ќе ве праша за вашата христијанска вера.</verse>
				<verse number="16">Одговарајте им на луѓето кротко и со страхопочит. Вашата совест треба да биде чиста. Тогаш оние што зборуваат против вас ќе бидат посрамени од вашето добро поведение, какво што и му прилега на еден следбеник на Христос.</verse>
				<verse number="17">Па ако Бог допушти и да страдате, подобро е да страдате поради тоа што вршите добро, отколку да страдате поради зли дела.</verse>
				<verse number="18">Па и Христос пострада, кога умре за нашите гревови, еднаш засекогаш. Тој беше безгрешен, но умре за нас грешните, за да не врати кај Бог. Телесно беше убиен, но преку Светиот Дух оживеа.</verse>
				<verse number="19">Тој отиде да им проповеда на духовите што лежат в затвор,</verse>
				<verse number="20">на оние што долго време во минатото беа непокорни, а Бог трпеливо ги чекаше, на оние што изгинаа во времето на Ное. Тогаш беше направен ковчегот во кој само неколкумина, односно осум души, се спасија од смрт преку водата.</verse>
				<verse number="21">Таа симболика го претставува крштавањето со кое сега сте спасени. Крштавањето не е отстранување на нечистотијата од телото, туку завет пред Бог што се дава со чиста совест. Тоа е сега можно затоа што Исус Христос воскресна.</verse>
				<verse number="22">Сега Христос е на небото и седи на почесно место - од десната страна на Бог. Сите ангели, власти и сили се под Негова контрола.</verse>
			</chapter>
			<chapter number="4">
				<verse number="1">Кога Христос, додека беше овде на Земјата, страдаше, и вие треба да бидете подготвени да страдате. Кога човек ќе умре, престанува да греши.</verse>
				<verse number="2">Ако „умревте“ со Христос, вие веќе нема да живеете водени од вашите телесни страсти, туку во текот на вашиот овоземен живот ќе ја исполнувате Божјата волја.</verse>
				<verse number="3">Доволно време потрошивте учествувајќи во она во што уживаат паганите: во неморал, незауздана похота, опивање, гозби, пијанки и одвратно идолопоклонство.</verse>
				<verse number="4">Вашите поранешни пријатели се чудат што вие не сте веќе со нив во тоа море од расипаност, па затоа зборуваат против вас.</verse>
				<verse number="5">Но тие ќе полагаат сметка пред Бог, Кој веќе е подготвен да им суди и на живите и на мртвите.</verse>
				<verse number="6">Токму заради ова, Радосната вест им беше проповедана и на оние што починаа. Иако телесно беа казнети со смрт, тие ќе живеат духовно, како што и Бог живее како Дух.</verse>
				<verse number="7">Крајот е близу. Затоа бидете трезвени и ревносно молете се,</verse>
				<verse number="8">а најмногу од се, сакајте се меѓу себе длабоко и искрено, зашто љубовта покрива многу гревови.</verse>
				<verse number="9">Бидете гостољубиви еден спрема друг, без да негодувате.</verse>
				<verse number="10">Секој, согласно со дарбите што ги има, нека им служи на другите. На тој начин ќе докажете дека добро управувате со дарбите што ги дава Бог, дарежливо и разновидно.</verse>
				<verse number="11">Ако е некој добар говорник, нека ја проповеда Божјата порака. Ако некој има дарба да им помага на луѓето, нека го прави тоа со силата што му ја дава Бог. Се треба да се прави така што да Му се оддава слава на Бог, преку Исус Христос, на Кого Му припаѓаат славата и власта во вечни времиња. Амин.</verse>
				<verse number="12">Драги мои, нека не ве изненадува фактот што минувате низ огнени искушенија, небаре нешто неочекувано ви се случува!</verse>
				<verse number="13">Радувајте се што преку страдањата се идентификувате со Христос. Затоа, пак, ќе се радувате и веселите кога ќе се открие Неговата слава.</verse>
				<verse number="14">Ако ве навредуваат поради тоа што сте Христови следбеници, тоа треба да ве радува! Тоа е доказ дека величествениот Божји Дух е во вас.</verse>
				<verse number="15">Срамота е ако некој од вас биде казнет за убиство, за кражба, за злосторство или за правење сплетки,</verse>
				<verse number="16">но ако страдате поради тоа што сте христијани, немојте да се срамите. Напротив, бидете Му благодарни на Бог што го носите Христовото име!</verse>
				<verse number="17">Бог веќе почна да суди и тоа најпрво меѓу Своите следбеници. Ако ние, христијаните сме судени, каков ли ќе им биде крајот на оние што и се противат на Божјата Радосна вест!?</verse>
				<verse number="18">„Ако праведните одвај се спасуваат, што ли ќе биде со безбожните и грешните!?“</verse>
				<verse number="19">Заради тоа, оние што страдаат извршувајќи ја Божјата волја, нека Му ги доверат своите души на својот Творец, Кој никогаш не изневерува, и нека продолжат да прават добро.</verse>
			</chapter>
			<chapter number="5">
				<verse number="1">Сакам да ги охрабрам црковните старешини. И јас сум старешина, сведок на страдањето на Христос и знам дека кога повторно ќе дојде и мене ќе ме огрее Неговата слава.</verse>
				<verse number="2">Затоа ве молам, како што овчарот се грижи за своето стадо, така и вие да се грижите за оние што ви се од Бога доверени. Правете го тоа од се срце, а не безволно. Грижете се за нив ревносно, заради Бог, а не од желба за печалба.</verse>
				<verse number="3">Не господарете над луѓето што ви се доверени, туку бидете му пример на стадото.</verse>
				<verse number="4">А кога ќе дојде Христос, Врховниот Пастир, вие ќе добиете венец што никогаш не свенува - божествена слава.</verse>
				<verse number="5">Вие што сте помлади, слушајте ги старешините. Всушност, сите треба понизно да си помагате еден на друг, зашто: „Бог на горделивите им се противставува, а спрема понизните е благонаклонет.“</verse>
				<verse number="6">Бидете понизни пред Божјата моќна рака, за Бог да ве воздигне кога за тоа ќе дојде време.</verse>
				<verse number="7">Се што ве вознемирува препуштете Му го Нему. Тој се грижи за вас.</verse>
				<verse number="8">Бидете трезвени и постојано на штрек! Внимавајте! Вашиот непријател, Ѓаволот, како разјарен лав обиколува и си бара жртва за растргнување.</verse>
				<verse number="9">Спротивете му се, без да се колебате во верата. Вие знаете дека христијаните во целиот свет минуваат низ истите страдања!</verse>
				<verse number="10">Во Својата љубезност, Бог ве повика, преку Исус Христос, да бидете дел од Неговата вечна слава. Откако кратко време ќе истрпите, Тој ќе ве усоврши, ќе ве поткрепи, ќе ве направи цврсти и непоколебливи.</verse>
				<verse number="11">Тој владее над се, сега и за вечни времиња. Амин.</verse>
				<verse number="12">Ова кратко писмо ви го пишувам со помош на Силван, кого го сметам за верен брат. Сакав да ве охрабрам и да ве уверам дека ја имате Божјата благонаклоност.</verse>
				<verse number="13">Ве поздравува вашата сестринска црква од Рим. Ве поздравува и Марко. Тој ми е како син.</verse>
				<verse number="14">Поздравете се меѓусебно со искрени изрази на христијанска љубов. На сите што сте Христови следбеници ви посакувам мир. ( Амин.)</verse>
			</chapter>
		</book>
		<book number="61">
			<chapter number="1">
				<verse number="1">Од Симон Петар, слуга и апостол на Исус Христос, до оние што ја имаат истата скапоцена вера што ја имаме и ние, вера што ни беше дадена преку праведноста на Исус Христос, нашиот Бог и Спасител.</verse>
				<verse number="2">Ви посакувам се подобро да го запознавате Исуса, нашиот Бог и Господ, а преку тоа Бог да ви биде се поблагонаклонет и во изобилие да ви дава мир.</verse>
				<verse number="3">Запознавајќи го Христос, Неговата божествена сила ни подарува се што ни е потребно за да живееме побожен живот. Тој не повика да ги примиме Неговата слава и добрина.</verse>
				<verse number="4">Бог ни даде големи и скапоцени ветувања преку кои и вие можете да добиете божествена природа. Со неа ќе можете да им се противставите на вашите грешни страсти и да го избегнете погубното влијание на овој свет.</verse>
				<verse number="5">Затоа со сите сили потрудете се да ја унапредите својата вера. Додајте и добрина, на добрината додајте и знаење,</verse>
				<verse number="6">на знаењето додајте му самоконтрола, на самоконтролата додајте и трпеливост, на трпеливоста додајте и побожност,</verse>
				<verse number="7">на побожноста додајте и љубов спрема сите христијани, а кон сето тоа додајте несебична љубов спрема секого.</verse>
				<verse number="8">Ако ги имате ваквите доблести во изобилие, ќе покажете дека вашето познавање на нашиот Господ Исус Христос ве има направено корисни и плодоносни.</verse>
				<verse number="9">Кој ги нема овие доблести, тој е слеп, или кратковид, и заборавил дека Бог го исчисти од неговите стари гревови.</verse>
				<verse number="10">Затоа, драги пријатели христијани, потрудете се да покажете дека Бог навистина ве повикал и ве одбрал. Правејќи го ова, никогаш нема да се сопнете и да паднете.</verse>
				<verse number="11">Тогаш Бог широко ќе ви ги отвори портите на небото за да влезете во вечното Царство на нашиот Господ и Спасител Исус Христос.</verse>
				<verse number="12">Знам дека вие веќе сега сте цврсто втемелени во вистината и добро ги знаете овие нешта, но сепак јас секогаш ќе настојувам да ве потсетувам.</verse>
				<verse number="13">Се додека сум во овој „шатор“, моето смртно тело, сметам дека ми е должност да ве потсетувам.</verse>
				<verse number="14">Нашиот Господ Исус Христос ми покажа дека моите дни овде на Земјава се изброени и јас брзо ќе го напуштам овој шатор.</verse>
				<verse number="15">Затоа ќе направам се што зависи од мене, та и по моето заминување вие да ги помните овие нешта.</verse>
				<verse number="16">Кога ви кажувавме за силата на нашиот Господ Исус Христос и за Неговото повторно доаѓање, ние не се служевме со лукаво смислени прикаски! Ние со свои очи ја видовме Неговата величественост!</verse>
				<verse number="17">Тој прими чест и слава од Бог Таткото кога Божјиот славен, величествен глас се спушти од небото кон Него: „Ова е Мојот Син, Мојот Љубимец, со Него сум целосно задоволен.“</verse>
				<verse number="18">Кога се случи тоа ние бевме таму, на светата гора, заедно со Исус и го слушнавме тој глас од небото.</verse>
				<verse number="19">Тоа уште повеќе не увери во вистинитоста на она што го претскажуваа пророците. Затоа, добро ќе сторите ако на нивните пораки гледате како на светало што свети во темнината, се додека не осамне денот кога Христос, ѕвездата Деница, ќе болсне во вашите срца.</verse>
				<verse number="20">Пред се треба да знаете дека ниту едно пророштво во Светото Писмо не е нечија самоволна објава,</verse>
				<verse number="21">бидејќи тие пророштва никогаш не биле дадени по желба на некој човек, туку Светиот Дух ги поттикнувал и водел Божјите луѓе да го зборуваат она што им било наложено од Бог.</verse>
			</chapter>
			<chapter number="2">
				<verse number="1">Но имаше и лажни пророци меѓу Израелците, како што и меѓу вас ќе има и лажни вероучители. Тие подмолно ќе воведуваат погубни ереси, свртувајќи се дури и против Господарот што ги откупи. Така тие брзо ќе навлечат врз себе уништување.</verse>
				<verse number="2">Многумина ќе тргнат по нивните срамни патишта и заради нив лошо ќе се зборува за Патот на вистината.</verse>
				<verse number="3">Поради алчност ќе измислуваат разни прикаски, само за да извлечат од вас материјална корист. Но Бог уште одамна им пресудил на таквите. Уништувањето нив будно ги чека.</verse>
				<verse number="4">Зашто Бог не ги поштеди ни ангелите што згрешија, туку ги предаде во оковите на мракот, ги фрли во пеколот, за да бидат таму чувани се до Судниот ден.</verse>
				<verse number="5">Не го поштеди ни древниот свет, туку пушти потоп и ги уништи безбожниците. Го зачува само Ное, кој проповедаше праведност, и неговото седумчлено семејство.</verse>
				<verse number="6">Градовите Содом и Гомора во прав и пепел ги претвори! Им пресуди и ги разори на страовен начин, како пример за сите што сакаат да бидат безбожни.</verse>
				<verse number="7">Но Лот беше праведен и се згрозуваше од развратот на тие изопачени луѓе. Затоа Бог него го избави.</verse>
				<verse number="8">Тој беше праведен човек и за него беше душевно измачување да живее со Содомјаните и секојдневно да ги гледа и слуша како прават секакви зла.</verse>
				<verse number="9">Бог знае како да ги избави побожните луѓе од нивните неволи, а неправедните ги казнува уште додека го очекуваат Судниот ден.</verse>
				<verse number="10">Тоа посебно се однесува на оние што се раководат од телото и грешните страсти и го презираат Божјиот авторитет. Во својата дрскост тие луѓе немаат никаква почит спрема славните небесни суштества, туку се осмелуваат дури и да ги навредуваат!</verse>
				<verse number="11">Дури ни ангелите, иако се многу посилни и помоќни од нив, не изнесуваат пред Господ такви навредливи обвиненија против нив.</verse>
				<verse number="12">Таквите луѓе се како неразумни животни, кои се определени за да бидат ловени и убивани. Се потсмеваат на нешта што не ги разбираат. Затоа и ќе загинат како животни.</verse>
				<verse number="13">Ќе страдаат како казна за сите страдања што ги предизвикале. За нив претставува уживање сред бел ден да се препуштат на разврат. Кога јадат и пијат со вас, тие се дамки на вашиот углед и само ве осрамотуваат, зашто тоа го прават од нечисти мотиви.</verse>
				<verse number="14">Очите им се полни со прељуба. Нивната желба за грев е незаситна. Ги заведуваат неутврдените луѓе, а срцата им се навикнати на алчност. Тоа се проколнати луѓе!</verse>
				<verse number="15">Скршнувајќи од вистинскиот пат, тие заталкаа. Се поведоа по примерот на пророкот Балаам, синот на Беор, кој за пари беше готов да постапува неправично.</verse>
				<verse number="16">Но тој беше прекорен за својот престап. Неговото магаре, немо животно, прозборува со човечки глас и го натера да прекине со тие неразумни постапки.</verse>
				<verse number="17">Таквите луѓе се како пресушени извори, како облаци разнесени од ветрот. За нив е обезбедено место во најцрната темнина.</verse>
				<verse number="18">Устите им се полни со празни фалби. Со своите незауздани телесни похоти, тие ги заведуваат луѓето кои одвај се оттргнале од живеење во заблуди.</verse>
				<verse number="19">Им ветуваат слобода, а самите се робови на корупција, зашто човек му робува на она што не може да го заузда.</verse>
				<verse number="20">Ако тие навистина се оттргнаа од валканите навики на овој свет кога дознаа за нашиот Господ и Спасител Исус Христос, и сега пак се вплеткуваат во стапицата на развратноста и претрпуваат пораз, тогаш нивната сегашна состојба е полоша од онаа на почетокот!</verse>
				<verse number="21">Подобро ќе беше да не го запознаеја патот на праведноста, отколку, откако го запознаа, да и свртат грб на светата заповед што им беше дадена!</verse>
				<verse number="22">Ним им се случи она што го кажуваат поговорките: “Песот се враќа на сопствената блујавица.“ и „Откако се искапала, свињата во калта се вратила!“</verse>
			</chapter>
			<chapter number="3">
				<verse number="1">Драги мои, ова е веќе второ писмо што ви го пишувам, за да ви ги освежам сеќавањата и да ве поттикнам искрено да расудувате.</verse>
				<verse number="2">Потсетувајте се на зборовите што ги кажуваа светите пророци и на заповедите на нашиот Господ и Спасител, дадени преку апостолите.</verse>
				<verse number="3">Прво, треба да знаете дека во последните денови ќе дојдат луѓе што ќе и се подбиваат на вистината, ќе се раководат од своите грешни страсти</verse>
				<verse number="4">и ќе велат: „Што се случи со ветувањето дека Христос ќе се врати? Нашите предци одамна изумреа, а во светот се си тече онака како што било уште од неговото создавање!“</verse>
				<verse number="5">Тие како да забораваат дека небесата постојат веќе многу долго време, и дека преку Божјата заповед Земјата излезе од вода, останувајќи опкружена со водата.</verse>
				<verse number="6">На Божја заповед светот потоа беше поплавен од водите и беше уништен.</verse>
				<verse number="7">На Божја заповед сегашните небеса и Земја се чуваат се до Судниот ден. Тогаш оган ќе ги проголта, а безбожниците ќе бидат уништени.</verse>
				<verse number="8">Драги мои, една работа да не заборавате: за Господ еден ден е како илјада години и илјада години се како еден ден.</verse>
				<verse number="9">Господ не одолжува со исполнувањето на Своето ветување, како што некои мислат. Тој само е трпелив, зашто не сака никој да заврши во пропаст, туку секој да се покае и да се спаси.</verse>
				<verse number="10">Денот кога Господ ќе се врати ќе ве изненади како крадец. Небесата ненадејно ќе исчезнат со силна бучава. Елементарните состојки во оган ќе се распаднат, а Земјата и сите остварувања на неа, ќе исчезнат.</verse>
				<verse number="11">Кога знаете дека сето ова ќе пропадне, како треба да се однесувате? Треба да водите свет живот, посветен на Бог,</verse>
				<verse number="12">да го чекате и што поскоро да го посакувате доаѓањето на тој Божји ден. Тогаш небесата ќе бидат запалени и уништени, а елементарните состојки од жештина ќе се растопат.</verse>
				<verse number="13">Но за нас Бог вети ново небо и нова Земја, каде што ќе владее праведност. Ова со нетрпение го очекуваме!</verse>
				<verse number="14">Очекувајќи го ова, пријатели мои, потрудете се Христос да ве затекне чисти, без пороци и помирени со Бог.</verse>
				<verse number="15">Ценете ја трпеливоста на нашиот Господ, бидејќи таа дава можност што повеќе луѓе да се спасат. За тоа ви пиша и нашиот сакан брат Павле, воден од мудроста што Бог му ја дал.</verse>
				<verse number="16">Тој за ова пишува во сите свои писма. Во тие писма има и работи што се тешки за разбирање, па некои неуки и неутврдени луѓе ги извртуваат, како што извртуваат и други делови од Светото Писмо. Така самите ќе се уништат.</verse>
				<verse number="17">Но вие, драги мои, навреме сте предупредени. Чувајте се да не застраните, да не бидете заведени од овие зли луѓе и да ја загубите сигурната позиција на која се наоѓате.</verse>
				<verse number="18">Трудете се да придобиете се поголема благонаклоност од нашиот Господ и Спасител Исус Христос и се подобро да Го запознавате.</verse>
			</chapter>
		</book>
		<book number="62">
			<chapter number="1">
				<verse number="1">Ви пишуваме за Исус Христос, Зборот на животот, Оној што постои уште од самиот почеток. Со свои уши Го слушнавме, со свои очи Го видовме, со свои раце Го допревме.</verse>
				<verse number="2">Оној што дава живот се појави! Го видовме и подготвени сме да ви сведочиме за тоа. Сакаме да ви кажеме за овој вечен Живот што беше со небесниот Татко и се појави пред нас.</verse>
				<verse number="3">Ви го кажуваме она што го видовме и чувме, за да ни се придружите и вие во општењето што го имаме со Таткото и со Неговиот Син, Исус Христос.</verse>
				<verse number="4">Ви го пишуваме ова, за да биде целосна нашата радост.</verse>
				<verse number="5">Ова е пораката што ја слушнавме од Исус и ви ја пренесуваме: Бог е светлина. Во Него нема ни трошка темнина.</verse>
				<verse number="6">Ако кажеме дека општиме со Бог, а живееме во темнина, лажеме и не се придржуваме до вистината.</verse>
				<verse number="7">Но ако живееме во светлина, како што и Бог е во светлина, тогаш навистина ќе општиме еден со друг, а крвта на Божјиот Син, Исус Христос, ќе не исчистува од секој грев.</verse>
				<verse number="8">Ако тврдиме дека не грешиме, самите се лажеме и одбиваме да ја прифатиме вистината.</verse>
				<verse number="9">Но ако Му ги признаваме своите гревови на Бог, Тој е правичен и ќе си го одржи ветувањето: ќе ни ги прости гревовите и ќе не исчисти од сета неправедност.</verse>
				<verse number="10">Ако тврдиме дека не сме грешни, Бога Го правиме лажливец и покажуваме дека Неговото Слово не навлегло во нас.</verse>
			</chapter>
			<chapter number="2">
				<verse number="1">Чеда Божји, ова ви го пишувам за да не грешите. Но, ако некој од вас направи грев, Го имаме праведниот Исус Христос, Кој се застапува за нас пред небесниот Татко.</verse>
				<verse number="2">Тој е помирителната жртва што се принесе за нашите гревови, и не само за нашите, туку и за гревовите на целиот свет.</verse>
				<verse number="3">По што ќе се знае дека сме Божји луѓе? По тоа што ќе се придржуваме до Неговите заповеди!</verse>
				<verse number="4">Оној што тврди дека е Божји човек, а не се придржува до Неговите заповеди, тој лаже и само покажува дека вистината не е во него.</verse>
				<verse number="5">Само тој што се придржува до Неговото Слово има совршена љубов спрема Бог, и по тоа ќе се знае дека сме Божји луѓе.</verse>
				<verse number="6">Оној што тврди дека е Божји човек, треба да го следи примерот на Исус.</verse>
				<verse number="7">Драги мои, јас не ви пишувам за да ви дадам некаква нова заповед. Ова е стара заповед што ви беше дадена уште од самиот почеток. Таа стара заповед - да имаме љубов еден спрема друг - е истата порака што ја чувте отпорано.</verse>
				<verse number="8">Сепак, таа заповед на некој начин е и нова, зашто нејзината вистинска смисла може да се согледа дури сега во Исус и во вас. Погледнете, темнината исчезнува, а вистинската светлина веќе свети!</verse>
				<verse number="9">Оној што тврди дека е на страната на светлината, а ги мрази другите христијани, тој се уште е на страната на темнината.</verse>
				<verse number="10">Оној што ги сака другите христијани, навистина живее во светлината и кај него нема ништо што би можело некого да наведе на грев.</verse>
				<verse number="11">Оној што ги мрази другите христијани е на страната на темнината, низ црна темнина оди и не знае каде ќе стигне, зашто темнината му ги заслепува очите.</verse>
				<verse number="12">Ви пишувам вам, чеда Божји, бидејќи вашите гревови се простени благодарејќи Му на Исус Христос.</verse>
				<verse number="13">Ви пишувам вам, родители, бидејќи вие Го знаете Христос, Оној што постои уште од самиот почеток. Ви пишувам вам, млади луѓе, бидејќи ја добивте битката против Злиот.</verse>
				<verse number="14">Ви напишав вам, деца, бидејќи вие Го спознавте Таткото. Ви напишав вам, родители, бидејќи вие Го знаете Христос, Оној што постои уште од самиот почеток. Ви напишав вам, млади луѓе, вие сте силни, зашто Божјото Слово живее во вас и вие ја добивте битката против Злиот.</verse>
				<verse number="15">Немојте да го сакате овој свет и она што тој ви го нуди, зашто ако го сакате овој свет, во вас нема љубов спрема небесниот Татко.</verse>
				<verse number="16">Тоа што го нуди светот: телесните похоти, желбата да се има се што ќе се види, гордоста заради богатството што се поседува - не е од небесниот Татко, туку од овој свет.</verse>
				<verse number="17">А овој свет и световните похоти се краткотрајни; само оној што ја исполнува Божјата волја останува вечно.</verse>
				<verse number="18">Чеда Божји, се одигрува последниот час! Сте слушнале дека ќе дојде Антихристот, но веќе сега има многу антихристи и по тоа знаеме дека настапува последната епоха.</verse>
				<verse number="19">Тие луѓе излегоа од нас, но никогаш не беа навистина дел од нас. Да беа вистински дел од нас, со нас и ќе останеа. Напуштајќи не, тие покажаа дека ниту еден од нив не бил дел од нас.</verse>
				<verse number="20">Но вие сте просветлени од Светиот Дух и се ви е јасно.</verse>
				<verse number="21">Не ви пишувам како да не ја знаете вистината, туку затоа што ја познавате и знаете дека од вистината не може да произлезе никаква лага.</verse>
				<verse number="22">Значи, кој е лажливец? Секој што тврди дека Исус не е Месијата! Тие луѓе се антихристи и не Го прифаќаат ниту небесниот Татко, ниту Синот - Исус.</verse>
				<verse number="23">Секој што не го прифаќа Синот покажува дека не го прифаќа ни Таткото. А секој што го признава Синот во исто време Го признава и Таткото.</verse>
				<verse number="24">Вие, пак, придржувајте се до тоа што го слушнавте на почетокот. Ако се придржувате до тоа што го чувте на почетокот, ќе бидете во единство со Синот и со Таткото.</verse>
				<verse number="25">А Тој ни вети вечен живот.</verse>
				<verse number="26">Ова ви го пишувам зашто има луѓе што се обидуваат да ве заведат.</verse>
				<verse number="27">Што се однесува до вас, вие сте просветлени од Светиот Дух и, се додека Тој Дух живее во вас, нема потреба никој да ве учи за тоа што е вистина, а што не. Светиот Дух ве учи за се, и се што Тој ве учи е вистина, а не лага. Држете се до Него и до она што Тој ве научи.</verse>
				<verse number="28">А сега, чеда Божји, останете во единство со Христос, за да не се посрамиме при Неговото повторно доаѓање, туку да излеземе пред Него со крената глава.</verse>
				<verse number="29">Знаете дека Исус е праведен, затоа треба да знаете дека секој што постапува праведно е Божјо чедо.</verse>
			</chapter>
			<chapter number="3">
				<verse number="1">Погледнете колкава голема љубов покажа небесниот Татко спрема нас! Тој толку многу не засака, што не прифати како Свои чеда и ние сега навистина сме Божји чеда! Световните луѓе не Го познаваат Бога, па затоа и нас не не препознаваат како Божји чеда.</verse>
				<verse number="2">Драги мои, ние веќе сега сме Божји чеда, но не можеме ни да си замислиме што ќе станеме допрва! Сепак знаеме дека кога Христос повторно ќе дојде, ќе станеме слични на Него, бидејќи ќе Го видиме онаков каков што Тој навистина е.</verse>
				<verse number="3">Секој што ја положил својата надеж во Него, ќе се чува да остане чист, токму како што и Христос е чист.</verse>
				<verse number="4">Секој што прави грев, го прекршува Божјиот Закон, зашто гревот е токму тоа: прекршување на Законот.</verse>
				<verse number="5">Како што знаете, Христос токму заради тоа и дојде: да ги отстрани нашите гревови. Во Него грев нема,</verse>
				<verse number="6">па затоа секој што е на Негова страна нема да продолжи да греши. Ако човек продолжи да греши, тој ниту Го познава Христос, ниту пак сфаќа Кој е Тој!</verse>
				<verse number="7">Чеда Божји, не допуштајте некој да ве заведе! Праведен е оној што постапува праведно, онака како што постапуваше Исус.</verse>
				<verse number="8">А оној што продолжува да греши е на страната на Ѓаволот, зашто Ѓаволот греши уште од самиот почеток. Токму затоа и дојде Божјиот Син: да го уништи она што го прави Ѓаволот.</verse>
				<verse number="9">Тој што е препородено Божјо чедо нема да продолжи да греши, бидејќи Божјото семе е во него. Тој е препородено Божјо чедо и не може да продолжи да греши.</verse>
				<verse number="10">Постои јасна разлика меѓу Божјите чеда и децата на Ѓаволот: секој што не постапува праведно, и што не ги сака другите христијани, не е Божјо чедо.</verse>
				<verse number="11">Пораката што ја чувме од почетокот гласи: да се сакаме еден со друг.</verse>
				<verse number="12">Да не бидеме како Каин, кој застана на страната на Злиот и го уби сопствениот брат. Зошто го уби? Бидејќи она што го правеше Каин беше погрешно, а она што го правеше неговиот брат беше правилно.</verse>
				<verse number="13">Според тоа, не чудете се, драги христијани, ако луѓето од овој свет ве мразат!</verse>
				<verse number="14">Ако ние, христијаните, се сакаме еден со друг, тоа докажува дека сме преминале од смрт во вечен живот. Оној што не ги сака другите христијани, се уште е во стегите на смртта.</verse>
				<verse number="15">Секој што мрази некој од христијаните е убиец, а вие знаете дека ниту еден убиец во себе нема вечен живот.</verse>
				<verse number="16">Кога Исус го даде сопствениот живот за нас, ние сфативме што значи да се има љубов. Така треба и ние да ги даваме нашите животи за други христијани.</verse>
				<verse number="17">Како може некој да тврди дека ја има Божјата љубов, ако има световни богатства и гледа дека некој од христијаните е во материјална невола, а тој не сака да му помогне?</verse>
				<verse number="18">Чеда Божји, треба вистински да се сакаме, не само на зборови, туку на дело, со нашите постапки во секојдневниот живот.</verse>
				<verse number="19">Така ќе знаеме дека сме на страната на вистината, и ќе ја имаме неопходната увереност кога ќе застанеме пред Бог.</verse>
				<verse number="20">Па и кога нашата совест не обвинува, да не забораваме дека Бог е над нашата совест и дека Тој знае се.</verse>
				<verse number="21">Драги мои, кога имаме чиста совест можеме да пристапиме пред Бог со увереност.</verse>
				<verse number="22">Се што ќе побараме од Него, ќе добиеме, ако се држиме до Неговите заповеди и го правиме она што е во согласност со Неговата волја.</verse>
				<verse number="23">А Божјата заповед е да веруваме во Неговиот Син Исус Христос и да се сакаме еден со друг. Така ни заповеда и Исус.</verse>
				<verse number="24">Оние што се придржуваат до Божјите заповеди живеат во нераскинливо заедништво со Бог и Тој трајно живее во нив. Како знаеме дека Бог живее во нас? Доказ за тоа е Светиот Дух што ни го даде Христос.</verse>
			</chapter>
			<chapter number="4">
				<verse number="1">Драги мои, не верувајте му на секој што тврди дека во себе го има Божјиот Дух. Проверувајте дали духот што е во нив е од Бога, бидејќи по светот се појавија многу лажни пророци.</verse>
				<verse number="2">Вака ќе проверите дали некој во себе го има Божјиот Дух: ако проповеда дека Исус Христос дојде во човечко тело, тој е од Бога.</verse>
				<verse number="3">Секој што не Му оддава признание на Исус, не е од Бога, туку е од Антихристот. За Антихристот сте слушнале дека ќе дојде. Тој е веќе присутен во светот.</verse>
				<verse number="4">Чеда мои, вие Му припаѓате на Бог и веќе ги победивте овие непријатели. Божјиот Дух што е во вас е посилен од духот што е во световните луѓе.</verse>
				<verse number="5">Тие луѓе му припаѓаат на овој свет. Световно зборуваат и светот ги слуша.</verse>
				<verse number="6">Ние, пак, Му припаѓаме на Бог. Тие што Го знаат Бога, не слушаат, а тие што не се на Божја страна, не не слушаат. Така распознаваме дали некој е со Духот на вистината или со духот на заблудата.</verse>
				<verse number="7">Драги мои, треба да се сакаме еден со друг, бидејќи љубовта доаѓа од Бог. Секој што ги сака луѓето докажува дека е Божјо чедо и дека Го познава Бога.</verse>
				<verse number="8">Оној што не ги сака луѓето докажува дека не Го познава Бога, бидејќи Бог е љубов.</verse>
				<verse number="9">Бог ја докажа Својата голема љубов спрема нас, испраќајки Го на овој свет Својот единствен Син, за ние да добиеме вечен живот преку Него.</verse>
				<verse number="10">Тоа е вистинска љубов. Не дека ние го сакавме Бога, туку Бог нас не сакаше и Го даде Својот Син како помирителна жртва за нашите гревови.</verse>
				<verse number="11">Драги мои, штом Бог покажа толкава љубов спрема нас, и ние треба да се сакаме еден со друг.</verse>
				<verse number="12">Никој никогаш не Го видел Бога, но ако еден со друг се сакаме, покажуваме дека Бог живее во нас и Неговата љубов целосно ќе се искаже преку нас.</verse>
				<verse number="13">Бог ни го даде Својот Дух како доказ дека сме во Него, а Тој во нас.</verse>
				<verse number="14">Со свои очи видовме и им сведочиме на луѓето дека небесниот Татко Го испрати Синот, Исуса, да биде Спасител на светот.</verse>
				<verse number="15">Секој што го прифаќа Исуса како Божји Син, го има Бога во себе, а и тој е во Бога.</verse>
				<verse number="16">Сега знаеме колку многу Бог не сака и имаме доверба во Него. Бог е љубов! Секој што ги сака луѓето е во единство со Бога, а и Бог е во него.</verse>
				<verse number="17">Ако искрено се сакаме и ако живееме онака како што живееше Исус, нема причина да се плашиме од Судниот ден.</verse>
				<verse number="18">Љубовта не остава место за страв. Совршената љубов го исклучува стравот, бидејќи стравот подразбира казна, а тој што се плаши нема искрена љубов.</verse>
				<verse number="19">Ние возвраќаме со љубов, зашто Бог прв не засака.</verse>
				<verse number="20">Ако некој тврди дека има љубов спрема Бог, а мрази некој од христијаните, тој е лажливец. Ако не ги сака христијаните, кои му се пред очи, како ќе може да Го сака Бога, Кого не Го има видено?</verse>
				<verse number="21">Христос ни даде ваква заповед: Тој што Го сака Бога, треба да ги сака и христијаните околу себе.</verse>
			</chapter>
			<chapter number="5">
				<verse number="1">Секој што верува дека Исус е Месијата, е препородено Божјо чедо. Секој што го сака Родителот, ќе ги сака и Неговите чеда.</verse>
				<verse number="2">По што знаеме дека ги сакаме Божјите чеда? По тоа што Го сакаме Бога и ги извршуваме Неговите заповеди.</verse>
				<verse number="3">Да Го сакаме Бога значи да се придржуваме до Неговите заповеди без тие да ни претставуваат бреме.</verse>
				<verse number="4">Секој што е препородено Божјо чедо може да надвладее против светот. Таа победа против светот се постигнува преку вера во Христос.</verse>
				<verse number="5">Кој друг ќе го победи овој свет, ако не оние што веруваат дека Исус е Божјиот Син!?</verse>
				<verse number="6">Христос ни беше објавен како Божји Син преку Неговото крштавање во водата и преку пролевањето на Неговата крв на крстот. Не само преку вода, туку преку вода и крв. Светиот Дух ни сведочи за тоа, а Нему може да Му се верува.</verse>
				<verse number="7">Значи постојат тројца сведоци:</verse>
				<verse number="8">Духот, водата и крвта, и сведоштвата на сите тројца сведоци се совпаѓаат.</verse>
				<verse number="9">Ако прифаќаме сведочење од човек, Божјото сведоштво е уште посилно. Затоа ние го прифаќаме она што Бог ни го сведочи за Својот Син.</verse>
				<verse number="10">Секој што верува во Божјиот Син, го има ова сведоштво во своето срце. Оние што не Му веруваат на Бог, Го прогласуваат Бога за лажливец, бидејќи не Му веруваат на сведоштвото што го даде Тој за Својот Син.</verse>
				<verse number="11">Сведоштвото кажува дека Бог ни даде вечен живот и тој живот доаѓа од Неговиот Син.</verse>
				<verse number="12">Кој го има Божјиот Син, има вечен живот. Кој го нема Божјиот Син, нема вечен живот.</verse>
				<verse number="13">Ова ви го напишав за да знаете дека вие што верувате во името на Божјиот Син имате вечен живот.</verse>
				<verse number="14">Заради тоа ние имаме доверба во Бог и знаеме дека кога молиме нешто што е во согласност со Неговата волја, Тој ќе ни го исполни.</verse>
				<verse number="15">Знаеме дека кога се молиме Тој не слуша и сигурни сме дека на нашите молитви ќе добиеме одговор.</verse>
				<verse number="16">Ако некој од вас гледа дека некој христијанин прави грев што не е за смрт, нека се помоли и Бог ќе му даде живот на оној што згрешил. Ова се однесува на гревови што не се смртоносни. Постои и смртоносен грев и јас не велам дека треба да се молите за оние што го извршиле тој грев.</verse>
				<verse number="17">Секоја неправедност е грев, но секој грев не е смртоносен.</verse>
				<verse number="18">Знаеме дека ниедно Божјо чедо не продолжува постојано да греши, бидејќи Божјиот Син го чува и Ѓаволот не може да допре до него.</verse>
				<verse number="19">Ние, христијаните, знаеме дека потекнуваме од Бог, а световните луѓе се под власта на Ѓаволот.</verse>
				<verse number="20">Знаеме и дека Божјиот Син дојде и ни даде разум за да Го препознаеме вистинскиот Бог. Затоа ние сме во единство со вистинскиот Бог и со Неговиот Син, Исус Христос. Тој е вистинскиот Бог, Тој е вечниот живот.</verse>
				<verse number="21">Чеда Божји, чувајте се од идоли!</verse>
			</chapter>
		</book>
		<book number="63">
			<chapter number="1">
				<verse number="1">Од старешината Јован, до почитуваната госпоѓа и до нејзините деца. Имам искрена љубов спрема вас, каква што имаат и сите други што ја знаат Божјата вистина,</verse>
				<verse number="2">онаа вистина што живее во нас и што ќе биде со нас засекогаш.</verse>
				<verse number="3">Бог Таткото и Неговиот Син, Исус Христос, нека ни бидат благонаклонети, нека ни бидат милостиви и нека ни дадат мир, за да останеме на страната на вистината и да живееме во љубов.</verse>
				<verse number="4">Многу се израдував кога дознав дека некои од вашите деца се на вистинскиот пат и се придржуваат до заповедта што ни беше дадена од небесниот Татко.</verse>
				<verse number="5">Сега, драга госпоѓо, јас не ви пишувам некоја нова заповед, туку ве молам да се придржувате кон заповедта што ја имаме уште од почетокот: да покажуваме љубов еден спрема друг.</verse>
				<verse number="6">А љубовта се докажува преку придржување до Божјите заповеди. Заповедта да покажуваме љубов еден спрема друг ја слушнавме уште од самиот почеток и до неа треба да се придржуваме.</verse>
				<verse number="7">Многу измамници се појавија на овој свет. Не признаваат дека Исус Христос дојде на овој свет во човечко тело. Секој што зборува така е измамник и антихрист.</verse>
				<verse number="8">Чувајте се, за да не го загубите она за што се трудевме. Борете се да ја добиете целосната награда!</verse>
				<verse number="9">Секој што отстапува и не се држи до Христовото учење нема заедништво со Бог. Оној што се држи до Христовото учење има заедништво со небесниот Татко и со Синот - Христос.</verse>
				<verse number="10">Ако некој дојде кај вас, и не го носи Христовото учење, немојте да го примате во вашите домови, немојте дури ни добредојде да му посакате.</verse>
				<verse number="11">Оној што ќе му посака добредојде станува соучесник во неговите зли дела.</verse>
				<verse number="12">Имам уште многу да ви кажам, но не сакам тоа да го сторам вака, со перо и мастило, туку се надевам дека ќе дојдам кај вас и се што имам да ви кажам, ќе ви кажам лице в лице. Верувам дека тоа ќе биде обострано задоволство.</verse>
				<verse number="13">Ве поздравуваат децата на вашата сестра, одбрана од Бог.</verse>
			</chapter>
		</book>
		<book number="64">
			<chapter number="1">
				<verse number="1">Од старешината Јован, до мојот драг пријател Гај, кого искрено го сакам.</verse>
				<verse number="2">Драги пријателе, ти посакувам се добро да ти оди, да бидеш телесно здрав, како што си духовно јак.</verse>
				<verse number="3">Многу се израдував кога некои од христијаните дојдоа кај мене и ми потврдија дека ти си на страната на вистината и чекориш по вистинскиот пат.</verse>
				<verse number="4">За мене нема поголема радост од тоа да слушнам дека моите чеда чекорат по вистинскиот пат.</verse>
				<verse number="5">Драги пријателе, добро правиш што се грижиш и за други христијани, особено за дојдените од други места.</verse>
				<verse number="6">Тие пред сите нас во црквата раскажаа за твојата љубов. Добро ќе сториш ако ги испратиш на начин како што прилега пред Бог,</verse>
				<verse number="7">бидејќи тие патуваат заради Исусовото име, а не примаат никаква помош од оние што не се христијани.</verse>
				<verse number="8">Заради тоа треба да покажеме гостоприемство спрема таквите луѓе, та и ние да земеме учество во ширењето на вистината.</verse>
				<verse number="9">Јас им напишав едно кратко писмо на луѓето во црквата, но Диотреф, кој сака да биде водач меѓу нив, не не признава нас.</verse>
				<verse number="10">Затоа, ако дојдам, ќе го прекорам за тоа што го прави, напаѓајќи не злобно и неправедно. И тоа не му е доволно, па не само што самиот не ги прифаќа христијаните што доаѓаат во посета, туку и оние што би сакале да ги прифатат ги спречува и ги исклучува од црквата!</verse>
				<verse number="11">Драги пријателе, немој да земаш пример од оние што прават зло! Земи ги за пример оние што прават добро! Оној што прави добро е Божјо чедо, а оној што прави зло покажува дека не Го познава Бога.</verse>
				<verse number="12">За Димитри сите зборуваат добро. Тоа се потврдува со вистинската порака што тој ја проповеда. И ние имаме добро мислење за него, а ти знаеш дека ние сме искрени.</verse>
				<verse number="13">Сакам уште многу нешта да ти кажам, но не сакам вака со перо и мастило.</verse>
				<verse number="14">Се надевам дека наскоро ќе те видам и лице в лице ќе си поразговараме.</verse>
			</chapter>
		</book>
		<book number="65">
			<chapter number="1">
				<verse number="1">Од Јуда, слуга на Исус Христос и брат на Јаков, до повиканите, оние што Бог Таткото ги сака и Исус Христос ги чува.</verse>
				<verse number="2">Бог нека ви даде во изобилие милост, мир и љубов.</verse>
				<verse number="3">Драги пријатели, многу сакав да ви пишувам за нашето заедничко спасение што го имаме, но сметам дека е неопходно да ви напишам и да ве охрабрам да ја браните верата што еднаш засекогаш Бог им ја предаде на Своите верни следбеници.</verse>
				<verse number="4">Се вовлекоа меѓу вас безбожни луѓе, што ја извртуваат пораката за благонаклоноста на нашиот Бог, за да си го оправдаат сопствениот разврат. Тие не Го признаваат нашиот единствен Владетел и Господ Исус Христос. За нив во Светото Писмо уште одамна е запишано дека ќе бидат осудени.</verse>
				<verse number="5">Сакам да ве потсетам на тоа што вие веќе го знаете. Иако Господ го избави својот народ од Египет, сепак потоа ги уништи сите што немаа доверба во Бог.</verse>
				<verse number="6">Ангелите што не ги исполнуваа задолженијата што им беа дадени, туку ги напуштија своите места, Тој ги окова во вечни вериги, и ги чува во мрак, се до големиот Суден ден.</verse>
				<verse number="7">Содом и Гомора, заедно со околните градови, се оддадоа на блуд и неприродни телесни страсти. Затоа за казна беа фрлени во вечен оган, за да им служат како предупредување на луѓето.</verse>
				<verse number="8">На сличен начин и овие луѓе, вообразени мечтатели, од една страна си ги поганат сопствените тела, а од друга ја презираат врховната власт на Бог и ги навредуваат славните суштества.</verse>
				<verse number="9">Дури ни архангел Михаел, кога се препираше со Ѓаволот околу телото на Мојсеј, не се осмели да изнесе против него навредливо обвинение, туку рече: „Господ да те прекори!“</verse>
				<verse number="10">Овие луѓе го навредуваат она што не го разбираат. Тие знаат да го прават само она што е инстинктивно, како безумните животни. Тоа ќе ги уништи!</verse>
				<verse number="11">Тешко ним, зашто тргнаа по патот на Каин! Како Балаам, за пари се ќе направат! Како и Корах, ќе изгинат поради своето бунтовништво.</verse>
				<verse number="12">Овие луѓе се црна дамка на вашите заеднички спомен-вечери. Се гоштаваат со вас без трошка страв. Само за себе се грижат. Тие се облаци што многу ветуваат, но дожд во нив нема. Тие се овошки без плодови во време на берба, двојно мртви, зашто и корењата им се извадени.</verse>
				<verse number="13">Тие се разбеснети морски бранови кои како пена ги исфрлаат на брегот своите срамни дела. Тие се заскитани ѕвезди, забревтани кон вечна и најцрна темнина.</verse>
				<verse number="14">За таквите луѓе пророкувал Енох, кој живеел во седмата генерација по Адам, кога рекол: „Ете, доаѓа Господ со десетици илјади Свои светии</verse>
				<verse number="15">да им суди на сите, да ги осуди безбожниците за сите нивни зли дела, што безбожно ги извршија, за сите навредливи зборови што против Него ги изрекоа безбожните грешници.“</verse>
				<verse number="16">Тие се луѓе што негодуваат и постојано имаат поплаки, а се раководат само од сопствените телесни похоти. Постојано се фалат и им ласкаат на сите од кои можат да имаат некаква корист.</verse>
				<verse number="17">Но вие, драги пријатели, помнете го сето она на што ве поучуваа апостолите на нашиот Господ Исус Христос.</verse>
				<verse number="18">Тие ви кажаа дека во последните времиња ќе има луѓе што ќе се подбиваат, ќе се раководат само од сопствените страсти и ќе прават безбожни нешта.</verse>
				<verse number="19">Тоа се луѓе што создаваат поделби меѓу вас. Живеат онака како што им наложуваат инстинктите, зашто во нив го нема Божјиот Дух.</verse>
				<verse number="20">Но вие, драги пријатели, продолжете да ги градите вашите животи врз темелите на нашата света вера. Молете се, водени од Светиот Дух.</verse>
				<verse number="21">Во очекување на вечниот живот што милостиво ќе ви го подари нашиот Господ Исус Христос, останете под закрилата на Божјата љубов.</verse>
				<verse number="22">Бидете милостиви спрема оние со непостојана вера.</verse>
				<verse number="23">Спасувајте луѓе, истргнувајќи ги од огнот. Спрема сите грешници покажете милост, внимавајќи и самите да не се заразите од нивните гревови.</verse>
				<verse number="24">А сега, на Оној што е способен да ве зачува од паѓање и Кој со голема радост ќе ве доведе во Неговата беспрекорна слава,</verse>
				<verse number="25">на единствениот Бог и наш Спасител преку Исус Христос, нашиот Господ, Нему Му припаѓаат славата, величественоста, власта и моќта уште пред почетокот на времето, и сега, и во сите времиња! Амин.</verse>
			</chapter>
		</book>
		<book number="66">
			<chapter number="1">
				<verse number="1">Ова е откровение од Исус Христос. Бог Него Го овласти да им го открие на Своите следбеници она што наскоро ќе се случи. Потоа Христос испрати Свој ангел преку виденија да му ја пренесе пораката на Божјиот слуга Јован.</verse>
				<verse number="2">Јован овде верно ја кажува Божјата порака, сведоштвото на Исус Христос и се што видел.</verse>
				<verse number="3">Бог ги благословува оние што јавно ги читаат овие пророштва, како и оние што ги слушаат и ги прифаќаат пророштвата запишани во оваа книга. Зашто, предопределеното време за нивно исполнување е на прагот!</verse>
				<verse number="4">Од Јован, до седумте цркви во Азија: Ви пожелувам милостива благонаклоност и мир од Бог, Кој постои, Кој отсекогаш постоел и Кој ќе дојде; и од седумкратниот Дух пред Неговиот престол,</verse>
				<verse number="5">и од Исус Христос - верниот Сведок, Првороденецот од мртвите и Владетелот над земните цареви. Тој нас не љуби и со Својата крв не откупи од власта на гревот.</verse>
				<verse number="6">Тој од нас направи Царство на свештеници кои служат пред Бог, Кој е Негов Татко. Нему Му припаѓаат славата и власта во вечни векови - Амин!</verse>
				<verse number="7">Еве Го, доаѓа со небесните облаци! Секое око ќе Го види - дури и оние што Го прободеа! Сите народи на Земјата ќе проплачат поради Него! Да, навистина!</verse>
				<verse number="8">Господ Бог, Семоќниот, вели: „Јас сум Алфа и Омега - Оној Кој постои, Кој отсекогаш постоел и Кој ќе дојде!“</verse>
				<verse number="9">Јас сум Јован, ваш брат и сострадалник, кој како следбеник на Исус заедно со вас трпеливо ги поднесувам страдањата што ни доаѓаат нам кои му припаѓаме на Неговото царство. Се наоѓам во прогонство на островот Патмос, поради тоа што ја проповедав Божјата порака и сведочев во полза на Исус.</verse>
				<verse number="10">Еден неделен ден, додека општев со Духот, чув како зад мене одекна глас силен како од труба.</verse>
				<verse number="11">Гласот ми рече: „Запиши го во книга тоа што ќе го видиш и испрати го до седумте цркви во градовите: Ефес, Смирна, Пергам, Тијатир, Сард, Филаделфија и Лаодикеја.“</verse>
				<verse number="12">Кога се свртев да видам кој ми зборува, видов седум златни свеќници.</verse>
				<verse number="13">Таму, меѓу свеќниците, видов Еден што личеше на Синот Човечки, облечен во долга облека до стапалата и препашан околу градите со златен појас.</verse>
				<verse number="14">Главата и косата Му беа бели како снежно бела волна, очите Му беа како огнен пламен,</verse>
				<verse number="15">стапалата Му блескаа како бронза пречистена во вжарена печка, а гласот Му беше силен како бучава од забревтани води.</verse>
				<verse number="16">Во Својата десна рака Тој држеше седум ѕвезди, а од устата Му излегуваше двостран остар меч. Лицето Му болскотеше како Сонцето во полна сила.</verse>
				<verse number="17">Кога Го видов, паднав како мртов пред Неговите нозе! Тој ме допре со Својата десна рака и ми рече: „Не плаши се! Јас Сум Првиот и Последниот.</verse>
				<verse number="18">Јас Сум Живиот! Бев мртов, но сега Сум вечно жив и ги имам клучевите од смртта и од Адот.</verse>
				<verse number="19">Запиши го тоа што го виде: и тоа што е сега и тоа што ќе се случи подоцна.</verse>
				<verse number="20">А еве што е таинственото значење на седумте ѕвезди што ги виде во Мојата десна рака, и на седумте златни свеќници: седумте ѕвезди ги претставуваат седумте гласници на седумте цркви, а седумте свеќници ги претставуваат седумте цркви.“</verse>
			</chapter>
			<chapter number="2">
				<verse number="1">До гласникот на црквата во Ефес, напиши го следново: Ова ви го порачува Оној што ги држи седумте ѕвезди во Својата десна рака и што оди меѓу седумте златни свеќници:</verse>
				<verse number="2">Познати Ми се вашите дела, труд и трпение. Знам дека не поднесувате зли луѓе. Кога некои луѓе се прикажувале за апостоли, а не биле, вие сте ги провериле и сте утврдиле дека тие се лажливци.</verse>
				<verse number="3">Непоколебливи и неуморни сте, иако имате претрпено многу заради Мене.</verse>
				<verse number="4">Но имам нешто против вас: Вие веќе немате таква љубов спрема Мене, каква што имавте на почетокот!</verse>
				<verse number="5">Присетете се кај бевте, а кај паднавте сега! Покајте се и постапувајте како на почетокот! Инаку, ако не се покаете, ќе дојдам кај вас и ќе ви го земам свеќникот!</verse>
				<verse number="6">Сепак, ова ви е добро: го мразите она што го прават николаитите, како што и Јас го мразам.</verse>
				<verse number="7">Ако имате слух, послушајте го тоа што Божјиот Дух им го порачува на црквите! На оние што ќе извојуваат победа, ќе им дадам да јадат од животодавното дрво што се наоѓа во Божјата градина.</verse>
				<verse number="8">До гласникот на црквата во Смирна, напиши го следново: Ова ви го порачува Првиот и Последниот - Оној што умре и оживе:</verse>
				<verse number="9">Знам за вашите страдања и сиромаштија, но вие сте богати! Знам и за навредите што ви ги нанесуваат луѓе кои себеси се сметаат за Божји народ, а не се! Тие се сатанско собрание!</verse>
				<verse number="10">Не плашете се од страдањата што ве очекуваат. Наскоро, Ѓаволот некои од вас ќе искуша, фрлајќи ги в затвор. Ќе страдате „десетина дена“. Останете Ми верни дури и ако ве осудат на смрт и Јас ќе ве наградам со венецот на животот!</verse>
				<verse number="11">Ако имате слух, послушајте го тоа што Божјиот Дух им го порачува на црквите!</verse>
				<verse number="12">„До гласникот на црквата во Пергам напиши го следново: Ова ви го порачува Оној што држи двострано остар меч:</verse>
				<verse number="13">Знам дека живеете во престолнината на Сатаната! Знам и дека цврсто се држите до верата во Моето име. Таму, во жилиштето на Сатаната, вие не се откажавте од верата во Мене ни тогаш кога од вас го зедоа Мојот верен слуга Антипа и го убија.</verse>
				<verse number="14">Но имам неколку забелешки против вас: меѓу вас има следбеници на учењето на Балаам. Тој беше оној што го подучи Балак да ги заведе Израелците да јадат месо жртвувано на идоли и да блудничат.</verse>
				<verse number="15">Некои од вас, пак, се следбеници на николаитите.</verse>
				<verse number="16">Покајте се! Ако не, ќе дојдам кај вас и ќе војувам против тие луѓе со зборови што ќе сечат како меч!</verse>
				<verse number="17">Ако имате слух, послушајте го тоа што Божјиот Дух им го порачува на црквите: „На секој што ќе излезе како победник, ќе му дадам од скриената манна. Ќе му дадам и бел камен на кој ќе биде впишано едно ново име, што не го знае никој друг, освен тој што ќе го добие.“</verse>
				<verse number="18">„До гласникот на црквата во Тијатир, напиши го следново: Божјиот Син, чии очи се како огнен пламен, а нозе како блескава бронза, ви го порачува следново:</verse>
				<verse number="19">Вашите дела ми се познати. Ги знам љубовта, верноста, службата и трпението ваше. Знам дека напредувате и во последно време имате повеќе достигнувања отколку порано.</verse>
				<verse number="20">Сепак, имам една забелешка против вас: вие и дозволувате на Изевела, која самата себеси се нарекува пророчица, да ги заведува Моите следбеници учејќи ги да блудствуваат и да јадат месо жртвувано на идоли.</verse>
				<verse number="21">Ђ дадов време да се покае, но таа не сака да престане со своето блудство.</verse>
				<verse number="22">Внимавајте! Ќе ја казнам со тешка болест што ќе ја врзе за кревет, а нејзините блуднички партнери ќе ги притеснам со големи неволи, доколку не се покаат.</verse>
				<verse number="23">Нејзините следбеници ќе ги погубам, за да знаат сите цркви дека Јас Сум Тој што ги суди и мислите и срцата. Со секого од вас ќе постапам онака како што заслужува.</verse>
				<verse number="24">А вам останатите во Тијатир, кои не го прифаќате ова погрешно учење и не сте се вклучиле во таканаречените „длабоки тајни“, кои всушност се од Сатаната, ви порачувам дека нема да ви наметнувам дополнителни тешкотии.</verse>
				<verse number="25">Само додека се вратам држете се цврсто за учењето што го имате.</verse>
				<verse number="26">На оние што ќе излезат како победници - оние што докрај ќе Ми бидат послушни, ќе им дадам власт над народите кои одбиваат да Го почитуваат Бога;</verse>
				<verse number="27">тие ќе владеат над нив со железна палка и ќе ги кршат како глинени садови,</verse>
				<verse number="28">со иста таква власт каква што примив Јас од Мојот небесен Татко. Ќе им ја дадам и ѕвездата Деница.</verse>
				<verse number="29">Ако имате слух, послушајте го тоа што Божјиот Дух им го порачува на црквите!“</verse>
			</chapter>
			<chapter number="3">
				<verse number="1">До гласникот на црквата во Сард, напиши го следново: “Ова ви го порачува Оној што Го држи седумкратниот Божји Дух и седумте ѕвезди: Вашите дела Ми се познати. Иако за вас се говори како за живи, вие сте мртви!</verse>
				<verse number="2">Разбудете се и закрепнете го она малку што ви останало, и што е веќе на умирање! Утврдив дека тоа што го правите е далеку од совршено во очите на Мојот Бог!</verse>
				<verse number="3">Вратете се на учењето што ви беше предадено и што го чувте на почетокот. Држете се до него и покајте се од вашите гревови. Ако не се разбудите, ќе дојдам кај вас кога најмалку се надевате, како кога упаѓа провалник!</verse>
				<verse number="4">Сепак, некои од вас во Сард не си ги извалкаа облеките во грев. Тие ќе Ме придружуваат во бели облеки, бидејќи се достојни за тоа.</verse>
				<verse number="5">Секој што ќе излезе како победник ќе биде облечен во бели облеки; нивните имиња никогаш нема да бидат избришани од Книгата на животот. Кога нивните имиња ќе бидат читани во присуство на Мојот небесен Татко и на Неговите ангели, Јас нив јавно ќе ги признаам за Мои.</verse>
				<verse number="6">Ако имате слух, послушајте го тоа што Божјиот Дух им го порачува на црквите!“</verse>
				<verse number="7">„До гласникот на црквата во Филаделфија напиши го следново: Ова ви го порачува Светиот, Вистинитиот, Оној што ги има клучевите на Давид, Оној што отвора врати и никој не може да ги затвори, а кога ќе затвори - никој не може да отвори!</verse>
				<verse number="8">Вашите дела Ми се познати. Пред вас поставувам отворена врата што никој не ќе може да ја затвори! Зашто, и покрај малата сила што ја имате, вие останавте послушни на Мојата порака и не одрековте дека сте следбеници на Моето име.</verse>
				<verse number="9">Еве, ќе видите што ќе им направам на припадниците на сатанското собрание, тие лажговци кои тврдат дека се Божји народ, а не се. Ќе ги натерам да дојдат кај вас и да ви клекнат на колена, за да сфатат дека Мојата љубов е спрема вас!</verse>
				<verse number="10">Бидејќи вие бевте послушни спрема Мојата порака и издржавте, затоа Јас ќе ве заштитам од времето на искушение што ќе ги зафати сите жители на Земјата.</verse>
				<verse number="11">Ќе се вратам набргу! Задржете го цврсто она што го имате и никој нема да ви го земе венецот што ќе го добиете како награда!</verse>
				<verse number="12">Секој што ќе излезе како победник ќе стане столб во Храмот на Мојот Бог. Никој не ќе може да го избрка оттаму! Врз секој од нив ќе напишам дека Му припаѓа на Бог и дека е жител на Божјиот град - новиот Ерусалим, што слегува од небото, откај Мојот Бог. Тие ќе го носат на себе Моето ново име.</verse>
				<verse number="13">Ако имате слух, послушајте го тоа што Божјиот Дух им го порачува на црквите!“</verse>
				<verse number="14">„До гласникот на црквата во Лаодикеја напиши го следново: Ова ви го порачува Тој што е Амин, Верниот Сведок на вистината, Зачетникот на Божјите созданија:</verse>
				<verse number="15">Вашите дела ми се познати! Вие не сте ни студени ни жешки! Барем да бевте или студени или жешки!</verse>
				<verse number="16">Вака, бидејќи не сте ни жешки ни студени, туку сте млаки - ќе ве изблујам од Мојата уста!</verse>
				<verse number="17">Вие велите: ,Богати сме, си имаме напластено големи богатства и ништо не ни треба!‘ Но вие не сте свесни дека сте за жалење: мизерни, бедни, слепи и голи!</verse>
				<verse number="18">Ве советувам од Мене да си купите злато во оган пречистено, та да се збогатите; и бели облеки, за да си ја покриете голотијата; и маст за очите, за да прогледате!</verse>
				<verse number="19">Јас ги укорувам и ги дисциплинирам сите што ги љубам. Затоа, бидете решителни и покајте се!</verse>
				<verse number="20">Еве, Јас стојам пред вратата и тропам. Ако некој Ме чуе и Ми отвори, Јас ќе влезам во неговиот дом и ќе вечераме заедно, како пријатели.</verse>
				<verse number="21">Оние што ќе излезат како победници, ќе седат заедно со Мене на Мојот престол, како што и Јас победив и сега заедно со Мојот небесен Татко седам на Неговиот престол.</verse>
				<verse number="22">Ако имате слух, послушајте го тоа што Божјиот Дух им го порачува на црквите!“</verse>
			</chapter>
			<chapter number="4">
				<verse number="1">Потоа имав друго видение. На небото видов отворена врата. Тогаш ми проговори истиот глас, силен како од труба, како и на почетокот, и ми рече: „Искачи се овде, за да ти покажам што ќе се случува во иднината!“</verse>
				<verse number="2">Тогаш паднав во занес и таму, на небото, видов престол и Некој што седи на престолот.</verse>
				<verse number="3">Ликот на Тој што седеше на престолот Му блескаше како скапоцените камења јаспис и карнеол. Околу престолот имаше круг од божилак, со боја на смарагд.</verse>
				<verse number="4">Исто така, околу централниот престол имаше дваесет и четири други престоли. На нив седеа дваесет и четири старешини, облечени во бели облеки, со златни венци на главите.</verse>
				<verse number="5">Од централниот престол излегуваа молскавици, грмежи и татнежи. Пред престолот гореа седум факли кои Го претставуваа седумкратниот Божји Дух.</verse>
				<verse number="6">Исто така, пред престолот се простираше нешто што прилегаше на стаклено море, бистро како кристал. Околу централниот престол имаше четири живи суштества полни со очи и однапред и одназад.</verse>
				<verse number="7">Првото суштество беше како лав, второто како јунец, третото со лице на човек, а четвртото беше како орел во лет.</verse>
				<verse number="8">Секое суштество имаше по шест крилја, и беа полни со очи и однадвор и однатре. Овие суштества деноноќно и без прекин викаат: “Свет е, свет е, свет е Господ, Семоќниот Бог, Кој отсекогаш постоел, постои и ќе дојде!“</verse>
				<verse number="9">Секојпат кога четирите суштества Му оддаваа слава, чест и благодарност на Оној што седеше на престолот - на Вечно Живиот -</verse>
				<verse number="10">во истиот миг дваесет и четирите старешини паѓаа ничкум и Му се поклонуваа на Вечно Живиот, положувајќи ги своите венци пред престолот и говорејќи:</verse>
				<verse number="11">„Достоен Си, Господе и Боже наш, да примиш слава, чест и власт, зашто Ти си Творецот на се, и се што постои, Тебе Ти го должи своето постоење и создавање!“</verse>
			</chapter>
			<chapter number="5">
				<verse number="1">Потоа, во десната рака на Оној што седеше на престолот забележав Книга испишана и однадвор и однатре, запечатена со седум печати.</verse>
				<verse number="2">Тогаш видов и еден силен ангел кој со многу силен глас запраша: „Кој е достоен да ја отвори Книгата, да ги скрши нејзините печати?“</verse>
				<verse number="3">Но не се најде никој, ни на небото, ни на Земјата, ниту пак во Подземниот свет, што можеше да ја отвори Книгата и да ја прочита.</verse>
				<verse number="4">Јас многу плачев поради тоа што не се најде ниту еден што ќе биде достоен да ја отвори Книгата и да ја прочита.</verse>
				<verse number="5">Тогаш еден од старешините ми рече: „Не плачи! Еве Го Победникот - Лавот од племето на Јуда, Давидовиот Потомок - Тој ќе ги скрши печатите и ќе ја отвори Книгата!“</verse>
				<verse number="6">Тогаш погледнав и Го видов Јагнето. Стоеше сред престолот, опкружено со четирите суштества и со дваесет и четирите старешини. Јагнето имаше лузна како некогаш да било заклано. Имаше седум рогови и седум очи, кои Го претставуваа седумкратниот Божји Дух испратен по целата Земја.</verse>
				<verse number="7">Јагнето пристапи и ја зеде Книгата што ја држеше во десната рака Седнатиот на престолот.</verse>
				<verse number="8">Кога Јагнето ја зеде Книгата, четирите суштества и дваесет и четирите старешини паднаа ничкум пред Него. Секој од нив во рацете имаше харфа и златен пехар полн со запален темјан, што ги претставуваше молитвите на Божјите луѓе.</verse>
				<verse number="9">Тие пееја нова песна со следниве зборови: ,Ти Си достоен да ја земеш Книгата, да ги скршиш нејзините печати и да ја отвориш, зашто Ти беше убиен и со Својата крв откупи за Бог луѓе од сите племиња, јазици, народи и раси.</verse>
				<verse number="10">Нив ги направи Божјо царство и Негови свештеници кои ќе владеат на Земјата.“</verse>
				<verse number="11">Во моето видение понатаму чув песни од многубројни ангели собрани околу престолот, околу четирите суштества и околу старешините. Бројот на ангелите беше многу милиони</verse>
				<verse number="12">и тие пееја громогласно, во хор: “Јагнето што беше убиено е достојно да добие власт, богатство, мудрост, моќ, чест, слава и благослов!“</verse>
				<verse number="13">Тогаш чув како проговорија сите суштества на небото, на земјата, под земјата и во морето. Сите пееја здружени во хор: “Благослов, чест, слава и моќ за Оној што седи на престолот и за Јагнето, за вечни векови!“</verse>
				<verse number="14">А четирите суштества одговараа: „Амин!“, додека дваесет и четирите старешини паднаа ничкум и им се поклонија на Бог и на Јагнето.</verse>
			</chapter>
			<chapter number="6">
				<verse number="1">Кога видов како Јагнето го отвора првиот од седумте печати, се огласи едно од четирите суштества, кое громогласно рече: „Дојди!“</verse>
				<verse number="2">Наеднаш пред мене се појави еден бел коњ. Коњаникот што јаваше на него беше вооружен со лак. Нему му беше даден венец, бидејќи досега победувал, а и сега излезе за да остварува нови победи.</verse>
				<verse number="3">Кога Јагнето го отвори вториот печат се огласи второто суштество, кое извика: „Дојди!“</verse>
				<verse number="4">Тогаш се појави друг коњ, црвен. На коњаникот што јаваше на црвениот коњ му беше даден еден голем меч и му беше дозволено да го одземе мирот од Земјата. И луѓето почнаа меѓусебно да се убиваат.</verse>
				<verse number="5">Кога Јагнето го отвори третиот печат, се огласи третото суштество и рече: „Дојди!“ Наеднаш пред мене се појави еден црн коњ. Коњаникот што јаваше на црниот коњ во раката држеше терезија.</verse>
				<verse number="6">Потоа чув глас што доаѓаше откај четирите суштества и го кажуваше следното: „Килограм пченица ќе ве чини една дневница, три килограми јачмен ќе ве чинат една дневница, а маслото и виното ќе треба да ги штедите!“</verse>
				<verse number="7">Кога Јагнето го отвораше четвртиот печат, се огласи четвртото суштество, кое рече: „Дојди!“</verse>
				<verse number="8">Наеднаш пред мене се појави сиво-зелен коњ. Коњаникот што јаваше на сиво-зелениот коњ се викаше ,Смрт‘, а во негова придружба беше Адот. Ним им беше дадена власт над една четвртина од Земјата, за да убиваат со меч, со глад, преку болести и преку диви ѕверови.</verse>
				<verse number="9">Кога Јагнето го отвори петтиот печат, под жртвеникот ги видов душите на луѓето што биле убиени поради нивната вера и проповедање на Божјата порака.</verse>
				<verse number="10">Тие гласно Му се обраќаа на Господ: „Свет и верен Господару! До кога ќе ја одложуваш пресудата и одмаздата за нашата крв над жителите на Земјата!?“</verse>
				<verse number="11">Тогаш на сите ним им беше дадена бела облека и им беше кажано да се стрпат уште малку време, додека не им се придружат сите другари и сотрудници што ќе бидат убиени како и тие.</verse>
				<verse number="12">Гледав, понатаму, како Јагнето го отвора шестиот печат. Тогаш се случи силен земјотрес, Сонцето поцрне како црна облека, а Месечината поцрвене како крв.</verse>
				<verse number="13">Ѕвездите од небото испопаѓаа по Земјата, како што паѓаат смокви под дејство на силен ветер.</verse>
				<verse number="14">Небото се свитка како хартија и исчезна, а сите планини и острови се изместија.</verse>
				<verse number="15">На Земјата сите цареви, великани, воени команданти, богати и влијателни луѓе, робови и слободни - сите се засолнуваа во пештери и во засолништа под планините.</verse>
				<verse number="16">Тие им довикуваа на планините и на карпите: „Урнете се врз нас и затрупајте не, скријте не од лицето на Оној што седи на престолот и од лутиот гнев на Јагнето!</verse>
				<verse number="17">Зашто дојде страшниот ден на Нивниот гнев и кој може да го издржи!?“</verse>
			</chapter>
			<chapter number="7">
				<verse number="1">Потоа видов четири ангели кои стоеја на четирите страни на Земјата. Тие ги задржуваа ветровите од четирите страни на Земјата да не дуваат ни на земјата, ни на морето ниту пак на дрвјата.</verse>
				<verse number="2">Потоа забележав еден друг ангел како доаѓа од исток. Тој го носеше печатот на Живиот Бог. Со многу силен глас тој им се обрати на четирите ангели на кои Бог им беше дал власт да ги пустошат земјата и морињата:</verse>
				<verse number="3">„Не пустошете ни по земјата, ни по морињата, ниту пак по дрвјата, додека не ги обележам со печат в чело Божјите слуги!“</verse>
				<verse number="4">Тогаш го слушнав и бројот на обележаните со Божјиот печат: тие беа вкупно сто и четириесет и четири илјади души, од сите племиња на Израел, и тоа:</verse>
				<verse number="5">.000 од племето на Јуда, 12.000 од племето на Реувен, 12.000 од племето на Гад,</verse>
				<verse number="6">.000 од племето на Ашер, 12.000 од племето на Нафтали, 12.000 од племето на Менаше,</verse>
				<verse number="7">.000 од племето на Шимон, 12.000 од племето на Левиј, 12.000 од племето на Исахар,</verse>
				<verse number="8">.000 од племето на Зевулун, 12.000 од племето на Јосиф и 12.000 од племето на Бинјамин.</verse>
				<verse number="9">Потоа погледнав и наеднаш пред мене се појави множество народ, кое никој не можеше да го изброи. Имаше луѓе од секоја раса, од секое племе, народ и јазик. Тие стоеја пред престолот и пред Јагнето, облечени во бели облеки и со палмови гранчиња во рацете,</verse>
				<verse number="10">и на цел глас пееја: “Спасението е дело на нашиот Бог, Кој седи на престолот, и на Јагнето!“</verse>
				<verse number="11">Сите ангели, кои стоеја околу престолот, околу старешините и околу четирите суштества паднаа ничкум и Му се поклонија на Бог,</verse>
				<verse number="12">велејќи: “Амин! На нашиот Бог Му припаѓа благослов, слава, мудрост, благодарност, чест, власт и моќ! Амин!“</verse>
				<verse number="13">Еден од старешините ме праша: „Знаеш ли кои се и од каде доаѓаат овие што се облечени во бели облеки?“</verse>
				<verse number="14">Јас му одговорив: „Господине, Ти го знаеш тоа!“ Тогаш тој ми рече: „Тоа се оние што минаа низ големи страдања. Тие ги избелија своите облеки перејќи ги во крвта на Јагнето.</verse>
				<verse number="15">Затоа сега стојат пред Божјиот престол и деноноќно Му служат во Неговиот храм. А Тој што седи на престолот ќе ги заштитува со Своето присуство.</verse>
				<verse number="16">Тој никогаш нема да дозволи тие да гладуваат или да ожеднат, ниту пак да ги пече Сонцето или некоја друга горештина.</verse>
				<verse number="17">Јагнето, Кое е на средината на престолот, ќе им биде Пастир и ќе ги пои со животодавна вода. И Бог ќе ја избрише секоја солза од нивните очи.“</verse>
			</chapter>
			<chapter number="8">
				<verse number="1">Кога Јагнето го отвори седмиот печат, на небото настапи полчасовен молк.</verse>
				<verse number="2">Потоа забележав дека на седумте ангели што стоеја пред Бог им беа разделени седум труби.</verse>
				<verse number="3">Во тој момент еден друг ангел, кој носеше златна кадилница, дојде и застана врз жртвеникот. Нему му беше дадено големо количество темјан да го принесе заедно со молитвите на Божјите луѓе, на златниот жртвеник, пред престолот.</verse>
				<verse number="4">Тогаш од раката на ангелот се подигна дим од темјанот и од молитвите на Божјите луѓе и втаса до Бог.</verse>
				<verse number="5">Потоа ангелот ја зеде кадилницата, ја наполни со жар од жртвеникот и го истури врз Земјата. Од тоа зататнеа грмотевици, болснаа молскавици, а Земјата почна да се тресе.</verse>
				<verse number="6">Седумте ангели кои ги имаа седумте труби се подготвија да затрубат.</verse>
				<verse number="7">Првиот ангел затруби и врз Земјата се истурија град и оган, измешани со крв! Од нив се запали една третина од Земјата и изгоре една третина од дрвјата и сето зеленило.</verse>
				<verse number="8">Вториот ангел затруби и нешто како пламната гора беше фрлено во морето. Од тоа, една третина од морето се претвори во крв,</verse>
				<verse number="9">една третина од живиот свет во морето изгина и една третина од бродовите потонаа.</verse>
				<verse number="10">Третиот ангел затруби и од небото падна една голема ѕвезда. Таа гореше како факел и падна врз една третина од реките и изворите. Ѕвездата беше наречена Пелин</verse>
				<verse number="11">и од неа стана горчлива една третина од водата за пиење. Голем број луѓе изумреа од горчливата вода.</verse>
				<verse number="12">Четвртиот ангел затруби и една третина од Сонцето, една третина од Месечината и една третина од ѕвездите беа погодени и сите тие загубија по една третина од својата светлина. Така и една третина од денот и една третина од ноќта останаа без светлина.</verse>
				<verse number="13">Во моето видение тогаш забележав еден орел како лета високо сред небото. Орелот громогласно извикуваше: „Тешко, тешко, тешко на жителите на Земјата од трубењето на следните тројца ангели!“</verse>
			</chapter>
			<chapter number="9">
				<verse number="1">Петтиот ангел затруби и видов една ѕвезда како паѓа од небото на Земјата. Нејзе и беа дадени клучевите од јамата што води до Бездната.</verse>
				<verse number="2">Кога таа ја отвори јамата на Бездната, низ неа излезе дим како од огромна печка. Од димот поцрнеа и Сонцето и воздухот.</verse>
				<verse number="3">Од истиот дим излегоа рој скакулци и ја наполнија Земјата. Ним им беше дадена моќ да касаат како скорпии.</verse>
				<verse number="4">На скакулците им беше наредено да не ги пустошат ни тревата ни другото зеленило, ниту пак дрвјата, туку да ги напаѓаат само луѓето кои го немаат Божјиот печат на своите чела.</verse>
				<verse number="5">Тие имаа наредба да не ги убиваат луѓето, туку да ги измачуваат пет месеци. Болката од нивниот убод е слична на болка при убод од скорпија.</verse>
				<verse number="6">Во тоа време, луѓето ќе ја бараат смртта, но нема да ја најдат, ќе сакаат да умрат, но смртта ќе бега од нив.</verse>
				<verse number="7">Скакулците изгледаа како коњи подготвени за борба. На главите имаа нешто како златни венци, а лицата им беа човечки.</verse>
				<verse number="8">Гривите им беа како на долгокоса жена, а забите - како заби на лав.</verse>
				<verse number="9">Имаа оклопи како од железо, а шумот од нивните крилја правеше бучава како армија од бојни коли што јурат во бој!</verse>
				<verse number="10">Имаа и опашки, со осила слични како на скорпии; со кои можеа да ги измачуваат луѓето пет месеци.</verse>
				<verse number="11">Тие имаа и свој цар - тоа беше ангелот на Бездната, чие име на хебрејски е Абадон, а на грчки - Аполион.</verse>
				<verse number="12">Првата мака помина, но еве, доаѓаат уште две!</verse>
				<verse number="13">Шестиот ангел затруби и чув глас што проговори од четирите рогови на златниот жртвеник, поставен пред Бог.</verse>
				<verse number="14">Гласот му беше упатен на шестиот ангел со труба, и му рече: „Одврзи ги четирите ангели кои се врзани покрај големата река Еуфрат!“</verse>
				<verse number="15">Овие четири ангели биле определени токму за овој час, ден, месец и година. Сега беа одврзани за да погубат една третина од вкупниот број жители на Земјата.</verse>
				<verse number="16">Го чув и бројот на нивната војска: тој изнесуваше двесте милиони коњаници!</verse>
				<verse number="17">Во моето видение ги видов коњите и коњаниците; околу градите коњаниците носеа огнено-црвени, темно-сини и жолти оклопи. Коњите имаа глави слични на лавовските, а од устите им излегуваа оган, дим и сулфур.</verse>
				<verse number="18">Една третина од жителите на Земјата загина од трите разурнувачки дејства на огнот, димот и сулфурот што излегуваа од устите на коњите.</verse>
				<verse number="19">Убиствената сила на коњите им беше во устите и во опашките. Опашките им беа како на змии и имаа глави со кои ги повредуваа луѓето.</verse>
				<verse number="20">Но луѓето што преживеаја низ сите овие страдања не се одвратија од своите злосторства, ниту пак престанаа да им се клањаат на демоните. Продолжуваа да боготворат идоли направени од злато, од сребро, од бронза, од камен или од дрво - идоли што ниту гледаат, ниту слушаат, ниту пак се движат.</verse>
				<verse number="21">Не престанаа ни со убиствата, ни со гатањата, ни со блудството, ниту пак со крадењето.</verse>
			</chapter>
			<chapter number="10">
				<verse number="1">Потоа забележав еден друг силен ангел како слегува од небото. Беше обвиткан со облак, а над главата имаше божилак. Лицето му светеше како сонце, а нозете - како огнени столбови.</verse>
				<verse number="2">Во рацете држеше отворена книшка. Десната нога му беше врз морето, а левата врз копното.</verse>
				<verse number="3">Тој проговори со глас како лавовски рев. Во одговор се огласија седум грмотевици.</verse>
				<verse number="4">Кога се огласија седумте грмотевици сакав да го запишам тоа што го рекоа тие, но еден глас од небото ми рече: „Не запишувај го тоа што го рекоа седумте грмотевици; тоа нека остане тајна!“</verse>
				<verse number="5">Тогаш, ангелот што го видов порано со едната нога врз морето а со другата врз копното ја крена својата десна рака кон небото</verse>
				<verse number="6">и се заколна во името на Вечно-Живиот, Творецот на небото, на Земјата, на морето и на секое живо суштество во нив, велејќи:</verse>
				<verse number="7">„Одлагање повеќе ќе нема! Штом ќе затруби седмиот ангел ќе се исполнат Божјите тајни планови, како што Тој им навестуваше на Своите слуги - пророците!“</verse>
				<verse number="8">Тогаш пак ми проговори гласот од небото и ми рече: „Оди, земи ја отворената книшка од раката на ангелот кој стои врз морето и врз копното.“</verse>
				<verse number="9">Кога отидов кај ангелот да му ја побарам книшката, тој ми рече: „Земи ја и изеди ја! Таа во устата ќе ти биде блага како мед, но кога ќе ја проголташ во стомакот ќе ти стане горчлива!“</verse>
				<verse number="10">Ја зедов книшката од ангелот и ја изедов; во устата ми беше слатка како мед, но кога ја проголтав, ми ја загорчи целата утроба.</verse>
				<verse number="11">Тогаш ми беше речено: „Ќе треба да продолжиш да ја проповедаш Божјата пророчка порака за она што ќе се случи со луѓето од многубројните народи, раси, јазици и со нивните цареви.“</verse>
			</chapter>
			<chapter number="11">
				<verse number="1">Потоа ми беше даден еден дрвен метар за мерење и ми беше речено: „Измери го Божјиот храм, жртвеникот и изброј ги сите богослужители во храмот!</verse>
				<verse number="2">А дворот околу храмот изостави го и не мери го. Тој дел им е предаден на нееврејските народи; четириесет и два месеци тие ќе газат по светиот град.</verse>
				<verse number="3">Потоа Јас ќе испратам двајца Мои пророци, кои облечени во траурни облеки ќе проповедаат илјада двесте и шеесет дни.</verse>
				<verse number="4">Овие двајца пророци се двете маслинови дрвја и двата свеќници што се наоѓаат пред Господарот на Земјата.</verse>
				<verse number="5">Доколку некој се обиде да им напакости, оган ќе излезе од нивните усти и ќе ги погуби нивните непријатели! На таков начин ќе биде погубен секој што ќе се обиде да им напакости.</verse>
				<verse number="6">Тие ќе бидат овластени да го затворат небото за да не врне дожд, за време на нивното пророкување. Ќе им биде дадена моќ да ги претвораат водите во крв и да ја казнуваат Земјата со секакви неволи, колку што пати ќе посакаат.</verse>
				<verse number="7">Кога двајцата пророци ќе завршат со своето проповедање, ќе се појави Ѕверот што живее во Бездната и ќе војува против нив; тој ќе ги надвие и ќе ги убие.</verse>
				<verse number="8">Нивните мртви тела ќе бидат изложени на плоштадот во големиот град, во кој беше распнат и нивниот Господ. Според духовната состојба во него, тој град може да се нарече „Содом“ и „Египет“.</verse>
				<verse number="9">Три и пол дена, луѓе од секој народ, племе, јазик и раса ќе доаѓаат да ги гледаат нивните тела и нема да дозволат телата да бидат погребани.</verse>
				<verse number="10">Луѓето што се врзани само за овој свет ќе се веселат и ќе се радуваат, ќе си даваат подароци едни на други, зашто овие двајца пророци им нанесуваа големи страдања.</verse>
				<verse number="11">Но по три и пол дена, во нивните тела ќе се врати животодавниот дух од Бог и тие ќе станат. Голем страв ќе ги зафати оние што ќе ги гледаат!</verse>
				<verse number="12">Тогаш чув глас од небото, кој на двајцата пророци им рече: „Искачете се овде!“ Пред очите на нивните непријатели, тие во облак се вознесоа на небото.</verse>
				<verse number="13">Во исто време, градот го погоди страшен земјотрес. Една десетина од градот беше разурната, а седум илјади души загинаа. Преживеаните ги обзеде голем страв и Му оддадоа слава на небесниот Бог.</verse>
				<verse number="14">Втората мака помина, но еве, веќе пристигнува и третата!</verse>
				<verse number="15">Седмиот ангел затруби и од небото зататнеа силни гласови, кои говореа: „Власта над целиот свет Му припаѓа на нашиот Господ и на Неговиот Помазаник, Кој ќе владее во вечни векови!“</verse>
				<verse number="16">Тогаш дваесет и четирите старешини што седеа на своите престоли пред самиот Бог, паднаа ничкум и Му се поклонија на Бог,</verse>
				<verse number="17">говорејќи: „Господе, Семоќен Боже, Ти Којшто постоиш, и Кој отсекогаш си постоел: Ти благодариме, што најпосле во Свои раце ја презеде големата власт и што Твоето владеење започна!</verse>
				<verse number="18">Народите кои не Те почитуваат го истурија својот бес, но сега дојде времето на Твојот гнев! Дојде време да им се суди на умрените, да се наградат Твоите слуги, пророците, и сите Божји луѓе - оние што имаат страхопочит спрема Твоето име, мали и големи. Дојде време да бидат уништени уништувачите на Земјата!“</verse>
				<verse number="19">Во тој миг се отвори вратата на Божјиот храм што се наоѓа на небото и се виде Ковчегот на Заветот. Болснаа молскавици, зататнеа грмежи, Земјата ја погоди земјотрес и врнеж од огромни зрна град!“</verse>
			</chapter>
			<chapter number="12">
				<verse number="1">Потоа на небото се покажа една чудна појава: жена облечена со Сонцето. Под нејзините нозе беше Месечината, а на главата имаше венец со дванаесет ѕвезди.</verse>
				<verse number="2">Жената се породуваше и врескаше од породилни болки.</verse>
				<verse number="3">Тогаш и друга глетка се појави на небото: еден голем црвен Змеј со седум глави и десет рогови; на секоја од седумте глави имаше круна.</verse>
				<verse number="4">Со својата опашка Змејот завлече една третина од ѕвездите на небото и ги собори долу на Земјата. Потоа Змејот се упати кон жената за да и го погуби Детето, откако ќе Го роди.</verse>
				<verse number="5">Жената роди Син, Кој ќе владее над сите народи со железен скиптар. Синот беше издвоен и однесен кај Бог, на Неговиот престол.</verse>
				<verse number="6">Жената, пак, побегна во пустината, на местото што Бог го беше приготвил како засолниште за неа - таму да биде згрижена илјада двесте и шеесет дни.</verse>
				<verse number="7">Тогаш изби војна на небото: Михаел и ангелите под негова команда завојуваа против Змејот и неговите ангели.</verse>
				<verse number="8">Змејот беше поразен и тој и неговите ангели беа исфрлени од небото.</verse>
				<verse number="9">Големиот Змеј, старата Змија, што ги мами сите жители на Земјата, познат како Ѓавол и Сатана, беше фрлен на Земјата, заедно со неговите ангели.</verse>
				<verse number="10">Потоа чув глас од небото, кој рече: „Сега дојде спасението и Царството на нашиот Бог и власта на Неговиот Помазаник, бидејќи тужителот на Божјите луѓе, кој деноноќно ги обвинува пред нашиот Бог, е исфрлен!</verse>
				<verse number="11">Тие го победија преку крвта на Јагнето и со вистината што ја проповедаа, за која храбро ги жртвуваа и сопствените животи.</verse>
				<verse number="12">Затоа, нека се весели небото со сите свои жители! А тешко си им на Земјата и на морето, бидејќи Ѓаволот е фрлен кај нив! Тој е силно разгневен, зашто знае дека му преостанува уште само малку време!“</verse>
				<verse number="13">Кога Змејот виде дека е исфрлен на Земјата почна да ја прогонува жената што го роди Синот.</verse>
				<verse number="14">Но на жената и беа дадени две крилја како на голем орел, за да може да се скрие во пустината. Таму таа се избави од Змијата и беше згрижена за време од три и пол години.</verse>
				<verse number="15">Тогаш Змијата од својата уста испушти млаз од вода како река, обидувајќи се да ја однесе жената со водената струја.</verse>
				<verse number="16">Но Земјата и притекна на помош на жената и ја голтна реката што излезе од устата на Змејот.</verse>
				<verse number="17">Поради тоа, Змејот се разгневи на жената. Тој тргна во војна против останатите нејзини потомци - против оние што ги извршуваат Божјите заповеди и што Му се верни на Исусовото дело и учење.</verse>
			</chapter>
			<chapter number="13">
				<verse number="1">Змејот застана на морскиот брег. Потоа забележав како од морето излегува еден Ѕвер со десет рогови и седум глави. На секој од десетте рогови носеше круна, а на секоја глава носеше натписи со богохулни имиња.</verse>
				<verse number="2">Ѕверот имаше тело како од леопард, нозе како од мечка, а уста како од лав. Змејот му ги предаде на Ѕверот својата моќ, својот престол и својата голема власт.</verse>
				<verse number="3">Забележав дека една од главите на Ѕверот му беше смртоносно ранета. Но смртоносната рана му зарасна и сите жители на Земјата се занесоа по Ѕверот:</verse>
				<verse number="4">Тие почнаа да го обожаваат Ѕверот и да му се клањаат на Змејот што му ја беше дал сета своја власт на Ѕверот. Му се клањаа и на Ѕверот и говореа: „Кој е како Ѕверот и кој може да му се противстави!?“</verse>
				<verse number="5">На Ѕверот му беше дозволено да се нафрли и да Го навредува Бога, и да владее четириесет и два месеци.</verse>
				<verse number="6">Тогаш Ѕверот отвори уста и почна да Го навредува Бога, да ги хули Неговото име, Неговото живеалиште, како и небесните жители.</verse>
				<verse number="7">На Ѕверот му беше дозволено да војува против Божјите луѓе и да ги надвие. Му беше дадена власт над секое племе, народ, јазик и раса.</verse>
				<verse number="8">На Ѕверот ќе му се поклонуваат сите оние жители на Земјата чии имиња уште пред создавањето на светот не се запишани во Книгата на животот што Му припаѓа на Јагнето, Кое беше убиено.</verse>
				<verse number="9">Ако имате слух - слушајте!</verse>
				<verse number="10">Кој е определен за ропство - ќе падне во ропство; кој е определен да загине од меч - ќе загине од меч! А Божјите луѓе се повикани на трпеливост и верност!</verse>
				<verse number="11">Потоа видов и втор Ѕвер. Тој излегуваше од Земјата. Имаше два рога како јагне, но зборуваше со глас на змеј.</verse>
				<verse number="12">Овој Ѕвер е во служба на првиот Ѕвер, кој имаше смртоносна рана што му зарасна. Тој ќе ја користи сета своја власт да ги натера сите луѓе на Земјата да му се клањаат на првиот Ѕвер.</verse>
				<verse number="13">Притоа, тој ќе извршува и големи чуда; ќе направи дури и оган од небото да паѓа, пред очите на луѓето.</verse>
				<verse number="14">Целта на вториот Ѕвер е да ги заведе луѓето на Земјата, со чудата што ќе ги извршува. Тој ќе ги убеди луѓето да му направат икона на Ѕверот што беше смртно ранет со меч, но преживеа.</verse>
				<verse number="15">Нему ќе му биде дозволено да внесе живот во иконата, која ќе проговори и ќе ги убива сите што нема да му се клањаат на Ѕверот.</verse>
				<verse number="16">Тој ќе ги принуди сите луѓе - мали и големи, богати и сиромаси, слободни или робови - да бидат обележени на десната рака или на челото.</verse>
				<verse number="17">Без тој белег никој не ќе може ништо да купува или да продава. Белегот ќе биде името на Ѕверот или бројот што ќе го претставува неговото име.</verse>
				<verse number="18">Потребна е мудрост за да се разбере ова. Тој што е прониклив, ќе може да го открие значењето на бројот на Ѕверот. Бројот се однесува на човек и изнесува 666.</verse>
			</chapter>
			<chapter number="14">
				<verse number="1">Понатаму, во моето видение Го видов Јагнето како стои на гората Сион. Со Него стоеја 144.000 луѓе кои на своите чела го носеа напишано Неговото име и името на Неговиот небесен Татко.</verse>
				<verse number="2">Тогаш од небото чув громогласен звук како од силен водопад. Звукот прилегаше на музика од голем број свирачи на харфи.</verse>
				<verse number="3">Таму, пред Божјиот престол, пред четирите живи суштества и пред старешините, стоеја 144.000 души откупени од Земјата и пееја една нова песна што ја знаеја само тие.</verse>
				<verse number="4">Овие луѓе се духовно неопоганети, чисти како девственици и Го придружуваат Јагнето секаде каде што оди. Тие се откупени меѓу луѓето и први ќе бидат претставени пред Бог и пред Јагнето.</verse>
				<verse number="5">Нивните усти никогаш не изговориле лага; тие се луѓе без пороци.</verse>
				<verse number="6">Потоа забележав еден друг ангел кој леташе во небесните височини. Тој го носеше вечното Евангелие за да им го проповеда на луѓето од сите раси, племиња, јазици и народи на Земјата.</verse>
				<verse number="7">Ангелот говореше со мошне силен глас, велејќи: „Покажете страхопочит спрема Бог, зашто дојде времето Тој да им суди на сите! Поклонете Му се на Создателот на небото, на Земјата, на морињата и на водените извори!“</verse>
				<verse number="8">По него настапи уште еден ангел и извика: „Падна, падна големиот Вавилон - градот што со своето жестоко вино и со својот неморал ги опиваше и ги заведуваше сите народи!“</verse>
				<verse number="9">По вториот ангел настапи и трет ангел, кој со сиот глас викаше: „Секој што ќе му се поклони на Ѕверот и на неговата икона, и ќе прими белег на своето чело или на својата рака,</verse>
				<verse number="10">ќе го пие жестокото вино на Божјиот гнев, што е веќе налеано во чашата на Неговиот гнев, и ќе биде мачен во оган и запален сулфур, во присуство на светите ангели и на Јагнето!</verse>
				<verse number="11">Димот од нивното мачење ќе се крева во вечни векови и тие нема да имаат спокојство ни дење ни ноќе! Таква ќе им биде казната на оние што ќе му се поклонат на Ѕверот и на неговата икона и ќе го примат белегот на неговото име.</verse>
				<verse number="12">А Божјите луѓе се повикани на трпеливост, на послушност спрема Божјите заповеди и на вера во Исус.</verse>
				<verse number="13">Потоа еден глас од небото ми рече: „Запиши го ова: Благословени се оние што отсега натаму умираат со вера во Господ!“ А Духот одговори: „Да, тие ќе отпочинат од своите напори, зашто резултатите од нивниот труд ќе ја продолжат службата!“</verse>
				<verse number="14">Потоа во моето видение забележав еден блескаво бел облак. На него седеше Некој што личеше на Синот Човечки, со златен венец на главата и остар срп во раката.</verse>
				<verse number="15">Тогаш од храмот излезе еден друг ангел и на цел глас Му рече на Оној што седеше на облакот: “Замавни со српот и почни да жнееш, зашто дојде времето за жетва; Земјата е зрела за жетва!“</verse>
				<verse number="16">Тогаш Оној што седеше на облакот замавна со српот и ја ожнеа Земјата.</verse>
				<verse number="17">Потоа од Храмот на небото излезе и друг ангел; и тој имаше остар срп во раката.</verse>
				<verse number="18">Во тој миг откај жртвеникот излезе уште еден ангел - кој го надгледуваше огнот на жртвеникот - и со силен глас му се обрати на ангелот со остриот срп: „Замавни со својот срп и обери го сето грозје од лозјето на Земјата, зашто тоа е веќе узреано!“</verse>
				<verse number="19">Тогаш ангелот замавна со српот и го обра сето грозје на Земјата и го собра во големата каца на Божјиот гнев.</verse>
				<verse number="20">Грозјето во кацата беше изгмечено надвор од градот. А кога се гмечеше, од кацата се разлеа река од крв долга околу триста километри, чија длабочина досегаше до уздите на коњите.</verse>
			</chapter>
			<chapter number="15">
				<verse number="1">Потоа на небото видов уште една чудесна и величествена глетка. Седум ангели ги носеа последните седум стравотни неволи, со кои ќе се доврши Божјиот гнев.</verse>
				<verse number="2">Потоа видов некои луѓе со харфи во рацете како стојат на нешто што прилегаше на стаклено море измешано со оган. Тоа беа оние што го победија Ѕверот и неговата икона, како и бројот што го претставува неговото име.</verse>
				<verse number="3">Тие ја пееја песната што ја пеел Божјиот слуга Мојсеј, и песната на Јагнето, со следниве зборови: „Величествени и прекрасни се Твоите дела, Господе, Семоќен Боже! Праведни и правилни се Твоите постапки, Царе над народите!</verse>
				<verse number="4">Како да не Те почитуваме, Господе, како да не Го славиме Твоето име!? Само Ти Си свет, сите народи ќе дојдат Тебе да ти се поклонат, зашто се покажа дека Твоите постапки се праведни!“</verse>
				<verse number="5">По ова, забележав дека ширум се отвори Храмот на небото, односно Шаторот на Божјото присуство.</verse>
				<verse number="6">Од Храмот излегоа седумте ангели што ги носеа седумте стравотни неволи. Тие беа облечени во чисти, бели облеки од ленено платно, а преку градите беа препашани со златни појаси.</verse>
				<verse number="7">Едно од четирите живи суштества му даде на секој ангел по една златна чаша - вкупно седум чаши полни со Божји гнев, од Оној што живее во вечни векови!</verse>
				<verse number="8">Храмот бргу се наполни со дим од болскотот и силата Божја и никој не можеше да влезе во Храмот се додека седумте ангели не ги истурија седумте чаши на последните стравотни неволи.</verse>
			</chapter>
			<chapter number="16">
				<verse number="1">Потоа од Храмот се огласи еден громок глас кој на седумте ангели им рече: „Одете и истурете ги врз Земјата седумте садови на Божјиот гнев!“</verse>
				<verse number="2">Првиот ангел отиде и го истури својот сад врз Земјата. Тогаш на луѓето што го имаа белегот на Ѕверот и и се поклонуваа на неговата икона им излегоа чиреви што страшно болеа.</verse>
				<verse number="3">Вториот ангел го истури својот сад врз морето. Морето веднаш стана како крв од мртовец и пцовисаа сите живи суштества во него.</verse>
				<verse number="4">Третиот ангел го истури својот сад врз реките и водните извори и тие се претворија во крв.</verse>
				<verse number="5">Тогаш проговори ангелот што ги надгледуваше водите: „Свети Боже, Ти, Кој постоиш и Кој отсекогаш си постоел! Праведно постапи што ги казни на таков начин,</verse>
				<verse number="6">зашто тие им ја пролеаја крвта на светите пророци! Сега нивните убијци нека пијат крв, зашто тоа го заслужуваат!“</verse>
				<verse number="7">Тогаш и глас од жртвеникот проговори и рече: „Да, Господе, Семоќен Боже; Твоите пресуди се правилни и праведни!“</verse>
				<verse number="8">Четвртиот ангел го истури својот сад врз Сонцето и тоа почна да ги пече луѓето како оган.</verse>
				<verse number="9">Луѓето се печеа на големата горештина и го навредуваа Божјото име на небото; но никој од нив не се обрати и не Му ја призна славата што Му припаѓа на Бог.</verse>
				<verse number="10">Петтиот ангел го истури својот сад врз престолот на Ѕверот. Наеднаш неговото царство го зафати темнина, а поданиците од растројства си ги гризеа јазиците, но и го навредуваа името на небесниот Бог</verse>
				<verse number="11">поради страдањата и чиревите. Никој од нив не престана да врши зли дела.</verse>
				<verse number="12">Шестиот ангел го истури својот сад врз големата река Еуфрат и таа пресуши. Тоа им овозможи премин на царевите од Исток со своите војски.</verse>
				<verse number="13">Потоа забележав како од устите на Змејот, на Ѕверот и на лажниот Пророк излегоа три зли духови, кои личеа на жаби.</verse>
				<verse number="14">Тоа се демонски духови кои имаат моќ да прават чуда. Тие ќе отидат кај сите владетели по целиот свет и ќе ги соберат на заедничка војна против Семоќниот Бог. Но тоа ќе биде ден на голема Божја победа!</verse>
				<verse number="15">Припомнете си што рече Исус: „Внимавајте, зашто ќе дојдам ненадејно, како провалник! Но Бог ќе ве благослови, ако останете внимателни и подготвени; ако ја зачувате својата „облека“, за да не ви се открие „голотијата“, од која ќе се засрамите!“</verse>
				<verse number="16">Тие војски ќе се соберат на местото кое на хебрејски се вика Хар Мегидо.</verse>
				<verse number="17">Седмиот ангел го истури својот сад во воздухот и во истиот миг од престолот во Храмот се огласи многу силен глас, кој рече: „Завршено е!“</verse>
				<verse number="18">Тогаш болснаа молскавици, зататнеа громови и Земјата ја погоди таков силен земјотрес, каков што никогаш дотогаш не се случил откога постои човекот на Земјата!</verse>
				<verse number="19">Големиот град Вавилон се распука на три дела, а и други градови меѓу народите беа разурнати. Бог си спомна за гревовите на големиот Вавилон и го натера да пие од чашата со жестоко вино на Неговиот гнев!</verse>
				<verse number="20">Сите острови исчезнаа, а и планините ги снема.</verse>
				<verse number="21">Крупен град со големина на зрната над триесет килограми се истури од небото врз луѓето, а тие Го навредуваа Бога, поради стравотниот град што ги погоди.</verse>
			</chapter>
			<chapter number="17">
				<verse number="1">Потоа еден од седумте ангели што ги истурија седумте садови дојде кај мене и ми рече: „Дојди да ти покажам како Бог ќе и пресуди на бесрамната блудница - таа што седи над многу води.</verse>
				<verse number="2">Со неа блудничеа сите земни владетели; таа ги опи жителите на Земјата со своите бесрамни постапки, како со опојно вино.“</verse>
				<verse number="3">Ангелот ме пренесе со духот во пустината; таму видов една жена качена на црвен Ѕвер. Ѕверот беше полн со богохулни натписи и имаше седум глави и десет рогови.</verse>
				<verse number="4">Жената беше облечена во пурпурно-црвени облеки и носеше накит од злато, скапоцени камења и бисери. Во раката таа држеше златна чаша полна со гнасните и валкани дела на нејзиниот неморал.</verse>
				<verse number="5">На челото и беше напишан натпис што има таинствено значење и гласи: „Јас сум величествениот Вавилон, мајка на блудниците и гнасотиите на Земјата“</verse>
				<verse number="6">Забележав дека жената беше пијана од крвта на Божјите луѓе и од крвта на Исусовите следбеници. Оваа глетка многу ме изненади и ме зачуди.</verse>
				<verse number="7">Затоа ангелот ми рече: „Што се чудиш? Јас ќе ти ја објаснам тајната за оваа жена и за Ѕверот со седум глави и со десет рогови што ја носи:</verse>
				<verse number="8">Ѕверот што го виде, порано постоеше, а сега го нема. Тој од Бездната ќе излезе уште еднаш, но само за да заврши во пропаст. Сите жители на Земјата чии имиња не се запишани во Книгата на животот уште пред создавањето на светот, ќе се зачудат кога ќе го видат Ѕверот кој постоеше, а сега го нема, како се појавува уште еднаш.</verse>
				<verse number="9">За ова е потребна мудрост и проникливост! Седумте глави на кои седи жената, се седум ридови. Истовремено, седумте глави претставуваат седум владетели.</verse>
				<verse number="10">Пет од нив веќе паднаа, шес-тиот владее сега, а седмиот допрва треба да дојде. Кога ќе дојде тој, ќе владее само кратко време.</verse>
				<verse number="11">Понатаму, ти го виде и црвениот Ѕвер кој постоеше, а сега повеќе го нема. Ѕверот е, всушност, еден од седумте владетели кој повторно ќе се појави како осми по ред, но ќе биде уништен.</verse>
				<verse number="12">Десетте рогови што ги виде претставуваат десет други владетели, кои се уште не се на власт, а ќе дојдат на власт заедно со Ѕверот и ќе владеат само кратко време.</verse>
				<verse number="13">Сите тие едногласно ќе се сложат да му ја предадат сета власт и сите свои овластувања на Ѕверот.</verse>
				<verse number="14">Овие владетели ќе војуваат против Јагнето, но Јагнето, придружувано од повиканите, избраните и верни следбеници, ќе ги победи, бидејќи Тоа е Господар над господарите и Владетел над владетелите.“</verse>
				<verse number="15">Ангелот продолжи да ми објаснува: “Големите води што ги виде, врз кои седеше блудницата, претставуваат многу луѓе, од сите раси и јазици.</verse>
				<verse number="16">Но десетте рогови, кои ги претставуваат десетте владетели и црвениот Ѕвер, ќе почнат да ја мразат бесрамната блудница. Тие наполно ќе ја опустошат и соголат, месото ќе и го изедат, а нејзе на оган ќе ја изгорат,</verse>
				<verse number="17">зашто, под влијание на Бог, овие владетели едногласно ќе се сложат да му ја предадат сета своја власт на црвениот Ѕвер. Со тоа ќе се остварат Божјите планови.</verse>
				<verse number="18">А жената што ја виде, го претставува големиот град што управува со сите владетели на Земјата.“</verse>
			</chapter>
			<chapter number="18">
				<verse number="1">Потоа видов еден друг ангел како слегува од небото. Тој имаше голема моќ и од неговиот сјај светна и Земјата.</verse>
				<verse number="2">Ангелот извика со силен глас: „Падна, падна големиот Вавилон и се претвори во живеалиште на демони, гнездо на сите нечисти духови и гнасни птици, дувло на сите гнасни животни!</verse>
				<verse number="3">Зашто сите народи ги опијани со жестокото вино на својот блуд! Сите владетели на Земјата блудничеа со вавилонската блудница, а сите трговци на Земјата се богатеа од нејзината необуздана похот“!</verse>
				<verse number="4">Тогаш од небото се јави еден друг глас, кој рече: „Истапи од вавилонската блудница, народе Мој! Не учествувај во нејзините гревови, за да не станеш соучесник во нејзината казна!</verse>
				<verse number="5">Зашто нејзините гревови се напластија до небото, и Господ ќе ја казни за нејзината изопаченост!</verse>
				<verse number="6">Направете и како што таа ви правеше вам, вратете и двојно за злото што таа ви го стори! Нека испие двојно погорчлива напивка од онаа што им ја даваше на другите!</verse>
				<verse number="7">Зададете и толку маки и жалости, колку што раскош и уживања самата си даваше! Во своето срце таа се фалеше: ,Еве, седам како кралица, а не како вдовица; за мака нема никогаш да знам!‘</verse>
				<verse number="8">Затоа, во еден ист ден ќе биде погодена со жалост, глад и смрт! Во оган ќе биде изгорена, зашто Судија ќе и биде Господ, моќниот Бог!“</verse>
				<verse number="9">А владетелите од целата Земја, кои соучествуваа во нејзиниот блуд и уживаа во нејзиниот раскош, ќе плачат по неа и ќе тагуваат кога ќе го видат димот од огнот што ќе ја изгори.</verse>
				<verse number="10">Ќе стојат понастрана, исплашени од нејзините страдања и ќе лелекаат: „Леле, леле, величествен граде Вавилоне! Во еден миг се истури врз тебе Божјата пресуда!“</verse>
				<verse number="11">Плачат и тагуваат трговците на Земјата, зашто никој веќе не ја купува нивната стока:</verse>
				<verse number="12">изработките од злато, сребро, скапоцени камења; од бисер, од ленено платно и од пурпур, од свила и од скерлет, од разни видови на миризливо дрво, предмети од слонова коска, од скапоцено дрво, од бронза, железо и од мермер;</verse>
				<verse number="13">цимет и балсам, мириси и мелеми, темјан и вино, масло, бело брашно и пченица, говеда и овци, коњи и коли, робови и живи луѓе ...</verse>
				<verse number="14">„Одземени ти се плодовите по кои копнееше; сиот раскош и слава ги загуби засекогаш и никогаш повеќе нема да ги добиеш!“</verse>
				<verse number="15">Трговците што тргуваа со сите овие работи, кои таа ги збогати, ќе стојат на оддалеченост, исплашени од нејзините маки, ќе плачат и ќе тагуваат велејќи:</verse>
				<verse number="16">„Леле, леле, величествен граде, облечен во свила и пурпурно-црвена облека, накитен со злато, со скапоцени камења и со бисери!</verse>
				<verse number="17">За еден миг исчезна твоето огромно богатство!“ А на морето сите сопственици на бродови, кормиларите, патниците и морнарите и сите што тргуваа по море стоеја поскраја</verse>
				<verse number="18">и, гледајќи го димот од огнот во кој гореше Вавилон, извикуваа: „Немаше друг град како овој!“</verse>
				<verse number="19">Си ги посипуваа главите со прав, и со плачење и тага говореа: “Леле, леле, величествен граде! Сите сопственици на бродови се богатеа од твојот раскош. А сега за миг испусте!“</verse>
				<verse number="20">Но небото се радува, а со него и Божјите свети луѓе, апостолите и пророците, зашто, осудувајќи го Вавилон, Бог докажа дека тие беа во право!</verse>
				<verse number="21">Тогаш еден силен ангел зеде камен, голем како воденички камен, го фрли во морето и извика: „Вака, со еден замав, ќе биде стрмоглавен величествениот град Вавилон и никогаш повеќе нема да се подигне!</verse>
				<verse number="22">Во него нема повеќе да се чуе музика од харфи и пејачи, свирачи или трубачи. Никаков работник, од ниеден занает веќе нема да се најде во тебе и мелниците ќе замолкнат засекогаш.</verse>
				<verse number="23">Веќе нема да се види светлина од светилка во тебе, ни глас од младоженец и од невеста нема да се чуе во тебе. Зашто, твоите трговци господареа со светот; со своите магии ти ги заблуди сите народи.</verse>
				<verse number="24">Во тебе се пролеваше крвта на пророците и на Божјите свети луѓе и на сите погубени од целиот свет!“</verse>
			</chapter>
			<chapter number="19">
				<verse number="1">Потоа чув многубројни гласови на небото кои пееја вака: “Слава на Бога!</verse>
				<verse number="2">Зашто Тој суди чесно и справедливо! Тој ја осуди бесрамната блудница, и врз неа ја одмазди крвта на Своите следбеници, зашто таа со своето блудство ја расипа Земјата!“</verse>
				<verse number="3">А хорот на небото повторуваше: „Слава на Бога! Димот од пламенот во којшто таа гори, нема никогаш да престане да се крева!“</verse>
				<verse number="4">Тогаш дваесет и четирите старешини и четирите живи суштества паднаа ничкум и Му се поклонија на Бог, Кој седеше на престолот, велејќи: „Амин! Слава на Бога!“</verse>
				<verse number="5">Од престолот проговори глас и рече: „Славете Го нашиот Бог, вие мали и големи - сите што сте во Негова служба и имате страхопочит спрема Него!“</verse>
				<verse number="6">Потоа чув гласови од многуброен народ - звук како од бучава на силни води и како татнеж од громови; тие говореа: „Слава на Бога! Господ, нашиот Семоќен Бог ја презеде власта!</verse>
				<verse number="7">Да се радуваме, да се веселиме и да Му благодариме на Бог, зашто дојде свадбата на Јагнето и Невестата е подготвена!</verse>
				<verse number="8">Нејзе ќе и се даде свадбена руба од чисто и светло ленено платно, кое ги претставува праведните дела на Божјите свети луѓе.“</verse>
				<verse number="9">Тогаш ангелот ми рече: „Блазе си им на поканетите на свадбената вечера на Јагнето!“ Потоа додаде: „Овие Божји зборови ќе се остварат!“</verse>
				<verse number="10">Тогаш јас клекнав пред ангелот за да му се поклонам, но тој ми рече: „Немој! И јас сум Божји служител, како што си и ти, и сите други следбеници на Исус. Само на Бог поклонувај Му се! А духот на пророкувањето е јасно да се посведочи за Исус.“</verse>
				<verse number="11">Потоа небото се отвори и се појави еден бел коњ. Коњаникот Го нарекуваа ?Верниот и Вистинитиот‘ и Тој е секогаш справедлив кога суди или кога војува.</verse>
				<verse number="12">Очите Му светат како огнен пламен, а на главата носи многубројни круни. Името Му беше напишано, но само Тој знае што значи тоа име.</verse>
				<verse number="13">Коњаникот носеше облека натопена во крв; Тој е познат и под името ?Божји Збор‘.</verse>
				<verse number="14">Во Негова придружба беа цели војски од небото, качени на бели коњи, облечени во облеки од чисто, бело ленено платно.</verse>
				<verse number="15">Од устата Му излегуваше остар меч, со кој ќе ги порази неверните народи. Тој ќе владее над нив со железен скиптар и ќе го изгази грозјето во кацата на зоврениот гнев на Семоќниот Бог.</verse>
				<verse number="16">На Неговата облека, отстрана, беше напишано: ,Цар над царевите и Господар над господарите‘.</verse>
				<verse number="17">Тогаш забележав еден ангел кој стоеше на Сонцето и им довикуваше на сите грабливи птици што летаа во небесните височини: „Дојдете и придружете се на Божјата голема гозба!</verse>
				<verse number="18">Ќе јадете месо од цареви, владетели, водачи, коњи, коњаници, од луѓе слободни и од робови, од луѓе мали и големи!“</verse>
				<verse number="19">Потоа го видов Ѕверот како ги собра владетелите на Земјата и нивните војски за војна против Коњаникот на белиот коњ и Неговите војски.</verse>
				<verse number="20">Но Ѕверот беше заробен, а со него и лажниот пророк - оној што правеше чуда во служба на Ѕверот и ги заведуваше сите што имаа белег на Ѕверот и се поклонуваа пред неговата икона. Обајцата беа живи фрлени во Огненото Езеро полно со запален сулфур.</verse>
				<verse number="21">Останатите од војската на Ѕверот беа убиени со мечот што излегуваше од устата на Коњаникот на белиот коњ. Сите птици се наситија од нивните трупови.</verse>
			</chapter>
			<chapter number="20">
				<verse number="1">Потоа видов еден ангел како слегува од небото; во рацете го носеше клучот од Бездната и една голема верига.</verse>
				<verse number="2">Тој го фати Змејот - старата Змија, познат и како Ѓавол и Сатана - и го окова во верига за период од илјада години.</verse>
				<verse number="3">Потоа го фрли во Бездната. Таму го затвори и го заклучи, за да не ги заведува народите во период од илјада години. Потоа тој ќе биде пуштен, но само за кратко време.</verse>
				<verse number="4">Потоа видов престоли; луѓето што седеа на нив, беа овластени да судат. Ги забележав и душите на погубените поради вера во Исус и проповедање на Божјото Слово и на сите оние што не му се поклонија на Ѕверот, ни на неговата икона и не го примија неговиот белег на челото или на раката. Видов како тие воскреснаа и царуваа со Христос илјада години.</verse>
				<verse number="5">(Другите умрени нема да воскреснат додека не поминат илјада години.)</verse>
				<verse number="6">Благословени и свети се оние што ќе бидат учесници во првото воскресение! Втората смрт ќе нема власт над нив; тие ќе бидат Божји и Христови свештеници и ќе царуваат со Нив илјада години.</verse>
				<verse number="7">Кога ќе изминат илјада години, Сатаната ќе биде пуштен од затворот во Бездната.</verse>
				<verse number="8">Тој ќе тргне да ги заведува народите по сите четири страни на светот - народите на Гог и Магог, кои заедно со него ќе тргнат во војна. Ќе собере многубројна војска, колку што има зрнца песок на морските брегови.</verse>
				<verse number="9">Тие ќе излезат на широката земна рамнина и ќе го опколат живеалиштето на Божјиот народ и Неговиот омилен град. Но тогаш ќе слезе оган од небото и ќе ја уништи целата армија.</verse>
				<verse number="10">Тогаш Ѓаволот, кој ги заведуваше, ќе биде фрлен во Огненото Езеро полно со запален сулфур, каде што претходно веќе беа фрлени и Ѕверот и лажниот пророк. Таму ќе бидат деноноќно мачени за вечни векови.</verse>
				<verse number="11">Потоа го видов големиот бел престол и Оној што седи на него. Земјата и небото бегаа од Неговото присуство, но не најдоа место каде би се скриле од Него.</verse>
				<verse number="12">Ги видов и починатите луѓе, мали и големи - сите до еден стоеја пред Божјиот престол. Прво беа отворени некои книги, а потоа и Книгата на животот. На починатите им беше судено според она што за нивните дела го пишуваше во книгите.</verse>
				<verse number="13">Морето ги предаде луѓето загинати во него, а и Смртта и Адот ги предадоа умрените луѓе што тие ги држеа. На сите луѓе им беше судено според нивните дела.</verse>
				<verse number="14">А потоа, Смртта и Адот беа фрлени во Огненото Езеро. Огненото Езеро е втората смрт.</verse>
				<verse number="15">Секој човек чие име не се најде запишано во Книгата на животот беше фрлен во Огненото Езеро.</verse>
			</chapter>
			<chapter number="21">
				<verse number="1">Потоа видов ново небо и нова Земја. Поранешното небо и поранешната Земја повеќе ги немаше, а и морето исчезна.</verse>
				<verse number="2">Го видов и Светиот град, новиот Ерусалим, како се спушта од небесниот Бог. Беше убав како невеста во свадбена облека, накитена за средба со својот маж.</verse>
				<verse number="3">Тогаш еден силен глас извика од престолот: „Еве, Божјото живеалиште отсега е меѓу луѓето! Тој ќе живее меѓу нив, тие ќе бидат Негов народ; Самиот Бог ќе живее со нив.</verse>
				<verse number="4">Тој ќе ја избрише секоја солза од нивните очи. Нема повеќе да постојат смртта, тагата, плачот и болката, зашто стариот свет неповратно ќе го нема.</verse>
				<verse number="5">Тогаш Оној што седеше на престолот рече: „Еве, се создавам одново. Запиши го тоа што го реков, зашто овие зборови сигурно ќе се остварат!“</verse>
				<verse number="6">Потоа ми рече: „Завршено е! Јас Сум Алфа и Омега, Зачетникот и Завршителот. На секој што е жеден, Јас ќе му подарам вода од изворот на животодавната вода.</verse>
				<verse number="7">На сите победници ќе им дадам да ги наследат сите благослови и Јас ќе им бидам Бог, а тие ќе ми бидат деца.</verse>
				<verse number="8">А оние што од страв се откажуваат од верата во Мене, како и неверниците, неморалните, убијците, блудниците, маѓепсниците, обожавателите на идоли и сите лажговци, ќе завршат во Огненото Езеро полно со запален сулфур. Тоа ќе биде втората смрт.“</verse>
				<verse number="9">Потоа дојде еден од седумте ангели што ги држеа седумте садови со седумте последни казни и ми рече: „Дојди да ти ја покажам Невестата - свршеницата на Јагнето.“</verse>
				<verse number="10">Со духот ме пренесе на врвот од една висока планина и ми го покажа Светиот град, Ерусалим, како се спушта од небесниот Бог.</verse>
				<verse number="11">Градот болскотеше од Божјата слава со сјај како од скапоцен камен - светкаше како проѕирен јаспис.</verse>
				<verse number="12">Околу градот имаше високи и широки ѕидови, со дванаесет порти; пред секоја порта стоеше по еден ангел. На секоја порта беше напишано по едно од имињата на дванаесетте Израелови синови, односно племиња.</verse>
				<verse number="13">Три порти беа на источната страна, три на северната, три на јужната и три на западната страна.</verse>
				<verse number="14">Градските ѕидови беа поставени врз дванаесет темели; на секој темел беше напишано името на еден од дванаесетте апостоли на Јагнето.</verse>
				<verse number="15">Ангелот што зборуваше со мене во раката држеше метар за мерење на градот, на портите и на градските ѕидови.</verse>
				<verse number="16">Градот имаше изглед на коцка: должината и височината му беа еднакви. Тој го измери градот и се покажа дека градот е долг 2.220 километри, а исто толку изнесуваа и неговата широчина и неговата височина.</verse>
				<verse number="17">Потоа ангелот, користејќи човечки мери, ги измери и ѕидовите: нивната широчина изнесуваше околу шеесет метри.</verse>
				<verse number="18">Ѕидовите беа изградени од јаспис, а градот - од чисто злато, кое светкаше како кристал.</verse>
				<verse number="19">Дванаесетте темели му беа од скапоцени камења. Првиот темел беше од јаспис, вториот од сафир, третиот од ахат, четвртиот од смарагд;</verse>
				<verse number="20">петтиот темел беше од оникс, шестиот од карнелијан, седмиот од хризолит, осмиот од берил, деветтиот од топаз, десеттиот од хризопраз, единаесеттиот од хијацинт и дванаесеттиот од аметист.</verse>
				<verse number="21">Секоја од дванаесетте порти беше од по едно зрно бисер. Улиците на градот беа од чисто злато, кое светкаше како кристал.</verse>
				<verse number="22">Во градот не видов храм. Семоќниот Господ Бог и Јагнето беа храм.</verse>
				<verse number="23">На градот не му беа потребни ни Сонце ни Месечина за да го расветлуваат, зашто Божјата слава го осветлуваше и Јагнето му беше Светилка.</verse>
				<verse number="24">Народите ќе одат по неговата светлина, а земните цареви ќе ја предадат тука својата слава.</verse>
				<verse number="25">Портите на градот ќе бидат постојано отворени, зашто таму секогаш е ден, и ноќи нема да има.</verse>
				<verse number="26">Сите народи ќе ги донесат славата и почестите во градот.</verse>
				<verse number="27">Тие што се недостојни, немаат пристап таму: ќе нема погани умови и лажговци. Во градот ќе живеат само оние чии имиња се запишани во Книгата на животот, составена од Јагнето.</verse>
			</chapter>
			<chapter number="22">
				<verse number="1">Потоа ангелот ми ја покажа животодавната река, која беше блескаво-бистра како кристал. Таа извираше од престолот на Бог и на Јагнето</verse>
				<verse number="2">и го продолжуваше својот тек по централната улица во градот. На обете страни од реката, по должината на целиот нејзин тек, има насадено дрвја кои раѓаат плодови секој месец - дванаесет пати во годината. Плодовите се животодавни, а лисјата од дрвјата служат за исцелување на народите.</verse>
				<verse number="3">Таму нема веќе да има проколнување. Престолот на Бог и на Јагнето ќе биде во градот. Божјите луѓе ќе Му се поклонуваат на Бог,</verse>
				<verse number="4">и ќе Го гледаат Божјото лице, а Неговото име ќе им биде напишано на челата.</verse>
				<verse number="5">Таму ноќ ќе нема, а на тамошните жители нема да им треба ни светилка, ни Сонце. Самиот Господ Бог ќе им биде Светлина и тие ќе царуваат во вечни векови.</verse>
				<verse number="6">Потоа ангелот ми рече: „Ова што ти го кажувам е вистина и ќе се оствари. Господ Бог, Кој на Своите пророци им открива што ќе се случи во иднината, испрати Свој ангел за да им објави на Своите следбеници што ќе се случи во скорашно време.“</verse>
				<verse number="7">Исус порачува: „Очекувајте Ме, зашто брзо ќе се вратам! Благословен ќе биде секој што се придржува до напишаното во оваа пророчка книга!“</verse>
				<verse number="8">Јас, Јован, го чув и го видов сето ова. Откако го ислушав и видов сето ова паднав ничкум пред нозете на ангелот што ми го беше покажал сето ова, со намера да му се поклонам.</verse>
				<verse number="9">Но тој ми рече: „Немој, не прави го тоа! И јас сум само Божји служител, како и ти, како што се и пророците и сите други што им се послушни на зборовите запишани во оваа книга. На Бог поклони Му се!“</verse>
				<verse number="10">Уште ми рече: „Не запечатувај ги пророштвата запишани во оваа книга, зашто овие работи наскоро ќе се остварат.</verse>
				<verse number="11">Злите луѓе ќе продолжат да вршат зло, испоганетите умови ќе продолжат да се поганат. Но, праведните луѓе ќе продолжат да живеат праведно, Божјите луѓе секогаш ќе бидат свети.“</verse>
				<verse number="12">Потоа Исус ми рече: „Очекувајте Ме, зашто наскоро ќе се вратам! Тогаш ќе го наградам секого според делата.</verse>
				<verse number="13">Јас Сум Алфа и Омега, Првиот и Последниот, Зачетникот и Завршителот.</verse>
				<verse number="14">Благословени ќе бидат оние што ,своите облеки си ги перат‘; тие ќе добијат право да јадат од плодовите на Дрвото на животот и да влезат во градот низ портите.</verse>
				<verse number="15">А надвор од градот ќе останат ,кучињата‘, вражачите, блудниците, убијците, обожавателите на идоли и сите што ја сакаат лагата и што лажат.</verse>
				<verse number="16">Јас, Исус, испратив Свој ангел по црквите за да ве извести за ова. Јас Сум Потомок од коренот на Давид, Јас Сум сјајната Ѕвезда Деница!“</verse>
				<verse number="17">Духот и Невестата велат: „Дојди!“ И секој што ќе го слуша ова, треба да рече: „Дојди!“ И секој што е жеден нека дојде и секој што сака нека повели и нека земе од бесплатната животодавна вода.</verse>
				<verse number="18">А испраќам и предупредување до секој што ќе ги чуе пророштвата запишани во оваа книга: Никој ништо да не додава кон ова, зашто на таквиот Бог ќе му ги додаде сите казни опишани во оваа книга!</verse>
				<verse number="19">А ако некој одземе нешто од пророчките објави во оваа книга Бог ќе му го одземе правото на пристап до Дрвото на животот и до Светиот град, опишани во оваа книга.</verse>
				<verse number="20">Оној што гарантира за вистинитоста на сето ова ни порачува: „Наскоро ќе се вратам!“ Амин! Дојди, Господе Исусе!</verse>
				<verse number="21">Господ Исус нека биде милостиво благонаклонет спрема сите вас.</verse>
			</chapter>
		</book>
	</testament>
</bible>
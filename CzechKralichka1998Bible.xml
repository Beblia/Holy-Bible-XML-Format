<?xml version="1.0" encoding="UTF-8"?>
<bible name="Czech Kralichka 1998 (Czech Nova karlica Bible (NBK) Nova Bible Kralicka)" status="No Data" link="https://biblehub.com/nkb/acts/25.htm">
	<testament name="New">
		<book number="40">
			<chapter number="1">
				<verse number="1">Kniha rodu Ježíše Krista, syna Davidova, syna Abrahamova:</verse>
				<verse number="2">Abraham zplodil Izáka, Izák zplodil Jákoba, Jákob zplodil Judu a jeho bratry.</verse>
				<verse number="3">Judas pak zplodil Fáresa a Záru z Támary a Fáres zplodil Ezroma. Ezrom zplodil Arama.</verse>
				<verse number="4">Aram pak zplodil Amínadaba a Amínadab zplodil Názona. Názon zplodil Salmona.</verse>
				<verse number="5">Salmon zplodil Boáze z Rachab a Boáz zplodil Obéda z Rút. Obéd pak zplodil Isaje.</verse>
				<verse number="6">Isaj zplodil krále Davida a král David zplodil Šalomouna z manželky Uriášovy.</verse>
				<verse number="7">Šalomoun zplodil Roboáma, Roboám zplodil Abiáše, Abiáš zplodil Azu,</verse>
				<verse number="8">Aza zplodil Jozafata, Jozafat zplodil Jorama, Joram zplodil Oziáše.</verse>
				<verse number="9">Oziáš pak zplodil Joatama a Joatam zplodil Achaza. Achaz zplodil Ezechiáše.</verse>
				<verse number="10">Ezechiáš pak zplodil Manasese a Manases zplodil Amona. Amon pak zplodil Joziáše.</verse>
				<verse number="11">Joziáš pak zplodil Jekoniáše a jeho bratry za babylónského zajetí.</verse>
				<verse number="12">Po zavlečení do Babylónu pak Jekoniáš zplodil Salatiela a Salatiel zplodil Zorobábela.</verse>
				<verse number="13">Zorobábel zplodil Abiuda a Abiud zplodil Eliakima, Eliakim pak zplodil Azora.</verse>
				<verse number="14">Azor potom zplodil Sádocha, Sádoch zplodil Achima a Achim zplodil Eliuda.</verse>
				<verse number="15">Eliud zplodil Eleazara, Eleazar zplodil Mátana, Mátan zplodil Jákoba.</verse>
				<verse number="16">Jákob pak zplodil Josefa, muže Marie, z níž se narodil Ježíš zvaný Kristus.</verse>
				<verse number="17">A tak [bylo] celkem čtrnáct pokolení od Abrahama až do Davida, čtrnáct pokolení od Davida až do babylónského zajetí a čtrnáct pokolení od babylónského zajetí až do Krista.</verse>
				<verse number="18">Narození Ježíše Krista se událo takto: Když byla jeho matka Marie zasnoubena Josefovi, ještě než se sešli, ukázalo se, že je těhotná z Ducha Svatého.</verse>
				<verse number="19">Ale její muž Josef byl spravedlivý a protože ji nechtěl vystavit potupě, rozhodl se propustit ji potají.</verse>
				<verse number="20">Když pak o těch věcech přemýšlel, hle, Pánův anděl se mu ukázal ve snu a řekl: "Josefe, synu Davidův, neboj se vzít si Marii za svou manželku, neboť to, co je v ní počato, je z Ducha Svatého.</verse>
				<verse number="21">Porodí pak syna a dáš mu jméno Ježíš, neboť on zachrání svůj lid od jejich hříchů."</verse>
				<verse number="22">Toto všechno se stalo, aby se naplnilo to, co Pán promluvil skrze proroka, který řekl:</verse>
				<verse number="23">"Hle, panna bude těhotná a porodí syna a dají mu jméno Emmanuel," které se překládá: Bůh s námi.</verse>
				<verse number="24">Když se pak Josef probudil ze spánku, udělal, co mu přikázal Pánův anděl a přijal [Marii] za svou manželku.</verse>
				<verse number="25">Ale nepoznal ji až do té doby, než porodila svého prvorozeného syna; a dal mu jméno Ježíš.</verse>
			</chapter>
			<chapter number="2">
				<verse number="1">Když se pak Ježíš narodil v judském Betlémě za dnů krále Heroda, hle, do Jeruzaléma přišli mágové od východu</verse>
				<verse number="2">a říkali: "Kde je ten narozený židovský král? Viděli jsme totiž na východě jeho hvězdu a přišli jsme, abychom se mu poklonili."</verse>
				<verse number="3">To když uslyšel král Herodes, velmi se rozrušil a celý Jeruzalém s ním.</verse>
				<verse number="4">Svolal tedy všechny velekněze a učitele lidu a tázal se jich, kde se má Kristus narodit.</verse>
				<verse number="5">Oni mu řekli: "V judském Betlémě. Neboť tak je napsáno skrze proroka:</verse>
				<verse number="6">'Ale ty, Betléme v zemi judské, nikoli nejsi nejmenší mezi knížaty judskými, neboť z tebe vyjde Panovník, který bude pást můj lid, Izrael.' "</verse>
				<verse number="7">Tehdy Herodes tajně povolal mágy a vyptával se jich na čas, kdy se jim ta hvězda ukazovala.</verse>
				<verse number="8">A když je posílal do Betléma, řekl: "Jděte a pečlivě vyhledejte to dítě, a jakmile ho naleznete, oznamte mi to, abych i já mohl přijít a poklonit se mu."</verse>
				<verse number="9">Když tedy vyslechli krále, odjeli. A hle, hvězda, kterou viděli na východě, je předcházela, až se zastavila nad [místem,] kde bylo to dítě.</verse>
				<verse number="10">Když tu hvězdu uviděli, zaradovali se nesmírnou radostí.</verse>
				<verse number="11">Vešli tedy do domu, nalezli dítě s Marií, jeho matkou, a padli a klaněli se mu. Potom otevřeli své poklady a obětovali mu dary: zlato, kadidlo a myrhu.</verse>
				<verse number="12">A když dostali ve snu od Boha pokyn, aby se nevraceli k Herodovi, vrátili se do své země jinou cestou.</verse>
				<verse number="13">Když pak odjeli, hle, Josefovi se ve snu ukázal Pánův anděl a řekl: "Vstaň, vezmi dítě i jeho matku, uteč do Egypta a zůstaň tam, dokud ti nepovím; neboť Herodes se chystá to dítě hledat, aby ho zabil."</verse>
				<verse number="14">A tak v noci vstal, vzal dítě i jeho matku a odešel do Egypta</verse>
				<verse number="15">a zůstal tam až do Herodovy smrti, aby se naplnilo to, co Pán promluvil skrze proroka: "Z Egypta jsem povolal svého Syna."</verse>
				<verse number="16">Když pak Herodes poznal, že byl od mágů oklamán, nesmírně se rozhněval a dal povraždit všechny děti mužského pohlaví v Betlémě a v celém okolí od dvouletých níže, podle času, na který se vyptal mágů.</verse>
				<verse number="17">Tehdy se naplnilo to, co bylo řečeno skrze proroka Jeremiáše:</verse>
				<verse number="18">"Hlas byl slyšet v Ráma, naříkání, pláč a mnohé úpění, Ráchel plačící nad svými dětmi; a nenechala se utěšit, protože jich už není."</verse>
				<verse number="19">Když pak Herodes zemřel, hle, Pánův anděl se ve snu ukázal Josefovi v Egyptě</verse>
				<verse number="20">a řekl: "Vstaň, vezmi dítě i jeho matku a jdi do izraelské země, neboť ti, kdo usilovali o život dítěte, jsou již mrtví."</verse>
				<verse number="21">Josef tedy vstal, vzal dítě i jeho matku a přišel do izraelské země.</verse>
				<verse number="22">Když však uslyšel, že v Judsku kraluje místo svého otce Heroda Archelaus, bál se tam jít. A když byl od Boha ve snu varován, obrátil se do galilejského kraje.</verse>
				<verse number="23">Když [tam] přišel, bydlel ve městě zvaném Nazaret, aby se naplnilo to, co bylo řečeno skrze proroky-že bude nazván Nazaretský.</verse>
			</chapter>
			<chapter number="3">
				<verse number="1">V těch dnech přišel Jan Křtitel a kázal v judské poušti.</verse>
				<verse number="2">Říkal: "Čiňte pokání, protože nebeské království se přiblížilo!"</verse>
				<verse number="3">To je ten, o kterém mluvil prorok Izaiáš, když říkal: "Hlas volajícího na poušti: Připravte Pánovu cestu! Napřimujte jeho stezky!"</verse>
				<verse number="4">Ten Jan měl oděv z velbloudí srsti, kolem boků měl kožený pás a jeho pokrmem byly kobylky a lesní med.</verse>
				<verse number="5">Vycházel k němu tehdy celý Jeruzalém, celé Judsko i celý jordánský kraj.</verse>
				<verse number="6">A když vyznávali své hříchy, křtil je v Jordánu.</verse>
				<verse number="7">Když však uviděl mnohé z farizeů a saduceů, jak jdou k jeho křtu, řekl jim: "Plemeno zmijí, kdo vám ukázal, jak utéci před přicházejícím hněvem?</verse>
				<verse number="8">Proto začněte nést ovoce odpovídající vašemu pokání.</verse>
				<verse number="9">A nemyslete, že si můžete říkat: Abrahama máme za otce. Říkám vám totiž, že Bůh je schopen Abrahamovi vzbudit syny z tohoto kamení.</verse>
				<verse number="10">Sekera je již přiložena ke kořeni stromů. Každý strom, který nenese dobré ovoce, tedy bude vyťat a vhozen do ohně.</verse>
				<verse number="11">Jistě, já vás křtím vodou k pokání, ale ten, který přichází po mně, je silnější než já. [Já] nejsem hoden [ani] nosit jeho obuv. On vás bude křtít Duchem Svatým a ohněm.</verse>
				<verse number="12">Jeho věječka [je již] v jeho ruce a on vyčistí svůj mlat. Svou pšenici shromáždí do obilnice, ale plevy bude pálit neuhasitelným ohněm."</verse>
				<verse number="13">Tehdy přišel Ježíš z Galileje za Janem k Jordánu, aby se od něj nechal pokřtít.</verse>
				<verse number="14">Ale Jan mu v tom velmi bránil. Říkal: "Já potřebuji být pokřtěn od tebe a ty přicházíš za mnou?"</verse>
				<verse number="15">Ježíš mu však odpověděl: "Dopusť to teď, protože takto máme naplnit veškerou spravedlnost." A tak ho nechal.</verse>
				<verse number="16">A když byl Ježíš pokřtěn, vystoupil ihned z vody, a hle, otevřela se mu nebesa a spatřil Božího Ducha, jak sestupuje [z nebe] jako holubice a přichází na něj.</verse>
				<verse number="17">A hle, hlas z nebe řekl: "Toto je můj milovaný Syn, v němž jsem nalezl zalíbení."</verse>
			</chapter>
			<chapter number="4">
				<verse number="1">Tehdy byl Ježíš veden Duchem na poušť, aby byl pokoušen od ďábla.</verse>
				<verse number="2">A poté, co se postil čtyřicet dní a čtyřicet nocí, vyhladověl.</verse>
				<verse number="3">Tehdy k němu přistoupil Pokušitel a řekl: "Jsi-li Boží Syn, řekni, ať se z tohoto kamení stanou chleby."</verse>
				<verse number="4">Ale on odpověděl: "Je napsáno: 'Nejen chlebem bude člověk živ, ale každým slovem, které vychází z Božích úst.' "</verse>
				<verse number="5">Pak ho ďábel vzal do svatého města, postavil ho na vrcholek chrámu</verse>
				<verse number="6">a řekl mu: "Jsi-li Boží Syn, vrhni se dolů! Vždyť je napsáno: 'Svým andělům přikáže o tobě a ponesou tě na rukou, abys snad nenarazil nohou na kámen.' "</verse>
				<verse number="7">Ježíš mu řekl: "Opět je napsáno: 'Nebudeš pokoušet Pána, svého Boha.'"</verse>
				<verse number="8">Ďábel ho zase vzal na velmi vysokou horu a ukázal mu všechna království světa a jejich slávu</verse>
				<verse number="9">a řekl mu: "Toto všechno ti dám, když padneš [na zem] a pokloníš se mi."</verse>
				<verse number="10">Tehdy mu Ježíš řekl: "Odejdi, Satane! Vždyť je napsáno: 'Pánu, svému Bohu, se budeš klanět a jemu jedinému budeš sloužit.'"</verse>
				<verse number="11">Tehdy ho ďábel opustil a hle, přistoupili andělé a sloužili mu.</verse>
				<verse number="12">Když Ježíš uslyšel, že Jan byl uvězněn, vrátil se do Galileje.</verse>
				<verse number="13">Opustil Nazaret a přišel bydlet do Kafarnaum u moře, v krajinách Zabulón a Neftalí,</verse>
				<verse number="14">aby se naplnilo to, co bylo řečeno skrze proroka Izaiáše:</verse>
				<verse number="15">"Země Zabulón a země Neftalí, při cestě k moři, za Jordánem, Galilea [pohanských] národů:</verse>
				<verse number="16">lid, který bydlel v temnosti, uviděl veliké světlo a těm, kteří seděli v krajině a stínu smrti, světlo se zaskvělo."</verse>
				<verse number="17">Od té doby začal Ježíš kázat. Říkal: "Čiňte pokání, protože nebeské království se přiblížilo."</verse>
				<verse number="18">Když se pak Ježíš procházel podél Galilejského moře, uviděl dva bratry, Šimona zvaného Petr a Ondřeje, jeho bratra, jak házejí síť do moře (protože to byli rybáři) ,</verse>
				<verse number="19">a řekl jim: "Pojďte za mnou a udělám z vás rybáře lidí!"</verse>
				<verse number="20">A oni hned opustili sítě a šli za ním.</verse>
				<verse number="21">Když pak odtud poodešel, uviděl jiné dva bratry, Jakuba Zebedeova a jeho bratra Jana, jak na lodi se svým otcem Zebedeem spravují sítě, a povolal [i] je.</verse>
				<verse number="22">A oni hned opustili loď i svého otce a šli za ním.</verse>
				<verse number="23">Ježíš pak procházel celou Galileu, vyučoval v jejich synagogách, kázal evangelium království a uzdravoval každou nemoc a každý neduh v lidu.</verse>
				<verse number="24">Zpráva o něm se roznesla [i] po celé Sýrii, a [tak] k němu přiváděli všechny nemocné, sužované různými neduhy a bolestmi, posedlé, náměsíčníky a ochrnuté a on je uzdravil.</verse>
				<verse number="25">A šly za ním veliké zástupy z Galileje a z Dekapole, i z Jeruzaléma, z Judska a ze Zajordánska.</verse>
			</chapter>
			<chapter number="5">
				<verse number="1">Když pak [Ježíš] uviděl zástupy, vystoupil na horu, a když se posadil, přistoupili k němu jeho učedníci.</verse>
				<verse number="2">Tehdy otevřel ústa a začal je vyučovat. Říkal:</verse>
				<verse number="3">"Blaze chudým v duchu, neboť jim patří nebeské království.</verse>
				<verse number="4">Blaze plačícím, neboť oni budou potěšeni.</verse>
				<verse number="5">Blaze mírným, neboť oni přijmou zemi za své dědictví.</verse>
				<verse number="6">Blaze těm, kdo hladovějí a žízní po spravedlnosti, neboť oni budou nasyceni.</verse>
				<verse number="7">Blaze milosrdným, neboť jim se dostane milosrdenství.</verse>
				<verse number="8">Blaze čistým v srdci, neboť oni uvidí Boha.</verse>
				<verse number="9">Blaze těm, kdo působí pokoj, neboť oni budou nazváni Božími syny.</verse>
				<verse number="10">Blaze těm, kdo jsou pronásledováni pro spravedlnost, neboť jejich je nebeské království.</verse>
				<verse number="11">Blaze vám, když vám budou zlořečit a pronásledovat vás a lživě proti vám mluvit všechno zlé kvůli mně.</verse>
				<verse number="12">Radujte se a jásejte, protože vaše odplata v nebesích je veliká. Takto totiž pronásledovali proroky, kteří byli před vámi."</verse>
				<verse number="13">"Vy jste sůl země. Jestliže však sůl ztratí svou chuť, čím bude osolena? Není už dobrá k ničemu, jen se vyhodí ven a lidé ji pošlapou.</verse>
				<verse number="14">Vy jste světlo světa. Město ležící na hoře nemůže být skryto.</verse>
				<verse number="15">Také nerozsvěcují lampu, aby ji postavili pod nádobu, ale na stojan a [tehdy] osvětluje všechny, kdo jsou v domě.</verse>
				<verse number="16">Tak nechte své světlo zářit před lidmi, ať vidí vaše dobré skutky a vzdají slávu vašemu Otci, který je v nebesích."</verse>
				<verse number="17">"Nemyslete si, že jsem přišel zrušit Zákon nebo Proroky. Nepřišel jsem [je] zrušit, ale naplnit.</verse>
				<verse number="18">Amen, říkám vám: Dokud nepomine nebe a země, nepomine ani nejmenší písmenko, ani jediná čárka ze Zákona, než se všechny [ty] věci stanou.</verse>
				<verse number="19">Proto, kdokoli by zrušil jedno z těchto nejmenších přikázání a tak by učil lidi, bude v nebeském království nazýván nejmenším. Ale kdokoli by [je] plnil a učil, ten bude v nebeském království nazýván velikým.</verse>
				<verse number="20">Říkám vám totiž, že pokud vaše spravedlnost nebude omnoho převyšovat [spravedlnost] zákoníků a farizeů, nikdy nevstoupíte do nebeského království."</verse>
				<verse number="21">"Slyšeli jste, že předkům bylo řečeno: 'Nezabiješ,' a kdokoli by zabil, bude vydán soudu.</verse>
				<verse number="22">Já vám však říkám, že každý, kdo se bezdůvodně zlobí na svého bratra, bude vydán soudu. Kdokoli by řekl svému bratru: 'Ráka!' bude vydán veleradě, a kdokoli by řekl: 'Blázne!' bude vydán pekelnému ohni.</verse>
				<verse number="23">A proto, když bys obětoval na oltáři svůj dar a tam si vzpomněl, že tvůj bratr má něco proti tobě,</verse>
				<verse number="24">nech svůj dar tam před oltářem a jdi a nejprve se smiř se svým bratrem a potom přijď a obětuj svůj dar.</verse>
				<verse number="25">Dohodni se se svým odpůrcem rychle, dokud jsi s ním na cestě, aby tě tvůj odpůrce nevydal soudci a soudce zřízenci a byl bys vsazen do vězení.</verse>
				<verse number="26">Amen, říkám ti: Rozhodně odtamtud nevyjdeš, dokud nevrátíš poslední haléř."</verse>
				<verse number="27">"Slyšeli jste, že předkům bylo řečeno: 'Nezcizoložíš.'</verse>
				<verse number="28">Já vám však říkám, že každý, kdo by se chtivě podíval na ženu, už s ní zcizoložil ve svém srdci.</verse>
				<verse number="29">Pokud tě tedy svádí tvé pravé oko, vyloupni je a zahoď od sebe. Je přece pro tebe prospěšnější, aby zahynul jeden tvůj úd, než aby bylo celé tvé tělo uvrženo do pekla.</verse>
				<verse number="30">A pokud tě svádí tvá pravá ruka, usekni ji a zahoď od sebe. Je přece pro tebe prospěšnější, aby zahynul jeden tvůj úd, než aby celé tvé tělo bylo uvrženo do pekla.</verse>
				<verse number="31">Také bylo řečeno: 'Kdokoli by propustil svou manželku, ať jí dá potvrzení o rozvodu.'</verse>
				<verse number="32">Já vám ale říkám, že každý, kdo propouští svou manželku (kromě případu smilstva) , přivádí ji k cizoložství a každý, kdo by si [tu] propuštěnou vzal, cizoloží."</verse>
				<verse number="33">"Slyšeli jste také, že předkům bylo řečeno: 'Nebudeš křivě přísahat' a' Splníš své přísahy Pánu.'</verse>
				<verse number="34">Já vám však říkám, abyste vůbec nepřísahali, ani při nebi, protože [to] je Boží trůn,</verse>
				<verse number="35">ani při zemi, protože [to] je podnož jeho nohou, ani při Jeruzalému, protože [to] je město toho velikého Krále.</verse>
				<verse number="36">Nepřísahej ani na svou hlavu, protože nemůžeš jediný vlas udělat bílým nebo černým.</verse>
				<verse number="37">Ať je tedy vaše slovo' Ano' ano a' Ne' ne. Co [je] nad to, je od zlého."</verse>
				<verse number="38">"Slyšeli jste, že bylo řečeno: 'Oko za oko a zub za zub.'</verse>
				<verse number="39">Já vám však říkám, abyste neodporovali zlému [člověku], ale kdokoli tě udeří do pravé tváře, nastav mu i druhou.</verse>
				<verse number="40">A jestli se s tebou někdo chce soudit a vzít ti košili, nech mu i plášť.</verse>
				<verse number="41">A když tě někdo bude nutit [jít] jednu míli, jdi s ním dvě.</verse>
				<verse number="42">Tomu, kdo tě prosí, dávej a od toho, kdo si od tebe chce vypůjčit, se neodvracej."</verse>
				<verse number="43">"Slyšeli jste, že bylo řečeno: 'Budeš milovat svého bližního a nenávidět svého nepřítele.'</verse>
				<verse number="44">Já vám však říkám: Milujte své nepřátele! Žehnejte těm, kdo vás proklínají, konejte dobro těm, kdo vás nenávidí, a modlete se za ty, kdo vás pomlouvají a pronásledují,</verse>
				<verse number="45">abyste byli synové svého Otce, který je v nebesích. Vždyť on dává svému slunci vycházet na dobré lidi i na zlé a posílá déšť na spravedlivé i nespravedlivé.</verse>
				<verse number="46">Když totiž milujete [jen ty], kdo milují vás, jakou máte odplatu? Nedělají snad i celníci totéž?</verse>
				<verse number="47">A když zdravíte jen své bratry, co mimořádného děláte? Nedělají to snad i celníci?</verse>
				<verse number="48">Buďte tedy dokonalí, jako je dokonalý váš Otec, který je v nebesích."</verse>
			</chapter>
			<chapter number="6">
				<verse number="1">"Dávejte si pozor, abyste nedělali své milosrdné skutky před lidmi proto, aby vás viděli. Jinak totiž nemáte odplatu u svého Otce, který je v nebesích.</verse>
				<verse number="2">Proto když prokazuješ milosrdenství [chudým], nevytrubuj před sebou, jako to dělají pokrytci v synagogách a na ulicích, aby se nechali chválit od lidí. Amen, říkám vám, že [už] mají svou odplatu.</verse>
				<verse number="3">Ale když ty prokazuješ milosrdenství, ať tvá levice neví, co dělá pravice,</verse>
				<verse number="4">aby tvé milosrdenství bylo vskrytu. A tvůj Otec, který vidí vskrytu, ti odplatí zjevně."</verse>
				<verse number="5">"A když se modlíš, nebuď jako pokrytci. Ti totiž při modlitbě rádi postávají v synagogách a na nárožích ulic, aby se ukazovali lidem. Amen, říkám vám, že [už] mají svou odplatu.</verse>
				<verse number="6">Ale ty, když se modlíš, vejdi do svého pokojíku, a když zavřeš dveře, modli se ke svému Otci, který je vskrytu. A tvůj Otec, který vidí vskrytu, ti odplatí zjevně.</verse>
				<verse number="7">Když se tedy modlíte, neříkejte prázdná slova jako pohané. [Ti] si totiž myslí, že budou vyslyšeni pro množství svých slov.</verse>
				<verse number="8">Nebuďte jim tedy podobní, protože váš Otec ví, co potřebujete, [ještě] předtím, než ho poprosíte.</verse>
				<verse number="9">Proto se modlete takto: Otče náš, který jsi v nebesích, ať se posvětí tvé jméno!</verse>
				<verse number="10">Ať přijde tvé království! Ať se stane tvoje vůle jako v nebi, [tak] i na zemi.</verse>
				<verse number="11">Dej nám dnes náš každodenní chléb,</verse>
				<verse number="12">a odpusť nám naše viny, jako i my odpouštíme našim viníkům.</verse>
				<verse number="13">A neuveď nás do pokušení, ale vysvoboď nás od zlého. Neboť tvé je království i moc i sláva navěky. Amen.</verse>
				<verse number="14">Odpustíte-li totiž lidem jejich prohřešky, odpustí váš nebeský Otec i vám.</verse>
				<verse number="15">Ale jestliže lidem neodpustíte jejich prohřešky, [pak] ani váš Otec neodpustí vaše prohřešky [vám]."</verse>
				<verse number="16">"A když se postíte, nebuďte zasmušilí jako pokrytci, kteří hyzdí své tváře, aby ukázali lidem, že se postí. Amen, říkám vám, že [už] mají svou odplatu.</verse>
				<verse number="17">Ale ty, když se postíš, pomaž si hlavu [olejem a] umyj si tvář,</verse>
				<verse number="18">aby tvůj půst nebyl zjevný lidem, ale tvému Otci, který je vskrytu. A tvůj Otec, který vidí vskrytu, ti odplatí zjevně."</verse>
				<verse number="19">"Nehromaďte si poklady na zemi, kde [je] ničí mol a rez a kde zloději vykopávají a kradou,</verse>
				<verse number="20">ale hromaďte si poklady v nebi, kde [je] mol a rez neničí a zloději nevykopávají ani nekradou.</verse>
				<verse number="21">Vždyť kde je váš poklad, tam bude i vaše srdce.</verse>
				<verse number="22">Lampou těla je oko. Pokud je tedy tvé oko prosté, celé tvé tělo bude jasné.</verse>
				<verse number="23">Ale pokud je tvé oko zlé, celé tvé tělo bude temné. Je-li tedy světlo v tobě tmou, jak veliká [bude] tma?!</verse>
				<verse number="24">Nikdo nemůže sloužit dvěma pánům. Buď totiž bude jednoho nenávidět a druhého milovat, nebo se bude [toho] jednoho držet a tím druhým pohrdne. Nemůžete sloužit Bohu i mamonu."</verse>
				<verse number="25">"Proto vám říkám: Nemějte starost o svůj život, co byste jedli a co pili, ani o své tělo, co byste si oblékali. Není snad život víc než pokrm a tělo [víc] než oděv?</verse>
				<verse number="26">Pohleďte na ptáky na nebi. Nesejí, nesklízejí ani neshromažďují do stodol, a váš nebeský Otec je živí. Nejste snad vy mnohem dražší?</verse>
				<verse number="27">Kdo z vás může [pečlivým] staráním přidat ke své výšce jediný loket?</verse>
				<verse number="28">Proč si tedy děláte starosti s oblečením? Pomyslete na polní lilie, jak rostou. Nepracují ani nepředou,</verse>
				<verse number="29">ale říkám vám, že ani Šalomoun ve vší své slávě nebyl oblečen jako jedna z nich.</verse>
				<verse number="30">Jestliže tedy Bůh takto obléká polní trávu, která dnes je a zítra bude hozena do pece, [neoblékne] snad mnohem spíš vás, [vy] malověrní?</verse>
				<verse number="31">Nemějte tedy starosti. Neříkejte: 'Co budeme jíst?' nebo' Co budeme pít?' anebo' Co si oblečeme?'</verse>
				<verse number="32">Všechny tyto věci totiž vyhledávají pohané, ale váš nebeský Otec ví, že to všechno potřebujete.</verse>
				<verse number="33">Hledejte nejprve Boží království a jeho spravedlnost a toto vše vám bude přidáno.</verse>
				<verse number="34">Nemějte tedy starost o zítřek, neboť zítřek se bude starat o své věci. Den má dost svého trápení."</verse>
			</chapter>
			<chapter number="7">
				<verse number="1">"Nesuďte, abyste nebyli souzeni.</verse>
				<verse number="2">Jakým soudem totiž soudíte, [takovým] budete souzeni, a jakou mírou měříte, [takovou] vám bude zase odměřeno.</verse>
				<verse number="3">Proč tedy vidíš třísku v oku svého bratra, ale trámu ve svém oku si nevšímáš?</verse>
				<verse number="4">A jak můžeš říci svému bratru: 'Nech [mě], ať ti vytáhnu z oka třísku,' a hle, ve tvém oku je trám!</verse>
				<verse number="5">Pokrytče, vytáhni nejdříve trám ze svého oka a tehdy prohlédneš, abys vytáhl třísku z oka svého bratra.</verse>
				<verse number="6">Nedávejte svaté věci psům a neházejte své perly před svině, aby je snad svýma nohama nepošlapaly, neotočily se a neroztrhaly vás."</verse>
				<verse number="7">"Proste a bude vám dáno, hledejte a naleznete, tlučte a bude vám otevřeno.</verse>
				<verse number="8">Neboť každý, kdo prosí, dostává, a kdo hledá, nalézá a tomu, kdo tluče, bude otevřeno.</verse>
				<verse number="9">Kdo z vás je [takový] člověk, že podá svému synu kámen, když ho poprosí o chléb?</verse>
				<verse number="10">A když poprosí o rybu, dá mu snad hada?</verse>
				<verse number="11">Jestliže tedy vy, kteří jste zlí, umíte dávat svým dětem dobré dary, čím více váš Otec, který je v nebesích, dá dobré věci těm, kdo ho prosí?"</verse>
				<verse number="12">"A proto všechno, co chcete, aby lidé dělali vám, stejně i vy dělejte jim, neboť v tom spočívá Zákon i Proroci.</verse>
				<verse number="13">Vcházejte těsnou branou. Prostorná je brána a široká cesta, která vede do záhuby, a mnoho je těch, kdo vcházejí skrze ni,</verse>
				<verse number="14">neboť těsná je brána a úzká cesta, která vede k životu, a málo je těch, kdo ji nalézají."</verse>
				<verse number="15">"Dávejte si pozor na falešné proroky, kteří k vám přicházejí v ovčím rouše, ale uvnitř jsou to draví vlci.</verse>
				<verse number="16">Poznáte je podle jejich ovoce. Sklízejí se snad hrozny z trní a fíky z bodláčí?</verse>
				<verse number="17">Tak tedy každý dobrý strom nese dobré ovoce a špatný strom nese zlé ovoce.</verse>
				<verse number="18">Dobrý strom nemůže nést zlé ovoce a špatný strom [nemůže] nést dobré ovoce.</verse>
				<verse number="19">Každý strom, který nenese dobré ovoce, bývá vyťat a vhozen do ohně.</verse>
				<verse number="20">A proto je poznáte podle jejich ovoce.</verse>
				<verse number="21">Ne každý, kdo mi říká' Pane, Pane', vejde do nebeského království, ale ten, kdo koná vůli mého Otce, který je v nebesích.</verse>
				<verse number="22">Mnozí mi v ten den řeknou: 'Pane, Pane, copak jsme ve tvém jménu neprorokovali? Nevymítali jsme ve tvém jménu démony a nedělali jsme ve tvém jménu mnoho zázraků?'</verse>
				<verse number="23">A tehdy jim vyznám: 'Nikdy jsem vás neznal. Odejděte ode mě, [vy,] kdo konáte nepravost!'"</verse>
				<verse number="24">"Kdokoli tedy slyší tato má slova a plní je, bude podobný moudrému muži, který postavil svůj dům na skále.</verse>
				<verse number="25">Pak padl déšť a přišly záplavy a vály větry a udeřily na ten dům, ale nespadl, protože byl založen na skále.</verse>
				<verse number="26">Ale každý, kdo slyší tato má slova a neplní je, bude podobný bláznivému muži, který postavil svůj dům na písku.</verse>
				<verse number="27">Pak padl déšť a přišly záplavy a vály větry a udeřily na ten dům a spadl a jeho pád byl veliký."</verse>
				<verse number="28">Když Ježíš dokončil tuto řeč, stalo se, že zástupy žasly nad jeho učením,</verse>
				<verse number="29">protože je vyučoval jako ten, kdo má moc, a ne jako zákoníci.</verse>
			</chapter>
			<chapter number="8">
				<verse number="1">Když pak sestupoval z hory, šly za ním veliké zástupy.</verse>
				<verse number="2">A hle, přišel malomocný a klaněl se mu se slovy: "Pane, kdybys [jen] chtěl, můžeš mě očistit."</verse>
				<verse number="3">Ježíš vztáhl ruku, dotkl se ho a řekl: "Chci, buď očištěn!" A jeho malomocenství bylo ihned očištěno.</verse>
				<verse number="4">Tehdy mu Ježíš řekl: "Dej pozor, abys [to] nikomu neříkal. Jdi ale, ukaž se knězi a obětuj [Bohu] ten dar, který přikázal Mojžíš, na svědectví pro ně."</verse>
				<verse number="5">A když Ježíš vcházel do Kafarnaum, přistoupil k němu [římský] setník a prosil ho:</verse>
				<verse number="6">"Pane, můj služebník leží doma raněn mrtvicí a strašně trpí."</verse>
				<verse number="7">Ježíš mu řekl: "Já přijdu a uzdravím ho."</verse>
				<verse number="8">Setník však odpověděl: "Pane, nejsem hoden, abys vešel pod mou střechu, ale jen řekni slovo a můj služebník bude uzdraven.</verse>
				<verse number="9">Vždyť i já jsem člověk pod mocí a mám pod sebou vojáky. Tomuto řeknu' Jdi' a [on] jde a jinému' Přijď' a [on] přijde; svému otroku [řeknu] 'Udělej tohle' a udělá [to]."</verse>
				<verse number="10">Když to Ježíš uslyšel, podivil se a řekl těm, kdo šli za ním: "Amen, říkám vám, [že] ani v Izraeli jsem tak velikou víru nenašel.</verse>
				<verse number="11">Říkám vám, že mnozí přijdou od východu i [od] západu a budou stolovat s Abrahamem, Izákem a Jákobem v nebeském království.</verse>
				<verse number="12">Ale synové království budou vyvrženi do té venkovní tmy. Tam bude pláč a skřípění zubů."</verse>
				<verse number="13">Tomu setníkovi pak Ježíš řekl: "Jdi, ať se ti stane, jak jsi uvěřil." A jeho služebník byl v tu chvíli uzdraven.</verse>
				<verse number="14">Když pak Ježíš přišel do Petrova domu, uviděl jeho tchyni, jak leží a má horečku.</verse>
				<verse number="15">Dotkl se tedy její ruky, horečka ji opustila a ona vstala a začala je obsluhovat.</verse>
				<verse number="16">Když potom nastal večer, přivedli k němu mnoho [lidí] posedlých démony a on ty duchy vymítal slovem a uzdravil všechny nemocné,</verse>
				<verse number="17">aby se naplnilo to, co bylo řečeno skrze proroka Izaiáše: "On sňal naše slabosti a odnesl naše nemoci."</verse>
				<verse number="18">Když pak Ježíš kolem sebe uviděl veliké zástupy, přikázal [učedníkům], aby se přeplavili na druhou stranu.</verse>
				<verse number="19">Tehdy [k němu] přistoupil jeden zákoník a řekl mu: "Mistře, budu tě následovat, kamkoli půjdeš."</verse>
				<verse number="20">Ježíš mu tedy řekl: "Lišky mají doupata a nebeští ptáci hnízda, ale Syn člověka nemá, kde by složil hlavu."</verse>
				<verse number="21">Tehdy mu řekl jiný z jeho učedníků: "Pane, dovol mi nejdřív odejít a pochovat svého otce."</verse>
				<verse number="22">Ježíš mu však řekl: "Pojď za mnou a nech mrtvé, ať pochovávají své mrtvé."</verse>
				<verse number="23">Potom vstoupil na loď a jeho učedníci ho následovali.</verse>
				<verse number="24">Na moři pak náhle nastala veliká bouře, takže vlny přikrývaly loď. On však spal.</verse>
				<verse number="25">Přistoupili tedy a vzbudili ho se slovy: "Pane, zachraň nás, [vždyť] hyneme!"</verse>
				<verse number="26">[Ježíš] jim ale řekl: "Proč se bojíte, malověrní?" Tehdy vstal a napomenul vítr i moře a nastal naprostý klid.</verse>
				<verse number="27">A ti muži žasli a říkali: "Co je tohle za člověka, že ho poslouchá i vítr a moře?"</verse>
				<verse number="28">Když se pak přeplavil na druhou stranu do kraje Gergezenců, setkali se s ním dva [lidé] posedlí démony, kteří vyšli z hrobů a byli velmi nebezpeční, takže nikdo nemohl chodit tou cestou.</verse>
				<verse number="29">A hle, křičeli: "Co je ti do nás, Ježíši, Boží Synu? Přišel jsi sem, abys nás předčasně trýznil?"</verse>
				<verse number="30">Daleko od nich se páslo veliké stádo vepřů</verse>
				<verse number="31">a ti démoni ho prosili: "Jestliže nás vymítáš, dovol nám odejít do toho stáda vepřů."</verse>
				<verse number="32">On jim tedy řekl: "Jděte!" A oni vyšli, vstoupili do toho stáda vepřů, a hle, celé stádo se rozběhlo ze srázu dolů do moře a zahynulo ve vodách.</verse>
				<verse number="33">Ti, kdo [je] pásli, pak utekli, a když přišli do města, všechno vyprávěli-totiž to o těch posedlých.</verse>
				<verse number="34">A hle, celé město vyšlo Ježíši naproti, a jakmile ho uviděli, žádali ho, aby odešel z jejich kraje.</verse>
			</chapter>
			<chapter number="9">
				<verse number="1">Vstoupil tedy na loď, přeplavil se a přišel do svého města.</verse>
				<verse number="2">A hle, přinesli mu ochrnutého [člověka] ležícího na lůžku. Když Ježíš uviděl jejich víru, řekl ochrnutému: "Buď dobré mysli, synu, tvé hříchy jsou ti odpuštěny."</verse>
				<verse number="3">A hle, někteří ze zákoníků si řekli: "Ten [člověk] se rouhá!"</verse>
				<verse number="4">A když Ježíš viděl jejich myšlení, řekl: "Proč si v srdcích myslíte zlé věci?</verse>
				<verse number="5">Vždyť co je snadnější? Říci: Jsou ti odpuštěny hříchy, anebo říci: Vstaň a choď?</verse>
				<verse number="6">Ale abyste věděli, že Syn člověka má na zemi moc odpouštět hříchy" - tehdy pověděl ochrnutému-"Vstaň, vezmi své lůžko a jdi domů."</verse>
				<verse number="7">A on vstal a odešel domů.</verse>
				<verse number="8">Když [to] tedy uviděly zástupy, užasly a vzdaly slávu Bohu, který dal takovou moc lidem.</verse>
				<verse number="9">Když potom šel Ježíš odtud, uviděl člověka jménem Matouš, jak sedí na celnici, a řekl mu: "Pojď za mnou." A on vstal a šel za ním.</verse>
				<verse number="10">Když pak Ježíš seděl za stolem v [jeho] domě, hle, stalo se, že přišlo mnoho celníků a hříšníků a stolovali s Ježíšem a jeho učedníky.</verse>
				<verse number="11">Když to uviděli farizeové, řekli jeho učedníkům: "Proč váš mistr jí s celníky a hříšníky?"</verse>
				<verse number="12">Ježíš to však uslyšel a řekl jim: "Lékaře nepotřebují zdraví, ale nemocní.</verse>
				<verse number="13">Jděte a naučte se, co znamená: 'Milosrdenství chci, a ne oběť.' Nepřišel jsem totiž volat spravedlivé, ale hříšné k pokání."</verse>
				<verse number="14">Potom k němu přišli učedníci Jana [Křtitele a] ptali se: "Jak to, že my a farizeové se postíme často, ale tvoji učedníci se nepostí?"</verse>
				<verse number="15">Ježíš jim řekl: "Mohou ženichovi přátelé truchlit, dokud je ženich s nimi? Přijdou dny, kdy od nich bude ženich vzat, a tehdy se budou postit.</verse>
				<verse number="16">Nikdo přece nepřišívá záplatu z nové látky na starý plášť, neboť ta záplata odtrhne [i kus] roucha a díra je [ještě] horší.</verse>
				<verse number="17">Také se nelije nové víno do starých nádob. Jinak se nádoby roztrhnou, víno se vylije a nádoby se zničí. Nové víno se přece lije do nových nádob a [tak] se obojí zachová."</verse>
				<verse number="18">Zatímco k nim mluvil tyto věci, náhle k němu přistoupil představený [synagogy a] klaněl se mu se slovy: "Moje dcera právě zemřela. Ale pojď, vlož na ni ruku a bude žít!"</verse>
				<verse number="19">Ježíš tedy vstal a šel za ním a jeho učedníci [také].</verse>
				<verse number="20">A náhle se zezadu přiblížila žena, která dvanáct let trpěla krvácením, a dotkla se cípu jeho roucha.</verse>
				<verse number="21">(Řekla si totiž: "Jestli se jenom dotknu jeho roucha, budu uzdravena.") </verse>
				<verse number="22">Ježíš se otočil, a když ji uviděl, řekl: "Buď dobré mysli, dcero. Tvá víra tě uzdravila." A od té chvíle byla uzdravena.</verse>
				<verse number="23">Když pak Ježíš přišel do domu představeného [synagogy], uviděl hudebníky a hlučný zástup kvílících</verse>
				<verse number="24">a řekl jim: "Odejděte, protože ta dívka neumřela, ale spí." A oni se mu vysmívali.</verse>
				<verse number="25">Když byl ale zástup vyveden, [Ježíš] vstoupil dovnitř a vzal ji za ruku a ta dívka vstala.</verse>
				<verse number="26">A zpráva o tom se roznesla po celé té zemi.</verse>
				<verse number="27">Když odtud Ježíš odcházel, šli za ním dva slepci, kteří volali a říkali: "Smiluj se nad námi, synu Davidův!"</verse>
				<verse number="28">Když pak přišel domů, ti slepci k němu přistoupili a Ježíš jim řekl: "Věříte, že jsem schopen to udělat?" Oni řekli: "Ano, Pane."</verse>
				<verse number="29">Tehdy se dotkl jejich očí a řekl: "Staň se vám podle vaší víry."</verse>
				<verse number="30">A jejich oči se otevřely. Ježíš je pak přísně napomenul a řekl jim: "Dejte pozor, ať se to nikdo nedozví."</verse>
				<verse number="31">Ale oni vyšli a roznesli zprávu o něm po celé té zemi.</verse>
				<verse number="32">A když odcházeli, náhle k němu přivedli němého člověka posedlého démonem.</verse>
				<verse number="33">Když pak byl ten démon vyhnán, němý začal mluvit. [Lidé] v zástupu tedy užasli a říkali: " [Nic] takového nebylo nikdy vídáno v Izraeli!"</verse>
				<verse number="34">Farizeové však říkali: "Vymítá démony skrze knížete démonů."</verse>
				<verse number="35">Ježíš tedy obcházel všechna města a vesnice, vyučoval v jejich synagogách, kázal evangelium království a uzdravoval každou nemoc a každý neduh mezi lidmi.</verse>
				<verse number="36">A když viděl zástupy, byl pohnut soucitem k nim, protože byli zesláblí a rozptýlení jako ovce nemající pastýře.</verse>
				<verse number="37">Tehdy řekl svým učedníkům: "Žeň [je] jistě veliká, ale dělníků málo.</verse>
				<verse number="38">Proto proste Pána žně, ať vypudí dělníky na svou žeň."</verse>
			</chapter>
			<chapter number="10">
				<verse number="1">Potom svolal svých dvanáct učedníků a dal jim moc nad nečistými duchy, aby je vymítali a aby uzdravovali každou nemoc a každý neduh.</verse>
				<verse number="2">Jména dvanácti apoštolů jsou pak tato: Nejprve Šimon zvaný Petr a jeho bratr Ondřej, [potom] Jakub Zebedeův a jeho bratr Jan,</verse>
				<verse number="3">Filip a Bartoloměj, Tomáš a celník Matouš, Jakub Alfeův a Lebeus příjmením Tadeáš</verse>
				<verse number="4">Šimon Kananita a Jidáš Iškariotský, ten, který ho také zradil.</verse>
				<verse number="5">Těchto dvanáct Ježíš vyslal a přikázal jim: "Nechoďte na cestu pohanů a nevstupujte do města Samaritánů,</verse>
				<verse number="6">ale raději jděte ke ztraceným ovcím z Izraelova domu.</verse>
				<verse number="7">Jděte a kažte: Nebeské království se přiblížilo!</verse>
				<verse number="8">Nemocné uzdravujte, malomocné očišťujte, mrtvé křiste, démony vymítejte. Zadarmo jste dostali, zadarmo dejte.</verse>
				<verse number="9">Neberte si zlato, stříbro, ani peníze do opasků,</verse>
				<verse number="10">ani mošnu na cestu, ani dvě košile, ani obuv, ani hůl, protože dělník je hoden svého pokrmu.</verse>
				<verse number="11">A když vejdete do kteréhokoli města nebo vesnice, zeptejte se tam, kdo je [toho] hoden, a u něj zůstaňte, dokud neodejdete.</verse>
				<verse number="12">Když pak přicházíte do domácnosti, pozdravte ji.</verse>
				<verse number="13">A bude-li [toho] ten dům hoden, ať váš pokoj přijde na něj. Pokud však nebude hoden, ať se váš pokoj navrátí k vám.</verse>
				<verse number="14">A kdokoli vás nepřijme a nebude poslouchat vaše slova, vyjděte z toho domu nebo města a vyklepte [jeho] prach ze svých nohou.</verse>
				<verse number="15">Amen, říkám vám, že v soudný den bude sodomské a gomorské zemi lehčeji než tomu městu."</verse>
				<verse number="16">"Hle, posílám vás jako ovce mezi vlky, proto buďte chytří jako hadi a bezelstní jako holubice.</verse>
				<verse number="17">Dejte si však pozor na lidi, protože vás budou vydávat soudům a bičovat vás ve svých shromážděních.</verse>
				<verse number="18">Budete kvůli mně vedeni i před vládce a krále, na svědectví pro ně a pro národy.</verse>
				<verse number="19">Ale když vás [jim] vydají, nestarejte se, jak a co byste řekli, neboť to, co máte říci, vám bude dáno v tu chvíli.</verse>
				<verse number="20">Nejste [to] totiž vy, kdo mluví, ale Duch vašeho Otce, který mluví ve vás.</verse>
				<verse number="21">Bratr pak vydá bratra na smrt, i otec syna a děti povstanou proti rodičům a zabijí je.</verse>
				<verse number="22">A všichni vás budou kvůli mému jménu nenávidět, ale kdo vytrvá až do konce, ten bude spasen.</verse>
				<verse number="23">Kdyby vás tedy v tom městě pronásledovali, utečte do jiného. Amen, říkám vám totiž, že neprojdete izraelská města, než přijde Syn člověka.</verse>
				<verse number="24">Není učedník nad mistra ani služebník nad svého pána.</verse>
				<verse number="25">Pro učedníka je dost [na tom], když bude jako jeho mistr a služebník jako jeho pán. Jestliže hospodáře nazvali Belzebulem, čím spíše jeho domácí?"</verse>
				<verse number="26">"Proto se jich nebojte, neboť není nic skrytého, co nebude zjeveno, ani [nic] tajného, co nebude poznáno.</verse>
				<verse number="27">Co vám říkám ve tmě, mluvte na světle, a co slyšíte [šeptat] do ucha, kažte na střechách.</verse>
				<verse number="28">A nebojte se těch, kdo zabíjejí tělo, ale duši zabít nemohou, ale raději se bojte Toho, který může duši i tělo zahubit v pekle.</verse>
				<verse number="29">Copak se neprodávají dva vrabci za haléř? A ani jeden z nich nepadne na zem bez [vědomí] vašeho Otce.</verse>
				<verse number="30">Vám jsou ale spočítány i všechny vlasy na hlavě!</verse>
				<verse number="31">Proto se nebojte. Jste dražší než mnoho vrabců."</verse>
				<verse number="32">Kdokoli mne tedy vyzná před lidmi, toho i já vyznám před svým Otcem, který je v nebesích.</verse>
				<verse number="33">Kdo by mne ale před lidmi zapřel, toho i já zapřu před svým Otcem, který je v nebesích.</verse>
				<verse number="34">Nemyslete si, že jsem přišel na zem přinést pokoj. Nepřišel jsem přinést pokoj, ale meč.</verse>
				<verse number="35">Přišel jsem, abych rozdělil člověka proti jeho otci, dceru proti její matce a nevěstu proti její tchýni.</verse>
				<verse number="36">A nepřátelé člověka [budou] ti z jeho vlastní rodiny.</verse>
				<verse number="37">Kdo má rád otce nebo matku více nežli mne, není mě hoden, a kdo má rád syna nebo dceru více nežli mne, není mě hoden.</verse>
				<verse number="38">A kdo nebere svůj kříž a nenásleduje mne, není mě hoden.</verse>
				<verse number="39">Kdo nalezne svou duši, ten ji ztratí, a kdo ztratí svou duši kvůli mně, ten ji nalezne."</verse>
				<verse number="40">"Kdo vás přijímá, [ten] přijímá mne, a kdo přijímá mne, přijímá Toho, který mě poslal.</verse>
				<verse number="41">Kdo přijímá proroka jako proroka, dostane odplatu proroka, a kdo přijímá spravedlivého jako spravedlivého, dostane odplatu spravedlivého.</verse>
				<verse number="42">A kdokoli by dal jednomu z těchto maličkých k pití jen pohár studené [vody], protože je to [můj] učedník, říkám vám jistě, že rozhodně neztratí svou odplatu."</verse>
			</chapter>
			<chapter number="11">
				<verse number="1">Když Ježíš přestal dávat svým učedníkům tato přikázání, stalo se, že odtud vyšel, aby učil a kázal v jejich městech.</verse>
				<verse number="2">Když pak Jan ve vězení uslyšel o Kristových skutcích, poslal dva ze svých učedníků,</verse>
				<verse number="3">aby se ho zeptal: "Jsi ty Ten, který má přijít, nebo máme čekat jiného?"</verse>
				<verse number="4">Ježíš jim odpověděl: "Jděte a oznamte Janovi, co slyšíte a vidíte:</verse>
				<verse number="5">Slepí vidí, chromí chodí, malomocní jsou očišťováni, hluší slyší, mrtví jsou kříšeni a chudým se káže evangelium.</verse>
				<verse number="6">A blaze tomu, kdo se nade mnou nepohoršuje."</verse>
				<verse number="7">A když ti [muži] odešli, Ježíš začal zástupům říkat o Janovi: "Co jste si přišli do pouště prohlédnout? Třtinu klátící se větrem?</verse>
				<verse number="8">Na co jste se tedy vyšli podívat? Na člověka oblečeného hebkým rouchem? Pohleďte, ti, kdo se oblékají hebkým rouchem, jsou v královských domech.</verse>
				<verse number="9">Co jste tedy vyšli vidět? Proroka? Ano, říkám vám, a více než proroka.</verse>
				<verse number="10">Toto je ten, o kterém je napsáno: 'Hle, já před tvou tváří posílám svého posla, který připraví tvou cestu před tebou.'</verse>
				<verse number="11">Amen, říkám vám, že mezi těmi, kdo se narodili z žen, nepovstal větší než Jan Křtitel, ale kdo je nejmenší v nebeském království, je větší než on.</verse>
				<verse number="12">Ode dnů Jana Křtitele až dosud nebeské království snáší násilí a násilníci ho uchvacují.</verse>
				<verse number="13">Neboť všichni Proroci i Zákon až po Jana [o tom] prorokovali.</verse>
				<verse number="14">A jste-li [to] ochotni přijmout, on je ten Eliáš, který měl přijít.</verse>
				<verse number="15">Kdo má uši k slyšení, ať slyší.</verse>
				<verse number="16">Ke komu ale přirovnám toto pokolení? Je podobné dětem, které sedí na tržišti a volají na druhé:</verse>
				<verse number="17">'Pískali jsme vám a netančili jste; [žalostně] jsme naříkali a neplakali jste!'</verse>
				<verse number="18">Jan totiž přišel, nejedl a nepil a [oni] říkají: 'Má démona!'</verse>
				<verse number="19">Přišel Syn člověka, jí a pije a říkají: 'Hle, žrout a pijan vína, přítel celníků a hříšníků!' Ale moudrost je ospravedlněna svými dětmi."</verse>
				<verse number="20">Tehdy začal vyčítat městům, ve kterých se stalo nejvíce jeho zázraků, že nečinila pokání:</verse>
				<verse number="21">"Běda tobě, Korozaim, běda tobě, Betsaido! Vždyť kdyby se zázraky, které se dějí u vás, staly v Týru a Sidonu, dávno by v pytlovině a v popelu činili pokání.</verse>
				<verse number="22">A tak vám říkám: Týru a Sidonu bude v soudný den lehčeji než vám.</verse>
				<verse number="23">A ty, Kafarnaum, které jsi až k nebi vyvýšeno, až do pekla budeš svrženo. Vždyť kdyby se zázraky, které se dějí v tobě, staly v Sodomě, zůstala by [stát] až dodnes.</verse>
				<verse number="24">A tak vám říkám, že sodomské zemi bude v soudný den lehčeji než tobě."</verse>
				<verse number="25">Tehdy Ježíš odpověděl: "Chválím tě, Otče, Pane nebe i země, že jsi tyto věci skryl před moudrými a rozumnými a zjevil jsi je nemluvňatům.</verse>
				<verse number="26">Jistě, Otče, neboť tak se ti zalíbilo.</verse>
				<verse number="27">Všechno je mi dáno od mého Otce a nikdo nezná Syna, jedině Otec a ani Otce nikdo nezná, jedině Syn a ten, komu by [ho] Syn chtěl zjevit.</verse>
				<verse number="28">Pojďte ke mně všichni, kteří pracujete a jste obtěžkáni, a já vám dám odpočinout.</verse>
				<verse number="29">Vezměte na sebe mé jho a učte se ode mne, neboť jsem mírný a pokorný v srdci; a najdete odpočinek pro své duše.</verse>
				<verse number="30">Vždyť mé jho je příjemné a mé břemeno lehké."</verse>
			</chapter>
			<chapter number="12">
				<verse number="1">Tou dobou procházel Ježíš v sobotu obilím a jeho učedníci začali vytrhávat klasy a jíst, protože měli hlad.</verse>
				<verse number="2">Když to však viděli farizeové, řekli mu: "Podívej se, tvoji učedníci dělají, co se v sobotu dělat nesmí!"</verse>
				<verse number="3">On jim řekl: "Copak jste nečetli, co udělal David, když on i ti, kdo byli s ním, měli hlad?</verse>
				<verse number="4">Jak vešel do Božího domu a jedl [posvátné] chleby předložení, které nesměl jíst on, ani ti, kdo byli s ním, ale pouze samotní kněží?</verse>
				<verse number="5">A nečetli jste v Zákoně ani [to], že kněží v sobotu [svou prací] v chrámu znesvěcují sobotu a jsou nevinní?</verse>
				<verse number="6">A říkám vám, že zde je někdo větší nežli chrám.</verse>
				<verse number="7">Kdybyste ale věděli, co znamená: 'Milosrdenství chci, a ne oběť,' neodsuzovali byste nevinné.</verse>
				<verse number="8">Syn člověka je totiž Pánem i nad sobotou."</verse>
				<verse number="9">Když pak odtud odešel, přišel do jejich synagogy.</verse>
				<verse number="10">A hle, byl [tu] člověk, který měl uschlou ruku. Ptali se ho tedy, zda se smí v sobotu uzdravovat, aby ho mohli obžalovat.</verse>
				<verse number="11">On jim však řekl: "Je snad mezi vámi [takový] člověk, že kdyby měl jednu ovci a ta by mu v sobotu spadla do jámy, nevzal by ji a nevytáhl?</verse>
				<verse number="12">O co je pak dražší člověk než ovce? Proto se v sobotu smí konat dobro."</verse>
				<verse number="13">Tehdy řekl tomu člověku: "Natáhni tu ruku." A on ji natáhl a byla znovu zdravá jako ta druhá.</verse>
				<verse number="14">Farizeové však odešli a radili se proti němu, jak by ho zničili.</verse>
				<verse number="15">Ježíš [to] ale věděl a odešel odtud. Šly za ním veliké zástupy [lidí a] on je všechny uzdravil.</verse>
				<verse number="16">Přísně je napomínal, aby ho neuváděli ve známost,</verse>
				<verse number="17">a tak se naplnilo to, co bylo řečeno skrze proroka Izaiáše:</verse>
				<verse number="18">"Hle, můj služebník, kterého jsem vyvolil, můj milovaný, v němž má duše našla zalíbení. Na něj položím svého Ducha, [on] oznámí spravedlnost národům.</verse>
				<verse number="19">Nebude se hádat ani křičet, na ulicích nikdo neuslyší jeho hlas.</verse>
				<verse number="20">Nalomenou třtinu nedolomí a doutnající knot neuhasí, dokud nedovede spravedlnost k vítězství.</verse>
				<verse number="21">A na jeho jméno budou spoléhat národy."</verse>
				<verse number="22">Potom byl k němu přiveden slepý a němý člověk posedlý démonem a on ho uzdravil, takže ten slepý a němý mluvil a viděl.</verse>
				<verse number="23">A všechny ty zástupy žasly a říkaly: "Není snad tohle ten Syn Davidův?"</verse>
				<verse number="24">Ale když to uslyšeli farizeové, řekli: "Ten člověk nevymítá démony jinak než skrze Belzebula, knížete démonů."</verse>
				<verse number="25">Ježíš ale znal jejich myšlenky a řekl jim: "Každé království rozdělené [samo] proti sobě zpustne a žádné město nebo dům rozdělený proti sobě neobstojí.</verse>
				<verse number="26">Vymítá-li Satan Satana, je rozdělen sám proti sobě. Jak tedy jeho království obstojí?</verse>
				<verse number="27">A pokud já vymítám démony Belzebulem, kým [je] vymítají vaši synové? Oni proto budou vašimi soudci.</verse>
				<verse number="28">Vymítám-li však démony Božím Duchem, jistě k vám přišlo Boží království.</verse>
				<verse number="29">Jak také může někdo vejít do silákova domu a uloupit jeho majetek, pokud toho siláka nejdříve nespoutá? Teprve tehdy vyloupí jeho dům.</verse>
				<verse number="30">Kdo není se mnou, je proti mně, a kdo neshromažďuje se mnou, rozptyluje.</verse>
				<verse number="31">Proto vám říkám: Každý hřích i rouhání bude lidem odpuštěno, ale rouhání proti Duchu lidem odpuštěno nebude.</verse>
				<verse number="32">Kdokoli by řekl slovo proti Synu člověka, bude mu to odpuštěno, ale kdokoli by mluvil proti Duchu Svatému, nebude mu odpuštěno ani v tomto věku, ani v budoucím.</verse>
				<verse number="33">Buďto udělejte strom dobrým a jeho ovoce [bude] dobré, anebo udělejte strom špatným a jeho ovoce [bude] špatné. Strom se přece pozná po ovoci.</verse>
				<verse number="34">Plemeno zmijí! Jak byste mohli mluvit dobré věci, když jste zlí? Vždyť ústa mluví z hojnosti srdce.</verse>
				<verse number="35">Dobrý člověk vynáší z dobrého pokladu svého srdce to dobré a zlý člověk vynáší ze zlého pokladu zlé.</verse>
				<verse number="36">Ale říkám vám, že z každého prázdného slova, které lidé řeknou, budou skládat účty v soudný den.</verse>
				<verse number="37">Svými [vlastními] slovy totiž budeš ospravedlněn a svými [vlastními] slovy budeš odsouzen."</verse>
				<verse number="38">Tehdy mu někteří ze zákoníků a farizeů odpověděli: "Mistře, chceme od tebe vidět [nějaké] znamení."</verse>
				<verse number="39">On jim ale odpověděl: "Zlé a cizoložné pokolení vyhledává znamení, ale [žádné] znamení mu nebude dáno, kromě znamení proroka Jonáše.</verse>
				<verse number="40">Neboť tak, jako byl Jonáš tři dny a tři noci v břiše velryby, tak bude Syn člověka tři dny a tři noci v srdci země.</verse>
				<verse number="41">Muži z Ninive povstanou na soudu s tímto pokolením a odsoudí je, neboť po Jonášově kázání činili pokání, a hle, zde [je] více než Jonáš.</verse>
				<verse number="42">Královna jihu povstane na soudu s tímto pokolením a odsoudí je, neboť přijela z kraje světa, aby slyšela Šalomounovu moudrost, a hle, zde [je] více než Šalomoun."</verse>
				<verse number="43">"Když pak nečistý duch vyjde z člověka, chodí po suchých místech a hledá odpočinek, ale nenachází.</verse>
				<verse number="44">Tehdy řekne: 'Vrátím se do svého domu, odkud jsem vyšel.' A když přijde, nalezne [ho] prázdný, vymetený a ozdobený.</verse>
				<verse number="45">Tehdy jde a přibere k sobě sedm jiných duchů, horších než [je] sám. Pak vejdou [dovnitř] a bydlí tam a poslední věci toho člověka jsou horší než první. Tak tomu bude i s tímto zlým pokolením."</verse>
				<verse number="46">A zatímco ještě mluvil k zástupům, hle, jeho matka a bratři stáli venku, neboť s ním chtěli promluvit.</verse>
				<verse number="47">Někdo mu řekl: "Pohleď, tvá matka a tvoji bratři stojí venku a chtějí s tebou mluvit."</verse>
				<verse number="48">On však tomu, kdo mu to řekl, odpověděl: "Kdo je má matka? A kdo jsou moji bratři?"</verse>
				<verse number="49">Ukázal rukou na své učedníky a řekl: "Pohleď, [toto je] má matka a moji bratři.</verse>
				<verse number="50">Kdokoli totiž koná vůli mého nebeského Otce, ten je můj bratr a sestra a matka."</verse>
			</chapter>
			<chapter number="13">
				<verse number="1">Ten den Ježíš vyšel z domu a posadil se u moře.</verse>
				<verse number="2">Tehdy se k němu sešly [tak] veliké zástupy, že nastoupil na loď a posadil se; a celý ten zástup stál na břehu.</verse>
				<verse number="3">Mluvil k nim v podobenstvích o mnoha věcech. Řekl: "Hle, vyšel rozsévač, aby rozsíval.</verse>
				<verse number="4">A jak rozsíval, některá [semena] padla podél cesty a přiletěli ptáci a sezobali je.</verse>
				<verse number="5">Jiná padla na skalnatá místa, kde neměla mnoho země, a ihned vzešla, protože neměla hloubku země.</verse>
				<verse number="6">Když pak vyšlo slunce, byla spálena, a protože neměla kořen, uschla.</verse>
				<verse number="7">Jiná zase padla do trní, a když trní vyrostlo, udusilo je.</verse>
				<verse number="8">Jiná však padla do dobré země a vydala úrodu, některé stonásobnou, jiné šedesátinásobnou a jiné třicetinásobnou.</verse>
				<verse number="9">Kdo má uši k slyšení, ať slyší."</verse>
				<verse number="10">Tehdy k němu přistoupili učedníci a řekli mu: "Proč k nim mluvíš v podobenstvích?"</verse>
				<verse number="11">On jim odpověděl: "Protože vám je dáno poznat tajemství nebeského království, ale jim to dáno není.</verse>
				<verse number="12">Tomu, kdo má, totiž bude dáno a bude mít hojnost, ale tomu, kdo nemá, bude vzato i to, co má.</verse>
				<verse number="13">Proto k nim mluvím v podobenstvích, že vidí, ale nevidí a slyší, ale neslyší ani nerozumějí.</verse>
				<verse number="14">Ale naplňuje se na nich proroctví Izaiáše, který řekl: 'Sluchem uslyšíte, ale nijak nepochopíte, a zrakem uvidíte, ale nijak neprohlédnete.</verse>
				<verse number="15">Neboť srdce tohoto lidu ztučnělo a svýma ušima ztěžka slyšeli. Své oči [pevně] zavřeli, aby snad očima neuviděli, ušima neuslyšeli a srdcem nepochopili a neobrátili se, abych je neuzdravil.'</verse>
				<verse number="16">Ale blaze vašim očím, že vidí, a vašim uším, že slyší.</verse>
				<verse number="17">Amen, říkám vám, že mnozí proroci a spravedliví toužili spatřit, co [vy] vidíte, ale neviděli a slyšet, co slyšíte, ale neslyšeli."</verse>
				<verse number="18">"Vy tedy slyšte [význam] podobenství o rozsévači:</verse>
				<verse number="19">Ke každému, kdo slyší slovo o království a nerozumí, přichází ten zlý a uchvacuje to, co je zaseto do jeho srdce. To je ten osetý podél cesty.</verse>
				<verse number="20">A kdo je oset na skalnaté zemi, je ten, který slyší slovo a hned je s radostí přijímá,</verse>
				<verse number="21">ale nemá v sobě kořen a je nestálý, a když přichází soužení nebo pronásledování kvůli slovu, hned se pohoršuje.</verse>
				<verse number="22">Kdo je oset do trní, je ten, který slyší slovo, ale starosti tohoto světa a oklamání bohatstvím to slovo dusí, a [tak] se stává neplodným.</verse>
				<verse number="23">A kdo je oset na dobré půdě, je ten, který slyší slovo a rozumí a který opravdu přináší úrodu: někdo stonásobnou, jiný šedesátinásobnou a jiný třicetinásobnou."</verse>
				<verse number="24">[Pak] jim předložil jiné podobenství. Řekl: "Nebeské království je podobné člověku rozsívajícímu na svém poli dobré semeno.</verse>
				<verse number="25">Ale zatímco lidé spali, přišel jeho nepřítel, nasel mezi pšenici koukol a odešel.</verse>
				<verse number="26">Když pak vzešla stébla a přinesla úrodu, tehdy se ukázal i koukol.</verse>
				<verse number="27">Služebníci toho hospodáře tedy přišli a řekli mu: 'Pane, nenasel jsi na svém poli dobré semeno? Odkud se tedy vzal ten koukol?'</verse>
				<verse number="28">On jim řekl: 'To udělal nepřítel.' Služebníci mu řekli: 'Chceš tedy, abychom šli a vytrhali ho?'</verse>
				<verse number="29">Ale on řekl: 'Nikoli, protože byste při trhání koukolu mohli vytrhnout i pšenici.</verse>
				<verse number="30">Nechte obojí růst spolu až do žně. V čas žně řeknu žencům: Vytrhejte nejdříve koukol a svažte do snopků ke spálení, ale pšenici shromážděte do mé obilnice.'"</verse>
				<verse number="31">[Pak] jim předložil jiné podobenství. Řekl: "Nebeské království je podobné zrnku hořčice, které člověk vzal a zasel na svém poli.</verse>
				<verse number="32">To [zrnko] je opravdu nejmenší ze všech semen, ale když vyroste, je větší než jiné rostliny a stane se stromem, takže nebeští ptáci přiletí a uhnízdí se v jeho větvích."</verse>
				<verse number="33">Řekl jim [ještě] jiné podobenství: "Nebeské království je podobné kvasu, který žena vzala a zadělala ve třech měřicích mouky, až všechno zkvasilo."</verse>
				<verse number="34">Toto všechno Ježíš říkal zástupům v podobenstvích a bez podobenství k nim vůbec nemluvil.</verse>
				<verse number="35">A tak se naplnilo to, co bylo řečeno skrze proroka: "Otevřu svá ústa v podobenstvích, budu vyprávět věci skryté od založení světa."</verse>
				<verse number="36">Tehdy Ježíš propustil zástupy a šel domů. Jeho učedníci k němu přistoupili a řekli: "Vysvětli nám to podobenství o koukolu na poli."</verse>
				<verse number="37">Odpověděl jim: "Rozsévač dobrého semene je Syn člověka</verse>
				<verse number="38">a pole je tento svět, dobré semeno jsou synové království, ale koukol jsou synové toho zlého.</verse>
				<verse number="39">Nepřítel, který je rozsívá, je ďábel, sklizeň je konec tohoto světa a ženci jsou andělé.</verse>
				<verse number="40">Jako se tedy sbírá koukol a spaluje se ohněm, tak [to] bude při konci tohoto světa.</verse>
				<verse number="41">Syn člověka pošle své anděly a ti vyberou z jeho království všechno pohoršující i ty, kdo konají nepravost,</verse>
				<verse number="42">a vrhnou je do ohnivé pece. Tam bude pláč a skřípění zubů.</verse>
				<verse number="43">Tehdy se spravedliví v království svého Otce rozzáří jako slunce. Kdo má uši k slyšení, ať slyší."</verse>
				<verse number="44">"Nebeské království je také podobné pokladu ukrytému v poli, který když člověk nalezl, skryl [ho] a kvůli radosti [z] něj jde, prodává všechno, co má, a kupuje to pole."</verse>
				<verse number="45">"Nebeské království je také podobné kupci hledajícímu krásné perly,</verse>
				<verse number="46">který když našel jednu velmi vzácnou perlu, šel a prodal všechno, co měl, a koupil ji."</verse>
				<verse number="47">"Nebeské království je také podobné vlečné síti hozené do moře, nabírající ze všech druhů [ryb],</verse>
				<verse number="48">kterou, když byla naplněna, vytáhli [rybáři] na břeh, sedli si a shromáždili to, co bylo dobré, do nádob, ale špatné vyhodili pryč.</verse>
				<verse number="49">Totéž se bude dít při konci tohoto světa. Vyjdou andělé a oddělí zlé zprostřed spravedlivých</verse>
				<verse number="50">a vrhnou je do ohnivé pece. Tam bude pláč a skřípění zubů."</verse>
				<verse number="51">Tehdy se jich Ježíš zeptal: "Pochopili jste všechny tyto věci?" A oni mu řekli: "Ano, Pane."</verse>
				<verse number="52">Řekl jim tedy: "Proto je každý učitel vyučený o nebeském království podobný hospodáři, který vynáší ze svého pokladu nové i staré věci."</verse>
				<verse number="53">A stalo se, [že] když Ježíš dokončil tato podobenství, šel odtud.</verse>
				<verse number="54">Přišel do svého domovského města a učil je v jejich synagoze tak, že žasli a říkali: "Odkud má tenhle takovou moudrost a zázračné schopnosti?</verse>
				<verse number="55">Není to snad syn toho tesaře? Nejmenuje se jeho matka Marie a jeho bratři Jakub, Jozes, Šimon a Juda?</verse>
				<verse number="56">A nejsou snad všechny jeho sestry u nás? Odkud tedy má tenhle všechny tyto věci?"</verse>
				<verse number="57">A [tak] se nad ním pohoršovali. Ježíš jim tedy řekl: "Prorok není beze cti, jedině ve své vlasti a ve svém domě."</verse>
				<verse number="58">A kvůli jejich nevěře tam neudělal mnoho zázraků.</verse>
			</chapter>
			<chapter number="14">
				<verse number="1">V tu dobu uslyšel zprávu o Ježíši [i] tetrarcha Herodes</verse>
				<verse number="2">a řekl svým služebníkům: "To je Jan Křtitel. Byl vzkříšen z mrtvých, a proto se skrze něj dějí zázraky."</verse>
				<verse number="3">Herodes totiž Jana zatkl, spoutal a dal do vězení kvůli Herodiadě, manželce svého bratra Filipa,</verse>
				<verse number="4">protože mu Jan říkal: "Není ti dovoleno, abys ji měl!"</verse>
				<verse number="5">A ačkoli ho chtěl zabít, bál se zástupu, protože ho měli za proroka.</verse>
				<verse number="6">Když pak nastal den oslavy Herodových narozenin, zatančila dcera Herodiady uprostřed [hodovníků] a zalíbila se Herodovi.</verse>
				<verse number="7">Proto jí s přísahou slíbil, že [jí] dá, o cokoli požádá.</verse>
				<verse number="8">A ona, předem navedena svou matkou, řekla: "Dej mi sem na [tu] mísu hlavu Jana Křtitele."</verse>
				<verse number="9">Král se tedy zarmoutil, ale kvůli přísaze a [kvůli] těm, kdo s ním stolovali, poručil, aby [jí] byla dána.</verse>
				<verse number="10">Poslal tedy [kata, aby] Jana sťal ve vězení.</verse>
				<verse number="11">Jeho hlava pak byla přinesena na míse a dána té dívce a [ta] ji odnesla matce.</verse>
				<verse number="12">Pak přišli jeho učedníci, vzali tělo a pochovali [ho]. Potom šli a pověděli to Ježíši.</verse>
				<verse number="13">Když to Ježíš uslyšel, o samotě se odtud lodí odplavil na pusté místo. Zástupy to však uslyšely a vypravily se za ním pěšky z měst.</verse>
				<verse number="14">Když Ježíš vystoupil, uviděl veliký zástup [lidí]; byl naplněn soucitem k nim a uzdravil jejich nemocné.</verse>
				<verse number="15">Když pak nastal večer, přišli k němu jeho učedníci se slovy: "Tohle místo je pusté a je už pokročilá hodina. Propusť ty zástupy, ať odejdou do vesnic a nakoupí si jídlo."</verse>
				<verse number="16">Ježíš jim ale řekl: "Nemusejí odcházet. Vy jim dejte najíst."</verse>
				<verse number="17">Řekli mu: "Nic tu nemáme-jen pět chlebů a dvě ryby."</verse>
				<verse number="18">On však řekl: "Přineste mi je sem."</verse>
				<verse number="19">Tehdy přikázal, aby se zástup posadil na trávě. Vzal těch pět chlebů a ty dvě ryby, vzhlédl k nebi, požehnal a nalámal ty chleby a dal učedníkům a učedníci zástupům.</verse>
				<verse number="20">A tak se všichni najedli a byli nasyceni. Potom sebrali nalámané kousky, které zbyly: dvanáct plných košů.</verse>
				<verse number="21">A těch, kteří jedli, bylo kolem pěti tisíc mužů, kromě žen a dětí.</verse>
				<verse number="22">Potom Ježíš hned své učedníky přinutil, aby nastoupili na loď a jeli napřed na druhou stranu, než rozpustí zástupy.</verse>
				<verse number="23">Když pak propustil zástupy, vystoupil o samotě na horu, aby se modlil. A když přišel večer, byl tam sám.</verse>
				<verse number="24">Ale loď už byla uprostřed moře, zmítána vlnami, protože byl protivítr.</verse>
				<verse number="25">Při čtvrté noční hlídce pak k nim Ježíš šel pěšky po moři.</verse>
				<verse number="26">Když ho učedníci uviděli, jak kráčí po moři, vyděsili se a říkali: " [To] je přízrak!" A křičeli strachy.</verse>
				<verse number="27">Ale Ježíš na ně ihned promluvil a řekl jim: "Vzmužte se, [to] jsem já! Nebojte se."</verse>
				<verse number="28">Petr mu odpověděl: "Pane, jestli jsi [to] ty, přikaž mi, ať k tobě přijdu po vodě."</verse>
				<verse number="29">On řekl: "Pojď!" A Petr vystoupil z lodi a kráčel po vodě, aby přišel k Ježíši.</verse>
				<verse number="30">Když ale viděl, [jak] silný [je] vítr, dostal strach a začal se topit. Tehdy vykřikl: "Pane, zachraň mě!"</verse>
				<verse number="31">Ježíš ihned vztáhl ruku, chytil ho a řekl: "Proč jsi pochyboval, malověrný?"</verse>
				<verse number="32">A jakmile vstoupili na loď, vítr se utišil.</verse>
				<verse number="33">Ti, kdo byli na lodi, pak přistoupili a klaněli se mu se slovy: "Ty jsi opravdu Boží Syn!"</verse>
				<verse number="34">A když se přeplavili, přijeli do genezaretské země.</verse>
				<verse number="35">Tamější muži ho poznali a rozeslali [posly] po celém okolí. Přinesli k němu všechny nemocné</verse>
				<verse number="36">a [ti] ho prosili, aby se směli aspoň dotknout cípu jeho roucha. A kdokoli se ho dotkl, byl úplně uzdraven.</verse>
			</chapter>
			<chapter number="15">
				<verse number="1">Tehdy k Ježíši přicházeli zákoníci a farizeové z Jeruzaléma a říkali:</verse>
				<verse number="2">"Proč tvoji učedníci přestupují tradici starších? Vždyť si neumývají ruce, když mají jíst chleba!"</verse>
				<verse number="3">On jim však odpověděl: "A proč vy přestupujete Boží přikázání kvůli své tradici?</verse>
				<verse number="4">Vždyť Bůh přikázal: 'Cti otce i matku' a' Kdokoli by zlořečil otci nebo matce, ať propadne smrti.'</verse>
				<verse number="5">Vy ale říkáte, že kdokoli by řekl otci nebo matce: 'To, čím bych ti měl vypomoci, je dar [Bohu,] '</verse>
				<verse number="6">už nemusí nijak uctít svého otce nebo matku. A tak jste zrušili Boží přikázání kvůli své tradici.</verse>
				<verse number="7">Pokrytci, Izaiáš o vás dobře prorokoval, když říkal:</verse>
				<verse number="8">'Tento lid se ke mně přibližuje svými ústy a ctí mne svými rty,</verse>
				<verse number="9">avšak jejich srdce je ode mne daleko. Nadarmo mne ale uctívají, když učí učení a přikázání lidí.'"</verse>
				<verse number="10">Pak svolal zástup a řekl jim: "Slyšte a rozumějte.</verse>
				<verse number="11">Člověka nešpiní to, co vchází do úst, ale co vychází z úst, to člověka špiní."</verse>
				<verse number="12">Tehdy k němu přistoupili učedníci a řekli mu: "Víš to, že se farizeové urazili, když slyšeli tu řeč?"</verse>
				<verse number="13">On odpověděl: "Každá sazenice, kterou nesázel můj nebeský Otec, bude vykořeněna.</verse>
				<verse number="14">Opusťte je. Jsou to slepí vůdcové slepců. Povede-li slepý slepého, oba padnou do jámy."</verse>
				<verse number="15">Petr mu odpověděl: "Vysvětli nám to podobenství."</verse>
				<verse number="16">Ježíš ale řekl: "Vy jste ještě tak nechápaví?</verse>
				<verse number="17">Nerozumíte, že všechno, co vchází do úst, jde do břicha a [pak] se vypouští do stoky?</verse>
				<verse number="18">Co ale z úst vychází, jde ze srdce, a to špiní člověka.</verse>
				<verse number="19">Ze srdce totiž vycházejí zlé myšlenky, vraždy, cizoložství, smilnění, krádeže, falešná svědectví, urážky.</verse>
				<verse number="20">Tyto věci špiní člověka. Ale jíst neumytýma rukama, to člověka nešpiní."</verse>
				<verse number="21">Ježíš pak odtud odešel a odebral se do krajů Týru a Sidonu.</verse>
				<verse number="22">A hle, z těch míst vyšla kananejská žena a křičela: "Pane, Synu Davidův, smiluj se nade mnou! Má dcera je hrozně posedlá ďáblem."</verse>
				<verse number="23">On jí však neodpověděl ani slovo. Jeho učedníci tedy přistoupili a prosili ho: "Pošli ji pryč, vždyť za námi [pořád] křičí."</verse>
				<verse number="24">Ale on odpověděl: "Nebyl jsem poslán jinam než ke ztraceným ovcím z Izraelova domu."</verse>
				<verse number="25">Ona však přišla a klaněla se mu. Řekla: "Pane, pomoz mi."</verse>
				<verse number="26">Ale on odpověděl: "Není správné vzít chléb dětem a hodit [ho] štěňatům."</verse>
				<verse number="27">A ona řekla: "Ano, Pane, ale právě štěňata jedí drobty, které padají ze stolu jejich pánů."</verse>
				<verse number="28">Tehdy jí Ježíš odpověděl: "ženo, tvoje víra [je] veliká. Ať se ti stane, jak toužíš." A od té chvíle byla její dcera uzdravená.</verse>
				<verse number="29">Když pak odtud Ježíš odešel, přišel ke Galilejskému moři, vystoupil na horu a posadil se tam.</verse>
				<verse number="30">Tehdy k němu přišly veliké zástupy [lidí], kteří měli s sebou chromé, slepé, hluché, zmrzačené a mnohé jiné. Skládali je k Ježíšovým nohám a on je uzdravoval,</verse>
				<verse number="31">takže zástupy užasly, když viděly, jak němí mluví, zmrzačení jsou zdraví, chromí chodí a slepí vidí; a vzdaly slávu Bohu Izraele.</verse>
				<verse number="32">Potom Ježíš svolal své učedníky a řekl: "Je mi líto toho zástupu. Vždyť zůstávají se mnou už tři dny a nemají co jíst. Nechci je poslat pryč hladové, aby se snad cestou nevyčerpali."</verse>
				<verse number="33">Jeho učedníci mu řekli: "Kde na této poušti najdeme tolik chleba, abychom nasytili takový zástup?"</verse>
				<verse number="34">Ježíš jim tedy řekl: "Kolik máte chlebů?" A oni řekli: "Sedm a pár malých rybek."</verse>
				<verse number="35">Ježíš tedy přikázal zástupům, aby se posadily na zem.</verse>
				<verse number="36">Potom vzal těch sedm chlebů a ty ryby, vzdal díky, nalámal a dával svým učedníkům a učedníci zástupům.</verse>
				<verse number="37">A tak se všichni najedli a byli nasyceni. Potom posbírali nalámané kousky, které zbyly: sedm plných košů.</verse>
				<verse number="38">Těch, kteří jedli, pak bylo čtyři tisíce mužů, kromě žen a dětí.</verse>
				<verse number="39">A když propustil zástupy, vstoupil na loď a přijel do kraje Magdala.</verse>
			</chapter>
			<chapter number="16">
				<verse number="1">Tehdy ho přišli pokoušet farizeové a saduceové. Prosili ho, aby jim ukázal znamení z nebe.</verse>
				<verse number="2">On jim odpověděl: "Když je večer, říkáte: ' [Bude] hezky, protože nebe je červené.'</verse>
				<verse number="3">Ale za svítání [říkáte]: 'Dnes [bude] ošklivo, protože je červené zatažené nebe.' Pokrytci! Umíte rozeznat vzhled nebe, ale znamení těchto časů [rozeznat] neumíte?</verse>
				<verse number="4">Zlé a cizoložné pokolení vyhledává znamení, ale žádné znamení mu nebude dáno, kromě znamení proroka Jonáše." Tehdy je nechal a odešel.</verse>
				<verse number="5">A když se jeho učedníci přeplavili na druhou stranu, [zjistili, že] zapomněli vzít chléb.</verse>
				<verse number="6">Ježíš jim tehdy řekl: "Dávejte pozor a varujte se kvasu farizeů a saduceů."</verse>
				<verse number="7">Oni se pak mezi sebou dohadovali a říkali: "Nevzali jsme žádný chléb."</verse>
				<verse number="8">Ježíš to ale věděl a řekl jim: "Proč se spolu dohadujete, vy malověrní, že jste nevzali chléb?</verse>
				<verse number="9">Copak ještě nechápete ani si nevzpomínáte na těch pět chlebů pro pět tisíc [mužů, a] kolik jste nasbírali košů?</verse>
				<verse number="10">Ani na těch sedm chlebů pro ty čtyři tisíce, a kolik jste nasbírali košů?</verse>
				<verse number="11">Jak to, [že] nerozumíte, že jsem nemluvil o chlebech, když jsem říkal: Varujte se farizejského a saducejského kvasu?"</verse>
				<verse number="12">Tehdy pochopili, že jim neřekl, aby se vyvarovali chlebového kvasu, ale farizejského a saducejského učení.</verse>
				<verse number="13">Když pak Ježíš přišel do končin Cesareje Filipovy, zeptal se svých učedníků: "Za koho mne, Syna člověka, mají lidé?"</verse>
				<verse number="14">A oni řekli: "Někteří za Jana Křtitele, jiní za Eliáše a jiní za Jeremiáše nebo za jednoho z proroků."</verse>
				<verse number="15">On jim řekl: "A za koho mne máte vy?"</verse>
				<verse number="16">Šimon Petr mu odpověděl: "Ty jsi Kristus, ten Syn živého Boha!"</verse>
				<verse number="17">Ježíš mu tedy řekl: "Blaze tobě, Šimone, synu Jonášův, protože [toto] ti nezjevilo tělo a krev, ale můj Otec, který je v nebesích.</verse>
				<verse number="18">A já ti říkám, že ty jsi Petr a na té skále postavím svou církev a brány pekla ji nepřemohou.</verse>
				<verse number="19">Dám ti klíče nebeského království, a cokoli svážeš na zemi, bude už svázáno v nebi, a cokoli rozvážeš na zemi, bude už rozvázáno v nebi."</verse>
				<verse number="20">Tehdy své učedníky přísně napomenul, aby nikomu neříkali, že On, Ježíš, je Kristus.</verse>
				<verse number="21">Od té doby začal Ježíš oznamovat svým učedníkům, že musí jít do Jeruzaléma a mnoho vytrpět od starších, od velekněží a od zákoníků, být zabit a třetího dne vstát [z mrtvých].</verse>
				<verse number="22">Tehdy ho Petr vzal stranou a začal ho kárat slovy: " [Bůh] tě chraň, Pane, to se ti nikdy nestane!"</verse>
				<verse number="23">On se ale odvrátil a řekl Petrovi: "Jdi za mnou, Satane, svádíš mě, protože nemyslíš na Boží věci, ale na lidské!"</verse>
				<verse number="24">Potom Ježíš řekl svým učedníkům: "Chce-li někdo přijít za mnou, ať se zřekne sám sebe, vezme svůj kříž a následuje mě.</verse>
				<verse number="25">Kdokoli by si totiž chtěl zachránit duši, ztratí ji, ale kdokoli by ztratil svou duši pro mě, ten ji nalezne.</verse>
				<verse number="26">Vždyť co prospěje člověku, kdyby získal celý svět, ale uškodil své duši? A co dá člověk na oplátku za svou duši?</verse>
				<verse number="27">Neboť Syn člověka přijde ve slávě svého Otce se svými anděly a tehdy každému odplatí podle jeho skutků.</verse>
				<verse number="28">Amen, říkám vám, že někteří z těch, kdo tu stojí, rozhodně nezakusí smrt, dokud nespatří Syna člověka přicházet v jeho království."</verse>
			</chapter>
			<chapter number="17">
				<verse number="1">Po šesti dnech pak Ježíš vzal k sobě Petra, Jakuba a jeho bratra Jana, vyvedl je o samotě na vysokou horu</verse>
				<verse number="2">a proměnil se před nimi. Jeho tvář zazářila jako slunce a jeho šaty zbělely jako světlo.</verse>
				<verse number="3">A hle, uviděli Mojžíše a Eliáše, jak s ním mluví.</verse>
				<verse number="4">Petr pak Ježíši odpověděl: "Pane, to je dobře, že jsme zde. Jestli chceš, udělejme tu tři stánky-jeden tobě, jeden Mojžíšovi a jeden Eliášovi."</verse>
				<verse number="5">Ale když ještě mluvil, náhle je zastínil zářící oblak. A hle, hlas z toho oblaku řekl: "Toto je můj milovaný Syn, ve kterém jsem našel zalíbení. Toho poslouchejte."</verse>
				<verse number="6">To když učedníci uslyšeli, padli na tváře a velice se báli.</verse>
				<verse number="7">A Ježíš přistoupil, dotkl se jich a řekl: "Vstaňte a nebojte se."</verse>
				<verse number="8">A když pozvedli oči, neviděli nikoho jiného než samotného Ježíše.</verse>
				<verse number="9">Když pak sestupovali z hory, Ježíš jim přikázal: "Nikomu o tom vidění neříkejte, dokud Syn člověka nevstane z mrtvých."</verse>
				<verse number="10">Učedníci se ho zeptali: "Proč tedy zákoníci říkají, že nejdříve musí přijít Eliáš?"</verse>
				<verse number="11">Ježíš jim ale odpověděl: "Jistě, nejdříve přijde Eliáš a všechno napraví.</verse>
				<verse number="12">Já vám však říkám, že Eliáš už přišel, ale oni ho nepoznali a udělali s ním, co chtěli. Tak také bude od nich trpět Syn člověka."</verse>
				<verse number="13">Tehdy učedníci pochopili, že jim to řekl o Janu Křtiteli.</verse>
				<verse number="14">A když přišli k zástupu, přistoupil k němu [jeden] člověk, padl před ním na kolena a řekl:</verse>
				<verse number="15">"Pane, smiluj se nad mým synem. Je to náměsíčník a těžce [tím] trpí, protože často padá do ohně a častokrát do vody.</verse>
				<verse number="16">Přivedl jsem ho ke tvým učedníkům, ale nemohli ho uzdravit."</verse>
				<verse number="17">Ale Ježíš na to odpověděl: "nevěřící a zvrácené pokolení, jak dlouho budu s vámi? Jak dlouho vás budu snášet? Přiveďte mi ho sem."</verse>
				<verse number="18">Ježíš pak tomu démonovi pohrozil a on vyšel a chlapec byl v tu chvíli uzdraven.</verse>
				<verse number="19">Potom k Ježíši přistoupili učedníci a v soukromí se ho zeptali: "Proč jsme ho my nemohli vyhnat?"</verse>
				<verse number="20">Ježíš jim řekl: "Kvůli své nevěře. Amen, říkám vám, když budete mít víru jako hořčičné zrnko, řeknete této hoře: 'Přejdi odsud tam,' a ona přejde a nic pro vás nebude nemožné.</verse>
				<verse number="21">Ale tento druh [démonů] nevychází jinak než skrze modlitbu a půst."</verse>
				<verse number="22">A když chodili po Galileji, Ježíš jim řekl: "Syn člověka bude vydán do lidských rukou.</verse>
				<verse number="23">Zabijí ho, ale on bude třetího dne vzkříšen." A [oni] se nesmírně zarmoutili.</verse>
				<verse number="24">Když pak přišli do Kafarnaum, přistoupili k Petrovi výběrčí chrámového poplatku a řekli: "Váš mistr neplatí poplatek?"</verse>
				<verse number="25">A [on] řekl: "Platí." A když šel domů, Ježíš ho předešel a řekl: "Co myslíš, Šimone, od koho vybírají pozemští králové daně a poplatky? Od svých synů nebo od cizích?"</verse>
				<verse number="26">A když Petr odpověděl: "Od cizích," Ježíš mu řekl: "Synové jsou tedy svobodní!</verse>
				<verse number="27">Ale abychom je neurazili, jdi k moři, hoď udici a první vylovenou rybu vezmi, a když jí otevřeš ústa, najdeš tam peníz. Ten vezmi a dej jim [ho] za mě i za sebe."</verse>
			</chapter>
			<chapter number="18">
				<verse number="1">V tu dobu přišli k Ježíši učedníci a říkali: "Kdo je tedy v nebeském království největší?"</verse>
				<verse number="2">Ježíš k sobě zavolal malé dítě, postavil je uprostřed nich</verse>
				<verse number="3">a řekl: "Amen, říkám vám, [že] jestli se neobrátíte a nebudete jako malé děti, vůbec do nebeského království nevejdete.</verse>
				<verse number="4">A proto kdokoli se poníží a bude jako toto malé dítě, ten je v nebeském království největší.</verse>
				<verse number="5">A kdokoli by takové dítě přijal v mém jménu, přijímá mne."</verse>
				<verse number="6">"Kdokoli by ale svedl jednoho z těchto maličkých, kteří věří ve mne, bylo by pro něj lepší, kdyby mu na krk pověsili. veliký mlýnský kámen a utopili ho v mořské hlubině.</verse>
				<verse number="7">Běda světu kvůli pohoršením! Pohoršení sice musejí přicházet, ale běda člověku, skrze kterého pohoršení přichází.</verse>
				<verse number="8">Svádí-li tě tedy tvá ruka nebo noha, usekni ji a zahoď od sebe. Je pro tebe lepší, abys chromý nebo zmrzačený vstoupil do života, než mít obě ruce nebo obě nohy a být uvržen do věčného ohně.</verse>
				<verse number="9">A jestliže tě svádí tvé oko, vyloupni je a zahoď od sebe. Je pro tebe lepší vejít do [věčného] života jednooký, než mít obě oči a být uvržen do pekelného ohně.</verse>
				<verse number="10">Dejte si pozor, abyste nepohrdali žádným z těchto maličkých. Říkám vám totiž, že jejich andělé v nebesích neustále hledí na tvář mého nebeského Otce."</verse>
				<verse number="11">"Neboť Syn člověka přišel, aby spasil to, co zahynulo.</verse>
				<verse number="12">Co myslíte, kdyby nějaký člověk měl sto ovcí a jedna z nich by zabloudila, nenechá těch devadesát devět na horách a nepůjde hledat tu bloudící?</verse>
				<verse number="13">A když se stane, že ji najde, říkám vám jistě, že se z ní raduje více než z těch devadesáti devíti, které nezabloudily.</verse>
				<verse number="14">Právě tak není vůle vašeho Otce v nebesích, aby zahynul jediný z těchto maličkých."</verse>
				<verse number="15">"Kdyby tvůj bratr proti tobě zhřešil, jdi a napomeň ho mezi čtyřma očima. Jestliže tě poslechne, získal jsi svého bratra.</verse>
				<verse number="16">Pokud tě neposlechne, vezmi s sebou ještě jednoho nebo dva [bratry,] aby každé slovo obstálo v ústech dvou nebo tří svědků.</verse>
				<verse number="17">Nechce-li však poslechnout [ani] je, řekni [to] církvi. A pokud odmítne poslechnout i církev, ať je tedy pro tebe [cizí] jako pohan a celník.</verse>
				<verse number="18">Amen, říkám vám, že cokoli svážete na zemi, bude už svázáno v nebi, a cokoli rozvážete na zemi, bude už rozvázáno v nebi.</verse>
				<verse number="19">Říkám vám také, že pokud se dva z vás na zemi shodnou ohledně čehokoli, za co by prosili, stane se jim [to] od mého nebeského Otce.</verse>
				<verse number="20">Neboť kdekoli se shromáždí dva nebo tři v mém jménu, tam jsem já uprostřed nich."</verse>
				<verse number="21">Tehdy k němu přistoupil Petr a řekl: "Pane, kolikrát proti mně může můj bratr zhřešit a já mu mám odpustit? Až sedmkrát?"</verse>
				<verse number="22">Ježíš mu odpověděl: "Neříkám ti, že až sedmkrát, ale až sedmdesátkrát sedmkrát.</verse>
				<verse number="23">Nebeské království je totiž podobné králi, který chtěl se svými služebníky vyrovnat účty.</verse>
				<verse number="24">A když začal počítat, byl přiveden jeden, který mu dlužil deset tisíc hřiven.</verse>
				<verse number="25">Když pak neměl čím zaplatit, poručil jeho pán, aby ho prodali i se ženou, s dětmi a se vším, co měl, a [tím] aby se zaplatil [dluh].</verse>
				<verse number="26">Ten služebník tedy padl a začal se mu klanět se slovy: 'Pane, měj se mnou trpělivost a všechno ti zaplatím!'</verse>
				<verse number="27">Ten pán se tedy nad ním slitoval, propustil ho a dluh mu odpustil.</verse>
				<verse number="28">Když ale ten služebník odešel, našel jednoho ze svých spoluslužebníků, který mu dlužil sto denárů, chytil ho a začal ho škrtit se slovy: 'Zaplať mi, co dlužíš!'</verse>
				<verse number="29">Ten spoluslužebník tedy padl k jeho nohám a prosil ho: 'Měj se mnou trpělivost a všechno ti zaplatím!'</verse>
				<verse number="30">Ale on nechtěl. Odešel a dal ho do vězení, dokud by nezaplatil, co dluží.</verse>
				<verse number="31">Když pak jeho spoluslužebníci viděli, co se stalo, velice se zarmoutili; šli ke svému pánu a pověděli mu všechno, co se stalo.</verse>
				<verse number="32">Tehdy ho jeho pán zavolal a řekl mu: ' [Ty] zlý služebníku! Odpustil jsem ti celý ten dluh, protože jsi mě prosil.</verse>
				<verse number="33">Neměl ses i ty slitovat nad svým spoluslužebníkem, jako jsem se slitoval já nad tebou?'</verse>
				<verse number="34">A [tehdy] se jeho pán rozhněval a dal ho katům, dokud nezaplatí všechno, co mu dlužil.</verse>
				<verse number="35">Totéž udělá i můj nebeský Otec vám, pokud každý ze srdce neodpustíte svému bratru jejich prohřešky."</verse>
			</chapter>
			<chapter number="19">
				<verse number="1">Když Ježíš domluvil tato slova, stalo se, že odešel z Galileje a přišel do judského kraje za Jordánem.</verse>
				<verse number="2">Šly za ním veliké zástupy a on je tam uzdravil.</verse>
				<verse number="3">Tehdy k němu přišli farizeové a pokoušeli ho slovy: "Smí člověk propustit svou manželku z jakéhokoli důvodu?"</verse>
				<verse number="4">On jim odpověděl: "Cožpak jste nečetli, že Stvořitel je od počátku' učinil muže a ženu'</verse>
				<verse number="5">a řekl: 'Proto člověk opustí otce i matku a přilne ke své manželce a ti dva budou jedno tělo'?</verse>
				<verse number="6">A tak už nejsou dva, ale jedno tělo. Co tedy Bůh spojil, ať člověk nerozděluje."</verse>
				<verse number="7">Oni mu ale řekli: "Proč tedy Mojžíš přikázal dát potvrzení o rozvodu a [tak] propustit [ženu?] "</verse>
				<verse number="8">Odpověděl jim: "Mojžíš vám dovolil propouštět vaše manželky kvůli tvrdosti vašeho srdce, ale od počátku to tak nebylo.</verse>
				<verse number="9">Proto vám říkám, že kdokoli by propustil svou manželku [z jiného důvodu] než kvůli smilstvu a vzal si jinou, cizoloží, a kdo si bere propuštěnou, cizoloží."</verse>
				<verse number="10">Jeho učedníci mu řekli: "Jestliže má člověk s manželkou takovou při, není dobré se ženit."</verse>
				<verse number="11">Řekl jim tedy: "Ne všichni přijímají toto slovo, ale [jen] ti, kterým je [to] dáno.</verse>
				<verse number="12">Neboť jsou panicové, kteří se tak narodili z lůna matky, a jsou panicové, které udělali panici lidé, a jsou panicové, kteří se sami stali panici pro nebeské království. Kdo [to] může přijmout, ať [to] přijme."</verse>
				<verse number="13">Tehdy k němu přinesli malé děti, aby na ně pokládal ruce a modlil se, ale učedníci je přísně napomínali.</verse>
				<verse number="14">Ježíš ale řekl: "Nechte děti a nebraňte jim přicházet ke mně, protože takovým patří nebeské království."</verse>
				<verse number="15">A tak na ně pokládal ruce a [potom] odtud odešel.</verse>
				<verse number="16">A hle, přišel k němu jeden [muž a] řekl mu: "Dobrý mistře, co dobrého mám udělat, abych měl věčný život?"</verse>
				<verse number="17">On mu však řekl: "Proč mě nazýváš dobrým? Nikdo není dobrý, jen jediný-Bůh. Chceš-li ale vstoupit do života, dodržuj přikázání."</verse>
				<verse number="18">Zeptal se ho: "Která?" Ježíš řekl: "'Nezabiješ, nezcizoložíš, nebudeš krást, nevydáš falešné svědectví',</verse>
				<verse number="19">'cti svého otce i matku' a' budeš milovat svého bližního jako sám sebe.'"</verse>
				<verse number="20">Ten mladík mu řekl: "To všechno jsem dodržoval odmalička. Co [mi] ještě schází?"</verse>
				<verse number="21">Ježíš mu řekl: "Pokud chceš být dokonalý, jdi, prodej svůj majetek, dej [ho] chudým a budeš mít poklad v nebi. A pojď, následuj mě."</verse>
				<verse number="22">Když ale mladík uslyšel tu řeč, smutně odešel. Měl totiž mnoho majetku.</verse>
				<verse number="23">Ježíš tedy řekl svým učedníkům: "Amen, říkám vám, že pro boháče je nesnadné vstoupit do nebeského království.</verse>
				<verse number="24">A říkám vám znovu: Je snadnější, aby velbloud prošel uchem jehly, než aby boháč vešel do Božího království."</verse>
				<verse number="25">A když to jeho učedníci uslyšeli, nesmírně [nad tím] žasli a říkali: "Kdo tedy může být spasen?"</verse>
				<verse number="26">Ježíš však na ně pohlédl a řekl: "U lidí je to nemožné, ale u Boha je možné všechno."</verse>
				<verse number="27">Tehdy mu Petr odpověděl: "Pohleď, my jsme všechno opustili a šli jsme za tebou. Co tedy bude s námi?"</verse>
				<verse number="28">Ježíš jim řekl: "Amen, říkám vám, kdo jste mě následovali, že při znovuzrození [světa], až se Syn člověka posadí na trůnu své slávy, budete i vy sedět na dvanácti trůnech a budete soudit dvanáct pokolení Izraele.</verse>
				<verse number="29">A každý, kdo opustil domy nebo bratry nebo sestry nebo otce nebo matku nebo ženu nebo děti nebo pole kvůli mému jménu, vezme stokrát více a přijme věčný život za své dědictví.</verse>
				<verse number="30">Mnozí první však budou poslední a poslední první."</verse>
			</chapter>
			<chapter number="20">
				<verse number="1">"Nebeské království je totiž podobné hospodáři, který vyšel za svítání, aby najal dělníky na svou vinici.</verse>
				<verse number="2">Domluvil se s dělníky na denáru za den a poslal je na svou vinici.</verse>
				<verse number="3">A když okolo třetí [denní] hodiny vyšel ven, uviděl jiné, jak stojí na tržišti a zahálejí.</verse>
				<verse number="4">Řekl jim tedy: 'Jděte i vy na tu vinici a dám vám, co bude spravedlivé.'</verse>
				<verse number="5">A oni šli. Potom znovu vyšel ven kolem šesté a deváté hodiny a udělal totéž.</verse>
				<verse number="6">Když potom vyšel kolem jedenácté hodiny, našel jiné, jak stojí a zahálejí. Řekl jim: 'Proč tu stojíte a celý den zahálíte?'</verse>
				<verse number="7">Oni mu řekli: 'Protože nás nikdo nenajal.' Řekl jim tedy: 'Jděte i vy na tu vinici a dostanete, co bude spravedlivé.'</verse>
				<verse number="8">Když pak nastal večer, řekl pán vinice svému správci: 'Zavolej dělníky a zaplať jim mzdu, počínaje od posledních až po první.'</verse>
				<verse number="9">A když přišli ti, [kdo byli najati] kolem jedenácté hodiny, dostali každý po [jednom] denáru.</verse>
				<verse number="10">Když pak přišli ti první, mysleli si, že dostanou víc, ale i oni dostali každý [jeden] denár.</verse>
				<verse number="11">A když ho dostali, začali reptat proti hospodáři.</verse>
				<verse number="12">Říkali: 'Tihle poslední pracovali jednu hodinu a tys je postavil naroveň nám, kteří jsme nesli břemeno [celého] dne a horko.'</verse>
				<verse number="13">On však jednomu z nich odpověděl: 'Příteli, já ti nekřivdím. Copak ses se mnou nedomluvil na denáru?</verse>
				<verse number="14">Vezmi si, co je tvoje, a běž, já ale chci dát tomuto poslednímu stejně jako tobě.</verse>
				<verse number="15">Copak si nesmím na svém dělat, co chci? Anebo máš závistivé oko, protože jsem dobrý?'</verse>
				<verse number="16">Takto budou poslední první a první poslední. Je totiž mnoho povolaných, ale málo vyvolených."</verse>
				<verse number="17">A když Ježíš putoval vzhůru do Jeruzaléma, vzal si na cestě svých dvanáct učedníků stranou a řekl jim:</verse>
				<verse number="18">"Hle, jdeme do Jeruzaléma a [tam] bude Syn člověka vydán velekněžím a zákoníkům a [ti] ho odsoudí k smrti.</verse>
				<verse number="19">Vydají ho pohanům, aby se [mu] vysmívali, zbičovali [ho] a ukřižovali, ale třetího dne bude vzkříšen."</verse>
				<verse number="20">Tehdy k němu přišla matka Zebedeových synů se svými syny, klaněla se mu a o něco ho prosila.</verse>
				<verse number="21">Řekl jí tedy: "Co chceš?" Ona řekla: "Řekni, ať tito dva moji synové mohou sedět ve tvém království jeden po tvé pravici a druhý po tvé levici."</verse>
				<verse number="22">Ježíš jí ale odpověděl: "Vy nevíte o co prosíte. Můžete pít kalich, který já mám pít, a být pokřtěni křtem, kterým se já křtím?" Řekli mu: "Můžeme."</verse>
				<verse number="23">[On] jim řekl: "Můj kalich budete opravdu pít a křtem, kterým se já křtím, budete pokřtěni, avšak dát [vám] sedět po mé pravici a po mé levici, to není má věc, ale [patří] těm, pro které [to] připravil můj Otec."</verse>
				<verse number="24">A když to uslyšelo [ostatních] deset, rozhořčili se na ty dva bratry.</verse>
				<verse number="25">Ježíš je ale zavolal k sobě a řekl: "Víte, že vládcové národů nad nimi panují a velikáni nad nimi užívají moc.</verse>
				<verse number="26">Tak to ale mezi vámi nebude. Kdokoli by mezi vámi chtěl být veliký, ať je vaším služebníkem.</verse>
				<verse number="27">A kdokoli by mezi vámi chtěl být první, ať je vaším otrokem.</verse>
				<verse number="28">Právě tak Syn člověka nepřišel, aby se mu sloužilo, ale aby sloužil a aby dal svůj život jako výkupné za mnohé."</verse>
				<verse number="29">Když pak vycházeli z Jericha, šel za ním veliký zástup.</verse>
				<verse number="30">A hle, dva slepci sedící u cesty uslyšeli, že tudy jde Ježíš a vykřikli: "Pane, Synu Davidův, smiluj se nad námi!"</verse>
				<verse number="31">Zástup je přísně napomínal, aby mlčeli, ale oni křičeli [tím] více: "Pane, Synu Davidův, smiluj se nad námi!"</verse>
				<verse number="32">Ježíš se tedy zastavil, zavolal je a řekl: "Co chcete, abych pro vás udělal?"</verse>
				<verse number="33">Oni mu řekli: "Pane, ať se otevřou naše oči."</verse>
				<verse number="34">Ježíš se tedy, naplněn soucitem, dotkl jejich očí a oni ihned prohlédli a šli za ním.</verse>
			</chapter>
			<chapter number="21">
				<verse number="1">Když se pak přiblížili k Jeruzalému a přišli do Betfagé k Olivetské hoře, tehdy Ježíš poslal dva učedníky</verse>
				<verse number="2">a řekl jim: "Jděte do té vesnice naproti vám a hned [tam] najdete přivázanou oslici a s ní oslátko. Odvažte [je] a přiveďte ke mně.</verse>
				<verse number="3">A kdyby vám někdo něco řekl, odpovězte: 'Pán je potřebuje' a on je propustí."</verse>
				<verse number="4">To všechno se stalo, aby se naplnilo to, co bylo řečeno skrze proroka:</verse>
				<verse number="5">"Povězte dceři Sionu: Pohleď, tvůj král přichází k tobě mírný, sedící na oslici, totiž na oslátku, mláděti [té] podrobené jhu."</verse>
				<verse number="6">Učedníci tedy šli a udělali, jak jim Ježíš přikázal.</verse>
				<verse number="7">Přivedli oslici i oslátko, položili na ně své pláště a posadili [ho] na ně.</verse>
				<verse number="8">Veliký zástup pak rozprostíral své pláště na cestě a jiní sekali větve ze stromů a stlali [je] na cestu.</verse>
				<verse number="9">A zástupy, které šly zpředu i zezadu, volaly: "Hosana, Synu Davidův! Požehnaný, který přichází v Pánově jménu! Hosana na výsostech!"</verse>
				<verse number="10">Když pak vjel do Jeruzaléma, celé město se otřáslo a řeklo: "Kdo to je?"</verse>
				<verse number="11">A zástupy říkaly: "To je Ježíš, ten prorok z galilejského Nazaretu."</verse>
				<verse number="12">Ježíš pak vešel do Božího chrámu a vyhnal všechny, kdo v chrámu prodávali a kupovali, a zpřevracel stoly směnárníků i sedačky prodavačů holubic.</verse>
				<verse number="13">Řekl jim: "Je napsáno: 'Můj dům bude nazván domem modlitby,' ale vy jste z něj udělali' doupě lupičů'!"</verse>
				<verse number="14">Tehdy k němu v chrámu přišli slepí a chromí a [on] je uzdravil.</verse>
				<verse number="15">Když ale velekněží a zákoníci uviděli divy, které dělal, a děti, jak křičí v chrámu a říkají: "Hosana, Synu Davidův!" rozhořčili se</verse>
				<verse number="16">a řekli mu: "Slyšíš, co říkají?" Ježíš jim řekl: "Ovšem. Copak jste nikdy nečetli: 'Z úst nemluvňátek a kojenců sis připravil chválu'?"</verse>
				<verse number="17">Potom je opustil a odešel ven z města do Betanie a tam přenocoval.</verse>
				<verse number="18">Když se potom za svítání vracel do města, dostal hlad.</verse>
				<verse number="19">A když uviděl u cesty jeden fíkovník, šel k němu, ale nenašel na něm nic než listí. Řekl mu tedy: "Ať se z tebe navěky už neurodí ovoce!" A ten fíkovník hned uschl.</verse>
				<verse number="20">Když to viděli učedníci, podivili se a řekli: "Jak to, [že] ten fíkovník tak rychle uschl?"</verse>
				<verse number="21">Ježíš jim tedy odpověděl: "Amen, říkám vám, pokud budete mít víru a nebudete pochybovat, nejenže budete [moci] tohle udělat fíkovníku, ale i kdybyste řekli této hoře: 'Zvedni se a vrhni se do moře!' stane se to.</verse>
				<verse number="22">A všechno, o cokoli byste prosili v modlitbě, dostanete, když budete věřit."</verse>
				<verse number="23">Když pak přišel do chrámu, přistoupili k němu velekněží a starší lidu, když vyučoval, a řekli mu: "Jakou mocí děláš tyto věci? A kdo ti tu moc dal?"</verse>
				<verse number="24">Ježíš jim odpověděl: "Já se vás také zeptám na jednu věc, a když mi ji řeknete, já vám také řeknu, jakou mocí dělám tyto věci.</verse>
				<verse number="25">Odkud byl Janův křest? Z nebe, nebo z lidí?" Začali se tedy mezi sebou dohadovat. Říkali si: "Kdybychom řekli, [že] z nebe, řekne nám: 'Proč jste mu tedy neuvěřili?'</verse>
				<verse number="26">Když řekneme, [že] z lidí..., bojíme se zástupu, protože všichni mají Jana za proroka."</verse>
				<verse number="27">A [tak] Ježíši odpověděli: "Nevíme." A on jim řekl: "Ani já vám [tedy] neřeknu, jakou mocí dělám tyto věci."</verse>
				<verse number="28">"Ale co myslíte? [Jeden] člověk měl dva syny. Přistoupil k prvnímu a řekl: 'Synu, jdi dnes pracovat na mou vinici.'</verse>
				<verse number="29">On odpověděl: 'Nechci,' ale pak si to rozmyslel a šel.</verse>
				<verse number="30">Potom přistoupil k druhému a řekl [mu] totéž. Ten odpověděl: 'Já půjdu, pane,' ale nešel.</verse>
				<verse number="31">Který z těch dvou naplnil otcovu vůli?" Řekli: "Ten první." Ježíš jim [tedy] řekl: "Amen, říkám vám, že celníci a nevěstky jdou do Božího království před vámi.</verse>
				<verse number="32">Jan k vám totiž přišel cestou spravedlnosti a vy jste mu neuvěřili, ale celníci a nevěstky mu uvěřili. Vy jste [to] viděli, ale ani potom jste si nerozmysleli, že mu uvěříte."</verse>
				<verse number="33">"Poslouchejte jiné podobenství: Byl jeden hospodář, který vysadil vinici, obehnal ji plotem, vykopal v ní lis a postavil věž. Pak ji pronajal vinařům a odešel na cestu.</verse>
				<verse number="34">Když se pak přiblížil čas vinobraní, poslal k vinařům své služebníky, aby převzali její úrodu.</verse>
				<verse number="35">Vinaři však vzali jeho služebníky a jednoho zbili, jiného zabili a dalšího ukamenovali.</verse>
				<verse number="36">Poslal [tedy] znovu jiné služebníky, více než předtím, a těm udělali totéž.</verse>
				<verse number="37">Nakonec k nim poslal svého syna. Řekl si: 'Mého syna budou mít ve vážnosti.'</verse>
				<verse number="38">Když ale vinaři toho syna uviděli, řekli si: 'Tohle je dědic, pojďme, zabijme ho a zmocněme se jeho dědictví.'</verse>
				<verse number="39">Potom ho chytili, vyhodili z vinice ven a zabili.</verse>
				<verse number="40">Co tedy udělá pán vinice těm vinařům, až přijde?"</verse>
				<verse number="41">Oni mu řekli: "Ty zlosyny zle zahubí a vinici pronajme jiným vinařům, kteří mu budou odevzdávat ovoce v čas jeho [sklizně].</verse>
				<verse number="42">Ježíš jim řekl: "Nikdy jste nečetli v Písmech? 'Kámen, který stavitelé zavrhli, se stal hlavním [kamenem] klenby. Stalo se to od Pána a je to v našich očích div.'</verse>
				<verse number="43">Proto vám říkám, že vám bude Boží království vzato a bude dáno lidu přinášejícímu jeho ovoce.</verse>
				<verse number="44">A kdo by padl na ten kámen, bude roztříštěn, a na koho by padl, toho rozdrtí na prach."</verse>
				<verse number="45">Když velekněží a farizeové slyšeli ta jeho podobenství, pochopili, že mluvil o nich,</verse>
				<verse number="46">a chtěli ho zatknout, ale zalekli se zástupů, protože [lidé] ho měli za proroka.</verse>
			</chapter>
			<chapter number="22">
				<verse number="1">Ježíš k nim pak znovu mluvil v podobenstvích a řekl:</verse>
				<verse number="2">"Nebeské království je podobné králi, který svému synu vystrojil svatbu.</verse>
				<verse number="3">Poslal své služebníky, aby svolali na svatbu ty, kdo byli pozváni, ale oni nechtěli přijít.</verse>
				<verse number="4">Poslal tedy znovu jiné služebníky a řekl jim: 'Povězte pozvaným: Hle, připravil jsem [pro vás] svou hostinu. Moji býci a můj vykrmený dobytek jsou zabiti a všechno je připraveno; pojďte na svatbu!'</verse>
				<verse number="5">Oni však na to nedbali a odešli jeden na svůj statek a jiný za svým obchodem.</verse>
				<verse number="6">Ostatní se pak chopili jeho služebníků, potupili [je] a zabili.</verse>
				<verse number="7">Když to král uslyšel, rozhněval se, poslal svá vojska a ty vrahy zahubil a jejich město spálil.</verse>
				<verse number="8">Tehdy řekl svým služebníkům: 'Svatba je sice připravena, ale ti, kdo byli pozváni, nebyli hodni.</verse>
				<verse number="9">Proto jděte na nároží, a kohokoli najdete, zvěte na svatbu.</verse>
				<verse number="10">A ti služebníci vyšli na ulice a shromáždili všechny, které našli-zlé i dobré, a tak se svatební místnost naplnila hodovníky.</verse>
				<verse number="11">Tehdy vešel král, aby se podíval na hosty, a uviděl tam člověka, který nebyl oblečen do svatebního roucha.</verse>
				<verse number="12">Řekl mu: 'Příteli, jak jsi sem vešel bez svatebního roucha?' A on oněměl.</verse>
				<verse number="13">Král tedy řekl služebníkům: 'Svažte mu nohy a ruce, vezměte ho a uvrhněte do té zevnější tmy! Tam bude pláč a skřípění zubů.'</verse>
				<verse number="14">Je totiž mnoho povolaných, ale málo vyvolených."</verse>
				<verse number="15">Tehdy farizeové odešli a radili se, jak by ho mohli chytit za slovo.</verse>
				<verse number="16">Pak k němu poslali své učedníky s herodiány a [ti] řekli: "Mistře, víme, že jsi pravdomluvný a pravdivě učíš Boží cestě a na nikoho nedbáš, neboť se neohlížíš na to, kdo je kdo.</verse>
				<verse number="17">Proto nám řekni, co si myslíš: Je správné dávat císaři daň nebo ne?"</verse>
				<verse number="18">Ježíš ale znal jejich zlomyslnost a řekl jim: "Proč mě pokoušíte, pokrytci?</verse>
				<verse number="19">Ukažte mi peníz daně." Přinesli mu tedy denár.</verse>
				<verse number="20">Řekl jim: "Čí je tento obraz a nápis?"</verse>
				<verse number="21">Odpověděli: "Císařův." Tehdy jim řekl: "Dejte tedy to, co je císařovo, císaři, a co je Božího, Bohu."</verse>
				<verse number="22">A když [to] uslyšeli, podivili se. Potom ho opustili a odešli.</verse>
				<verse number="23">V ten den k němu přišli saduceové, kteří říkají, že není vzkříšení, a zeptali se ho:</verse>
				<verse number="24">"Mistře, Mojžíš řekl, že když někdo zemře bez dětí, aby si jeho bratr právem švagrovství vzal jeho ženu a zplodil svému bratru potomka.</verse>
				<verse number="25">U nás bylo sedm bratrů. První se oženil a zemřel, a protože neměl potomky, zanechal svou ženu svému bratru.</verse>
				<verse number="26">Totéž [se stalo] i s druhým a třetím [bratrem], až po sedmého.</verse>
				<verse number="27">Poslední ze všech pak zemřela i ta žena.</verse>
				<verse number="28">Kterému z těch sedmi tedy bude manželkou při vzkříšení? Měli ji přece všichni!"</verse>
				<verse number="29">Ježíš jim však odpověděl: "Bloudíte, protože neznáte Písma ani Boží moc.</verse>
				<verse number="30">Vždyť při vzkříšení se [lidé] nežení ani nevdávají, ale jsou jako Boží andělé v nebi.</verse>
				<verse number="31">Ale ohledně zmrtvýchvstání-copak jste nečetli, co vám Bůh řekl slovy:</verse>
				<verse number="32">'Já jsem Bůh Abrahama, Bůh Izáka a Bůh Jákoba'? Bůh není Bohem mrtvých, ale živých!"</verse>
				<verse number="33">A když to uslyšely zástupy, žasly nad jeho učením.</verse>
				<verse number="34">Když pak farizeové uslyšeli, že [Ježíš] umlčel saduceje, sešli se spolu.</verse>
				<verse number="35">Potom se jeden z nich, učený v Zákoně, zeptal, aby ho vyzkoušel:</verse>
				<verse number="36">"Mistře, které je největší přikázání v Zákoně?"</verse>
				<verse number="37">Ježíš mu řekl: "'Budeš milovat Pána, svého Boha, celým svým srdcem, celou svou duší a celou svou myslí.'</verse>
				<verse number="38">To je první a největší přikázání.</verse>
				<verse number="39">Druhé je mu podobné: 'Budeš milovat svého bližního jako sám sebe.'</verse>
				<verse number="40">Na těchto dvou přikázáních spočívá celý Zákon i Proroci."</verse>
				<verse number="41">A když už se farizeové sešli, Ježíš se jich zeptal:</verse>
				<verse number="42">"Co si myslíte o Kristu? Čí je to syn?" Řekli mu: "Davidův."</verse>
				<verse number="43">On jim řekl: "Jak ho tedy může David v Duchu nazývat Pánem? Vždyť říká:</verse>
				<verse number="44">'Pán řekl mému Pánu: Seď po mé pravici, dokud nepoložím tvé nepřátele za podnož tvých nohou.'</verse>
				<verse number="45">Když ho tedy David nazývá Pánem, jak to může být jeho syn?"</verse>
				<verse number="46">A nikdo mu nemohl odpovědět [ani] slovo. Od toho dne se ho už nikdo neodvážil [na nic] zeptat.</verse>
			</chapter>
			<chapter number="23">
				<verse number="1">Tehdy Ježíš mluvil k zástupům a svým učedníkům.</verse>
				<verse number="2">Řekl: "Na Mojžíšově místě se posadili zákoníci a farizeové.</verse>
				<verse number="3">Proto plňte a zachovávejte všechno, cokoli vám řeknou, abyste zachovávali, ale nejednejte podle jejich skutků, protože [oni] mluví, ale nejednají.</verse>
				<verse number="4">Svazují těžká a neúnosná břemena a nakládají je lidem na ramena, sami však s nimi nechtějí ani pohnout prstem.</verse>
				<verse number="5">A všechny své skutky dělají, aby je viděli lidé. Rozšiřují své modlitební řemínky a prodlužují si třásně na pláštích.</verse>
				<verse number="6">Mají rádi čestná místa na večeřích a přední sedadla ve shromážděních,</verse>
				<verse number="7">zdravení na tržištích, a když je lidé nazývají: 'Rabbi, Rabbi.'</verse>
				<verse number="8">Vy si ale nenechte říkat' Rabbi', protože máte jednoho Učitele, Krista, a vy všichni jste bratři.</verse>
				<verse number="9">A nikoho si na zemi nenazývejte' Otcem', protože máte jednoho Otce, který je v nebi.</verse>
				<verse number="10">Také si nenechte říkat' Vůdcové', protože máte jednoho Vůdce, Krista.</verse>
				<verse number="11">Ale kdo je z vás největší, ten bude vaším služebníkem.</verse>
				<verse number="12">Kdo bude sám sebe povyšovat, ten bude ponížen, a kdo se sám poníží, ten bude povýšen."</verse>
				<verse number="13">"Ale běda vám, zákoníci a farizeové, [vy] pokrytci, že zavíráte nebeské království před lidmi. Sami tam totiž nevcházíte a těm, kteří vcházejí, vejít nedovolujete.</verse>
				<verse number="14">Běda vám, zákoníci a farizeové, [vy] pokrytci, že vyjídáte domy vdov a předstíráte dlouhé modlitby. Proto dostanete těžší rozsudek.</verse>
				<verse number="15">Běda vám, zákoníci a farizeové, [vy] pokrytci, že obcházíte moře i souš, abyste obrátili jednoho [člověka] na víru, a když se [tak] stane, uděláte z něho syna pekla dvakrát více, než jste sami.</verse>
				<verse number="16">Běda vám, slepí vůdcové, kteří říkáte: 'Kdyby někdo přísahal při chrámu, to nic neznamená, ale kdo by přísahal při chrámovém zlatu, ten je zavázán.'</verse>
				<verse number="17">Blázni a slepci! Co je větší-zlato nebo chrám, který to zlato posvěcuje?</verse>
				<verse number="18">[Říkáte] také: 'Kdyby někdo přísahal při oltáři, to nic neznamená, ale kdo by přísahal při daru [ležícím] na něm, ten je zavázán.'</verse>
				<verse number="19">Blázni a slepci! Co je větší-dar nebo oltář, který ten dar posvěcuje?</verse>
				<verse number="20">A proto ten, kdo přísahá při oltáři, přísahá při něm i při všem, co na něm leží.</verse>
				<verse number="21">Ten, kdo přísahá při chrámu, přísahá při něm i při Tom, kdo v něm přebývá,</verse>
				<verse number="22">a ten, kdo přísahá při nebi, přísahá při Božím trůnu i při Tom, který na něm sedí.</verse>
				<verse number="23">Běda vám, zákoníci a farizeové, [vy] pokrytci, že dáváte desátky z máty, z kopru a z kmínu, ale opustili jste závažnější věci ze Zákona-právo, milosrdenství a víru. Tyto věci jste měli dělat a tamty neopouštět.</verse>
				<verse number="24">Slepí vůdcové, cedíte komára, ale velblouda polykáte.</verse>
				<verse number="25">Běda vám, zákoníci a farizeové, [vy] pokrytci, že zvenčí čistíte kalich a mísu, ale [ty] jsou zevnitř plné zlodějství a neřesti.</verse>
				<verse number="26">Farizeji, [ty] slepče, vyčisti nejdříve vnitřek kalicha a mísy, aby mohly být čisté i zvenčí.</verse>
				<verse number="27">Běda vám, zákoníci a farizeové, [vy] pokrytci, protože se podobáte obíleným hrobům, které zvenčí vypadají opravdu krásně, ale uvnitř jsou plné mrtvých kostí a veškeré nečistoty.</verse>
				<verse number="28">Tak se i vy zvenčí zdáte lidem opravdu spravedliví, ale uvnitř jste plní pokrytectví a nepravosti.</verse>
				<verse number="29">Běda vám, zákoníci a farizeové, [vy] pokrytci, že stavíte hroby prorokům, ozdobujete náhrobky spravedlivých</verse>
				<verse number="30">a říkáte: 'Kdybychom žili za dnů našich otců, neúčastnili bychom se s nimi [prolévání] krve proroků.'</verse>
				<verse number="31">Tím svědčíte sami proti sobě, že jste synové těch, kdo vraždili proroky.</verse>
				<verse number="32">Naplňte tedy míru svých otců!</verse>
				<verse number="33">Vy hadi, plemeno zmijí, jak byste unikli odsouzení [do] pekla?</verse>
				<verse number="34">Pohleďte, já k vám proto posílám proroky, mudrce a učitele Písma, a vy [některé] z nich zabijete a ukřižujete, a [některé] z nich budete bičovat ve svých shromážděních a budete [je] pronásledovat od města k městu,</verse>
				<verse number="35">aby na vás přišla všechna spravedlivá krev prolévaná na zemi, od krve spravedlivého Ábela až po krev Zachariáše, syna Barachiáše, kterého jste zabili mezi svatyní a oltářem.</verse>
				<verse number="36">Amen, říkám vám, že všechny tyto věci přijdou na toto pokolení."</verse>
				<verse number="37">"Jeruzaléme, Jeruzaléme, který zabíjíš proroky a kamenuješ ty, kteří jsou k tobě posíláni! Kolikrát jsem chtěl shromáždit tvé děti, jako slepice shromažďuje svá kuřata pod křídla, ale nechtěli jste.</verse>
				<verse number="38">Hle, váš dům se vám zanechává pustý.</verse>
				<verse number="39">Říkám vám totiž, že od této chvíle mě neuvidíte, dokud neřeknete: 'Požehnaný, který přichází v Pánově jménu!'"</verse>
			</chapter>
			<chapter number="24">
				<verse number="1">A když Ježíš vyšel z chrámu a odcházel [pryč], tu [k němu] přistoupili jeho učedníci, aby mu ukázali chrámové stavby.</verse>
				<verse number="2">Ježíš jim však řekl: "Vidíte všechny tyto věci? Říkám vám jistě, [že] tu nebude ponechán kámen na kameni: [všechno] bude zbořeno."</verse>
				<verse number="3">Když se pak posadil na Olivetské hoře, přistoupili k němu učedníci soukromě se slovy: "Řekni nám, kdy to bude a jaké [bude] znamení tvého příchodu a konce tohoto světa?"</verse>
				<verse number="4">Ježíš jim odpověděl: "Dejte pozor, aby vás nikdo nesvedl.</verse>
				<verse number="5">Mnozí totiž přijdou pod mým jménem a budou říkat: 'Já jsem Kristus' a svedou mnohé.</verse>
				<verse number="6">Budete pak slýchat války a zprávy o válkách. Hleďte, abyste se nestrachovali, protože se to všechno musí stát. Ale to ještě nebude konec.</verse>
				<verse number="7">Povstane totiž národ proti národu a království proti království a budou hlady, mory a zemětřesení na [různých] místech.</verse>
				<verse number="8">Ale to všechno [jsou] počátky porodních bolestí.</verse>
				<verse number="9">Tehdy vás vydají soužení a budou vás zabíjet a budete nenáviděni všemi národy kvůli mému jménu.</verse>
				<verse number="10">Tehdy se mnozí pohorší a budou se vzájemně zrazovat a nenávidět jedni druhé</verse>
				<verse number="11">a povstane mnoho falešných proroků a svedou mnohé.</verse>
				<verse number="12">A protože se rozmnoží nepravost, láska mnohých vychladne.</verse>
				<verse number="13">Kdo však vytrvá až do konce, ten bude spasen.</verse>
				<verse number="14">A toto evangelium království bude kázáno po celém světě na svědectví všem národům a tehdy přijde konec."</verse>
				<verse number="15">"Proto, když uvidíte' ohavnost zpustošení', o níž mluvil prorok Daniel, jak stojí na svatém místě (kdo čte, rozuměj) ,</verse>
				<verse number="16">tehdy ať ti, kdo jsou v Judsku, utíkají na hory.</verse>
				<verse number="17">Kdo [bude] na střeše, ať nesestupuje, aby si ze svého domu něco vzal.</verse>
				<verse number="18">A kdo na poli, ať se nevrací zpátky, aby si vzal svůj plášť.</verse>
				<verse number="19">Ale běda [bude] v těch dnech těhotným a těm, které kojí.</verse>
				<verse number="20">Proto se modlete, aby váš útěk nenastal v zimě nebo v sobotní den.</verse>
				<verse number="21">Protože tehdy bude veliké soužení, jaké do této doby nebylo od počátku světa, a už ani nikdy nebude.</verse>
				<verse number="22">A kdyby ty dny nebyly zkráceny, nezachránil by se žádný člověk. Kvůli vyvoleným však ty dny budou zkráceny."</verse>
				<verse number="23">"Kdyby vám v té době někdo řekl: 'Hle, Kristus [je] zde!' anebo: 'Tady [je]!', nevěřte.</verse>
				<verse number="24">Povstanou totiž falešní kristové a falešní proroci a budou dělat veliké divy a zázraky, takže by svedli (kdyby [to] bylo možné) i vyvolené.</verse>
				<verse number="25">Hle, řekl jsem vám [to] předem.</verse>
				<verse number="26">Řeknou-li vám tedy: 'Pohleďte, je na poušti!' nevycházejte; [anebo]: 'Hle, [je] na tajných místech,' nevěřte.</verse>
				<verse number="27">Neboť jako blesk vychází od východu a září až na západ, takový bude i příchod Syna člověka.</verse>
				<verse number="28">Kdekoliv totiž bude tělo, tam se shromáždí orli.</verse>
				<verse number="29">A hned po soužení těch dnů se zatmí slunce a měsíc nevydá své světlo. Hvězdy budou padat z nebe a nebeské mocnosti budou otřeseny.</verse>
				<verse number="30">Potom se na nebi objeví znamení Syna člověka a tehdy budou všechny národy země kvílet a spatří Syna člověka, jak přichází na nebeských oblacích s mocí a velikou slávou.</verse>
				<verse number="31">A on pošle své anděly s hlasitou polnicí a [ti] shromáždí jeho vyvolené od čtyř větrů, od jednoho konce nebe až po druhý."</verse>
				<verse number="32">"Naučte se tedy od fíkovníku tomuto podobenství: Když již jeho větev změkne a vyráží listí, poznáváte, že léto je blízko.</verse>
				<verse number="33">Tak i vy, až uvidíte toto všechno, vězte, že je blízko, [že už je] ve dveřích.</verse>
				<verse number="34">Amen, říkám vám, že toto pokolení rozhodně nepomine, než se toto všechno stane.</verse>
				<verse number="35">Nebe a země pominou, ale má slova nikdy nepominou."</verse>
				<verse number="36">"O tom dni a hodině však nikdo neví-ani nebeští andělé-pouze sám můj Otec.</verse>
				<verse number="37">Ale jak [bylo] za dnů Noéma, tak bude i při příchodu Syna člověka.</verse>
				<verse number="38">Neboť [stejně] jako v těch dnech před potopou jedli a pili, ženili se a vdávaly se až do toho dne, kdy Noé vešel do archy,</verse>
				<verse number="39">a [nic] nepoznali až do chvíle, kdy přišla potopa a všechny smetla, tak to bude i při příchodu Syna člověka.</verse>
				<verse number="40">Tehdy budou dva na poli; jeden bude vzat a druhý zanechán.</verse>
				<verse number="41">Dvě budou mlít mlýnským kamenem, jedna bude vzata a druhá zanechána.</verse>
				<verse number="42">Proto bděte, neboť nevíte, ve kterou hodinu přijde váš Pán.</verse>
				<verse number="43">Vězte však, že kdyby hospodář věděl, ve kterou noční dobu přijde zloděj, bděl by a nenechal by [ho] prokopat se do jeho domu.</verse>
				<verse number="44">Proto i vy buďte připraveni, neboť Syn člověka přijde v hodinu, o které netušíte."</verse>
				<verse number="45">"Kdo je tedy ten věrný a moudrý služebník, kterého jeho pán ustanovil nad svým služebnictvem, aby jim dával pokrm v patřičný čas?</verse>
				<verse number="46">Blaze tomu služebníku, kterého jeho pán při příchodu zastihne, že tak jedná.</verse>
				<verse number="47">Amen, říkám vám, že ho ustanoví nad vším svým majetkem.</verse>
				<verse number="48">Kdyby si však ten zlý služebník v srdci řekl: 'Můj pán mešká [se svým] příchodem,'</verse>
				<verse number="49">a začal by bít své spoluslužebníky a jíst a pít s opilci,</verse>
				<verse number="50">[tehdy] přijde pán toho služebníka v den, kdy to nečeká, a v hodinu, kterou nezná,</verse>
				<verse number="51">a oddělí ho a určí mu díl s pokrytci. Tam bude pláč a skřípění zubů."</verse>
			</chapter>
			<chapter number="25">
				<verse number="1">"Tehdy bude nebeské království podobné deseti pannám, které vzaly své lampy a vyšly naproti ženichovi.</verse>
				<verse number="2">Pět z nich bylo rozumných a pět pošetilých.</verse>
				<verse number="3">Když ty pošetilé braly své lampy, nevzaly si s sebou olej.</verse>
				<verse number="4">Ty rozumné si však se svými lampami vzaly [také] olej v nádobkách.</verse>
				<verse number="5">Když pak ženich dlouho nepřicházel, začaly všechny podřimovat a usínat.</verse>
				<verse number="6">A o půlnoci nastal křik: 'Hle, ženich přichází! Vyjděte mu vstříc!'</verse>
				<verse number="7">Všechny panny tedy vstaly a připravily si své lampy.</verse>
				<verse number="8">Pošetilé pak řekly těm rozumným: 'Dejte nám ze svého oleje, protože naše lampy hasnou.'</verse>
				<verse number="9">Ty rozumné jim ale odpověděly: 'Nebude ho dost pro nás i pro vás. Raději jděte k prodavačům a kupte si.'</verse>
				<verse number="10">A když odešly kupovat [olej], přišel ženich a ty, které byly připravené, s ním vešly na svatbu. A dveře byly zavřeny.</verse>
				<verse number="11">Potom ale přišly také ty zbývající panny a říkaly: 'Pane, pane, otevři nám!'</verse>
				<verse number="12">Ale on jim odpověděl: 'Amen, říkám vám, [že] vás neznám.'</verse>
				<verse number="13">Bděte tedy, protože neznáte den ani hodinu, ve kterou přijde Syn člověka."</verse>
				<verse number="14">" [Je to] totiž jako když člověk při odchodu na cestu zavolal své služebníky a svěřil jim svůj majetek.</verse>
				<verse number="15">Jednomu dal pět hřiven, jinému dvě a jinému jednu, každému podle jeho schopností, a odešel na cestu.</verse>
				<verse number="16">Ten, který dostal pět hřiven, ihned šel, nechal je vydělávat a získal jiných pět hřiven.</verse>
				<verse number="17">Stejně tak i ten, který [dostal] dvě, získal jiné dvě.</verse>
				<verse number="18">Ale ten, který dostal jednu, odešel, zakopal [ji] v zemi a [tak] skryl peníze svého pána.</verse>
				<verse number="19">Potom po dlouhé době pán těch služebníků přišel a počítal s nimi účty.</verse>
				<verse number="20">Když přistoupil ten, který dostal pět hřiven, přinesl pět dalších hřiven a řekl: 'Pane, dal jsi mi pět hřiven a podívej se, získal jsem pět dalších.'</verse>
				<verse number="21">Jeho pán mu tedy řekl: 'Výborně, [můj] dobrý a věrný služebníku. Byl jsi věrný nad málem, [proto] tě ustanovím nad mnohým. Vejdi do radosti svého pána.'</verse>
				<verse number="22">Potom přistoupil ten, který dostal dvě hřivny a řekl: 'Pane, dal jsi mi dvě hřivny a podívej se, získal jsem další dvě.'</verse>
				<verse number="23">Jeho pán mu řekl: 'Výborně, [můj] dobrý a věrný služebníku. Byl jsi věrný nad málem, ustanovím tě nad mnohým. Vejdi do radosti svého pána.'</verse>
				<verse number="24">Potom přistoupil i ten, který dostal jednu hřivnu a řekl: 'Pane, věděl jsem, že jsi přísný člověk, že sklízíš, kde jsi nezasel, a sbíráš, kde jsi nerozsypal.</verse>
				<verse number="25">A tak jsem odešel a skryl tvou hřivnu v zemi, protože jsem se bál. Pohleď, [zde] máš, co je tvoje.'</verse>
				<verse number="26">Jeho pán mu však odpověděl: ' [Ty] zlý a líný služebníku! Věděl jsi, že sklízím, kde jsem nezasel, a sbírám, kde jsem nerozsypal!</verse>
				<verse number="27">Měl jsi tedy dát mé peníze směnárníkům a já bych, až přijdu, vzal, co mi patří [i] s úrokem.</verse>
				<verse number="28">Vezměte mu tedy tu hřivnu a dejte ji tomu, kdo má deset hřiven.</verse>
				<verse number="29">Každému, kdo má, totiž bude dáno a bude mít hojnost, ale tomu, kdo nemá, bude vzato i to, co má.</verse>
				<verse number="30">A toho neužitečného služebníka vyhoďte do té zevnější tmy. Tam bude pláč a skřípění zubů.' "</verse>
				<verse number="31">"Když pak přijde Syn člověka ve své slávě a s ním všichni svatí andělé, tehdy se posadí na trůnu své slávy.</verse>
				<verse number="32">Všechny národy budou shromážděny před ním a on je oddělí jedny od druhých, tak jako pastýř odděluje ovce od kozlů.</verse>
				<verse number="33">Ovce postaví po své pravici, ale kozly po levici.</verse>
				<verse number="34">Potom král řekne těm po své pravici: 'Pojďte vy, kdo jste požehnaní od mého Otce, přijměte za své dědictví to království, které je pro vás připraveno od založení světa.</verse>
				<verse number="35">Neboť jsem hladověl a [vy] jste mi dali najíst, měl jsem žízeň a dali jste mi napít, byl jsem cizincem a přijali jste mě.</verse>
				<verse number="36">[Byl jsem] nahý a oblékli jste mě, byl jsem nemocný a navštívili jste mě, byl jsem ve vězení a přišli jste za mnou.'</verse>
				<verse number="37">Tehdy mu ti spravedliví odpoví: 'Pane, kdy jsme tě viděli hladového a nakrmili [tě], anebo žíznivého a dali jsme [ti] napít?</verse>
				<verse number="38">Kdy jsme tě viděli jako cizince a přijali [tě], anebo nahého a oblékli [tě]?</verse>
				<verse number="39">Kdy jsme tě viděli nemocného anebo v žaláři a přišli jsme k tobě?'</verse>
				<verse number="40">A král jim odpoví: 'Amen, říkám vám, [že] cokoli jste udělali nejmenšímu z těchto mých bratrů, to jste udělali mně.'</verse>
				<verse number="41">Potom řekne také těm po levici: 'Jděte ode mě, vy proklatí, do věčného ohně, který je připraven pro ďábla a jeho anděly,</verse>
				<verse number="42">protože jsem hladověl a nedali jste mi najíst, měl jsem žízeň a nedali jste mi napít.</verse>
				<verse number="43">Byl jsem cizincem a nepřijali jste mě, nahý a neoblékli jste mě, [byl jsem] nemocný a ve vězení a [vy] jste mě nenavštívili.'</verse>
				<verse number="44">Tehdy mu odpovědí i oni a řeknou: 'Pane, kdy jsme tě viděli hladového nebo žíznivého nebo jako cizince nebo nahého nebo nemocného nebo ve vězení a neposloužili jsme ti?'</verse>
				<verse number="45">Tehdy jim odpoví: 'Amen, říkám vám, [že] cokoli jste neudělali nejmenšímu z těchto, to jste neudělali mně!'</verse>
				<verse number="46">A [tak] tito půjdou do věčných muk, ale spravedliví do věčného života."</verse>
			</chapter>
			<chapter number="26">
				<verse number="1">A stalo se, že když Ježíš dokončil všechna tato slova, řekl svým učedníkům:</verse>
				<verse number="2">"Víte, že za dva dny bude Veliká noc a Syn člověka bude zrazen, aby byl ukřižován."</verse>
				<verse number="3">Tehdy se na dvoře nejvyššího kněze jménem Kaifáš sešli velekněží, zákoníci a starší lidu</verse>
				<verse number="4">a radili se spolu, jak by se Ježíše lstí zmocnili a zabili [ho].</verse>
				<verse number="5">Říkali ale: "Ne ve svátek, aby mezi lidem nenastalo pozdvižení."</verse>
				<verse number="6">Když pak byl Ježíš v Betanii, v domě Šimona Malomocného,</verse>
				<verse number="7">přistoupila k němu žena s alabastrovou nádobkou velmi drahé masti a vylila ji na jeho hlavu, když byl za stolem.</verse>
				<verse number="8">Když to však uviděli jeho učedníci, rozhořčili se a říkali: "K čemu [je] tato ztráta?</verse>
				<verse number="9">Vždyť se to mohlo draze prodat a rozdat chudým!"</verse>
				<verse number="10">Ježíš [to] však poznal a řekl jim: "Proč tu ženu trápíte? Vždyť pro mě udělala dobrý skutek.</verse>
				<verse number="11">Chudé přece máte u sebe vždycky, ale mne vždycky mít nebudete.</verse>
				<verse number="12">Když totiž tato [žena] vylila tu mast na mé tělo, udělala [to] pro můj pohřeb.</verse>
				<verse number="13">Amen, říkám vám, [že] kdekoli se na celém světě bude kázat toto evangelium, bude se mluvit také o tom, co udělala ona, na její památku."</verse>
				<verse number="14">Tehdy jeden ze dvanácti, jménem Jidáš Iškariotský, šel k velekněžím</verse>
				<verse number="15">a řekl jim: "Co jste mi ochotni dát, když vám ho zradím?" A oni mu odpočítali třicet stříbrných.</verse>
				<verse number="16">Od té chvíle tedy hledal příležitost, aby ho zradil.</verse>
				<verse number="17">Prvního dne [svátku] nekvašených chlebů pak k Ježíši přistoupili učedníci a řekli mu: "Kde chceš, abychom ti připravili k jídlu beránka?"</verse>
				<verse number="18">A on jim řekl: "Jděte k jednomu člověku ve městě a řekněte mu: 'Mistr vzkazuje: Můj čas je blízko. U tebe budu se svými učedníky slavit Hod beránka.'"</verse>
				<verse number="19">Učedníci tedy udělali, jak jim Ježíš uložil, a připravili beránka.</verse>
				<verse number="20">Když pak nastal večer, byl za stolem s dvanácti.</verse>
				<verse number="21">A když jedli, řekl: "Amen, říkám vám, že jeden z vás mě zradí."</verse>
				<verse number="22">Oni tedy v nesmírném zármutku začali jeden po druhém říkat: "Snad [to] nejsem já, Pane?"</verse>
				<verse number="23">Ale on jim odpověděl: "Zradí mě ten, kdo se mnou namáčí ruku do mísy.</verse>
				<verse number="24">Syn člověka jde vskutku tak, jak je o něm napsáno, ale běda člověku, jímž je Syn člověka zrazován. Pro toho člověka by bylo lepší, kdyby se [vůbec] nenarodil."</verse>
				<verse number="25">Nato řekl Jidáš, který ho zrazoval: "Snad [to] nejsem já, Rabbi?" A on mu odpověděl: "Tys [to] řekl."</verse>
				<verse number="26">A když jedli, vzal Ježíš chléb, požehnal, rozlomil a dal [ho] učedníkům se slovy: "Vezměte, jezte, to je mé tělo."</verse>
				<verse number="27">Potom vzal kalich, vzdal díky a podal jim [ho] se slovy: "Pijte z něho všichni,</verse>
				<verse number="28">neboť to je má krev nové smlouvy, která se prolévá za mnohé na odpuštění hříchů.</verse>
				<verse number="29">A říkám vám, že od této chvíle už nebudu pít z tohoto plodu vinného kmene až do toho dne, kdy ho s vámi budu pít nový v království svého Otce."</verse>
				<verse number="30">A když zazpívali žalm, vyšli na Olivetskou horu.</verse>
				<verse number="31">Tehdy jim Ježíš řekl: "Vy všichni ode mne této noci odpadnete. Je přece napsáno: 'Budu bít pastýře a ovce stáda se rozprchnou.'</verse>
				<verse number="32">Ale až vstanu [z mrtvých], předejdu vás do Galileje."</verse>
				<verse number="33">Petr mu však odpověděl: "I kdyby od tebe všichni odpadli, já neodpadnu nikdy!"</verse>
				<verse number="34">Ježíš mu řekl: "Amen, říkám ti, že [ještě] dnes v noci, dříve než se ozve kohout, mě třikrát zapřeš."</verse>
				<verse number="35">[Ale] Petr mu řekl: "I kdybych měl s tebou zemřít, nikdy tě nezapřu!" Podobně mluvili i všichni [ostatní] učedníci.</verse>
				<verse number="36">Tehdy Ježíš přišel s učedníky na místo zvané Getsemane a řekl jim: "Posaďte se tu, zatímco se odejdu tamhle modlit."</verse>
				<verse number="37">Vzal s sebou Petra a oba Zebedeovy syny a [tu] se začal rmoutit a mít velikou úzkost.</verse>
				<verse number="38">Tehdy jim řekl: "Má duše je smutná až k smrti. Zůstaňte tu a bděte se mnou."</verse>
				<verse number="39">Pak poodešel kousek dál, padl na tvář a modlil se: "Otče můj, jestli je [to] možné, ať mě ten kalich mine! Avšak ne jak chci já, ale jak ty."</verse>
				<verse number="40">Potom přišel k učedníkům a nalezl je, jak spí. Řekl tedy Petrovi: "To jste se mnou nemohli bdít jedinou hodinu?</verse>
				<verse number="41">Bděte a modlete se, abyste nevešli do pokušení. Duch je sice připraven, ale tělo [je] slabé."</verse>
				<verse number="42">Potom odešel podruhé a modlil se: "Otče můj, jestliže mě tento kalich nemůže minout, ale musím ho vypít, ať se stane tvá vůle."</verse>
				<verse number="43">A když přišel, znovu je nalezl, jak spí, protože jim ztěžkly oči.</verse>
				<verse number="44">Tehdy je nechal, znovu odešel a potřetí se modlil stejná slova.</verse>
				<verse number="45">Potom přišel ke svým učedníkům a řekl jim: " [Vy] ještě spíte a odpočíváte? Pohleďte, přiblížila se ta hodina a Syn člověka je vydáván do rukou hříšníků.</verse>
				<verse number="46">Vstávejte, pojďme! Hle, můj zrádce už je blízko."</verse>
				<verse number="47">A když ještě mluvil, náhle přišel Jidáš, jeden ze dvanácti, a s ním veliký zástup s meči a holemi, [poslaný] od velekněží a starších z lidu.</verse>
				<verse number="48">Ten, který ho zrazoval, si s nimi domluvil znamení: "Je to ten, kterého políbím. Toho se chopte."</verse>
				<verse number="49">Ihned tedy přistoupil k Ježíši a řekl: "Buď zdráv, Rabbi," a políbil ho.</verse>
				<verse number="50">Ježíš mu však řekl: "Příteli, proč jsi přišel?" Tehdy přistoupili, vztáhli na Ježíše ruce a chopili se ho.</verse>
				<verse number="51">Jeden z těch, kdo byli s Ježíšem, však náhle mávl rukou, vytasil svůj meč, zasáhl služebníka nejvyššího kněze a usekl mu ucho.</verse>
				<verse number="52">Tehdy mu Ježíš řekl: "Vrať svůj meč na jeho místo, protože všichni, kteří berou meč, mečem zahynou.</verse>
				<verse number="53">Myslíš si snad, že nemohu požádat svého Otce? [On] by mi hned dal více než dvanáct legií andělů.</verse>
				<verse number="54">Jak by se pak ale naplnila Písma [svědčící,] že to musí takhle být?"</verse>
				<verse number="55">V tu chvíli řekl Ježíš zástupům: "Vypravili jste se jako na zločince, s meči a holemi, abyste mě zatkli? Každý den jsem s vámi sedával v chrámu a vyučoval a nezatkli jste mě.</verse>
				<verse number="56">Ale toto všechno se stalo, aby se naplnila prorocká Písma." Tehdy ho všichni učedníci opustili a utekli.</verse>
				<verse number="57">Ti, kdo Ježíše zatkli, ho tedy odvedli k nejvyššímu knězi Kaifášovi, kde se shromáždili zákoníci a starší.</verse>
				<verse number="58">Petr ho ale zpovzdálí následoval až na dvůr nejvyššího kněze. Potom vešel dovnitř a sedl si mezi sluhy, aby viděl konec.</verse>
				<verse number="59">Velekněží a starší s celou veleradou pak proti Ježíši hledali falešné svědectví, aby ho mohli vydat na smrt,</verse>
				<verse number="60">ale [žádné] nenašli. I když předstupovali mnozí falešní svědkové, nenašli nic. Nakonec ale předstoupili dva falešní svědkové</verse>
				<verse number="61">a řekli: "Tento [muž] řekl: 'Mohu zbořit Boží chrám a za tři dny ho postavit.'"</verse>
				<verse number="62">Tehdy povstal nejvyšší kněz a řekl mu: "Nic neodpovídáš? Co proti tobě svědčí tito [muži]?"</verse>
				<verse number="63">Ale Ježíš mlčel. Nejvyšší kněz mu tedy řekl: "Zapřísahám tě při živém Bohu, abys nám řekl, zda jsi Kristus, ten Boží Syn!"</verse>
				<verse number="64">Ježíš mu odpověděl: "Tys [to] řekl. Ale říkám vám, od této chvíle uvidíte Syna člověka sedět po pravici Moci a přicházet na nebeských oblacích."</verse>
				<verse number="65">Tehdy nejvyšší kněz roztrhl svá roucha se slovy: "Rouhal se! K čemu ještě potřebujeme svědky? Hle, právě jste slyšeli jeho rouhání!</verse>
				<verse number="66">Co si [o tom] myslíte?" A oni odpověděli: "Je hoden smrti."</verse>
				<verse number="67">Potom mu plivali do obličeje a bili ho pěstmi a jiní ho tloukli holemi</verse>
				<verse number="68">a říkali: "Prorokuj nám, Kriste, kdo tě udeřil?"</verse>
				<verse number="69">Petr ale seděl venku na dvoře. Jedna služebná k němu přistoupila a řekla: "Ty jsi byl také s tím Ježíšem z Galileje."</verse>
				<verse number="70">Ale on [to] přede všemi zapřel. Řekl: "Nevím, o čem mluvíš!"</verse>
				<verse number="71">A vyšel k bráně. Uviděla ho však jiná a řekla těm, kdo tam byli: "Tenhle byl také s [tím] Ježíšem z Nazaretu."</verse>
				<verse number="72">A on [ho] znovu zapřel s přísahou: "Toho člověka neznám!"</verse>
				<verse number="73">Po malé chvíli přistoupili kolemstojící a řekli Petrovi: "Jistěže jsi také [jeden] z nich. I tvé nářečí tě prozrazuje!"</verse>
				<verse number="74">Tehdy se začal proklínat a přísahat: "Toho člověka neznám!" A vtom zakokrhal kohout</verse>
				<verse number="75">a Petr si vzpomněl na slova, která mu Ježíš řekl: "Dříve než se ozve kohout, třikrát mě zapřeš." A vyšel ven a hořce se rozplakal.</verse>
			</chapter>
			<chapter number="27">
				<verse number="1">A když přišlo ráno, usnesli se všichni velekněží a starší lidu proti Ježíši, že ho vydají na smrt.</verse>
				<verse number="2">Svázali ho tedy, odvedli ho k vladaři, Pontskému Pilátovi, a vydali mu ho.</verse>
				<verse number="3">Když tehdy Jidáš, jeho zrádce, uviděl, že [Ježíš] byl odsouzen, litoval [toho] a vrátil těch třicet stříbrných velekněžím a starším.</verse>
				<verse number="4">Řekl [jim]: "Zhřešil jsem! Zradil jsem nevinnou krev!" Oni však odpověděli: "Co je nám do toho? Hleď si [toho] sám!"</verse>
				<verse number="5">Zahodil tedy ty stříbrné v chrámu a šel pryč. A když odešel, oběsil se.</verse>
				<verse number="6">Velekněží pak vzali ty stříbrné a řekli: "Nelze je dát do pokladny, protože je [to] mzda za krev."</verse>
				<verse number="7">A když se poradili, koupili za ně hrnčířovo pole k pohřbívání cizinců.</verse>
				<verse number="8">Proto se to pole až dodnes nazývá Pole krve.</verse>
				<verse number="9">Tehdy se naplnilo to, co bylo řečeno skrze proroka: "Vzali třicet stříbrných, cenu za toho ceněného, kterého [takto] ocenili synové Izraele,</verse>
				<verse number="10">a dali je za hrnčířovo pole, jak mi uložil Pán."</verse>
				<verse number="11">Ježíš pak stanul před vladařem. Vladař se ho zeptal: "Ty jsi ten židovský král?" Ale Ježíš mu odpověděl: "Ty [to] říkáš."</verse>
				<verse number="12">A když ho velekněží a starší obviňovali, nic neodpovídal.</verse>
				<verse number="13">Pilát mu tedy řekl: "Neslyšíš, jaké věci to proti tobě svědčí?"</verse>
				<verse number="14">[On] mu ale neodpověděl ani na jediné slovo, takže se vladař velmi divil.</verse>
				<verse number="15">Vladař pak měl ve zvyku propouštět lidu ve svátek jednoho vězně, kterého chtěli.</verse>
				<verse number="16">A tehdy měli významného vězně jménem Barabáš.</verse>
				<verse number="17">Když se tedy [lidé] sešli, Pilát jim řekl: "Koho chcete, abych vám propustil? Barabáše nebo Ježíše zvaného Kristus?"</verse>
				<verse number="18">Věděl totiž, že ho vydali ze závisti.</verse>
				<verse number="19">A když seděl na soudné stolici, poslala k němu jeho žena vzkaz: "Neměj nic s tímto spravedlivým, neboť jsem dnes kvůli němu ve snu mnoho vytrpěla."</verse>
				<verse number="20">Velekněží a starší ale navedli zástupy, aby si vyžádali Barabáše a Ježíše aby dali zahubit.</verse>
				<verse number="21">Vladař jim tedy odpověděl: "Kterého z těch dvou chcete, abych vám propustil?" A oni řekli: "Barabáše!"</verse>
				<verse number="22">Pilát jim řekl: "Co tedy mám udělat s Ježíšem zvaným Kristus?" A všichni řekli: "Ať je ukřižován!"</verse>
				<verse number="23">Vladař však řekl: "A co zlého udělal?" Ale oni křičeli [ještě] víc: "Ať je ukřižován!"</verse>
				<verse number="24">A když Pilát viděl, že nic nezmůže, ale [že] je čím dál větší pozdvižení, vzal vodu a před zástupem si umyl ruce se slovy: "Nejsem vinen krví tohoto spravedlivého. Hleďte si [toho] sami."</verse>
				<verse number="25">A všechen lid odpověděl: "Jeho krev na nás a na naše děti!"</verse>
				<verse number="26">Tehdy jim propustil Barabáše, ale Ježíše [nechal] zbičovat a vydal [ho] k ukřižování.</verse>
				<verse number="27">Tehdy vzali vladařovi vojáci Ježíše do paláce a shromáždili k němu celou posádku.</verse>
				<verse number="28">Svlékli ho a oblékli mu rudý plášť,</verse>
				<verse number="29">a když upletli korunu z trní, nasadili mu ji na hlavu a do pravé ruky mu dali hůl. Pak před ním klekali a posmívali se mu. Říkali: "Buď zdráv, židovský králi!"</verse>
				<verse number="30">Plivali na něj a vzali tu hůl a bili ho do hlavy.</verse>
				<verse number="31">Když se mu [dost] naposmívali, svlékli z něho ten plášť a oblékli mu jeho šaty. Potom ho odvedli, aby byl ukřižován.</verse>
				<verse number="32">A když vyšli, našli člověka z Kyrény, jménem Šimona. Toho přinutili, aby vzal jeho kříž.</verse>
				<verse number="33">A tak přišli na místo zvané Golgota, což znamená Místo lebky.</verse>
				<verse number="34">Dali mu napít octa smíšeného se žlučí. A když [jej] okusil, nechtěl pít.</verse>
				<verse number="35">A když ho ukřižovali, rozdělili si jeho šaty házením losu, aby se naplnilo, co bylo řečeno skrze proroka: "Rozdělili si mé šaty mezi sebou a o mé roucho házeli los."</verse>
				<verse number="36">Pak seděli a hlídali ho tam.</verse>
				<verse number="37">A nad jeho hlavu dali nápis jeho viny: "TOTO JE JEŽÍŠ, ŽIDOVSKÝ KRÁL".</verse>
				<verse number="38">Tehdy byli spolu s ním ukřižováni dva zločinci, jeden po pravici a druhý po levici.</verse>
				<verse number="39">Kolemjdoucí mu spílali, pokyvovali hlavami</verse>
				<verse number="40">a říkali: "Ty, který boříš chrám a za tři dny ho stavíš, zachraň sám sebe! Jestli jsi Boží Syn, sestup z kříže!"</verse>
				<verse number="41">Tak podobně se posmívali i velekněží se zákoníky a staršími a říkali:</verse>
				<verse number="42">"Jiné spasil, [ale] sám sebe spasit nemůže! Jestli je král Izraele, ať teď sestoupí z kříže a uvěříme v něj!</verse>
				<verse number="43">Spoléhal na Boha, tak ať ho teď vysvobodí, jestli o něj stojí! Říkal přece: 'Jsem Boží Syn'!"</verse>
				<verse number="44">A tak podobně ho hanobili i zločinci, kteří byli ukřižováni s ním.</verse>
				<verse number="45">Od šesté hodiny pak nastala po celé zemi tma až do deváté hodiny.</verse>
				<verse number="46">Kolem deváté hodiny pak Ježíš hlasitě vykřikl: "Eli, Eli, lama sabachtani?" to je: "Bože můj, Bože můj, proč jsi mě opustil?"</verse>
				<verse number="47">A když to uslyšeli někteří z kolemstojících, říkali: "Ten [člověk] volá Eliáše!"</verse>
				<verse number="48">Jeden z nich hned odběhl, vzal houbu, a když ji naplnil octem, dal ji na větev a dával mu napít.</verse>
				<verse number="49">Ale ostatní říkali: "Nech [ho], uvidíme, jestli přijde Eliáš, aby ho zachránil!"</verse>
				<verse number="50">Ježíš pak opět hlasitě vykřikl a vypustil ducha.</verse>
				<verse number="51">A hle, chrámová opona se roztrhla na dva [kusy] odshora až dolů a země se otřásla a skály popraskaly.</verse>
				<verse number="52">Otevřely se hroby a vstala mnohá těla zesnulých svatých,</verse>
				<verse number="53">kteří po jeho vzkříšení vyšli z hrobů, přišli do svatého města a ukázali se mnoha [lidem].</verse>
				<verse number="54">Když pak setník a ti, kdo s ním hlídali Ježíše, uviděli zemětřesení a to, co se dělo, velmi se vyděsili a říkali: "To byl opravdu Boží Syn!"</verse>
				<verse number="55">Bylo tam také mnoho žen přihlížejících zpovzdálí, které doprovázely Ježíše z Galileje a sloužily mu.</verse>
				<verse number="56">Byla mezi nimi Marie Magdaléna a Marie, matka Jakuba a Jozese, a matka Zebedeových synů.</verse>
				<verse number="57">A když nastal večer, přišel bohatý člověk z Arimatie, jménem Josef, který byl také Ježíšův učedník.</verse>
				<verse number="58">Ten přišel k Pilátovi a požádal o Ježíšovo tělo. Tehdy Pilát nařídil, aby tělo bylo vydáno.</verse>
				<verse number="59">Josef vzal tělo, zavinul ho do čistého plátna</verse>
				<verse number="60">a pochoval ho do svého nového hrobu, který si vytesal ve skále. Potom přivalil ke dveřím hrobu velký kámen a odešel.</verse>
				<verse number="61">A byla tam Marie Magdaléna a druhá Marie, sedící naproti hrobu.</verse>
				<verse number="62">Nazítří, po [dni] připravování, se pak velekněží a farizeové sešli k Pilátovi</verse>
				<verse number="63">a řekli [mu]: "Pane, vzpomněli jsme si, že když ten bludař ještě žil, řekl: 'Po třech dnech vstanu.'</verse>
				<verse number="64">Proto nařiď, ať je hrob hlídán až do třetího dne, aby snad nepřišli jeho učedníci, neukradli ho a neřekli lidu: 'Byl vzkříšen z mrtvých!' Tak bude poslední blud horší než ten první!"</verse>
				<verse number="65">Pilát jim řekl: "Máte stráž, jděte a hlídejte, jak umíte."</verse>
				<verse number="66">A tak šli, a když zapečetili kámen, obsadili hrob strážnými.</verse>
			</chapter>
			<chapter number="28">
				<verse number="1">Když pak končila sobota a svítalo na první [den] týdne, přišla Marie Magdaléna a ta druhá Marie, aby se podívaly na hrob.</verse>
				<verse number="2">A hle, nastalo veliké zemětřesení, neboť Pánův anděl sestoupil z nebe, a když přišel, odvalil kámen ode dveří a posadil se na něm.</verse>
				<verse number="3">Jeho obličej byl jako blesk a jeho roucho bílé jako sníh.</verse>
				<verse number="4">A strážní se strachem z něj roztřásli a zůstali jako mrtví.</verse>
				<verse number="5">Anděl pak odpověděl ženám: "Vy se nebojte. Vždyť vím, že hledáte ukřižovaného Ježíše.</verse>
				<verse number="6">Není tu, neboť vstal, jak předpověděl. Pojďte, pohleďte na místo, kde ležel Pán.</verse>
				<verse number="7">Jděte rychle a řekněte jeho učedníkům, že byl vzkříšen z mrtvých. A hle, předchází vás do Galileje. Tam ho spatříte. Hleďte, řekl jsem vám [to]."</verse>
				<verse number="8">A [tak] rychle odešly od hrobu s bázní a s velikou radostí a běžely, aby [to] oznámily jeho učedníkům.</verse>
				<verse number="9">A když to šly oznámit jeho učedníkům, vtom se s nimi setkal Ježíš a pozdravil je. Přistoupily tedy, objaly jeho nohy a poklonily se mu.</verse>
				<verse number="10">Tehdy jim Ježíš řekl: "Nebojte se, jděte a oznamte mým bratrům, ať jdou do Galileje a tam mě spatří."</verse>
				<verse number="11">A když ty [ženy] odcházely, hle, někteří ze stráže šli do města a oznámili velekněžím všechno, co se stalo.</verse>
				<verse number="12">A když se shromáždili se staršími, poradili se a dali vojákům mnoho peněz</verse>
				<verse number="13">a řekli: "Mluvte [takhle]: 'V noci přišli jeho učedníci a ukradli ho, když jsme spali.'</verse>
				<verse number="14">A kdyby o tom uslyšel vladař, my ho přesvědčíme a zbavíme vás starostí."</verse>
				<verse number="15">Oni tedy vzali peníze a dělali, jak byli naučeni. A tato řeč je mezi Židy rozhlášena až do dnešního dne.</verse>
				<verse number="16">Jedenáct učedníků pak šlo do Galileje, na tu horu, kterou jim Ježíš určil.</verse>
				<verse number="17">A když ho spatřili, poklonili se mu; ale někteří pochybovali.</verse>
				<verse number="18">Ježíš přistoupil, promluvil k nim a řekl: "Je mi dána veškerá moc na nebi i na zemi.</verse>
				<verse number="19">Proto jděte, dělejte učedníky ze všech národů; křtěte je ve jméno Otce i Syna i Ducha Svatého</verse>
				<verse number="20">a učte je zachovávat všechno, co jsem vám přikázal. A hle, já jsem s vámi po všechny dny až do skonání světa. Amen.</verse>
			</chapter>
		</book>
		<book number="41">
			<chapter number="1">
				<verse number="1">Počátek evangelia Ježíše Krista, Božího Syna.</verse>
				<verse number="2">Jak je napsáno v Prorocích: "Hle, já před tvou tváří posílám svého posla, který připraví tvou cestu před tebou."</verse>
				<verse number="3">"Hlas volajícího na poušti: Připravte Pánovu cestu! Napřimujte jeho stezky!"</verse>
				<verse number="4">[Tak] přišel Jan, křtil na poušti a kázal křest pokání na odpuštění hříchů.</verse>
				<verse number="5">Vycházela k němu celá judská země i všichni Jeruzalémští, a když vyznávali své hříchy, křtil je v řece Jordán.</verse>
				<verse number="6">Jan byl oblečen velbloudí srstí a koženým pasem kolem boků a jedl kobylky a lesní med.</verse>
				<verse number="7">Kázal a říkal: "Po mně přichází ten, který je silnější než já! [Já] nejsem hoden [ani] sehnout se a rozvázat řemínek jeho obuvi.</verse>
				<verse number="8">Jistě, já jsem vás křtil vodou, ale on vás bude křtít Duchem Svatým."</verse>
				<verse number="9">V těch dnech se pak stalo, [že] přišel Ježíš z galilejského Nazaretu a byl od Jana pokřtěn v Jordánu.</verse>
				<verse number="10">A hned když vystupoval z vody, uviděl protržená nebesa a Ducha sestupujícího na něj jako holubice.</verse>
				<verse number="11">A z nebe zazněl hlas: "Ty jsi ten můj milovaný Syn, v němž jsem nalezl zalíbení."</verse>
				<verse number="12">A hned ho Duch vypudil na poušť.</verse>
				<verse number="13">Byl na poušti čtyřicet dní a pokoušel ho Satan. Byl [tam] s divokou zvěří a sloužili mu andělé.</verse>
				<verse number="14">A když byl Jan uvězněn, Ježíš přišel do Galileje a kázal evangelium Božího království.</verse>
				<verse number="15">Říkal: "Čas se naplnil a Boží království se přiblížilo. Čiňte pokání a věřte evangeliu!"</verse>
				<verse number="16">A když procházel podél Galilejského moře, uviděl Šimona a Ondřeje, jeho bratra, jak házejí síť do moře (protože [to] byli rybáři) .</verse>
				<verse number="17">Ježíš jim řekl: "Pojďte za mnou a udělám z vás rybáře lidí!"</verse>
				<verse number="18">A hned opustili své sítě a šli za ním.</verse>
				<verse number="19">Když pak kousek poodešel, uviděl Jakuba Zebedeova a jeho bratra Jana, jak na lodi spravují sítě.</verse>
				<verse number="20">A hned je povolal. Oni pak nechali svého otce Zebedea na lodi s nádeníky a odešli za ním.</verse>
				<verse number="21">Potom přišli do Kafarnaum a [on] hned v sobotu vešel do synagogy a učil.</verse>
				<verse number="22">A [tam] žasli nad jeho učením, protože je učil jako ten, kdo má moc, a ne jako zákoníci.</verse>
				<verse number="23">V jejich synagoze byl právě člověk v [moci] nečistého ducha. Vykřikl:</verse>
				<verse number="24">"Ach, co je ti do nás, Ježíši Nazaretský? Přišel jsi nás zničit? Znám tě, kdo jsi-ten Svatý Boží!"</verse>
				<verse number="25">Ježíš mu pohrozil a řekl: "Zmlkni a vyjdi z něj!"</verse>
				<verse number="26">A ten nečistý duch jím zalomcoval, hlasitě vykřikl a vyšel z něho.</verse>
				<verse number="27">A všichni byli tak ohromeni, že se [začali] ptát jeden druhého: "Co tohle je? Co [je] to za nové učení? Vždyť rozkazuje s mocí i těm nečistým duchům a poslouchají ho!"</verse>
				<verse number="28">A zpráva o něm se hned roznesla po celém galilejském kraji.</verse>
				<verse number="29">A hned když vyšli ze synagogy, přišli domů k Šimonovi a Ondřejovi [spolu] s Jakubem a Janem.</verse>
				<verse number="30">Šimonova tchyně [tam] ležela v horečce, a [tak] mu o ní hned pověděli.</verse>
				<verse number="31">Přistoupil tedy, vzal ji za ruku a zvedl ji. Horečka ji hned opustila a ona je začala obsluhovat.</verse>
				<verse number="32">Když potom nastal večer a zapadlo slunce, přinesli k němu všechny nemocné i ty, kteří byli posedlí démony.</verse>
				<verse number="33">Celé město se seběhlo ke dveřím</verse>
				<verse number="34">a on uzdravil množství [lidí] trápených různými neduhy a vyhnal množství démonů. A nedovoloval démonům mluvit, protože ho znali.</verse>
				<verse number="35">Ráno pak vstal dlouho před rozedněním a vyšel [ven]. Odešel na opuštěné místo a tam se modlil.</verse>
				<verse number="36">Ale Šimon a ti, kdo byli s ním, se za ním pustili.</verse>
				<verse number="37">A když ho našli, řekli mu: "Všichni tě hledají."</verse>
				<verse number="38">A on jim řekl: "Pojďme dál, do okolních městeček, abych kázal i tam. Vždyť proto jsem přišel."</verse>
				<verse number="39">Kázal tedy v jejich synagogách po celé Galileji a vymítal démony.</verse>
				<verse number="40">Tehdy k němu přišel malomocný. Padl před ním na kolena a prosil ho: "Kdybys [jen] chtěl, můžeš mě očistit!"</verse>
				<verse number="41">Ježíš pak naplněn soucitem vztáhl ruku, dotkl se ho a řekl mu: "Chci, buď očištěn!"</verse>
				<verse number="42">A jakmile to [Ježíš] řekl, hned od něj malomocenství odstoupilo a byl očištěn.</verse>
				<verse number="43">A hned ho poslal pryč s přísným varováním:</verse>
				<verse number="44">"Dej pozor, abys nikomu nic neříkal. Jdi ale, ukaž se knězi a obětuj za své očištění to, co přikázal Mojžíš, na svědectví pro ně."</verse>
				<verse number="45">Ale on vyšel a začal hodně mluvit a rozhlašovat tu věc tak, že Ježíš už nemohl veřejně vejít do města, ale zůstával venku na opuštěných místech. A [lidé] k němu přicházeli odevšad.</verse>
			</chapter>
			<chapter number="2">
				<verse number="1">A po [několika] dnech opět přišel do Kafarnaum a proslechlo se, že je doma.</verse>
				<verse number="2">A hned se shromáždilo [takové] množství, že se už nemohli vejít ani ke dveřím. A mluvil jim slovo.</verse>
				<verse number="3">Tehdy k němu přišli s ochrnutým, kterého nesli čtyři [muži].</verse>
				<verse number="4">A když ho k němu nemohli kvůli zástupu přinést, odkryli střechu [nad místem], kde byl, a když [ji] probořili, spustili dolů lůžko, na kterém ležel ten ochrnutý.</verse>
				<verse number="5">Když Ježíš uviděl jejich víru, řekl tomu ochrnutému: "Synu, tvé hříchy jsou ti odpuštěny."</verse>
				<verse number="6">Byli tu ale někteří ze zákoníků. Seděli tam a v srdcích uvažovali:</verse>
				<verse number="7">"Proč mluví tak rouhavě? Kdo kromě samotného Boha může odpustit hříchy?"</verse>
				<verse number="8">Ježíš však ve svém duchu hned poznal, že takto sami pro sebe uvažují, a řekl jim: "Proč ve svých srdcích takto uvažujete?</verse>
				<verse number="9">Co je snadnější? Říci ochrnutému: Tvé hříchy jsou odpuštěny, anebo říci: Vstaň, vezmi své lůžko a choď?</verse>
				<verse number="10">Ale abyste věděli, že Syn člověka má na zemi moc odpouštět hříchy" - [tehdy] pověděl ochrnutému-</verse>
				<verse number="11">"říkám ti, vstaň, vezmi své lůžko a jdi domů."</verse>
				<verse number="12">A on hned vstal, přede všemi vzal své lůžko a odešel, takže všichni žasli a oslavovali Boha se slovy: " [Nic] takového jsme nikdy neviděli."</verse>
				<verse number="13">[Ježíš] pak znovu vyšel k moři. Všechen zástup přicházel k němu a on je vyučoval.</verse>
				<verse number="14">Cestou uviděl Léviho, Alfeova [syna], jak sedí na celnici, a řekl mu: "Pojď za mnou." A on vstal a šel za ním.</verse>
				<verse number="15">Když pak byl Ježíš za stolem v jeho domě, stalo se, že i mnozí celníci a hříšníci stolovali s Ježíšem a s jeho učedníky. Bylo jich totiž mnoho, [kteří] šli za ním.</verse>
				<verse number="16">Když však zákoníci a farizeové uviděli, že jí s celníky a hříšníky, říkali jeho učedníkům: "Jak to, že jí a pije s celníky a hříšníky?"</verse>
				<verse number="17">Když to Ježíš uslyšel, řekl jim: "Lékaře nepotřebují zdraví, ale nemocní. Nepřišel jsem volat spravedlivé, ale hříšné k pokání."</verse>
				<verse number="18">Janovi učedníci a farizeové se postili. [Někteří] přišli a řekli mu: "Proč se učedníci Jana a farizeů postí, ale tvoji učedníci se nepostí?"</verse>
				<verse number="19">Ježíš jim odpověděl: "Mohou se ženichovi přátelé postit, dokud je ženich s nimi? Dokud mají ženicha u sebe, nemohou se postit.</verse>
				<verse number="20">Přijdou však dny, kdy od nich bude ženich vzat, a tehdy, v těch dnech, se budou postit.</verse>
				<verse number="21">Nikdo nepřišívá záplatu z nové látky ke starému plášti; jinak utrhne ta nová záplata [i] od starého a díra je [ještě] horší.</verse>
				<verse number="22">Nikdo také nelije nové víno do starých nádob; jinak to nové víno roztrhne nádoby, víno se vylije a nádoby se zničí. Nové víno se přece lije do nových nádob."</verse>
				<verse number="23">Stalo se pak, že v sobotu procházel obilím a jeho učedníci začali cestou vytrhávat klasy.</verse>
				<verse number="24">Farizeové mu tedy řekli: "Pohleď, proč dělají, co se v sobotu nesmí?"</verse>
				<verse number="25">Řekl jim: "Copak jste nikdy nečetli, co udělal David, když měl nouzi a hlad, on i ti, kdo byli s ním?</verse>
				<verse number="26">Jak vešel do Božího domu za nejvyššího kněze Abiatara a jedl [posvátné] chleby předložení, které nikdo kromě kněží nesmí jíst, a dal i těm, kdo byli s ním?"</verse>
				<verse number="27">A řekl jim: "Sobota byla učiněna pro člověka, a ne člověk pro sobotu.</verse>
				<verse number="28">Proto je Syn člověka Pánem i nad sobotou."</verse>
			</chapter>
			<chapter number="3">
				<verse number="1">Pak opět vešel do synagogy a byl tu člověk, který měl uschlou ruku.</verse>
				<verse number="2">A sledovali ho, zda ho uzdraví v sobotu, aby ho mohli obžalovat.</verse>
				<verse number="3">[On] řekl tomu člověku, který měl uschlou ruku: "Postav se doprostřed."</verse>
				<verse number="4">A řekl jim: "Smí se v sobotu konat dobro, nebo zlo? Zachránitživot nebo [ho] zničit?" Ale oni mlčeli.</verse>
				<verse number="5">A když se po nich s hněvem rozhlédl, zarmoucen nad tvrdostí jejich srdce, řekl tomu člověku: "Natáhni tu ruku." A [on ji] natáhl a byla znovu zdravá jako ta druhá.</verse>
				<verse number="6">Farizeové pak hned odešli a radili se proti němu s herodiány, jak by ho zahubili.</verse>
				<verse number="7">Ježíš však odešel se svými učedníky k moři a šla za ním veliká spousta [lidí] z Galileje a z Judska</verse>
				<verse number="8">i z Jeruzaléma a z Idumeje, ze Zajordánska a z okolí Týru a Sidonu. Když slyšeli, jaké věci dělal, přišla [jich] k němu veliká spousta.</verse>
				<verse number="9">Proto řekl svým učedníkům, aby pro něj měli stále připravenou loďku kvůli zástupu, aby ho neumačkali.</verse>
				<verse number="10">Uzdravil [jich] totiž tolik, že všichni, kdo měli [nějaká] trápení, se na něj vrhali, aby se ho dotkli.</verse>
				<verse number="11">A nečistí duchové, jakmile ho uviděli, padali před ním a křičeli: "Ty jsi ten Boží Syn!"</verse>
				<verse number="12">Ale on jim velmi hrozil, aby ho neuváděli ve známost.</verse>
				<verse number="13">Potom vystoupil na horu, povolal k sobě ty, které sám chtěl, a [ti] přišli k němu.</verse>
				<verse number="14">Ustanovil [jich] dvanáct, aby byli s ním a aby je poslal kázat</verse>
				<verse number="15">a aby měli moc uzdravovat nemoci a vymítat démony:</verse>
				<verse number="16">Šimona (kterému dal jméno Petr) ,</verse>
				<verse number="17">Jakuba Zebedeova a Jakubova bratra Jana (kterým dal jméno Boanerges, to jest" Synové hromu") </verse>
				<verse number="18">a Ondřeje, Filipa, Bartoloměje, Matouše, Tomáše, Jakuba Alfeova, Tadeáše, Šimona Kananitu</verse>
				<verse number="19">a Jidáše Iškariotského, který ho také zradil. A šli [s ním] do domu.</verse>
				<verse number="20">A znovu se sešel [takový] zástup, že se nemohli ani najíst chleba.</verse>
				<verse number="21">A když se to dozvěděli jeho příbuzní, vyšli, aby [si] ho vzali, protože [lidé] říkali, že se pominul.</verse>
				<verse number="22">Zákoníci, kteří přišli z Jeruzaléma, pak říkali, že má Belzebula a že vymítá démony skrze knížete démonů.</verse>
				<verse number="23">A [tak] je zavolal a mluvil k nim v podobenstvích: "Jak může Satan vymítat Satana?</verse>
				<verse number="24">Pokud se království rozdělí samo proti sobě, nemůže to království obstát.</verse>
				<verse number="25">Také když se dům rozdělí sám proti sobě, nemůže ten dům obstát.</verse>
				<verse number="26">Jestliže tedy Satan povstal sám proti sobě a je rozdělen, nemůže obstát, ale je s ním konec.</verse>
				<verse number="27">Nikdo však nemůže přijít do domu siláka a uloupit jeho majetek, pokud toho siláka nejdříve nespoutá. Teprve tehdy vyloupí jeho dům."</verse>
				<verse number="28">"Amen, říkám vám, že všechny hříchy budou lidským synům odpuštěny, i rouhání, jakkoli by se rouhali.</verse>
				<verse number="29">Ale kdokoli by se rouhal proti Duchu Svatému, tomu nebude odpuštěno na věky, ale propadl věčnému odsouzení."</verse>
				<verse number="30">Říkali totiž [o něm]: "Má nečistého ducha."</verse>
				<verse number="31">Tehdy přišli jeho bratři a matka. Zůstali venku a vzkázali mu, že ho volají.</verse>
				<verse number="32">A kolem něj seděl zástup [lidí]. Řekli mu: "Podívej se, tvá matka a tvoji bratři [jsou] venku a hledají tě."</verse>
				<verse number="33">On jim však odpověděl: "Kdo je má matka a moji bratři?"</verse>
				<verse number="34">Rozhlédl se po těch, kdo seděli okolo něj, a řekl: "Pohleďte, [to je] má matka a moji bratři.</verse>
				<verse number="35">Kdokoli totiž koná Boží vůli, ten je můj bratr a sestra a matka."</verse>
			</chapter>
			<chapter number="4">
				<verse number="1">Tehdy začal znovu vyučovat u moře. Shromáždil se k němu [tak] obrovský zástup, že nastoupil do lodi na moři a posadil se; a celý ten zástup byl na zemi u moře.</verse>
				<verse number="2">Učil je v podobenstvích mnoha věcem a ve svém vyučování jim řekl:</verse>
				<verse number="3">"Slyšte: Hle, vyšel rozsévač, aby rozsíval.</verse>
				<verse number="4">A při tom rozsívání se stalo, že některé [semeno] padlo podél cesty a přiletěli nebeští ptáci a sezobali je.</verse>
				<verse number="5">Jiné padlo na skalnaté místo, kde nemělo mnoho země, a ihned vzešlo, protože nemělo hloubku země.</verse>
				<verse number="6">Když pak vyšlo slunce, spálilo je; a protože nemělo kořen, uschlo.</verse>
				<verse number="7">Jiné zase padlo do trní, a když trní vyrostlo, udusilo je a nevydalo úrodu.</verse>
				<verse number="8">Jiné však padlo do dobré země a vydalo vzhůru vystupující a rostoucí úrodu. Některé přineslo třicetinásobek, jiné šedesátinásobek a jiné stonásobek."</verse>
				<verse number="9">Tehdy jim řekl: "Kdo má uši k slyšení, ať slyší."</verse>
				<verse number="10">A jakmile byl o samotě, ptali se ho ti, kdo byli s ním spolu s dvanácti, na to podobenství.</verse>
				<verse number="11">Řekl jim tedy: "Vám je dáno poznat tajemství Božího království, ale těm, kdo jsou mimo [něj], se to všechno děje v podobenstvích,</verse>
				<verse number="12">aby' Hledíce hleděli, ale neviděli a slyšíce slyšeli, ale nerozuměli, aby se snad neobrátili a nebyly jim odpuštěny hříchy.' "</verse>
				<verse number="13">Tehdy jim řekl: "Vy to podobenství nechápete? Jak tedy porozumíte všem podobenstvím?</verse>
				<verse number="14">Ten rozsévač rozsívá slovo.</verse>
				<verse number="15">A ti podél cesty, kde se rozsívá slovo, jsou tito: Jakmile uslyší, ihned přichází Satan a bere to slovo, které bylo zaseto do jejich srdcí.</verse>
				<verse number="16">A podobně ti, kteří jsou osíváni na skalnaté půdě, jsou tito: Jakmile to slovo uslyší, hned ho s radostí přijímají,</verse>
				<verse number="17">ale nemají v sobě kořen a jsou nestálí. Když potom kvůli tomu slovu nastane soužení nebo pronásledování, hned se pohoršují.</verse>
				<verse number="18">A další jsou ti, kteří jsou osíváni do trní: To jsou ti, kteří slyší slovo,</verse>
				<verse number="19">ale [pak] přicházejí starosti tohoto světa, oklamání bohatstvím a chtivost po dalších věcech a dusí to slovo, takže se stává neplodným.</verse>
				<verse number="20">A toto jsou ti, kteří jsou oseti na dobré půdě: Slyší slovo, přijímají [je] a přinášejí úrodu-jedno třicetinásobnou, jiné šedesátinásobnou a jiné stonásobnou."</verse>
				<verse number="21">Dále jim řekl: "Přichází snad světlo proto, aby bylo postaveno pod nádobu nebo pod postel? Nemá být postaveno na stojan?</verse>
				<verse number="22">Není totiž nic skrytého, co by nemělo být zjeveno, ani [nic] tak utajeného, aby to nevyšlo najevo.</verse>
				<verse number="23">Má-li někdo uši k slyšení, ať slyší!"</verse>
				<verse number="24">Řekl jim také: "Dávejte pozor na to, co posloucháte. Jakou mírou měříte, [takovou] vám bude odměřeno a vám poslouchajícím bude přidáno.</verse>
				<verse number="25">Tomu, kdo má, totiž bude dáno, a tomu, kdo nemá, bude vzato i to, co má."</verse>
				<verse number="26">Potom řekl: "Boží království působí tak, jako když člověk hodí zrno na zem</verse>
				<verse number="27">a spí a vstává ve dne i v noci a to zrno klíčí a roste, a on neví jak.</verse>
				<verse number="28">Země totiž plodí úrodu sama-nejdříve stéblo, potom klas a potom zralé obilí v klasu.</verse>
				<verse number="29">A když úroda dozraje, ihned přiloží srp, protože nastala sklizeň."</verse>
				<verse number="30">Řekl také: "K čemu přirovnáme Boží království? Jakým podobenstvím ho představíme?</verse>
				<verse number="31">[Je] jako zrnko hořčice, které když je zaseto do země, je nejmenší ze všech semen na zemi.</verse>
				<verse number="32">Když je však zaseto, roste, až je větší než všechny byliny a vypouští veliké větve, takže i nebeští ptáci mohou hnízdit v jeho stínu."</verse>
				<verse number="33">A mluvil jim slovo v mnoha takových podobenstvích, tak jak byli schopni rozumět.</verse>
				<verse number="34">Nemluvil k nim jinak než v podobenstvích, ale svým učedníkům všechno v soukromí vysvětloval.</verse>
				<verse number="35">Toho dne, když už nastal večer, jim řekl: "Přeplavme se na druhou stranu."</verse>
				<verse number="36">Nechali tedy zástup [na břehu a] vzali ho, jak byl, na loďce. A byly s ním i jiné loďky.</verse>
				<verse number="37">Tehdy nastala veliká větrná bouře a vlny se valily na loď, takže se loď již naplňovala.</verse>
				<verse number="38">On ale spal na polštáři na lodní zádi, a [tak] ho vzbudili a řekli mu: "Mistře, ty nedbáš [na to], že hyneme?"</verse>
				<verse number="39">Když se tedy probudil, napomenul vítr a řekl moři: "Zmlkni, utiš se!" A vítr se utišil a nastal naprostý klid.</verse>
				<verse number="40">Tehdy jim řekl: "Proč se tak bojíte? Jakto, [že] nemáte víru?"</verse>
				<verse number="41">A oni dostali veliký strach a říkali jeden druhému: "Kdo to tedy je, že ho poslouchá i vítr a moře?"</verse>
			</chapter>
			<chapter number="5">
				<verse number="1">Tehdy se přeplavili přes moře do kraje Gadarenců.</verse>
				<verse number="2">A jakmile vystoupil z lodi, ihned se s ním setkal člověk z hrobů v [moci] nečistého ducha.</verse>
				<verse number="3">Ten bydlel v hrobech a nikdo ho už nemohl ani svázat řetězem.</verse>
				<verse number="4">Býval totiž často spoután okovy a řetězy, ale on ty řetězy [vždy] roztrhal a okovy rozlámal a nikdo ho nemohl zkrotit.</verse>
				<verse number="5">Vždycky, ve dne i v noci, byl na horách a v hrobkách, křičel a tloukl se kamením.</verse>
				<verse number="6">Když pak z dálky uviděl Ježíše, přiběhl a poklonil se mu</verse>
				<verse number="7">a hlasitě vykřikl: "Co je ti do mě, Ježíši, Synu Nejvyššího Boha? Pro Boha tě zapřísahám, abys mě netrýznil!"</verse>
				<verse number="8">[Ježíš] mu totiž řekl: "Vyjdi z toho člověka, [ty] nečistý duchu!"</verse>
				<verse number="9">A tázal se ho: "Jak se jmenuješ?" On mu řekl: "Mé jméno je Legie, protože je nás mnoho,"</verse>
				<verse number="10">a velice ho prosil, aby je nevyháněl z toho kraje.</verse>
				<verse number="11">U hory se tam [právě] páslo veliké stádo vepřů</verse>
				<verse number="12">a všichni ti démoni ho prosili: "Pusť nás do těch vepřů, ať vejdeme do nich!"</verse>
				<verse number="13">Ježíš jim [to] hned povolil a ti nečistí duchové vyšli a vstoupili do těch vepřů. Stádo se pak rozběhlo ze srázu dolů do moře (bylo [jich] asi dva tisíce) a v moři se utopilo.</verse>
				<verse number="14">Ti, kdo ty vepře pásli, pak utekli a rozhlásili [to] ve městě i na venkově. [Lidé] tedy vyšli, aby viděli, co se to stalo.</verse>
				<verse number="15">Přišli k Ježíši a viděli toho, který býval posedlý a měl Legii, jak [tam] sedí oblečen a při zdravém rozumu, a dostali strach.</verse>
				<verse number="16">Ti, kteří to viděli, jim pak vylíčili, jak to bylo s tím posedlým a s těmi vepři,</verse>
				<verse number="17">a [oni] ho začali prosit, aby odešel z jejich kraje.</verse>
				<verse number="18">Když pak nastupoval na loď, žádal ho ten, který býval posedlý démony, aby s ním mohl zůstat.</verse>
				<verse number="19">Ježíš mu to ale nedovolil a řekl mu: "Jdi domů ke svým a oznam jim, jak veliké věci pro tebe udělal Pán a jak se nad tebou slitoval."</verse>
				<verse number="20">On tedy odešel a začal v Dekapoli kázat, co všechno pro něj Ježíš udělal. A všichni se divili.</verse>
				<verse number="21">Když se pak Ježíš zase přeplavil lodí na druhou stranu, sešel se k němu veliký zástup [lidí]. A byl u moře.</verse>
				<verse number="22">Vtom k němu přišel jeden z představených synagogy, jménem Jairus, a když ho uviděl, padl k jeho nohám</verse>
				<verse number="23">a velmi ho prosil: "Moje dcerka umírá. Pojď, vlož na ni ruce, aby byla uzdravena, a bude žít."</verse>
				<verse number="24">A tak s ním odešel a veliký zástup šel za ním a tlačili se na něj.</verse>
				<verse number="25">A [byla tam] jedna žena, která měla krvácení [už] dvanáct let.</verse>
				<verse number="26">Mnoho vytrpěla od mnoha lékařů, utratila všechno, co měla, ale nic [jí] neprospělo a bylo jí ještě hůř.</verse>
				<verse number="27">Když [však] uslyšela o Ježíši, přišla [k němu] davem zezadu a dotkla se jeho roucha.</verse>
				<verse number="28">Řekla totiž: "Jestli se dotknu aspoň jeho roucha, budu uzdravena."</verse>
				<verse number="29">A její krvácení ihned přestalo a poznala na těle, že byla z toho trápení uzdravena.</verse>
				<verse number="30">A Ježíš v sobě ihned poznal, že z něho vyšla moc. Otočil se v davu a řekl: "Kdo se dotkl mého roucha?"</verse>
				<verse number="31">Jeho učedníci mu řekli: "Vidíš, že se na tebe tlačí dav, a říkáš: 'Kdo se mě dotkl?'"</verse>
				<verse number="32">Ale on se rozhlížel, aby uviděl tu, která to udělala.</verse>
				<verse number="33">A když ta žena poznala, co se s ní stalo, přišla s bázní a rozechvěním, padla před ním [na zem a] řekla mu celou pravdu.</verse>
				<verse number="34">On jí však řekl: "Dcero, tvá víra tě uzdravila. Jdi v pokoji a buď uzdravena ze svého trápení."</verse>
				<verse number="35">A když ještě mluvil, přišli [lidé] z domu představeného synagogy se slovy: "Tvá dcera umřela. Proč ještě obtěžuješ mistra?"</verse>
				<verse number="36">Jakmile však Ježíš uslyšel, co říkali, řekl představenému synagogy: "Neboj se, jenom věř."</verse>
				<verse number="37">A nikomu nedovolil, aby ho doprovázel, kromě Petra a Jakuba a Jana, Jakubova bratra.</verse>
				<verse number="38">Když pak přišel k domu představeného synagogy a uviděl veliké pozdvižení a plačící a hlasitě naříkající,</verse>
				<verse number="39">vstoupil [dovnitř a] řekl jim: "Proč děláte pozdvižení a pláčete? To dítě neumřelo, ale spí."</verse>
				<verse number="40">A tak se mu vysmívali, ale on všechny vyhnal, vzal otce a matku dítěte i ty, kteří byli s ním, a vešel [do místnosti], kde leželo dítě.</verse>
				<verse number="41">Vzal dívku za ruku a řekl jí: "Talita kumi," což se překládá: "Děvčátko, říkám ti, vstaň."</verse>
				<verse number="42">A ta dívka hned vstala a začala se procházet; bylo jí totiž dvanáct let. A zmocnil se jich veliký úžas.</verse>
				<verse number="43">On jim však jasně přikázal, aby se o tom nikdo nedozvěděl. A řekl [jim], ať jí dají najíst.</verse>
			</chapter>
			<chapter number="6">
				<verse number="1">Potom odtud odešel a přišel do svého domovského města a jeho učedníci šli s ním.</verse>
				<verse number="2">Když nastala sobota, začal učit v synagoze; a mnozí, kteří [ho] slyšeli, žasli a říkali: "Odkud to má? A co [to] dostal za moudrost? A [jak to], [že] se skrze jeho ruce dějí takové zázraky?</verse>
				<verse number="3">Není to snad ten tesař, syn Marie a bratr Jakuba, Jozese, Judy a Šimona? A nejsou snad jeho sestry tady s námi?" A [tak] se nad ním pohoršovali.</verse>
				<verse number="4">Ježíš jim tedy řekl: "Prorok není beze cti; jedině ve své vlasti, mezi svými příbuznými a ve svém domě."</verse>
				<verse number="5">A nemohl tam udělat žádný zázrak, jen na několik nemocných vložil ruce a uzdravil je.</verse>
				<verse number="6">Podivil se tedy nad jejich nevěrou a začal obcházet okolní městečka a učit.</verse>
				<verse number="7">Potom k sobě svolal dvanáct [učedníků a] začal je vysílat po dvou. Dal jim moc nad nečistými duchy</verse>
				<verse number="8">a přikázal jim, aby si na cestu nebrali nic kromě hole: ani mošnu, ani chléb, ani peníze do opasku,</verse>
				<verse number="9">ale aby měli obuté sandále a neoblékali si dvě košile.</verse>
				<verse number="10">Řekl jim také: "Kamkoli vejdete do domu, tam zůstaňte, dokud odtamtud nevyjdete.</verse>
				<verse number="11">A kdekoli by vás nepřijali a neposlouchali by vás, vyjděte odtamtud a vyklepte prach ze svých nohou na svědectví proti nim. Amen, říkám vám, že Sodomě a Gomoře bude v soudný den lehčeji než tomu městu."</verse>
				<verse number="12">A tak vyšli a kázali, aby [lidé] činili pokání.</verse>
				<verse number="13">Vymítali mnoho démonů a mnoho nemocných mazali olejem a uzdravovali.</verse>
				<verse number="14">Tehdy [o něm] uslyšel [i] král Herodes (protože jeho jméno se stalo známým) a řekl: "Jan Křtitel vstal z mrtvých, a proto se skrze něj dějí zázraky!"</verse>
				<verse number="15">Jiní však říkali: "Je [to] Eliáš" a jiní říkali: "Je [to] prorok jako jeden z těch [dávných] proroků."</verse>
				<verse number="16">Když [to] však uslyšel Herodes, řekl: "To je [ten] Jan, kterého jsem sťal. Byl vzkříšen z mrtvých!"</verse>
				<verse number="17">Herodes totiž sám poslal, zatkl Jana a spoutal ho ve vězení kvůli Herodiadě, manželce svého bratra Filipa, protože se s ní oženil.</verse>
				<verse number="18">Jan totiž Herodovi říkal: "Není ti dovoleno mít manželku svého bratra!"</verse>
				<verse number="19">Herodias to tedy měla proti němu a chtěla ho zabít, ale nemohla.</verse>
				<verse number="20">Herodes se totiž Jana bál, neboť věděl, že je to spravedlivý a svatý člověk, a [tak] ho chránil. Když ho slyšel, mnoho věcí [i] dělal a poslouchal ho rád.</verse>
				<verse number="21">Příhodný den však přišel, když Herodes na oslavu svých narozenin uspořádal hostinu pro své velmože a velitele a pro přední muže Galileje.</verse>
				<verse number="22">Když přišla dcera té Herodiady a zatančila, zalíbila se Herodovi i jeho spoluhodovníkům a král té dívce řekl: "Pros mne, o cokoli chceš, a dám ti [to]."</verse>
				<verse number="23">A přísahal jí: "O cokoli bys mne poprosila, [to] ti dám, až do polovice svého království."</verse>
				<verse number="24">Odešla tedy a řekla své matce: "O co mám poprosit?" A ona řekla: "O hlavu Jana Křtitele."</verse>
				<verse number="25">Hned tedy se spěchem přišla ke králi a prosila ho: "Chci, abys mi ihned dal na míse hlavu Jana Křtitele."</verse>
				<verse number="26">A král se velmi zarmoutil, [ale] kvůli svým přísahám a spoluhodovníkům ji nechtěl odmítnout.</verse>
				<verse number="27">A tak ten král hned poslal kata a přikázal, aby přinesl Janovu hlavu. A ten odešel, sťal ho ve vězení</verse>
				<verse number="28">a přinesl jeho hlavu na míse. Dal ji té dívce a ta dívka ji dala své matce.</verse>
				<verse number="29">Když to potom uslyšeli jeho učedníci, přišli, vzali jeho tělo a pochovali je do hrobu.</verse>
				<verse number="30">Potom se apoštolové sešli k Ježíši a oznámili mu všechno, co dělali i co učili.</verse>
				<verse number="31">Tehdy jim řekl: "Pojďte [jen] vy sami stranou na opuštěné místo a trochu si odpočiňte." Těch, kdo [k nim] přicházeli a [zase] odcházeli, bylo totiž tolik, že neměli ani chvilku na jídlo.</verse>
				<verse number="32">Odpluli tedy o samotě lodí na pusté místo.</verse>
				<verse number="33">Ale když odcházeli, mnozí je uviděli a poznali. Seběhli se tam ze všech měst pěšky, předešli je a sešli se k němu.</verse>
				<verse number="34">Když pak Ježíš vystoupil, uviděl veliký zástup [lidí a] byl naplněn soucitem k nim, protože byli jako ovce, které nemají pastýře. Tehdy je začal učit mnoha věcem.</verse>
				<verse number="35">A když už se připozdilo, přišli k němu jeho učedníci a řekli: "Tohle místo je pusté a už je moc hodin.</verse>
				<verse number="36">Propusť je, ať odejdou do okolních statků a vesnic a nakoupí si chléb, protože nemají co jíst."</verse>
				<verse number="37">On jim ale odpověděl: "Vy jim dejte najíst." Řekli mu: "Máme jít a nakoupit chléb za dvě stě denárů a dát jim najíst?"</verse>
				<verse number="38">On jim řekl: "Kolik máte chlebů? Jděte a podívejte se." Když [to] zjistili, řekli: "Pět, a dvě ryby."</verse>
				<verse number="39">Tehdy jim přikázal, aby všechny posadili po skupinách na zelené trávě.</verse>
				<verse number="40">Rozložili se tedy v řadách po stu a po padesáti [lidech].</verse>
				<verse number="41">Potom vzal těch pět chlebů a ty dvě ryby, vzhlédl k nebi, požehnal a nalámal ty chleby a dával svým učedníkům, aby jim [je] předkládali. A ty dvě ryby rozdělil všem.</verse>
				<verse number="42">A tak se všichni najedli a byli nasyceni.</verse>
				<verse number="43">Potom sebrali dvanáct košů plných kousků [chleba a] ryb.</verse>
				<verse number="44">A těch, kteří ty chleby jedli, bylo kolem pěti tisíc mužů.</verse>
				<verse number="45">Potom hned své učedníky přinutil, aby nastoupili na loď a jeli napřed na druhou stranu k Betsaidě, než on rozpustí zástup.</verse>
				<verse number="46">A když se s nimi rozloučil, odešel na horu, aby se modlil.</verse>
				<verse number="47">Když pak nastal večer, byla loď uprostřed moře a on sám na zemi.</verse>
				<verse number="48">A uviděl je, jak se úmorně plaví, protože [jeli] proti větru. Při čtvrté noční hlídce pak k nim přicházel pěšky po moři a chtěl je minout,</verse>
				<verse number="49">ale oni, když ho uviděli, jak kráčí po moři, mysleli, že je [to] přízrak, a vykřikli [strachy].</verse>
				<verse number="50">Všichni ho totiž uviděli a vyděsili se. Ale on s nimi hned promluvil a řekl jim: "Vzmužte se, [to] jsem já! Nebojte se."</verse>
				<verse number="51">A nastoupil k nim do lodi a vítr se utišil. A oni ještě daleko víc sami v sobě žasli a divili se.</verse>
				<verse number="52">Nepochopili totiž [nic] ohledně těch chlebů, protože jejich srdce bylo ztvrdlé.</verse>
				<verse number="53">A když se přeplavili, přijeli do genezaretské země a přistáli.</verse>
				<verse number="54">A jakmile vystoupili z lodi, [lidé] ho hned poznali</verse>
				<verse number="55">a oběhli celý ten kraj a začali na nosítkách přinášet nemocné [tam], kde slyšeli, že je.</verse>
				<verse number="56">A kamkoli přišel, do vesnic, do měst nebo na venkov, [lidé] pokládali nemocné na tržištích a prosili ho, aby se mohli dotknout aspoň cípu jeho roucha. A kdokoli se ho dotkl, byl uzdraven.</verse>
			</chapter>
			<chapter number="7">
				<verse number="1">Potom se k němu sešli farizeové a někteří ze zákoníků, kteří přišli z Jeruzaléma.</verse>
				<verse number="2">A když uviděli některé jeho učedníky jíst chleby nečistýma (to jest neumytýma) rukama, rozzlobili se.</verse>
				<verse number="3">Farizeové a všichni Židé totiž nejedí, aniž by si obřadně umyli ruce, a tak dodržují tradici starších.</verse>
				<verse number="4">[Když přijdou] z trhu, nejedí, dokud se neočistí. A je ještě mnoho jiných věcí, které přijali a dodržují, [jako] očišťování pohárů, džbánů, měděných nádob a lehátek.</verse>
				<verse number="5">Farizeové a zákoníci se ho potom zeptali: "Proč tvoji učedníci nežijí podle tradice starších a jedí chléb nečistýma rukama?"</verse>
				<verse number="6">Ale on jim odpověděl: "Izaiáš o vás pokrytcích prorokoval dobře, jak je napsáno: 'Tento lid mne ctí svými rty, avšak jejich srdce je ode mne daleko.</verse>
				<verse number="7">Nadarmo mne ale uctívají, když učí učení a přikázání lidí.'</verse>
				<verse number="8">Opustili jste totiž Boží přikázání a dodržujete lidskou tradici, očišťování džbánů a pohárů. A takových podobných věcí děláte mnoho."</verse>
				<verse number="9">A řekl jim: "Zavrhujete Boží přikázání čistě, abyste zachovali svou tradici.</verse>
				<verse number="10">Vždyť Mojžíš řekl: 'Cti svého otce a svou matku' a' Kdokoli by zlořečil otci nebo matce, ať propadne smrti.'</verse>
				<verse number="11">Vy ale říkáte, že kdyby člověk řekl svému otci nebo matce: 'To, čím bych ti měl vypomoci, [je] korban' (to jest dar [Bohu]) ,</verse>
				<verse number="12">tak už ho nenecháte nic udělat pro jeho otce nebo matku.</verse>
				<verse number="13">Rušíte Boží slovo svou tradicí, kterou jste ustanovili. A takových podobných věcí děláte mnoho."</verse>
				<verse number="14">Potom svolal všechen zástup a řekl jim: "Slyšte mne všichni a rozumějte.</verse>
				<verse number="15">Nic, co zvenčí vchází do člověka, ho nemůže pošpinit. Člověka ale špiní to, co vychází z něj!</verse>
				<verse number="16">Má-li kdo uši k slyšení, ať slyší."</verse>
				<verse number="17">Když pak odešel od zástupu do domu, jeho učedníci se ho vyptávali na to podobenství.</verse>
				<verse number="18">A [on] jim řekl: "Vy jste také tak nechápaví? Copak nerozumíte, že cokoli vchází do člověka zvenčí, ho nemůže pošpinit,</verse>
				<verse number="19">protože to nevchází do jeho srdce, ale do břicha a vychází [to] do stoky?" Tak očistil všechny pokrmy.</verse>
				<verse number="20">Potom řekl: "Co z člověka vychází, to člověka špiní.</verse>
				<verse number="21">Z nitra lidského srdce totiž vycházejí zlé myšlenky, cizoložství, smilnění, vraždy,</verse>
				<verse number="22">krádeže, lakomství, ničemnost, lest, nestydatost, závistivé oko, urážky, pýcha, bláznivost.</verse>
				<verse number="23">Všechny tyto zlé věci vycházejí z nitra a pošpiňují člověka."</verse>
				<verse number="24">Potom vstal a odešel odtud do končin Týru a Sidonu. Vešel do domu a nechtěl, aby se [to] někdo dozvěděl, ale nemohl se utajit.</verse>
				<verse number="25">Doslechla se o něm totiž žena, jejíž dcerka měla nečistého ducha. Přišla a padla mu k nohám</verse>
				<verse number="26">(ta žena byla Řekyně, rodem Syrofeničanka) a prosila ho, aby z její dcery vyhnal démona.</verse>
				<verse number="27">Ale Ježíš jí řekl: "Nech nejprve nasytit děti, protože není správné vzít chléb dětem a hodit [ho] štěňatům."</verse>
				<verse number="28">Ona mu však odpověděla: "Ano, Pane, ale ta štěňata jedí pod stolem z drobtů od dětí."</verse>
				<verse number="29">Řekl jí tedy: "Protože [jsi řekla] tato slova, jdi domů. Ten démon z tvé dcery vyšel."</verse>
				<verse number="30">A když přišla domů, zjistila, že dívka leží na lůžku a že démon odešel.</verse>
				<verse number="31">Tehdy Ježíš znovu vyšel z kraje Tyrských a Sidonských a prostředkem území Dekapole přišel ke Galilejskému moři.</verse>
				<verse number="32">Tehdy k němu přivedli hluchoněmého a prosili ho, aby na něj vložil ruku.</verse>
				<verse number="33">On si ho vzal stranou od zástupu, vložil mu prsty do uší, plivl a dotkl se jeho jazyka.</verse>
				<verse number="34">Potom vzhlédl k nebi, vzdychl a řekl mu: "Efata!" což znamená: "Otevři se!"</verse>
				<verse number="35">A jeho uši se ihned otevřely a pouto jeho jazyka se rozvázalo a začal mluvit správně.</verse>
				<verse number="36">[Ježíš] jim přikázal, aby [to] nikomu neříkali, ale čím více jim přikazoval, tím více [to] rozhlašovali.</verse>
				<verse number="37">A [lidé] byli nesmírně ohromeni. Říkali: "Všechno udělal dobře! Dokonce [i] hluchým dává sluch a němým řeč!"</verse>
			</chapter>
			<chapter number="8">
				<verse number="1">V těch dnech [tam] bylo velmi veliké množství lidí, a když už neměli nic k jídlu, Ježíš svolal své učedníky a řekl jim:</verse>
				<verse number="2">"Je mi líto toho zástupu. Vždyť zůstávají se mnou už tři dny a nemají co jíst.</verse>
				<verse number="3">Pokud je propustím hladové, cestou se vyčerpají; a někteří z nich přišli zdaleka."</verse>
				<verse number="4">Jeho učedníci mu odpověděli: "Jak bude někdo moci zde na poušti nasytit tyto [lidi] chlebem?"</verse>
				<verse number="5">Zeptal se jich tedy: "Kolik máte chlebů?" A oni řekli: "Sedm."</verse>
				<verse number="6">Přikázal tedy zástupu, aby se posadili na zem. Potom vzal těch sedm chlebů, vzdal díky, nalámal a dával svým učedníkům, aby [je] předkládali, a oni [je] předložili zástupu.</verse>
				<verse number="7">Měli také trochu rybiček. [Ježíš] je požehnal a řekl, ať předkládají i je.</verse>
				<verse number="8">A tak se najedli a byli nasyceni a nasbírali sedm košů nalámaných kousků, které zbyly.</verse>
				<verse number="9">Těch, kteří jedli, pak bylo okolo čtyř tisíc. [Ježíš] je potom propustil,</verse>
				<verse number="10">ihned nastoupil se svými učedníky na loď a přijel do dalmanutského kraje.</verse>
				<verse number="11">Tehdy přišli farizeové a začali se s ním hádat a pokoušet ho tím, že od něho chtěli znamení z nebe.</verse>
				<verse number="12">[Ježíš] si v duchu hluboce povzdychl a řekl: "Proč toto pokolení vyhledává znamení? Amen, říkám vám, že tomuto pokolení [žádné] znamení dáno nebude!"</verse>
				<verse number="13">A když je opustil, nastoupil zase do lodi a odplul na druhou stranu.</verse>
				<verse number="14">Zapomněli však vzít chléb a neměli s sebou na lodi [víc] než jeden bochník.</verse>
				<verse number="15">Tehdy jim přikazoval: "Dávejte pozor a varujte se kvasu farizeů a kvasu Heroda."</verse>
				<verse number="16">Dohadovali se tedy mezi sebou a říkali: "Nemáme [žádný] chléb."</verse>
				<verse number="17">Ježíš [to] ale věděl a řekl jim: "Proč se dohadujete, že nemáte chléb? Ještě nechápete a nerozumíte? Ještě máte ztvrdlé srdce?</verse>
				<verse number="18">Máte oči, a nevidíte? Máte uši, a neslyšíte? [Už] si nevzpomínáte?</verse>
				<verse number="19">Když jsem nalámal pět chlebů mezi pět tisíc [mužů], kolik plných košů nalámaných kousků jste nasbírali?" Řekli mu: "Dvanáct."</verse>
				<verse number="20">"A co těch sedm chlebů mezi čtyři tisíce? Kolik plných košů nalámaných kousků jste sebrali?" A oni řekli: "Sedm."</verse>
				<verse number="21">Řekl jim: "Jak to, že [ještě] nerozumíte?"</verse>
				<verse number="22">Potom přišli do Betsaidy a [tam] k němu přivedli slepce a prosili ho, aby se ho dotkl.</verse>
				<verse number="23">Chytil tedy toho slepce za ruku a vyvedl ho ven za vesnici. Plivl mu na oči, vložil na něj ruce a ptal se ho: "Vidíš něco?"</verse>
				<verse number="24">A [on] vzhlédl a řekl: "Rozeznávám lidi, neboť vidím [něco] jako chodící stromy."</verse>
				<verse number="25">Potom mu znovu vložil ruce na oči a nechal ho vzhlédnout. Tehdy byl uzdraven, takže viděl všechno jasně [i] na dálku.</verse>
				<verse number="26">Poslal ho tedy domů se slovy: "Nechoď do té vesnice ani [to] nikomu z té vesnice neříkej."</verse>
				<verse number="27">Tehdy Ježíš a jeho učedníci vyšli do vesnic [kolem] Cesareje Filipovy. Po cestě se svých učedníků ptal: "Za koho mne mají lidé?"</verse>
				<verse number="28">Oni odpověděli: " [Někteří] za Jana Křtitele, jiní za Eliáše a jiní za jednoho z proroků."</verse>
				<verse number="29">Tehdy se jich zeptal: "A za koho mne máte vy?" Petr odpověděl a řekl mu: "Ty jsi Kristus!"</verse>
				<verse number="30">A on je přísně napomenul, aby [to] o něm nikomu neříkali.</verse>
				<verse number="31">Tehdy je začal učit, že Syn člověka musí mnoho vytrpět a být zavržen staršími, velekněžím i zákoníky, být zabit a po třech dnech vstát [z] mrtvých.</verse>
				<verse number="32">Ta slova mluvil otevřeně, a [proto] ho Petr vzal stranou a začal ho kárat.</verse>
				<verse number="33">Ježíš se ale obrátil, podíval se na své učedníky a pokáral Petra slovy: "Jdi za mnou, Satane! Nemyslíš na Boží věci, ale na lidské."</verse>
				<verse number="34">Potom svolal zástup se svými učedníky a řekl jim: "Chce-li někdo jít za mnou, ať se zřekne sám sebe, vezme svůj kříž a následuje mne.</verse>
				<verse number="35">Kdokoli by si totiž chtěl zachránit duši, ztratí ji, ale kdokoli ztratí svou duši pro mne a pro evangelium, ten ji zachrání.</verse>
				<verse number="36">Vždyť co prospěje člověku, kdyby získal celý svět, ale uškodil své duši?</verse>
				<verse number="37">A co dá člověk na oplátku za svou duši?</verse>
				<verse number="38">Kdo by se totiž v tomto cizoložném a hříšném pokolení styděl za mne a za má slova, za toho se bude stydět i Syn člověka, až přijde ve slávě svého Otce se svatými anděly."</verse>
			</chapter>
			<chapter number="9">
				<verse number="1">A řekl jim: "Amen, říkám vám, že někteří z těch, kdo tu stojí, rozhodně nezakusí smrt, dokud nespatří, jak Boží království přišlo v moci."</verse>
				<verse number="2">Po šesti dnech pak Ježíš vzal k sobě Petra, Jakuba a Jana, vyvedl je samotné stranou na vysokou horu a proměnil se před nimi.</verse>
				<verse number="3">Jeho šaty se rozzářily a úplně zbělely jako sníh, tak jak by [je žádný] bělič na zemi nemohl vybílit.</verse>
				<verse number="4">A uviděli Eliáše a Mojžíše, jak mluví s Ježíšem.</verse>
				<verse number="5">Petr pak Ježíši odpověděl: "Rabbi, to je dobře, že jsme zde. Udělejme tedy tři stánky-jeden tobě, jeden Mojžíšovi a jeden Eliášovi."</verse>
				<verse number="6">Nevěděl totiž, co by řekl, protože byli [velmi] vyděšení.</verse>
				<verse number="7">Tehdy se objevil oblak a zastínil je a z toho oblaku zazněl hlas, který řekl: "Toto je můj milovaný Syn. Toho poslouchejte."</verse>
				<verse number="8">A náhle, když se rozhlédli, neviděli už nikoho jiného než samotného Ježíše s nimi.</verse>
				<verse number="9">Když pak sestupovali z hory, přikázal jim, aby nikomu nevyprávěli, co viděli, dokud Syn člověka nevstane z mrtvých.</verse>
				<verse number="10">Nechali si tedy tu věc pro sebe a dohadovali se, co to je' vstát z mrtvých'.</verse>
				<verse number="11">Potom se ho ptali: "Proč zákoníci říkají, že nejdříve musí přijít Eliáš?"</verse>
				<verse number="12">Ale on jim odpověděl: "Jistě, nejdříve přijde Eliáš a všechno napraví. A co je napsáno o Synu člověka? Že musí mnoho vytrpět a být pohrdán.</verse>
				<verse number="13">Ale říkám vám, že Eliáš také přišel a oni mu udělali, co chtěli, tak jak je to o něm napsáno."</verse>
				<verse number="14">Když potom přišel k učedníkům, uviděl, [že je] kolem nich veliký zástup a že se s nimi hádají zákoníci.</verse>
				<verse number="15">A jakmile ho všichni [v] zástupu spatřili, byli velmi překvapeni a běželi k němu a zdravili ho.</verse>
				<verse number="16">Zeptal se tedy zákoníků: "Proč se s nimi hádáte?"</verse>
				<verse number="17">A jeden ze zástupu mu odpověděl: "Mistře, přivedl jsem k tobě svého syna, který má němého ducha.</verse>
				<verse number="18">Kdekoli se ho zmocní, trhá jím a [on] pění a skřípe zuby a vyčerpá se. Řekl jsem tedy tvým učedníkům, aby ho vyhnali, ale nemohli!"</verse>
				<verse number="19">On mu ale odpověděl: "nevěřící pokolení, jak dlouho budu s vámi? Jak dlouho vás budu snášet? Přiveďte ho ke mně."</verse>
				<verse number="20">Přivedli ho tedy k němu, a jakmile ho uviděl, hned jím ten duch začal [tak] zmítat, že upadl, válel se po zemi a pěnil.</verse>
				<verse number="21">[Ježíš] se pak zeptal jeho otce: "Jak je to dlouho, co se mu tohle stává?" A on řekl: "Od dětství.</verse>
				<verse number="22">A často s ním házel i do ohně a do vody, aby ho zahubil. Ale můžeš-li něco [udělat], slituj se nad námi a pomoz nám!"</verse>
				<verse number="23">Ježíš mu však řekl: "Můžeš-li tomu věřit. Pro věřícího [je] možné všechno."</verse>
				<verse number="24">A otec toho chlapce ihned se slzami vykřikl: "Pane, [já] věřím! Pomoz mé nevěře!"</verse>
				<verse number="25">Když ale Ježíš uviděl, že se sbíhá zástup, pohrozil tomu nečistému duchu a řekl mu: " [Ty] němý a hluchý duchu, já ti přikazuji: vyjdi z něho a víckrát do něj nevcházej!"</verse>
				<verse number="26">A [tak] s křikem a velikým zmítáním vyšel. A [chlapec] byl jako mrtvý, takže mnozí říkali, že zemřel.</verse>
				<verse number="27">Ježíš ho ale vzal za ruku, zvedl ho a [on] vstal.</verse>
				<verse number="28">A když vešel do domu, učedníci se ho v soukromí ptali: "Proč jsme ho my nemohli vyhnat?"</verse>
				<verse number="29">Řekl jim tedy: "Tento druh [démonů] nemůže nijak vyjít, jedině skrze modlitbu a půst."</verse>
				<verse number="30">Když pak odtamtud odešli, procházeli Galilejí, ale [on] nechtěl, aby [o tom] někdo věděl.</verse>
				<verse number="31">Učil totiž své učedníky a říkal jim: "Syn člověka bude vydán do lidských rukou a zabijí ho. A až bude zabit, třetího dne vstane [z mrtvých]."</verse>
				<verse number="32">Oni však to slovo nechápali a báli se ho zeptat.</verse>
				<verse number="33">Potom přišel do Kafarnaum, a když byl v domě, ptal se jich: "O čem jste [to] po cestě mezi sebou rozmlouvali?"</verse>
				<verse number="34">Ale oni mlčeli, protože se po cestě mezi sebou dohadovali, kdo [z nich] je větší.</verse>
				<verse number="35">Posadil se tedy, zavolal těch dvanáct a řekl jim: "Jestli někdo chce být první, bude posledníze všech a služebník všech."</verse>
				<verse number="36">Tehdy vzal dítě a postavil je uprostřed nich. Potom je vzal do náručí a řekl jim:</verse>
				<verse number="37">"Kdokoli by přijal jedno z takových dětí v mém jménu, přijímá mne, a kdokoli by přijal mne, nepřijímá mne, ale Toho, který mě poslal."</verse>
				<verse number="38">Jan mu tedy odpověděl: "Mistře, viděli jsme někoho, kdo nechodí s námi, jak ve tvém jménu vymítá démony a bránili jsme mu, protože nechodí s námi."</verse>
				<verse number="39">Ale Ježíš řekl: "Nebraňte mu. Vždyť není nikdo, kdo by udělal zázrak v mém jménu a mohl o mně snadno mluvit zle.</verse>
				<verse number="40">Vždyť kdo není proti nám, je s námi.</verse>
				<verse number="41">Kdokoli by vám totiž dal k pití pohár vody v mém jménu, protože jste Kristovi, říkám vám jistě, že rozhodně neztratí svou odplatu."</verse>
				<verse number="42">"Kdokoli by ale svedl jednoho z těchto maličkých, kteří věří ve mne, bylo by pro něj mnohem lepší, kdyby mu na krk pověsili mlýnský kámen a hodili ho do moře.</verse>
				<verse number="43">Kdyby tě sváděla tvá ruka, usekni ji. Je pro tebe lepší vejít zmrzačený do života, než mít obě ruce a jít do pekla, do toho neuhasitelného ohně,</verse>
				<verse number="44">kde' jejich červ neumírá a oheň nehasne'.</verse>
				<verse number="45">A kdyby tě sváděla tvá noha, usekni ji. Je pro tebe lepší vejít chromý do života, než mít obě nohy a být uvržen do pekla, do toho neuhasitelného ohně,</verse>
				<verse number="46">kde' jejich červ neumírá a oheň nehasne'.</verse>
				<verse number="47">A kdyby tě svádělo tvé oko, zahoď je. Je pro tebe lepší vejít jednooký do Božího království, než mít obě oči a být uvržen do pekelného ohně,</verse>
				<verse number="48">kde' jejich červ neumírá a oheň nehasne'.</verse>
				<verse number="49">Neboť každý bude solen ohněm a každá oběť bude solena solí.</verse>
				<verse number="50">Sůl [je] dobrá. Když ale sůl přestane být slaná, čím ji osolíte? Mějte v sobě sůl a žijte spolu v pokoji."</verse>
			</chapter>
			<chapter number="10">
				<verse number="1">Potom vstal, [odešel] odtud a krajinou za Jordánem přišel do judského kraje. [Tam] se k němu znovu sešly zástupy a on je podle svého zvyku opět učil.</verse>
				<verse number="2">Tehdy k němu přišli farizeové a pokoušeli ho otázkou: "Smí muž propustit manželku?"</verse>
				<verse number="3">On jim však odpověděl: "Co vám přikázal Mojžíš?"</verse>
				<verse number="4">Oni řekli: "Mojžíš [nám] dovolil napsat potvrzení o rozvodu a [tak ji] propustit."</verse>
				<verse number="5">Ježíš jim tedy odpověděl: "To přikázání vám napsal kvůli tvrdosti vašeho srdce.</verse>
				<verse number="6">Ale od počátku stvoření je Bůh' učinil muže a ženu'.</verse>
				<verse number="7">'Proto člověk opustí svého otce i matku a přilne ke své manželce.</verse>
				<verse number="8">A ti dva budou jedno tělo,' takže už nejsou dva, ale jedno tělo.</verse>
				<verse number="9">Co tedy Bůh spojil, ať člověk nerozděluje."</verse>
				<verse number="10">[Když] potom [byli] v domě, učedníci se ho na tu věc vyptávali znovu.</verse>
				<verse number="11">Řekl jim tedy: "Kdokoli by propustil svou manželku a vzal si jinou, cizoloží proti ní.</verse>
				<verse number="12">A jestliže by žena propustila svého muže a vdala se za jiného, cizoloží."</verse>
				<verse number="13">Tehdy k němu přinášeli malé děti, aby se jich dotkl, ale učedníci přísně napomínali ty, kteří [je] přinášeli.</verse>
				<verse number="14">Když [to] ale uviděl Ježíš, rozhořčil se a řekl jim: "Nechte děti přicházet ke mně a nebraňte jim, protože takovým patří Boží království.</verse>
				<verse number="15">Amen, říkám vám, že kdokoli nepřijme Boží království jako dítě, nikdy do něho nevejde."</verse>
				<verse number="16">Tehdy je bral do náručí, pokládal na ně ruce a žehnal jim.</verse>
				<verse number="17">Když potom vycházel na cestu, přiběhl jeden [muž,] poklekl před ním a ptal se ho: "Dobrý mistře, co mám udělat, abych se stal dědicem věčného života?"</verse>
				<verse number="18">Ježíš mu však řekl: "Proč mě nazýváš dobrým? Nikdo [není] dobrý, jen jediný-Bůh.</verse>
				<verse number="19">Přikázání znáš: 'Abys nezcizoložil, nezabil, neukradl, nevydal falešné svědectví, nepodvedl; cti svého otce i matku.'"</verse>
				<verse number="20">On mu odpověděl: "Mistře, to všechno jsem dodržoval odmalička."</verse>
				<verse number="21">A když se na něho Ježíš podíval, zamiloval si ho a řekl mu: "Jedno ti schází-jdi, prodej všechno, co máš, a dej chudým a budeš mít poklad v nebi. A pojď, vezmi kříž a následuj mne."</verse>
				<verse number="22">Ale on se z těch slov zarmoutil a smutně odešel. Měl totiž mnoho majetku.</verse>
				<verse number="23">A když se Ježíš rozhlédl, řekl svým učedníkům: "Jak nesnadno vejdou do Božího království ti, kdo mají bohatství!"</verse>
				<verse number="24">Učedníci však nad těmi jeho slovy užasli. Ježíš jim tedy znovu odpověděl: "Synové, jak těžké je pro ty, kdo spoléhají na bohatství, vejít do Božího království.</verse>
				<verse number="25">Je snadnější, aby velbloud prošel uchem jehly, než aby boháč vešel do Božího království."</verse>
				<verse number="26">Oni si tedy mezi sebou v nesmírném úžasu řekli: "Kdo tedy může být spasen?"</verse>
				<verse number="27">Ježíš se na ně podíval a řekl: "U lidí [je to] nemožné, ale ne u Boha, protože u Boha je možné všechno."</verse>
				<verse number="28">Petr mu tedy začal říkat: "Pohleď, my jsme všechno opustili a šli jsme za tebou."</verse>
				<verse number="29">Ježíš odpověděl: "Amen, říkám vám, [že] není nikdo, kdo by opustil dům nebo bratry nebo sestry nebo otce nebo matku nebo ženu nebo děti nebo pole kvůli mně a kvůli evangeliu</verse>
				<verse number="30">a nepřijal by nyní v tomto čase stokrát tolik domů a bratrů a sester a matek a dětí a polí s pronásledováním a v nadcházejícím věku věčný život.</verse>
				<verse number="31">Mnozí první však budou poslední a poslední první."</verse>
				<verse number="32">Tehdy byli na cestě vzhůru do Jeruzaléma a Ježíš šel napřed. Byli ohromeni, a jak šli za ním, báli se. Vzal tedy těch dvanáct znovu [k sobě a] začal jim říkat, co se mu má stát:</verse>
				<verse number="33">"Hle, jdeme do Jeruzaléma a [tam] bude Syn člověka vydán velekněžím a zákoníkům. Odsoudí ho k smrti, vydají ho pohanům,</verse>
				<verse number="34">budou se mu vysmívat, zbičují ho, poplivou ho a zabijí, ale třetího dne vstane [z mrtvých]."</verse>
				<verse number="35">Tehdy k němu přistoupili Zebedeovi synové Jakub a Jan se slovy: "Mistře, chceme, abys pro nás udělal, o cokoli tě poprosíme."</verse>
				<verse number="36">Řekl jim tedy: "Co chcete, abych pro vás udělal?"</verse>
				<verse number="37">Oni mu řekli: "Dej nám, abychom mohli sedět ve tvé slávě jeden po tvé pravici a druhý po tvé levici."</verse>
				<verse number="38">Ale Ježíš jim řekl: "Vy nevíte, o co prosíte. Můžete pít kalich, který já piji, a být pokřtěni křtem, kterým se já křtím?"</verse>
				<verse number="39">Oni mu řekli: "Můžeme." Ježíš jim však řekl: "Budete pít kalich, který já piji, a budete pokřtěni křtem, kterým se já křtím;</verse>
				<verse number="40">avšak dát [vám] sedět po mé pravici nebo levici, to není má věc, ale [patří] těm, pro které je [to] připraveno."</verse>
				<verse number="41">A když to uslyšelo [ostatních] deset, začali se na Jakuba a Jana hněvat.</verse>
				<verse number="42">Ježíš je však zavolal k sobě a řekl jim: "Víte, že ti, kterým se líbí vládnout nad národy, nad nimi panují a jejich velikáni nad nimi užívají moc.</verse>
				<verse number="43">Tak to ale mezi vámi nebude. Kdokoli by mezi vámi chtěl být veliký, bude vaším služebníkem,</verse>
				<verse number="44">a kdokoli by mezi vámi chtěl být první, bude otrokem všech.</verse>
				<verse number="45">Vždyť ani Syn člověka nepřišel, aby se mu sloužilo, ale aby sloužil a aby dal svůj život jako výkupné za mnohé."</verse>
				<verse number="46">Potom přišli do Jericha. A když se svými učedníky a s velikým zástupem [lidí] vycházel z Jericha, seděl u cesty slepý Bartimeus, Timeův syn, a žebral.</verse>
				<verse number="47">Když uslyšel, že je [to] Ježíš Nazaretský, začal křičet a říkat: "Ježíši, Synu Davidův, smiluj se nade mnou!"</verse>
				<verse number="48">Mnozí ho přísně napomínali, aby mlčel, ale on křičel ještě více: "Synu Davidův, smiluj se nade mnou!"</verse>
				<verse number="49">Ježíš se tedy zastavil a řekl, ať ho zavolají. A když toho slepce volali, říkali mu: "Buď dobré mysli! Vstávej, volá tě!"</verse>
				<verse number="50">Odhodil tedy svůj plášť, vstal a přišel k Ježíši.</verse>
				<verse number="51">Ježíš mu odpověděl: "Co chceš, abych pro tebe udělal?" Ten slepec mu řekl: "Rabboni, ať vidím!"</verse>
				<verse number="52">Tehdy mu Ježíš řekl: "Jdi, tvá víra tě uzdravila." A on ihned prohlédl a následoval Ježíše na cestě.</verse>
			</chapter>
			<chapter number="11">
				<verse number="1">Když se pak přiblížili k Jeruzalému-k Betfagé a Betanii u Olivetské hory, poslal dva ze svých učedníků</verse>
				<verse number="2">a řekl jim: "Jděte do té vesnice naproti vám, a hned jak do ní vejdete, najdete přivázané oslátko, na kterém [ještě] nikdo z lidí neseděl. Odvažte ho a přiveďte.</verse>
				<verse number="3">A kdyby vám někdo řekl: 'Co to děláte?' řekněte: 'Pán ho potřebuje,' a hned ho zase pošle sem."</verse>
				<verse number="4">A tak odešli a našli oslátko přivázané venku u dveří [domu] na nároží a odvázali ho.</verse>
				<verse number="5">Tehdy jim někteří z kolem stojících řekli: "Co děláte, [že] odvazujete to oslátko?"</verse>
				<verse number="6">Oni jim však řekli, jak jim přikázal Ježíš, a tak je nechali.</verse>
				<verse number="7">Potom to oslátko přivedli k Ježíši, hodili na ně své pláště a on si na ně sedl.</verse>
				<verse number="8">Mnozí rozprostřeli své pláště na cestě a jiní sekali ratolesti ze stromů a stlali [je] na cestu.</verse>
				<verse number="9">A ti, kteří šli napřed, i ti, kdo šli za [ním], volali: "Hosana! Požehnaný, který přichází v Pánově jménu!</verse>
				<verse number="10">Požehnané [je] království našeho otce Davida, přicházející v Pánově jménu! Hosana na výsostech!"</verse>
				<verse number="11">[Tak] tedy Ježíš vstoupil do Jeruzaléma i do chrámu. Když si všechno prohlédl, byl už večer, a [tak] vyšel se dvanácti do Betanie.</verse>
				<verse number="12">Když potom druhého dne vycházeli z Betanie, dostal [Ježíš] hlad.</verse>
				<verse number="13">A když zdálky uviděl fíkovník, jak má listí, šel k němu, zda by snad na něm něco nenalezl. A když přišel, nenašel na něm nic než listí, protože nebyl čas fíků.</verse>
				<verse number="14">Ježíš mu tedy řekl: "Ať z tebe navěky už nikdo nejí ovoce!" A jeho učedníci [to] slyšeli.</verse>
				<verse number="15">A [tak] přišli do Jeruzaléma. Když pak Ježíš vešel do chrámu, začal vyhánět ty, kdo v chrámu prodávali i kupovali, a zpřevracel stoly směnárníků i sedačky prodavačů holubic.</verse>
				<verse number="16">A nikomu nedovoloval [ani] přenášet zboží skrze chrám.</verse>
				<verse number="17">Vyučoval [je a] říkal jim: "Není snad napsáno, že' Můj dům bude nazván domem modlitby pro všechny národy'? Vy jste z něj ale udělali' doupě lupičů'!"</verse>
				<verse number="18">Když [to] však uslyšeli zákoníci a velekněží, hledali [způsob,] jak by ho zahubili, protože se ho báli. Všechen zástup totiž žasl nad jeho učením.</verse>
				<verse number="19">A když nastal večer, vyšel ven z města.</verse>
				<verse number="20">Když potom šli za svítání kolem toho fíkovníku, uviděli, že uschl od kořenů.</verse>
				<verse number="21">Petr se tedy rozpomněl a řekl mu: "Mistře, podívej se, ten fíkovník, který jsi proklel, uschl!"</verse>
				<verse number="22">Ježíš jim odpověděl: "Mějte Boží víru.</verse>
				<verse number="23">Amen, říkám vám, že kdokoli by řekl této hoře: 'Zvedni se a vrhni se do moře,' a nepochyboval by ve svém srdci, ale věřil by, že se děje to, co říká, bude mít, cokoli řekl.</verse>
				<verse number="24">Proto vám říkám: Věřte, že všechno, o co při modlitbě prosíte, jste dostali a budete [to] mít.</verse>
				<verse number="25">A když se postavíte k modlitbě, odpouštějte, pokud máte něco proti někomu, aby i váš Otec v nebesích odpustil vaše prohřešky vám.</verse>
				<verse number="26">Jestliže však vy neodpouštíte, ani váš Otec, který je v nebesích, neodpustí vaše prohřešky [vám]."</verse>
				<verse number="27">Potom znovu přišli do Jeruzaléma, a když se procházel v chrámu, přistoupili k němu velekněží, zákoníci a starší [lidu].</verse>
				<verse number="28">Řekli mu: "Jakou mocí děláš tyto věci? A kdo ti tu moc dal, že je děláš?"</verse>
				<verse number="29">Ježíš jim však odpověděl: "Já se vás také zeptám na jednu věc. Odpovězte mi a [potom] vám řeknu, jakou mocí dělám tyto věci.</verse>
				<verse number="30">Byl Janův křest z nebe, nebo z lidí? Odpovězte mi."</verse>
				<verse number="31">Uvažovali tedy mezi sebou a říkali: "Kdybychom řekli, [že] z nebe, řekne [nám]: 'Proč jste mu tedy neuvěřili?'</verse>
				<verse number="32">Když ale řekneme, [že] z lidí..." (báli se totiž lidu, protože všichni měli zato, že Jan byl opravdový prorok) .</verse>
				<verse number="33">Odpověděli tedy Ježíši a řekli: "Nevíme." Ježíš jim odpověděl: "Ani já vám [tedy] neřeknu, jakou mocí dělám tyto věci."</verse>
			</chapter>
			<chapter number="12">
				<verse number="1">Tehdy k nim začal mluvit v podobenstvích: " [Jeden] člověk vysadil vinici, obehnal [ji] plotem, vykopal [v ní] lis a postavil věž. Potom ji pronajal vinařům a odešel na cestu.</verse>
				<verse number="2">A když byl čas [vinobraní], poslal k těm vinařům služebníka, aby od vinařů převzal [díl] z úrody vinice.</verse>
				<verse number="3">Oni ho však vzali, zbili a poslali pryč s prázdnou.</verse>
				<verse number="4">A tak k nim znovu poslal jiného služebníka. Toho kamenovali, poranili na hlavě a poslali pryč zohaveného.</verse>
				<verse number="5">Poslal tedy opět jiného. A toho zabili a mnoho jiných [také]. Některé bili a jiné zabíjeli.</verse>
				<verse number="6">Měl ale ještě jediného syna, svého milovaného, a [tak] k nim nakonec poslal jeho se slovy: 'Mého syna budou mít ve vážnosti.'</verse>
				<verse number="7">Ale ti vinaři řekli jedni druhým: 'Tohle je dědic, pojďte, zabijme ho a dědictví bude naše.'</verse>
				<verse number="8">A [tak] ho vzali, zabili a vyhodili z vinice ven.</verse>
				<verse number="9">Co tedy udělá pán té vinice? Přijde a zahubí ty vinaře a vinici dá jiným.</verse>
				<verse number="10">Nečetli jste snad Písmo? 'Kámen, který stavitelé zavrhli, se stal hlavním [kamenem] klenby.</verse>
				<verse number="11">Stalo se to od Pána a je to v našich očích div.'"</verse>
				<verse number="12">Chtěli ho tedy zatknout, ale zalekli se zástupu. Poznali totiž, že to podobenství řekl o nich. A [tak] ho nechali a odešli.</verse>
				<verse number="13">Potom k němu poslali některé z farizeů a herodiánů, aby ho chytili za slovo.</verse>
				<verse number="14">Přišli tedy a řekli mu: "Mistře, víme, že jsi pravdomluvný a na nikoho nedbáš, neboť se neohlížíš na to, kdo je kdo, ale pravdivě učíš Boží cestě. Je správné dávat císaři daň nebo ne? Máme dávat nebo nedávat?"</verse>
				<verse number="15">On ale znal jejich pokrytectví a řekl jim: "Proč mě pokoušíte? Přineste mi peníz, ať se podívám."</verse>
				<verse number="16">A [když ho] přinesli, řekl jim: "Čí je tento obraz a nápis?" Řekli mu: "Císařův."</verse>
				<verse number="17">Ježíš jim tedy odpověděl: "Dejte to, co je císařovo, císaři, a co je Božího, Bohu." A nad tím se podivili.</verse>
				<verse number="18">Potom k němu přišli saduceové, kteří říkají, že není vzkříšení, a ptali se ho:</verse>
				<verse number="19">"Mistře, Mojžíš nám napsal, že kdyby něčí bratr zemřel a zanechal [po sobě] manželku, ale neměl by děti, ať si jeho ženu vezme jeho bratr a vzbudí svému bratru potomka.</verse>
				<verse number="20">Bylo tedy sedm bratrů. První se oženil a zemřel a nezanechal potomka.</verse>
				<verse number="21">A když si ji vzal druhý, také zemřel a nezanechal potomka. A stejně tak třetí.</verse>
				<verse number="22">A [tak] ji mělo [všech] sedm, ale nezanechali potomka. Poslední ze všech [pak] zemřela i ta žena.</verse>
				<verse number="23">Až tedy při vzkříšení vstanou [z mrtvých], kterého z nich bude manželkou? Vždyť ji mělo za manželku [všech] sedm!"</verse>
				<verse number="24">Ježíš jim však odpověděl: "Nebloudíte snad proto, že neznáte Písma ani Boží moc?</verse>
				<verse number="25">Vždyť až [lidé] vstanou z mrtvých, nebudou se ženit ani vdávat, ale budou jako andělé v nebi.</verse>
				<verse number="26">Ale o mrtvých, že vstávají-copak jste nečetli v Mojžíšově knize, jak k němu Bůh promluvil z keře? Řekl [mu]: 'Já jsem Bůh Abrahamův, Bůh Izákův a Bůh Jákobův.'</verse>
				<verse number="27">[On] není Bohem mrtvých, ale Bohem živých! Proto jste ve velikém bludu."</verse>
				<verse number="28">A když jeden ze zákoníků uslyšel, jak se spolu hádají, a poznal, že jim dobře odpověděl, přistoupil a zeptal se ho: "Které přikázání je ze všech nejpřednější?"</verse>
				<verse number="29">Ježíš mu odpověděl: "Nejpřednější ze všech [je] přikázání: 'Slyš, Izraeli: Pán, náš Bůh, je jeden Pán.</verse>
				<verse number="30">Proto budeš milovat Pána, svého Boha, celým svým srdcem, celou svou duší, celou svou myslí a ze vší své síly.' To [je] první přikázání.</verse>
				<verse number="31">A druhé, podobné, [je] toto: 'Budeš milovat svého bližního jako sám sebe.' Žádné přikázání není větší než tato [dvě]."</verse>
				<verse number="32">A ten zákoník mu řekl: "Mistře, to jsi opravdu řekl dobře, neboť Bůh je jeden a kromě něj není [žádný] jiný.</verse>
				<verse number="33">A milovat ho celým srdcem, celým rozumem, celou duší a ze vší síly a milovat svého bližního jako sám sebe, to je nade všechny zápaly a oběti."</verse>
				<verse number="34">A když Ježíš uviděl, že [mu] odpověděl rozumně, řekl mu: "Nejsi daleko od Božího království." A nikdo se ho už neodvažoval [na nic] zeptat.</verse>
				<verse number="35">Když potom Ježíš vyučoval v chrámu, odpověděl: "Jak [mohou] zákoníci říkat, že Kristus je Davidův syn?</verse>
				<verse number="36">Vždyť sám David řekl v Duchu Svatém: 'Pán řekl mému Pánu: Seď po mé pravici, dokud nepoložím tvé nepřátele za podnož tvých nohou.'</verse>
				<verse number="37">Když ho tedy sám David nazývá Pánem, jak může být [Kristus] jeho syn?" A veliký zástup ho rád poslouchal.</verse>
				<verse number="38">Ve svém vyučování jim tedy říkal: "Varujte se zákoníků, kteří se chtějí procházet ve [slavnostních] pláštích a být zdraveni na tržištích,</verse>
				<verse number="39">[sedět] na předních sedadlech ve shromážděních a na čestných místech při večeřích,</verse>
				<verse number="40">kteří vyjídají domy vdov a předstírají dlouhé modlitby. Ti dostanou těžší rozsudek."</verse>
				<verse number="41">Potom se posadil naproti pokladnici a díval se, jak do ní lidé házejí peníze. A mnoho bohatých [tam] házelo hodně.</verse>
				<verse number="42">Když pak přišla jedna chudá vdova, hodila [tam] dva haléřky (což je [jeden] čtvrťák) .</verse>
				<verse number="43">Tehdy svolal své učedníky a řekl jim: "Amen, říkám vám, že tato chudá vdova dala více než všichni, kdo házeli [peníze] do pokladnice.</verse>
				<verse number="44">Všichni totiž dávali ze svého nadbytku, ale tato [žena] dala ze svého nedostatku všechno, co měla, celé své živobytí."</verse>
			</chapter>
			<chapter number="13">
				<verse number="1">Když potom vycházel z chrámu, řekl mu jeden z jeho učedníků: "Mistře, pohleď, jaké kameny a jaké stavby!"</verse>
				<verse number="2">Ježíš mu odpověděl: "Vidíš tyto veliké stavby? Nebude [tu] ponechán kámen na kameni: [všechno] bude zbořeno."</verse>
				<verse number="3">Když se pak posadil na Olivetské hoře naproti chrámu, ptali se ho soukromě Petr, Jakub, Jan a Ondřej:</verse>
				<verse number="4">"Řekni nám, kdy to bude a jaké [bude] znamení [času], kdy se toto všechno naplní?"</verse>
				<verse number="5">Tehdy jim Ježíš začal odpovídat: "Dejte pozor, aby vás nikdo nesvedl.</verse>
				<verse number="6">Mnozí totiž přijdou pod mým jménem a budou říkat: 'Já jsem [Kristus,] ' a svedou mnohé.</verse>
				<verse number="7">Když pak uslyšíte války a zprávy o válkách, nestrachujte se, protože se [to] musí dít. Ale to ještě nebude konec.</verse>
				<verse number="8">Povstane totiž národ proti národu a království proti království. Na [různých] místech budou zemětřesení a budou hladomory a nepokoje. Toto [jsou] počátky porodních bolestí.</verse>
				<verse number="9">Ale vy na sebe dávejte pozor. Budou vás totiž vydávat soudům a shromážděním; budete biti a stanete kvůli mně před vládci a králi, na svědectví pro ně.</verse>
				<verse number="10">Ale nejdříve musí být všem národům kázáno evangelium.</verse>
				<verse number="11">A když vás budou odvádět a dávat [do vězení], nedělejte si předem starosti a nerozmýšlejte si, co byste řekli, ale mluvte to, co vám bude dáno v tu chvíli. Nejste [to] totiž vy, kdo mluví, ale Duch Svatý.</verse>
				<verse number="12">Tehdy vydá bratr bratra na smrt, i otec [svého] syna, a děti povstanou proti rodičům a zabijí je.</verse>
				<verse number="13">A všichni vás budou nenávidět kvůli mému jménu. Ale kdo vytrvá až do konce, ten bude spasen."</verse>
				<verse number="14">"Ale když uvidíte' ohavnost zpustošení', o níž mluvil prorok Daniel, jak stojí, kde [stát] nemá (kdo čte, rozuměj) , tehdy ať ti, kdo jsou v Judsku, utíkají do hor.</verse>
				<verse number="15">Kdo [bude] na střeše, ať nesestupuje do svého domu, ani nevchází, aby si ze svého domu něco vzal.</verse>
				<verse number="16">A kdo na poli, ať se nevrací zpátky, aby si vzal svůj plášť.</verse>
				<verse number="17">Ale běda [bude] v těch dnech těhotným a těm, které kojí.</verse>
				<verse number="18">Proto se modlete, aby váš útěk nenastal v zimě.</verse>
				<verse number="19">Protože ty dny budou [dny] soužení, jaké do této doby nebylo od počátku stvoření, které Bůh stvořil, a [jaké] už nikdy nebude.</verse>
				<verse number="20">A kdyby Pán ty dny nezkrátil, nezachránil by se žádný člověk. Kvůli vyvoleným, které vyvolil, však [Pán] ty dny zkrátil."</verse>
				<verse number="21">"Kdyby vám v té době někdo řekl: 'Hle, Kristus [je] zde!' anebo' Pohleďte, tam [je]!', nevěřte.</verse>
				<verse number="22">Povstanou totiž falešní kristové a falešní proroci a budou dělat divy a zázraky, aby sváděli (kdyby [to] bylo možné) dokonce i vyvolené.</verse>
				<verse number="23">Ale vy dávejte pozor. Hle, všechno jsem vám řekl předem.</verse>
				<verse number="24">V těch dnech po tom soužení se pak zatmí slunce a měsíc nevydá své světlo.</verse>
				<verse number="25">Hvězdy budou padat z nebe a mocnosti, které jsou v nebesích, budou otřeseny.</verse>
				<verse number="26">A tehdy spatří Syna člověka, jak přichází v oblacích s velikou mocí a slávou.</verse>
				<verse number="27">A tehdy pošle své anděly a shromáždí své vyvolené od čtyř větrů, od nejzazšího konce země po nejzazší konec nebe."</verse>
				<verse number="28">"Naučte se tedy od fíkovníku tomuto podobenství: Když již jeho větev změkne a vyráží listí, poznáváte, že léto je blízko.</verse>
				<verse number="29">Tak i vy, až uvidíte, jak se dějí tyto věci, vězte, že je blízko, [že už je] ve dveřích.</verse>
				<verse number="30">Amen, říkám vám, že toto pokolení rozhodně nepomine, než se toto všechno stane.</verse>
				<verse number="31">Nebe a země pominou, ale má slova nikdy nepominou.</verse>
				<verse number="32">O tom dni a hodině však nikdo neví-ani andělé v nebi ani Syn, jenom Otec.</verse>
				<verse number="33">Dávejte pozor, buďte bdělí a modlete se, vždyť nevíte, kdy nastane ten čas.</verse>
				<verse number="34">[Je to] jako když člověk odešel na cestu: opustil svůj dům a svěřil správu svým služebníkům. Každému [určil] jeho práci a vrátnému přikázal, aby bděl.</verse>
				<verse number="35">Proto bděte, neboť nevíte, kdy přijde pán domu-zda večer nebo o půlnoci nebo za kuropění nebo za svítání.</verse>
				<verse number="36">Aby vás snad, když znenadání přijde, nenalezl spící.</verse>
				<verse number="37">A co říkám vám, říkám všem: Bděte."</verse>
			</chapter>
			<chapter number="14">
				<verse number="1">Za dva dny byla Veliká noc a [svátek] nekvašených chlebů a velekněží se zákoníky hledali [způsob], jak by se ho lstí zmocnili a zabili [ho].</verse>
				<verse number="2">Říkali ale: "Ne ve svátek, aby snad nebylo pozdvižení lidu."</verse>
				<verse number="3">Když pak byl v Betanii a stoloval v domě Šimona Malomocného, přišla žena s alabastrovou nádobkou velmi drahé masti z pravého nardu. A když tu nádobku rozbila a vylila na jeho hlavu,</verse>
				<verse number="4">hněvali se někteří mezi sebou a říkali: "K čemu je ta ztráta této masti?</verse>
				<verse number="5">Vždyť se to mohlo prodat za více než tři sta denárů a dát chudým!" A hubovali ji.</verse>
				<verse number="6">Ale Ježíš řekl: "Nechte ji. Proč ji trápíte? Udělala pro mě dobrý skutek.</verse>
				<verse number="7">Chudé přece máte u sebe vždycky, a kdykoli chcete, můžete pro ně konat dobro, ale mne vždycky mít nebudete.</verse>
				<verse number="8">Tato [žena] udělala, co mohla. Předem pomazala mé tělo k pohřbu.</verse>
				<verse number="9">Amen, říkám vám, [že] kdekoli se na celém světě bude kázat toto evangelium, bude se mluvit také o tom, co udělala ona, na její památku."</verse>
				<verse number="10">Tehdy jeden ze dvanácti, Jidáš Iškariotský, odešel k velekněžím, aby jim ho zradil.</verse>
				<verse number="11">Když to uslyšeli, zaradovali se a slíbili, že mu dají peníze. Začal tedy hledat příležitost, jak by ho zradil.</verse>
				<verse number="12">Prvního dne [svátku] nekvašených chlebů, když býval obětován velikonoční beránek, mu jeho učedníci řekli: "Kam chceš, abychom šli a připravili ti k jídlu beránka?"</verse>
				<verse number="13">Tehdy poslal dva ze svých učedníků a řekl jim: "Jděte do města a potká vás člověk, který ponese džbán vody. Jděte za ním.</verse>
				<verse number="14">A [tam], kam vejde, řekněte hospodáři: 'Mistr říká: Kde je místnost, v níž bych se svými učedníky pojedl beránka?'</verse>
				<verse number="15">On vám ukáže velikou horní místnost, prostřenou a připravenou. Tam nám připravte [večeři]."</verse>
				<verse number="16">Učedníci tedy odešli, a když přišli do města, našli [všechno] tak, jak jim řekl, a připravili beránka.</verse>
				<verse number="17">Když pak nastal večer, přišel [Ježíš] se dvanácti.</verse>
				<verse number="18">A když byli za stolem a jedli, Ježíš řekl: "Amen, říkám vám, že jeden z vás, kdo jí se mnou, mě zradí."</verse>
				<verse number="19">Začali se tedy rmoutit a jeden po druhém mu říkali: "Snad ne já?" A jiný: "Snad ne já?"</verse>
				<verse number="20">Ale on jim odpověděl: " [Je to] jeden ze dvanácti, ten, který se mnou namáčí [ruku] do mísy.</verse>
				<verse number="21">Syn člověka jde vskutku tak, jak je o něm napsáno, ale běda člověku, jímž je Syn člověka zrazován. Pro toho člověka by bylo lepší, kdyby se [vůbec] nenarodil."</verse>
				<verse number="22">A když jedli, vzal Ježíš chléb, požehnal, rozlomil a dal jim [ho] se slovy: "Vezměte, jezte, to je mé tělo."</verse>
				<verse number="23">Potom vzal kalich, vzdal díky a podal jim [ho]. A pili z něho všichni.</verse>
				<verse number="24">Tehdy jim řekl: "Toto je má krev nové smlouvy, která se prolévá za mnohé.</verse>
				<verse number="25">Amen, říkám vám, že už nebudu pít z plodu vinného kmene až do toho dne, kdy ho budu pít nový v Božím království."</verse>
				<verse number="26">A když zazpívali žalm, vyšli na Olivetskou horu.</verse>
				<verse number="27">Tehdy jim Ježíš řekl: "Všichni ode mne této noci odpadnete. Je přece napsáno: 'Budu bít pastýře a ovce se rozprchnou.'</verse>
				<verse number="28">Ale až vstanu [z mrtvých], předejdu vás do Galileje."</verse>
				<verse number="29">Tehdy mu Petr řekl: "I kdyby všichni odpadli, já nikdy!"</verse>
				<verse number="30">Ježíš mu řekl: "Amen, říkám ti, že [ještě] dnes v noci, dříve než se dvakrát ozve kohout, mě třikrát zapřeš."</verse>
				<verse number="31">Ale on tvrdil mnohem více: "I kdybych měl s tebou zemřít, nikdy tě nezapřu!" A podobně mluvili i všichni [ostatní].</verse>
				<verse number="32">Tehdy přišli na místo zvané Getsemane. Tehdy řekl svým učedníkům: "Posaďte se tu, než se pomodlím."</verse>
				<verse number="33">Vzal s sebou Petra, Jakuba a Jana a [tu] se začal děsit a mít velikou úzkost.</verse>
				<verse number="34">Tehdy jim řekl: "Má duše je smutná až k smrti. Zůstaňte tu a bděte."</verse>
				<verse number="35">Pak poodešel kousek dál, padl na zem a modlil se, aby, jestli je [to] možné, od něj ta hodina odešla.</verse>
				<verse number="36">Tehdy řekl: "Abba, Otče, pro tebe je možné všechno. Odejmi ode mě tento kalich! Avšak ne, co já chci, ale co [chceš] ty."</verse>
				<verse number="37">Potom přišel a nalezl je, jak spí. Řekl tedy Petrovi: "Šimone, [ty] spíš? Nemohl jsi bdít jedinou hodinu?</verse>
				<verse number="38">Bděte a modlete se, abyste nevešli do pokušení. Duch je sice připraven, ale tělo [je] slabé."</verse>
				<verse number="39">Potom opět odešel a modlil se týmiž slovy.</verse>
				<verse number="40">A když se vrátil, znovu je nalezl, jak spí, protože jim ztěžkly oči. Nevěděli tedy, co by mu odpověděli.</verse>
				<verse number="41">A když přišel potřetí, řekl jim: " [Vy] ještě spíte a odpočíváte? Dost [už]! Pohleďte, přišla ta hodina a Syn člověka je vydáván do rukou hříšníků.</verse>
				<verse number="42">Vstávejte, pojďme! Hle, můj zrádce už je blízko."</verse>
				<verse number="43">A když ještě mluvil, náhle přišel Jidáš, jeden ze dvanácti, a s ním veliký zástup s meči a holemi, [poslaný] od velekněží, zákoníků a starších.</verse>
				<verse number="44">A jeho zrádce s nimi měl smluvené znamení. Řekl: "Je to ten, kterého políbím. Chopte se ho a veďte [ho] opatrně."</verse>
				<verse number="45">A když přišel, ihned přistoupil k němu a řekl: "Rabbi, Rabbi," a políbil ho.</verse>
				<verse number="46">Tehdy na něj vztáhli ruce a chopili se ho.</verse>
				<verse number="47">Jeden z těch, kdo stáli kolem [něj], však vytasil meč, zasáhl otroka nejvyššího kněze a usekl mu ucho.</verse>
				<verse number="48">Tehdy jim Ježíš odpověděl a řekl: "Vypravili jste se jako na zločince, s meči a holemi, abyste mě zatkli?</verse>
				<verse number="49">Každý den jsem byl s vámi, vyučoval jsem v chrámu a nezatkli jste mě. Ale ať se naplní Písma!"</verse>
				<verse number="50">Tehdy ho všichni opustili a utekli.</verse>
				<verse number="51">Ale jeden mladík šel za ním oblečen do lněného plátna na nahém [těle. A] když ho mládenci chytili,</verse>
				<verse number="52">nechal tam to plátno a utekl nahý.</verse>
				<verse number="53">Ježíše pak odvedli k nejvyššímu knězi, u něhož se sešli všichni velekněží i starší a zákoníci.</verse>
				<verse number="54">Petr ho ale zpovzdálí následoval až dovnitř, na dvůr nejvyššího kněze a [tam] si sedl mezi sluhy a ohříval se u ohně.</verse>
				<verse number="55">Velekněží s celou veleradou pak proti Ježíši hledali svědectví, aby ho vydali na smrt, ale [žádné] nenalézali.</verse>
				<verse number="56">Mnozí totiž proti němu křivě svědčili, ale jejich svědectví se neshodovala.</verse>
				<verse number="57">Potom někteří povstali a křivě proti němu svědčili:</verse>
				<verse number="58">"My jsme ho slyšeli, jak řekl: 'Já zbořím tento chrám udělaný rukama a za tři dny postavím jiný, neudělaný rukama.'"</verse>
				<verse number="59">Ale ani tak se jejich svědectví neshodovala.</verse>
				<verse number="60">Tehdy povstal uprostřed nejvyšší kněz a zeptal se Ježíše: "Nic neodpovídáš? Co proti tobě svědčí tito [muži]?"</verse>
				<verse number="61">Ale on mlčel a nic neodpověděl. Nejvyšší kněz se ho [tedy] ptal znovu a řekl mu: "Jsi ty Kristus, ten Syn Požehnaného?"</verse>
				<verse number="62">Ježíš řekl: "Já jsem. A [vy] uvidíte Syna člověka sedět po pravici Moci a přicházet s nebeskými oblaky."</verse>
				<verse number="63">Tehdy nejvyšší kněz roztrhl své roucho a řekl: "K čemu ještě potřebujeme svědky?</verse>
				<verse number="64">Slyšeli jste rouhání! Co si [o tom] myslíte?" A všichni ho odsoudili, že je hoden smrti.</verse>
				<verse number="65">A někteří po něm začali plivat a zahalovat mu tvář a bít ho pěstmi a říkat mu: "Prorokuj!" A sluhové ho tloukli holemi.</verse>
				<verse number="66">A zatímco byl Petr dole na dvoře, přišla [tam] jedna ze služek nejvyššího kněze,</verse>
				<verse number="67">a když si všimla Petra, jak se ohřívá, podívala se na něj a řekla: "Ty jsi byl také s tím Ježíšem z Nazaretu."</verse>
				<verse number="68">Ale on [to] zapřel. Řekl: "Nevím, ani nerozumím, o čem mluvíš!" A vyšel ven před dvůr. A [tehdy] zakokrhal kohout.</verse>
				<verse number="69">Potom ho ta služebná uviděla znovu a začala říkat těm, kdo stáli kolem: "Tohle je [jeden] z nich!"</verse>
				<verse number="70">On [to] však znovu zapíral. Po malé chvíli říkali zase ti kolemstojící Petrovi: "Jistěže jsi [jeden] z nich, vždyť jsi Galilejec. I tvé nářečí [to] dokazuje!"</verse>
				<verse number="71">On se ale začal proklínat a přísahat: "Toho člověka, o kterém mluvíte, neznám!"</verse>
				<verse number="72">A vtom zakokrhal kohout podruhé a Petr si vzpomněl na slova, která mu Ježíš řekl: "Dříve než se dvakrát ozve kohout, třikrát mě zapřeš." A když na to pomyslel, rozplakal se.</verse>
			</chapter>
			<chapter number="15">
				<verse number="1">A hned za svítání, když se velekněží poradili se staršími a se zákoníky i s celou veleradou, svázali Ježíše, odvedli ho a vydali Pilátovi.</verse>
				<verse number="2">Pilát se ho zeptal: "Ty jsi ten židovský král?" Ale on mu odpověděl: "Ty [to] říkáš."</verse>
				<verse number="3">Potom ho velekněží začali obviňovat z mnoha věcí, ale on nic neodpovídal.</verse>
				<verse number="4">Pilát se ho tedy znovu zeptal: "Nic neodpovídáš? Pohleď, z kolika věcí tě obviňují."</verse>
				<verse number="5">Ježíš ale stejně nic neodpověděl, takže se Pilát divil.</verse>
				<verse number="6">Byl však zvyklý propouštět jim ve svátek jednoho vězně, za kterého prosili.</verse>
				<verse number="7">Tehdy byl společně s [jinými] vzbouřenci, kteří při vzpouře spáchali vraždu, uvězněn jeden jménem Barabáš.</verse>
				<verse number="8">Zástup se tedy dal do křiku a začal prosit [Piláta] o to, co jim dělal vždycky.</verse>
				<verse number="9">Pilát jim ale odpověděl: "Chcete, abych vám propustil židovského krále?"</verse>
				<verse number="10">(Poznával totiž, že [mu] ho velekněží vydali ze závisti.) </verse>
				<verse number="11">Velekněží však vyburcovali zástup, [ať žádá,] aby jim raději propustil Barabáše.</verse>
				<verse number="12">Pilát jim tedy znovu odpověděl a řekl: "Co tedy chcete, abych udělal s tím, kterého nazýváte králem Židů?"</verse>
				<verse number="13">A oni znovu zakřičeli: "Ukřižuj ho!"</verse>
				<verse number="14">Pilát jim řekl: "A co udělal zlého?" Ale oni křičeli [ještě] víc: "Ukřižuj ho!"</verse>
				<verse number="15">A Pilát, který chtěl vyhovět davu, jim propustil Barabáše, ale Ježíše [nechal] zbičovat a vydal [ho] k ukřižování.</verse>
				<verse number="16">Tehdy ho vojáci odvedli dovnitř na nádvoří [paláce] zvaného Pretorium a svolali celou posádku.</verse>
				<verse number="17">Oblékli mu purpurový [plášť a] nasadili mu korunu upletenou z trní.</verse>
				<verse number="18">Pak ho začali zdravit: "Buď zdráv, židovský králi!"</verse>
				<verse number="19">Bili ho holí do hlavy, plivali na něj, klekali před ním a klaněli se mu.</verse>
				<verse number="20">Když se mu [dost] naposmívali, svlékli z něho ten plášť a oblékli mu jeho šaty. Potom ho vyvedli, aby ho ukřižovali.</verse>
				<verse number="21">A přinutili nějakého kolemjdoucího, Šimona Kyrénského (otce Alexandra a Rufa) , který šel z pole, aby vzal jeho kříž.</verse>
				<verse number="22">Vedli ho na místo [zvané] Golgota, což v překladu znamená Místo lebky.</verse>
				<verse number="23">Dávali mu pít víno s myrhou, ale on [to] nepřijal.</verse>
				<verse number="24">A jak ho křižovali, dělili si jeho šaty a házeli o ně los, kdo si co vezme.</verse>
				<verse number="25">Když ho ukřižovali, byla třetí hodina [dne].</verse>
				<verse number="26">A nad [ním] byl napsán nápis jeho viny: "ŽIDOVSKÝ KRÁL."</verse>
				<verse number="27">Spolu s ním ukřižovali dva zločince, jednoho po jeho pravici a druhého po levici.</verse>
				<verse number="28">Tak se naplnilo Písmo, které říká: "Byl započten mezi zločince."</verse>
				<verse number="29">Kolemjdoucí mu spílali, pokyvovali hlavami a říkali: "Aha! Ty, který boříš chrám a za tři dny ho stavíš,</verse>
				<verse number="30">zachraň sám sebe a sestup z kříže!"</verse>
				<verse number="31">Podobně se posmívali i velekněží se zákoníky a říkali jeden druhému: "Jiné spasil, [ale] sám se spasit nemůže!</verse>
				<verse number="32">Ať ten Kristus, ten král Izraele, teď sestoupí z kříže, abychom [to] uviděli a uvěřili." A hanobili ho i ti, kdo byli ukřižováni s ním.</verse>
				<verse number="33">A když přišla šestá hodina, nastala po celé zemi tma až do deváté hodiny.</verse>
				<verse number="34">A o deváté hodině Ježíš hlasitě vykřikl: "Eloi, Eloi, lama sabachtani?" což v překladu znamená: "Bože můj, Bože můj, proč jsi mě opustil?"</verse>
				<verse number="35">A když to uslyšeli někteří z kolemstojících, říkali: "Podívejte, volá Eliáše!"</verse>
				<verse number="36">Jeden [z nich] tedy odběhl, naplnil houbu octem, dal [ji] na větev a dával mu napít se slovy: "Nechte ho; uvidíme, jestli přijde Eliáš, aby ho dal dolů!"</verse>
				<verse number="37">Ale Ježíš hlasitě vykřikl a vydechl [naposled].</verse>
				<verse number="38">A chrámová opona se roztrhla na dva [kusy] odshora až dolů.</verse>
				<verse number="39">A když setník, který stál naproti němu, uviděl, jak vykřikl a [naposled] vydechl, řekl: "Ten člověk byl opravdu Boží Syn!"</verse>
				<verse number="40">Byly tam také ženy, které přihlížely zpovzdálí; mezi nimi i Marie Magdaléna a Marie, matka Jozese a Jakuba Menšího, a Salome.</verse>
				<verse number="41">Ty ho následovaly a sloužily mu, když byl [ještě] v Galileji, a [s nimi] mnoho jiných, které s ním přišly do Jeruzaléma.</verse>
				<verse number="42">A protože už nastal večer a byl [den] připravování (to jest den před sobotou) ,</verse>
				<verse number="43">přišel Josef z Arimatie, ctihodný člen rady, jenž sám také očekával Boží království, osmělil se a vešel k Pilátovi a požádal o Ježíšovo tělo.</verse>
				<verse number="44">Pilát se ale podivil, že [Ježíš] už zemřel. Zavolal tedy setníka a zeptal se ho, je-li [to] dlouho, co zemřel.</verse>
				<verse number="45">A když se [to] od setníka dozvěděl, daroval tělo Josefovi.</verse>
				<verse number="46">Ten nakoupil plátno, a když ho sňal [z kříže], ovinul [ho] tím plátnem a pochoval ho do hrobu, který byl vytesán ve skále. Ke dveřím hrobu pak přivalil kámen.</verse>
				<verse number="47">Ale Marie Magdaléna a Marie Jozesova se dívaly, kam byl pochován.</verse>
			</chapter>
			<chapter number="16">
				<verse number="1">Když pak skončila sobota, nakoupily Marie Magdaléna, Marie Jakubova a Salome vonné [masti], aby mohly jít pomazat Ježíše.</verse>
				<verse number="2">Za svítání prvního [dne] týdne tedy přišly k hrobu, jakmile vyšlo slunce.</verse>
				<verse number="3">Ale říkaly si: "Kdo nám odvalí kámen ode dveří hrobu?"</verse>
				<verse number="4">(A když vzhlédly, spatřily, že kámen je odvalen.) Byl totiž velmi veliký.</verse>
				<verse number="5">A když vešly do hrobu, uviděly napravo sedět mladíka oblečeného bílým rouchem a vylekaly se.</verse>
				<verse number="6">On jim však řekl: "Nelekejte se. Hledáte ukřižovaného Ježíše z Nazaretu. Vstal, není tu. Pohleďte [na] místo, kam ho položili.</verse>
				<verse number="7">Jděte ale a řekněte jeho učedníkům, i Petrovi, že jde před vámi do Galileje. Tam ho spatříte, jak vám řekl.</verse>
				<verse number="8">A [tak] rychle vyšly [ven] a utekly od hrobu, neboť na ně přišel strach a úžas. A nikomu nic neřekly, protože se bály.</verse>
				<verse number="9">A když Ježíš vstal [z mrtvých] ráno v neděli, ukázal se nejdříve Marii Magdaléně, [té], ze které vyhnal sedm démonů.</verse>
				<verse number="10">Ta šla a oznámila [to] těm, kdo bývali s ním a nyní truchlili a plakali.</verse>
				<verse number="11">A ti, když slyšeli, že žije a [že] ho viděla, neuvěřili.</verse>
				<verse number="12">Potom se jiným způsobem ukázal dvěma z nich na cestě, když šli na venkov.</verse>
				<verse number="13">A ti šli a oznámili [to] ostatním. Ani těm neuvěřili.</verse>
				<verse number="14">Nakonec se ukázal jedenácti, když [spolu] seděli, a vyčítal [jim] jejich nevěru a tvrdost srdce, protože nevěřili těm, kdo ho viděli vzkříšeného.</verse>
				<verse number="15">Potom jim řekl: "Jděte do celého světa a kažte evangelium všemu stvoření.</verse>
				<verse number="16">Kdo uvěří a pokřtí se, bude spasen, ale kdo neuvěří, bude odsouzen.</verse>
				<verse number="17">Ty, kdo uvěří, pak budou provázet tato znamení: v mém jménu budou vymítat démony, budou mluvit v nových jazycích,</verse>
				<verse number="18">budou brát hady, a kdyby vypili něco jedovatého, nijak jim to neublíží; budou vkládat ruce na nemocné a bude jim dobře."</verse>
				<verse number="19">Když k nim tedy Pán domluvil, byl vzat vzhůru do nebe a posadil se po Boží pravici.</verse>
				<verse number="20">A oni vyšli a kázali všude a Pán [jim] pomáhal a potvrzoval slovo znameními, která [je] doprovázela. Amen.</verse>
			</chapter>
		</book>
		<book number="42">
			<chapter number="1">
				<verse number="1">Poněvadž se mnozí pokusili po pořádku sepsat vyprávění o těch věcech, ve kterých my máme plnou jistotu</verse>
				<verse number="2">(neboť nám [je] předali ti, kdo byli od počátku očitými svědky a služebníky toho Slova) ,</verse>
				<verse number="3">zdálo se i mně [dobré], abych ti o tom po pořádku napsal, vznešený Teofile, [neboť] jsem to všechno od začátku pečlivě vyhledal,</verse>
				<verse number="4">abys poznal hodnověrnost těch věcí, jimž jsi byl naučen.</verse>
				<verse number="5">Za dnů judského krále Heroda byl jeden kněz, jménem Zachariáš, z Abiášovy [kněžské] třídy, a jeho manželka [byla] z dcer Áronových a jmenovala se Alžběta.</verse>
				<verse number="6">Oba byli v Božích očích spravedliví a chodili bezúhonně ve všech Pánových přikázáních a ustanoveních.</verse>
				<verse number="7">Neměli však dítě, protože Alžběta byla neplodná a oba už byli v pokročilém věku.</verse>
				<verse number="8">A když konal kněžskou službu před Bohem podle pořadí své třídy, stalo se,</verse>
				<verse number="9">že na něj podle zvyku kněžského úřadu padl los, aby vešel do Pánova chrámu a obětoval kadidlo.</verse>
				<verse number="10">Venku pak stálo veliké množství lidí modlících se v hodině zapálení kadidla.</verse>
				<verse number="11">Tehdy se mu ukázal Pánův anděl stojící vpravo od kadidlového oltáře.</verse>
				<verse number="12">Když [ho] Zachariáš spatřil, zděsil se a padl na něj strach.</verse>
				<verse number="13">Anděl mu však řekl: "Neboj se, Zachariáši, neboť tvá prosba byla vyslyšena a Alžběta, tvá manželka, ti porodí syna a dáš mu jméno Jan.</verse>
				<verse number="14">[Z toho] se budeš radovat a veselit a z jeho narození budou mít radost mnozí.</verse>
				<verse number="15">Neboť bude veliký v Pánových očích a nebude pít víno ani opojný nápoj a bude naplněn Duchem Svatým už z lůna své matky.</verse>
				<verse number="16">A mnohé ze synů Izraele obrátí k Pánu, jejich Bohu.</verse>
				<verse number="17">On půjde před jeho tváří v duchu a moci Eliášově, aby obrátil srdce otců k synům a nepovolné k moudrosti spravedlivých, aby přichystal Pánu připravený lid."</verse>
				<verse number="18">Zachariáš tedy řekl andělu: "Podle čeho to poznám? Vždyť jsem stařec a [také] má manželka je v pokročilém věku."</verse>
				<verse number="19">Anděl mu odpověděl: "Já jsem Gabriel, ten, který stojí před Boží tváří, a byl jsem poslán, abych k tobě promluvil a oznámil ti tyto radostné zprávy.</verse>
				<verse number="20">A hle, budeš němý a nebudeš moci promluvit až do dne, kdy se tyto věci stanou, protože jsi neuvěřil mým slovům, která se ve svém čase naplní."</verse>
				<verse number="21">A lidé [venku] čekali na Zachariáše a divili se, že se tak zdržuje v chrámu.</verse>
				<verse number="22">Když pak vyšel, nemohl k nim promluvit. A [tak] poznali, že v chrámu spatřil vidění, neboť se s nimi dorozumíval posunky a zůstával němý.</verse>
				<verse number="23">Stalo se pak, že po naplnění dnů své služby odešel do svého domu.</verse>
				<verse number="24">Jeho manželka Alžběta po těch dnech počala a tajila se [s tím] pět měsíců se slovy:</verse>
				<verse number="25">"Takto se ke mně zachoval Pán ve dnech, kdy na [mě] pohlédl a zbavil mě pohany mezi lidmi."</verse>
				<verse number="26">V šestém měsíci pak byl anděl Gabriel poslán od Boha do galilejského města jménem Nazaret</verse>
				<verse number="27">k panně zasnoubené muži jménem Josef, z domu Davidova. A jméno té panny [bylo] Marie.</verse>
				<verse number="28">A když k ní přišel, řekl: "Zdravím tě, milostí obdařená, Pán s tebou! [Jsi] požehnaná mezi ženami!"</verse>
				<verse number="29">Ale když ho spatřila, byla z jeho slov rozrušena a přemýšlela, co to bylo za pozdrav.</verse>
				<verse number="30">Anděl jí tedy řekl: "Neboj se, Marie, vždyť jsi u Boha nalezla milost.</verse>
				<verse number="31">Hle, počneš v lůnu a porodíš syna a dáš mu jméno Ježíš.</verse>
				<verse number="32">Ten bude veliký a bude nazván Synem Nejvyššího a Pán, [náš] Bůh, mu dá trůn jeho otce Davida.</verse>
				<verse number="33">Bude navěky kralovat nad domem Jákobovým a jeho království nebude [mít] konce.</verse>
				<verse number="34">Marie však řekla andělu: "Jak se to stane, když [dosud] nepoznávám muže?"</verse>
				<verse number="35">Anděl jí odpověděl: "Sestoupí na tebe Duch Svatý a zastíní tě moc Nejvyššího; proto také to svaté, co se z tebe narodí, bude nazýváno Syn Boží.</verse>
				<verse number="36">A pohleď, tvá příbuzná Alžběta, o které říkali, že je neplodná, ta také počala syna, [i] ve svém stáří-a je v šestém měsíci,</verse>
				<verse number="37">neboť u Boha nebude nemožné žádné slovo."</verse>
				<verse number="38">Tehdy Marie řekla: "Pohleď, [jsem] služebnice Pána. Ať se mi stane podle tvého slova!" A anděl od ní odešel.</verse>
				<verse number="39">V těch dnech pak Marie vstala a spěšně odešla do hor, do města Judova.</verse>
				<verse number="40">Vešla do Zachariášova domu a pozdravila Alžbětu.</verse>
				<verse number="41">A jakmile Alžběta uslyšela Mariin pozdrav, stalo se, že děťátko v jejím lůnu poskočilo a Alžběta byla naplněna Duchem Svatým.</verse>
				<verse number="42">Tehdy hlasitě zvolala: "Požehnaná [jsi] mezi ženami a požehnaný plod tvého lůna!</verse>
				<verse number="43">Ale proč je mi [dáno], že matka mého Pána přišla ke mně?</verse>
				<verse number="44">Vždyť jakmile vešel zvuk tvého pozdravu do mých uší, poskočilo děťátko v mém lůnu radostí.</verse>
				<verse number="45">A blaze té, která uvěřila, neboť se naplní to, co jí bylo řečeno od Pána."</verse>
				<verse number="46">Tehdy Marie řekla: "Má duše velebí Pána</verse>
				<verse number="47">a můj duch jásá v Bohu, mém Spasiteli,</verse>
				<verse number="48">neboť pohlédl na ponížení své služebnice. Hle, od nynějška mne budou blahoslavit všechna pokolení,</verse>
				<verse number="49">neboť mi učinil veliké věci Ten, [který je] mocný, jehož jméno [je] svaté</verse>
				<verse number="50">a jehož milosrdenství k těm, kteří se ho bojí, [trvá] od pokolení do pokolení.</verse>
				<verse number="51">Svou paží dokázal moc, rozptýlil pyšné v myšlení jejich srdce.</verse>
				<verse number="52">Mocné svrhl z trůnů a ponížené povýšil.</verse>
				<verse number="53">Hladové nasytil dobrými [věcmi] a bohaté propustil s prázdnou.</verse>
				<verse number="54">Ujal se Izraele, svého služebníka; pamatoval na milosrdenství</verse>
				<verse number="55">- jak mluvil k našim otcům-vůči Abrahamovi a jeho semeni [až] navěky."</verse>
				<verse number="56">Marie s ní pak zůstala asi tři měsíce a vrátila se do svého domu.</verse>
				<verse number="57">Alžbětě se tehdy naplnil čas k porodu a porodila syna.</verse>
				<verse number="58">A když její sousedé a příbuzní uslyšeli, že jí Pán prokázal své veliké milosrdenství, radovali se [spolu] s ní.</verse>
				<verse number="59">Osmého dne se pak stalo, [že] přišli to dítě obřezat a dávali mu jméno podle jeho otce, Zachariáš.</verse>
				<verse number="60">Jeho matka [jim] však odpověděla: "Ne, bude se jmenovat Jan."</verse>
				<verse number="61">Řekli jí: "Vždyť ve tvém rodu se tak nikdo nejmenuje!"</verse>
				<verse number="62">Ptali se tedy posunky jeho otce, jak by ho chtěl pojmenovat.</verse>
				<verse number="63">On požádal o tabulku a napsal slova: "Jmenuje se Jan." Všichni se podivili.</verse>
				<verse number="64">A jeho ústa se ihned otevřela a jeho jazyk [se rozvázal a] dobrořečil Bohu.</verse>
				<verse number="65">Tehdy na všechny jejich sousedy přišla bázeň a po celých judských horách se rozmlouvalo o všech těchto věcech.</verse>
				<verse number="66">Všichni, kteří [o tom] slyšeli, [to] ukládali ve svém srdci se slovy: "Co to bude za dítě?" A Pánova ruka byla s ním.</verse>
				<verse number="67">Jeho otec Zachariáš pak byl naplněn Duchem Svatým a prorokoval [těmito] slovy:</verse>
				<verse number="68">"Požehnaný Pán, Bůh Izraele, neboť [nás] navštívil a svému lidu způsobil vykoupení.</verse>
				<verse number="69">Vyzdvihl nám roh spasení v domě Davida, svého služebníka,</verse>
				<verse number="70">jak mluvil skrze ústa svých svatých proroků, kteří [byli] od věků,</verse>
				<verse number="71">o vysvobození od našich nepřátel a z ruky všech, kteří nás nenávidí,</verse>
				<verse number="72">aby prokázal milosrdenství našim otcům a vzpomenul na svou svatou smlouvu-</verse>
				<verse number="73">na přísahu, kterou přísahal Abrahamovi, našemu otci-že nám dá,</verse>
				<verse number="74">abychom vysvobozeni z ruky svých nepřátel beze strachu sloužili jemu</verse>
				<verse number="75">ve svatosti a spravedlnosti před jeho tváří po všechny dny svého života.</verse>
				<verse number="76">A ty, dítě, budeš nazváno prorokem Nejvyššího, neboť půjdeš před Pánovou tváří připravit jeho cesty,</verse>
				<verse number="77">dát jeho lidu poznat spasení v odpuštění jejich hříchů</verse>
				<verse number="78">skrze niterné milosrdenství našeho Boha, v němž nás navštívil [jako] svítání z výšin,</verse>
				<verse number="79">aby se ukázal sedícím v temnotách a stínu smrti, aby přivedl naše nohy na cestu pokoje."</verse>
				<verse number="80">Dítě pak rostlo a sílilo v duchu a bylo na pustinách až do dne, kdy se ukázalo Izraeli.</verse>
			</chapter>
			<chapter number="2">
				<verse number="1">V těch dnech se pak stalo, že vyšlo nařízení od císaře Augusta, aby byl sepsán celý obydlený svět.</verse>
				<verse number="2">(Toto byl první soupis za syrského vladaře Quirinia.) </verse>
				<verse number="3">A tak všichni šli, aby byli zapsáni, každý do svého města.</verse>
				<verse number="4">I Josef z Galileje se tedy vydal z města Nazaret do Judska, do města Davidova zvaného Betlém (protože byl z domu a rodu Davidova) ,</verse>
				<verse number="5">aby byl zapsán s Marií, svou zasnoubenou manželkou, která byla těhotná.</verse>
				<verse number="6">A když tam byli, stalo se, že se naplnily dny, aby porodila.</verse>
				<verse number="7">A porodila svého prvorozeného syna, zavinula ho do plenek a položila ho do jeslí, protože pro ně nebylo místo v hospodě.</verse>
				<verse number="8">A v tom kraji byli pastýři, kteří přebývali na poli a drželi noční hlídky nad svým stádem.</verse>
				<verse number="9">Náhle se mezi ně postavil Pánův anděl; ozářila je Pánova sláva a přišla na ně veliká bázeň.</verse>
				<verse number="10">A ten anděl jim řekl: "Nebojte se, neboť hle, zvěstuji vám velikou radost, která bude pro všechen lid.</verse>
				<verse number="11">Neboť se vám dnes narodil Spasitel ve městě Davidově, totiž Kristus, Pán.</verse>
				<verse number="12">A toto vám [bude za] znamení: naleznete děťátko zavinuté do plenek, ležící v jeslích."</verse>
				<verse number="13">A hned se s andělem objevilo množství nebeského vojska, jež chválilo Boha a říkalo:</verse>
				<verse number="14">"Sláva na výsostech Bohu a na zemi pokoj, [Boží] zalíbení v lidech."</verse>
				<verse number="15">A stalo se, že když od nich ti andělé odešli do nebe, řekli pastýři jedni druhým: "Pojďme tedy do Betléma a pohleďme na tu věc, která se stala, [jak] nám ji Pán oznámil."</verse>
				<verse number="16">Přišli tedy se spěchem a nalezli Marii a Josefa i to děťátko ležící v jeslích.</verse>
				<verse number="17">A když [ho] uviděli, začali rozhlašovat, co jim bylo o tom dítěti řečeno.</verse>
				<verse number="18">A všichni, kteří [to] slyšeli, užasli nad tím, co jim pastýři říkali.</verse>
				<verse number="19">Marie pak všechna ta slova uchovávala a zvažovala ve svém srdci.</verse>
				<verse number="20">A ti pastýři při návratu oslavovali a chválili Boha za všechno, co slyšeli a viděli tak, jak jim bylo řečeno.</verse>
				<verse number="21">Když se pak naplnilo osm dní pro obřezání dítěte, dali mu jméno Ježíš, jak ho pojmenoval anděl předtím, než bylo počato v lůnu.</verse>
				<verse number="22">A když se naplnily dny jejího očišťování podle Mojžíšova zákona, přinesli ho do Jeruzaléma, aby [ho] postavili před Pánem</verse>
				<verse number="23">(jak je napsáno v Pánově zákoně: "Každý chlapec otvírající lůno bude zasvěcen Pánu") </verse>
				<verse number="24">a aby dali oběť, jak je to řečeno v Pánově zákoně: "Dvě hrdličky nebo dvě holoubata."</verse>
				<verse number="25">A hle, v Jeruzalémě byl člověk jménem Simeon. Ten člověk [byl] spravedlivý a zbožný, očekával potěšení Izraele a Duch Svatý byl na něm.</verse>
				<verse number="26">Jemu bylo od Ducha Svatého sděleno, že nespatří smrt dříve, než uvidí Pánova Krista.</verse>
				<verse number="27">Ten přišel [veden] Duchem do chrámu. A když rodiče přinesli to dítě, Ježíše, aby s ním naložili podle zvyklosti Zákona,</verse>
				<verse number="28">tehdy ho vzal do náručí, dobrořečil Bohu a řekl:</verse>
				<verse number="29">"Nyní, Hospodine, propouštíš svého služebníka v pokoji podle svého slova.</verse>
				<verse number="30">Neboť mé oči spatřily tvé spasení,</verse>
				<verse number="31">které jsi připravil před tváří všech lidí</verse>
				<verse number="32">- světlo ke zjevení národům a slávu tvého lidu Izraele."</verse>
				<verse number="33">A jeho otec a matka se divili těm věcem, které o něm byly řečeny.</verse>
				<verse number="34">Simeon jim požehnal a řekl Marii, jeho matce: "Hle, tento je určen k pádu a pozdvižení mnohých v Izraeli a za znamení, kterému bude odpíráno</verse>
				<verse number="35">(a i tvou vlastní duší pronikne meč) , aby bylo zjeveno myšlení mnoha srdcí."</verse>
				<verse number="36">Byla [tam] také prorokyně Anna, dcera Fanuelova z pokolení Ašer. Ta byla ve velmi pokročilém věku a s mužem žila od svého panenství [jen] sedm let.</verse>
				<verse number="37">Byla vdova a [bylo jí] okolo osmdesáti čtyř let. Ta nevycházela z chrámu a dnem i nocí sloužila [Bohu] posty a modlitbami.</verse>
				<verse number="38">Ta přišla ve stejnou chvíli a vzdávala Pánu chválu a říkala o něm všem, kdo v Jeruzalémě očekávali vykoupení.</verse>
				<verse number="39">A když vykonali všechno podle Pánova zákona, vrátili se do Galileje, do svého města Nazaretu.</verse>
				<verse number="40">Dítě pak rostlo a sílilo v duchu, naplňováno moudrostí a Boží milost byla na něm.</verse>
				<verse number="41">Jeho rodiče chodívali každý rok do Jeruzaléma na svátek Veliké noci.</verse>
				<verse number="42">Také když mu bylo dvanáct let, šli podle toho svátečního zvyku vzhůru do Jeruzaléma.</verse>
				<verse number="43">A když se naplnily dny [toho svátku], a už se vraceli, zůstal chlapec Ježíš v Jeruzalémě a Josef ani jeho matka [o tom] nevěděli.</verse>
				<verse number="44">V domnění, že je v karavaně, ušli den cesty a hledali ho mezi příbuznými a známými.</verse>
				<verse number="45">Když ho však nenalezli, vrátili se do Jeruzaléma a hledali ho.</verse>
				<verse number="46">Po třech dnech se pak stalo, že ho nalezli v chrámu, jak sedí uprostřed učitelů, naslouchá jim a dotazuje se jich.</verse>
				<verse number="47">A všichni, kdo ho slyšeli, žasli nad jeho rozumností a odpověďmi.</verse>
				<verse number="48">Když ho [rodiče] spatřili, ulekli se a jeho matka mu řekla: "Synu, proč jsi nám to udělal? Pohleď, tvůj otec a já jsme tě s bolestí hledali."</verse>
				<verse number="49">A on jim řekl: "Proč jste mě hledali? Copak jste nevěděli, že musím být v tom, co je mého Otce?"</verse>
				<verse number="50">Oni však slova, která jim říkal, nepochopili.</verse>
				<verse number="51">A tak šel s nimi, přišel do Nazaretu a byl jim poddán. Jeho matka pak uchovávala všechna ta slova ve svém srdci.</verse>
				<verse number="52">A Ježíš prospíval moudrostí, věkem a milostí u Boha i u lidí.</verse>
			</chapter>
			<chapter number="3">
				<verse number="1">Patnáctého roku vlády císaře Tiberia, když byl Pontský Pilát vladařem v Judsku a Herodes byl tetrarchou Galileje, jeho bratr Filip tetrarchou Itureje a Trachonitské země a Lyzaniáš tetrarchou Abilény,</verse>
				<verse number="2">za nejvyššího kněze Annáše a Kaifáše, se na poušti stalo Boží slovo k Janovi, synu Zachariášovu.</verse>
				<verse number="3">[Ten] šel do celého kraje kolem Jordánu a kázal křest pokání na odpuštění hříchů,</verse>
				<verse number="4">jak je napsáno v knize slov proroka Izaiáše, který řekl: "Hlas volajícího na poušti: Připravte Pánovu cestu! Napřimujte jeho stezky!</verse>
				<verse number="5">Každé údolí bude vyplněno a každá hora a pahorek budou sníženy; křivé věci budou přímé a hrbolaté cesty hladké.</verse>
				<verse number="6">A veškeré tělo spatří spasení Boží."</verse>
				<verse number="7">Proto říkal zástupům, které k němu vycházely, aby je křtil: "Plemeno zmijí! Kdo vám ukázal, jak utéci před přicházejícím hněvem?</verse>
				<verse number="8">Neste tedy ovoce odpovídající vašemu pokání a nezačínejte si říkat: 'Abrahama máme za otce.' Říkám vám totiž, že Bůh je schopen Abrahamovi vzbudit syny z tohoto kamení.</verse>
				<verse number="9">Sekera je již přiložena ke kořeni stromů, a tak každý strom, který nenese dobré ovoce, bude vyťat a vhozen do ohně."</verse>
				<verse number="10">Zástupy se ho ptaly: "Co tedy máme dělat?"</verse>
				<verse number="11">Odpověděl jim: "Kdo má dvě košile, ať dá tomu, kdo nemá [nic], a ten, kdo má jídlo, ať udělá totéž."</verse>
				<verse number="12">Přišli pak také celníci, aby byli pokřtěni a řekli mu: "Mistře, co máme dělat?"</verse>
				<verse number="13">A on jim řekl: "Nevybírejte nic víc než to, co je vám nařízeno."</verse>
				<verse number="14">Ptali se ho také vojáci. Říkali: "A co máme dělat my?" Řekl jim tedy: "Nikoho nevydírejte ani nepodvádějte a buďte spokojeni se svým žoldem."</verse>
				<verse number="15">A zatímco lid očekával a všichni si v srdci o Janovi mysleli, [že] by snad on mohl být Kristus,</verse>
				<verse number="16">Jan všem odpověděl: "Jistě, já vás křtím vodou, ale přichází ten, [který je] silnější než já. Jemu nejsem hoden [ani] rozvázat řemínek jeho obuvi. On vás bude křtít Duchem Svatým a ohněm.</verse>
				<verse number="17">Jeho věječka [je již] v jeho ruce a on vyčistí svůj mlat. Pšenici shromáždí do své obilnice, ale plevy spálí neuhasitelným ohněm."</verse>
				<verse number="18">A tak i mnoha jinými [slovy] napomínal lid a kázal evangelium.</verse>
				<verse number="19">Ale tetrarcha Herodes, když byl od něho kárán ohledně Herodiady, manželky svého bratra Filipa, a ohledně všech zlých věcí, které Herodes udělal,</verse>
				<verse number="20">přidal ke všemu také to, že vsadil Jana do vězení.</verse>
				<verse number="21">A když se křtil všechen lid, stalo se, že byl pokřtěn i Ježíš; a když se modlil, otevřelo se nebe</verse>
				<verse number="22">a Duch Svatý na něj sestoupil v tělesné podobě jako holubice a z nebe zazněl hlas, který řekl: "Ty jsi můj milovaný Syn, v tobě jsem nalezl zalíbení."</verse>
				<verse number="23">Ježíš sám začínal asi ve třiceti letech a byl, jak se domnívali, syn Josefův, který byl [syn] Heliho,</verse>
				<verse number="24">který byl Matata, který byl Léviho, který byl Melchiho, který byl Jannaje, který byl Josefa,</verse>
				<verse number="25">který byl Matatiáše, který byl Amose, který byl Nahuma, který byl Esliho, který byl Naggaje,</verse>
				<verse number="26">který byl Mahata, který byl Matatiáše, který byl Semeje, který byl Josefa, který byl Judy,</verse>
				<verse number="27">který byl Johanana, který byl Resy, který byl Zorobábela, který byl Salatiela, který byl Neriho,</verse>
				<verse number="28">který byl Melchiho, který byl Addiho, který byl Kosama, který byl Elmódama, který byl Era,</verse>
				<verse number="29">který byl Joseho, který byl Eliezera, který byl Jórima, který byl Matata, který byl Léviho,</verse>
				<verse number="30">který byl Šimeóna, který byl Judy, který byl Josefa, který byl Jónama, který byl Eliakima,</verse>
				<verse number="31">který byl Meleje, který byl Ménama, který byl Mataty, který byl Nátana, který byl Davida,</verse>
				<verse number="32">který byl Isaje, který byl Obéda, který byl Boáze, který byl Salmona, který byl Názona,</verse>
				<verse number="33">který byl Amínadaba, který byl Arama, který byl Ezroma, který byl Fáresa, který byl Judy, který byl Jákoba,</verse>
				<verse number="34">který byl Izáka, který byl Abrahama, který byl Táreho, který byl Náchora,</verse>
				<verse number="35">který byl Sárucha, který byl Ragaua, který byl Fáleka, který byl Hebera, který byl Sály,</verse>
				<verse number="36">který byl Kainana, který byl Arfaxada, který byl Sema, který byl Noéma, který byl Lámecha,</verse>
				<verse number="37">který byl Matuzaléma, který byl Enocha, který byl Járeda, který byl Mahalalela, který byl Kainana,</verse>
				<verse number="38">který byl Enose, který byl Seta, který byl Adama, který byl Boží.</verse>
			</chapter>
			<chapter number="4">
				<verse number="1">Ježíš se pak vrátil od Jordánu plný Ducha Svatého a byl Duchem puzen na poušť.</verse>
				<verse number="2">Čtyřicet dní byl pokoušen ďáblem a v těch dnech nic nejedl, ale poté, co [ty dny] skončily, vyhladověl.</verse>
				<verse number="3">Tehdy mu ďábel řekl: "Jsi-li Boží Syn, řekni tomuto kameni, ať se stane chlebem."</verse>
				<verse number="4">A Ježíš mu odpověděl: "Je napsáno: 'Nejen chlebem bude člověk živ, ale každým Božím slovem.'"</verse>
				<verse number="5">Potom ho ďábel vyvedl na vysokou horu a ukázal mu v jednom okamžiku všechna království světa.</verse>
				<verse number="6">Ďábel mu řekl: "Dám ti všechnu tuto moc a slávu těchto [království], neboť byla předána mně a já ji dávám, komu chci.</verse>
				<verse number="7">Pokloníš-li se tedy přede mnou, bude všechno tvoje."</verse>
				<verse number="8">Ježíš mu však odpověděl: "Odejdi ode mě, Satane! Vždyť je napsáno: 'Pánu, svému Bohu, se budeš klanět a jemu jedinému budeš sloužit.'"</verse>
				<verse number="9">Tehdy ho přivedl do Jeruzaléma, postavil ho na vrcholek chrámu a řekl mu: "Jsi-li Boží Syn, vrhni se odsud dolů.</verse>
				<verse number="10">Vždyť je napsáno: 'Svým andělům přikáže o tobě, aby tě ochránili,</verse>
				<verse number="11">a ponesou tě na rukou, abys snad nenarazil nohou na kámen.'"</verse>
				<verse number="12">Ježíš mu odpověděl: "Je řečeno: 'Nebudeš pokoušet Pána, svého Boha.'"</verse>
				<verse number="13">A když ďábel vykonal všechno pokušení, odešel od něho až do [určeného] času.</verse>
				<verse number="14">Ježíš se pak vrátil v moci Ducha do Galileje a zpráva o něm se roznesla po celém okolí.</verse>
				<verse number="15">A on učil v jejich synagogách a byl všemi chválen.</verse>
				<verse number="16">A [tak] přišel do Nazaretu, kde byl vychován, a podle svého zvyku vstoupil v sobotní den do synagogy a povstal, aby četl.</verse>
				<verse number="17">Byla mu tedy podána kniha proroka Izaiáše, a když knihu otevřel, nalezl místo, kde bylo napsáno:</verse>
				<verse number="18">"Duch Pánův [je] nade mnou, protože mne pomazal kázat evangelium chudým. Poslal mne uzdravit [lidi] zdrcené v srdci, kázat propuštění zajatým a prohlédnutí slepým, propustit zdeptané na svobodu</verse>
				<verse number="19">a kázat Pánovo milostivé léto."</verse>
				<verse number="20">Potom knihu zavřel, vrátil ji služebníku a posadil se. Oči všech v synagoze byly upřeny na něj.</verse>
				<verse number="21">Tehdy k nim začal mluvit: "Dnes se toto Písmo naplnilo ve vašich uších."</verse>
				<verse number="22">Všichni mu tedy přisvědčovali a divili se slovům milosti vycházejícím z jeho úst a říkali: "Není to snad Josefův syn?"</verse>
				<verse number="23">Tehdy jim řekl: "Jistě mi řeknete toto podobenství: 'Lékaři, uzdrav se sám! To, co jsme slyšeli, že se stalo v Kafarnaum, udělej i zde, ve své vlasti.'"</verse>
				<verse number="24">Potom řekl: "Amen, říkám vám, že žádný prorok není ve své vlasti vítaný.</verse>
				<verse number="25">A řeknu vám po pravdě, že za Eliášových dnů, když bylo nebe zavřené po tři roky a šest měsíců a když byl veliký hlad po celé zemi, bylo mnoho vdov v Izraeli,</verse>
				<verse number="26">avšak Eliáš nebyl poslán k žádné z nich-jenom k jedné vdově do sidonské Sarepty.</verse>
				<verse number="27">A za proroka Elizea bylo mnoho malomocných v Izraeli, avšak žádný z nich nebyl očištěn-jen syrský Náman."</verse>
				<verse number="28">A když to slyšeli, byli všichni v synagoze naplněni hněvem.</verse>
				<verse number="29">Povstali, vyhnali ho ven z města a dovedli ho až na okraj hory, na níž bylo jejich město postaveno, aby ho shodili dolů.</verse>
				<verse number="30">On ale prošel jejich středem a šel dál.</verse>
				<verse number="31">Tehdy sestoupil do galilejského města Kafarnaum a v sobotu je učil.</verse>
				<verse number="32">A [tam] žasli nad jeho učením, protože jeho slovo mělo moc.</verse>
				<verse number="33">V té synagoze byl člověk, který měl ducha nečistého démona, a [ten] hlasitě vykřikl:</verse>
				<verse number="34">"Ach, co je ti do nás, Ježíši Nazaretský? Přišel jsi nás zničit? Znám tě, kdo jsi-ten Svatý Boží!"</verse>
				<verse number="35">Ježíš mu pohrozil a řekl: "Zmlkni a vyjdi z něj!" A ten démon ho vrhl doprostřed, vyšel z něho a vůbec mu neublížil.</verse>
				<verse number="36">Na všechny tedy přišel úžas a začali spolu rozmlouvat. Říkali: "Co [je] to za slovo, že v moci a síle přikazuje nečistým duchům a [oni] vycházejí?"</verse>
				<verse number="37">A zpráva o něm se šířila po každém místě v okolí.</verse>
				<verse number="38">Potom vstal, [odešel] ze synagogy a vešel do Šimonova domu. Šimonova tchyně byla sužována vysokou horečkou, a [tak] ho za ni poprosili.</verse>
				<verse number="39">Postavil se tedy nad ni, pohrozil té horečce a [ta] ji opustila. A ona ihned vstala a začala je obsluhovat.</verse>
				<verse number="40">Při západu slunce pak všichni, kteří měli nemocné různými neduhy, je k němu přiváděli a on na každého z nich vkládal ruce a uzdravoval je.</verse>
				<verse number="41">Z mnohých také vycházeli démoni, kteří křičeli a říkali: "Ty jsi Kristus, ten Boží Syn!" On jim však hrozil a nedovoloval jim mluvit, neboť věděli, že on je Kristus.</verse>
				<verse number="42">Když pak nastal den, Ježíš se odtud vydal na pusté místo. Zástupy ho hledaly, a [když] přišly k němu, zadržovaly ho, aby od nich neodcházel.</verse>
				<verse number="43">Ale on jim řekl: "Musím ohlašovat Boží království také jiným městům; neboť k tomu jsem poslán."</verse>
				<verse number="44">Kázal tedy v galilejských synagogách.</verse>
			</chapter>
			<chapter number="5">
				<verse number="1">Když se pak na něj tlačil zástup [lidí], aby slyšeli Boží slovo, a on stál u Genezaretského jezera, stalo se,</verse>
				<verse number="2">že uviděl u [břehu] jezera stát dvě lodi, z nichž vystoupili rybáři a prali sítě.</verse>
				<verse number="3">Nastoupil tedy do jedné z těch lodí, která byla Šimonova, a poprosil ho, aby maličko poodjel od břehu. Potom se posadil a učil zástupy z lodi.</verse>
				<verse number="4">A když přestal mluvit, řekl Šimonovi: "Jeď na hlubinu a spusťte své sítě k lovu."</verse>
				<verse number="5">Šimon mu však odpověděl: "Mistře, pracovali jsme celou noc a nic jsme nechytili. Ale na tvé slovo síť spustím."</verse>
				<verse number="6">A když to udělali, nabrali [tak] veliké množství ryb, že se jejich síť začala trhat.</verse>
				<verse number="7">Dali tedy znamení svým druhům, kteří byli na jiné lodi, aby přišli a pomohli jim. A když přišli, naplnili obě lodi tak, že se ponořovaly.</verse>
				<verse number="8">A když to Šimon Petr uviděl, padl k Ježíšovým kolenům a řekl: "Odejdi ode mě, Pane, vždyť jsem hříšný člověk!"</verse>
				<verse number="9">Jeho i všech, kdo byli s ním, se totiž zmocnil úžas nad tím úlovkem ryb, které chytili;</verse>
				<verse number="10">stejně tak i Jakuba a Jana, Zebedeových synů, kteří byli Šimonovými společníky. Ježíš však Šimonovi řekl: "Neboj se. Od nynějška budeš lovit lidi."</verse>
				<verse number="11">A když přivezli lodi ke břehu, všechno opustili a šli za ním.</verse>
				<verse number="12">Když pak byl v jednom městě, hle, stalo se, [že tam byl] muž plný malomocenství. Když uviděl Ježíše, padl na tvář a poprosil ho: "Pane, kdybys [jen] chtěl, můžeš mě očistit."</verse>
				<verse number="13">[Ježíš] vztáhl ruku, dotkl se ho a řekl: "Chci, buď očištěn!" a malomocenství od něj ihned odešlo.</verse>
				<verse number="14">Přikázal mu pak, aby [to] nikomu neříkal: "Jdi ale, ukaž se knězi a obětuj za své očištění, jak přikázal Mojžíš, na svědectví pro ně."</verse>
				<verse number="15">Řeč o něm se však šířila [stále] více a [lidé] se scházeli ve velikých zástupech, aby [ho] slyšeli a byli od něj uzdravováni ze svých nemocí.</verse>
				<verse number="16">On pak odcházel do pustin a modlil se.</verse>
				<verse number="17">A jednoho dne se stalo, že učil a seděli [tam] farizeové a učitelé Zákona, kteří se sešli ze všech galilejských i judských vesnic i [z] Jeruzaléma, a Pánova moc byla [přítomna] k jejich uzdravení.</verse>
				<verse number="18">A hle, muži nesli na lůžku ochrnutého člověka a snažili se ho přinést dovnitř a položit před něj.</verse>
				<verse number="19">A když kvůli zástupu nenašli, kudy by ho [tam] vnesli, vylezli na střechu a [otvorem] mezi taškami ho spustili [i] s lůžkem doprostřed před Ježíše,</verse>
				<verse number="20">který když uviděl jejich víru, mu řekl: "Člověče, tvé hříchy ti jsou odpuštěny."</verse>
				<verse number="21">Zákoníci a farizeové však začali uvažovat a říkali si: "Kdo to je, že mluví [tak] rouhavě? Kdo kromě samotného Boha může odpustit hříchy?"</verse>
				<verse number="22">Ježíš však poznal jejich myšlenky a odpověděl jim: "Proč ve svých srdcích [takto] uvažujete?</verse>
				<verse number="23">Co je snadnější? Říci: Tvé hříchy ti jsou odpuštěny, anebo říci: Vstaň a choď?</verse>
				<verse number="24">Ale abyste věděli, že Syn člověka má na zemi moc odpouštět hříchy" - [tehdy] pověděl ochrnutému-"říkám ti, vstaň, vezmi své lůžko a jdi domů."</verse>
				<verse number="25">A on hned před nimi vstal, vzal to, na čem ležel, odešel domů a [cestou] oslavoval Boha.</verse>
				<verse number="26">Všech se tedy zmocnil úžas a oslavovali Boha. Byli naplněni bázní a říkali: "Dnes jsme viděli nepochopitelné věci!"</verse>
				<verse number="27">Potom vyšel a spatřil celníka jménem Lévi, jak sedí na celnici. Řekl mu: "Pojď za mnou."</verse>
				<verse number="28">A [on] všechno opustil, vstal a šel za ním.</verse>
				<verse number="29">Lévi mu pak ve svém domě udělal velikou hostinu a byl [tam] veliký zástup celníků i jiných, kdo s nimi stolovali.</verse>
				<verse number="30">Ale jejich zákoníci a farizeové reptali a říkali jeho učedníkům: "Proč jíte a pijete s celníky a hříšníky?"</verse>
				<verse number="31">Ježíš jim však odpověděl: "Lékaře nepotřebují zdraví, ale nemocní.</verse>
				<verse number="32">Nepřišel jsem volat spravedlivé, ale hříšné k pokání."</verse>
				<verse number="33">A oni mu řekli: "Proč se Janovi učedníci často postí a modlí, podobně i [učedníci] farizeů, ale tvoji jedí a pijí?"</verse>
				<verse number="34">On jim tedy řekl: "Můžete snad nutit ženichovy přátele, aby se postili, dokud je ženich s nimi?</verse>
				<verse number="35">Přijdou však dny, kdy od nich bude ženich vzat, a tehdy, v těch dnech, se budou postit."</verse>
				<verse number="36">Řekl jim pak také [toto] podobenství: "Nikdo nepřišívá záplatu z nového pláště na starý; jinak by totiž trhal ten nový a ke starému se záplata z nového nehodí.</verse>
				<verse number="37">Nikdo také nelije nové víno do starých nádob; jinak totiž nové víno roztrhne ty nádoby a samo vyteče a nádoby se zničí.</verse>
				<verse number="38">Nové víno se přece má lít do nových nádob a [tak] se obojí zachová.</verse>
				<verse number="39">A nikdo, kdo pil staré, nechce hned nové, neboť říká: 'Staré je lepší.'"</verse>
			</chapter>
			<chapter number="6">
				<verse number="1">Druhou sobotu se pak stalo, že procházel obilím a jeho učedníci trhali klasy, rukama [je] mnuli a jedli.</verse>
				<verse number="2">Tehdy jim někteří z farizeů řekli: "Proč děláte, co se v sobotu dělat nesmí?"</verse>
				<verse number="3">Ježíš jim odpověděl: "Copak jste nečetli, co udělal David, když on i ti, kdo byli s ním, měli hlad?</verse>
				<verse number="4">Jak vešel do Božího domu a vzal [posvátné] chleby předložení, které nesmí jíst [nikdo] kromě samotných kněží, a jedl a dal i těm, kdo byli s ním?"</verse>
				<verse number="5">Řekl jim tedy: "Syn člověka je Pánem i nad sobotou."</verse>
				<verse number="6">V jinou sobotu se pak stalo, že vešel do synagogy a učil. A byl tu člověk, jehož pravá ruka byla uschlá.</verse>
				<verse number="7">Zákoníci a farizeové ho tedy sledovali, zda bude v sobotu uzdravovat, aby na něj našli [nějakou] žalobu.</verse>
				<verse number="8">On ale znal jejich myšlenky, a tak řekl tomu člověku s uschlou rukou: "Vstaň a postav se doprostřed." A on vstal a postavil se [tam].</verse>
				<verse number="9">Tehdy jim Ježíš řekl: "Zeptám se vás na [jednu] věc: Smí se v sobotu konat dobro, nebo zlo? Zachránit život, nebo [ho] zničit?"</verse>
				<verse number="10">A když se po nich po všech rozhlédl, řekl tomu člověku: "Natáhni tu ruku." A on to udělal a byla znovu zdravá jako ta druhá.</verse>
				<verse number="11">Oni však byli naplněni zuřivostí a začali se spolu domlouvat, co by Ježíši udělali.</verse>
				<verse number="12">V těch dnech se stalo, že vystoupil na horu, aby se modlil, a strávil celou noc v modlitbě k Bohu.</verse>
				<verse number="13">Když pak nastal den, zavolal své učedníky, vyvolil z nich dvanáct a nazval je apoštoly:</verse>
				<verse number="14">Šimona (kterému dal také jméno Petr) a jeho bratra Ondřeje, Jakuba a Jana, Filipa a Bartoloměje,</verse>
				<verse number="15">Matouše a Tomáše, Jakuba Alfeova a Šimona, zvaného Zélótes,</verse>
				<verse number="16">Judu Jakubova a Jidáše Iškariotského, který se [potom] stal zrádcem.</verse>
				<verse number="17">A když s nimi sestoupil, stanul na rovině, [kde byl] zástup jeho učedníků a veliké množství lidí z celého Judska i z Jeruzaléma a z přímořského Týru a Sidonu. Ti přišli, aby ho slyšeli a aby byli uzdraveni ze svých neduhů,</verse>
				<verse number="18">i ti, kteří byli trápeni nečistými duchy. A byli uzdravováni.</verse>
				<verse number="19">A všechen zástup se ho snažil dotknout, neboť z něj vycházela moc a uzdravovala všechny.</verse>
				<verse number="20">Tehdy pozvedl oči na své učedníky a řekl: "Blaze [vám] chudým, neboť vám patří Boží království.</verse>
				<verse number="21">Blaze [vám], kteří teď hladovíte, neboť budete nasyceni. Blaze [vám], kteří teď pláčete, neboť se budete smát.</verse>
				<verse number="22">Blaze vám, když vás budou lidé nenávidět a když vás vyobcují a potupí a vaše jméno zavrhnou jako zlé kvůli Synu člověka.</verse>
				<verse number="23">Radujte a veselte se v ten den, neboť hle, vaše odplata v nebi [je] veliká. Totéž přece dělali jejich otcové prorokům.</verse>
				<verse number="24">Ale běda vám bohatým, neboť vy [už] máte své potěšení.</verse>
				<verse number="25">Běda vám, kteří jste nasyceni, neboť budete hladovět. Běda vám, kteří se teď smějete, neboť budete truchlit a plakat.</verse>
				<verse number="26">Běda vám, kdyby o vás dobře mluvili všichni lidé. Totéž přece dělali jejich otcové falešným prorokům."</verse>
				<verse number="27">"Ale vám, kteří slyšíte, říkám: Milujte své nepřátele! Konejte dobro těm, kdo vás nenávidí,</verse>
				<verse number="28">žehnejte těm, kdo vás proklínají, a modlete se za ty, kdo vás pomlouvají.</verse>
				<verse number="29">Tomu, kdo tě bije do tváře, nastav také druhou a tomu, kdo ti bere plášť, nebraň [vzít] i košili.</verse>
				<verse number="30">Každému, kdo tě prosí, dávej a od toho, kdo si bere tvé věci, [je] nevyžaduj zpět.</verse>
				<verse number="31">A jak chcete, aby se lidé chovali k vám, stejně tak se chovejte i vy k nim.</verse>
				<verse number="32">Když totiž milujete ty, kdo milují vás, jaká je [to] zásluha? Vždyť i hříšníci milují ty, kteří milují je.</verse>
				<verse number="33">A kdybyste se chovali dobře k těm, kteří se chovají dobře k vám, jaká je [to] zásluha? Vždyť i hříšníci dělají totéž.</verse>
				<verse number="34">A kdybyste půjčovali [těm], od kterých máte naději [to] zase dostat, jaká je [to] zásluha? Vždyť i hříšníci půjčují hříšníkům, aby totéž zase dostali.</verse>
				<verse number="35">[Vy] však milujte své nepřátele a konejte dobro; půjčujte a neočekávejte nic nazpět. Tehdy bude vaše odplata veliká a budete synové Nejvyššího, neboť on je laskavý [i] k nevděčným a zlým.</verse>
				<verse number="36">Buďte tedy milosrdní, jako je milosrdný i váš Otec."</verse>
				<verse number="37">"Nesuďte a nebudete souzeni. Neodsuzujte a nebudete odsouzeni. Odpouštějte a bude vám odpuštěno.</verse>
				<verse number="38">Dávejte a bude vám dáno. Míru dobrou, natlačenou, natřesenou a přetékající dají do vašeho klína. Jakou mírou totiž měříte, [takovou] vám bude zase odměřeno."</verse>
				<verse number="39">Potom jim řekl [toto] podobenství: "Může snad slepý vést slepého? Nespadnou [pak] oba do jámy?</verse>
				<verse number="40">Není učedník nad svého mistra, ale každý, kdo je dokonale vyučen, bude jako jeho mistr.</verse>
				<verse number="41">Proč tedy vidíš třísku v oku svého bratra, ale trámu ve vlastním oku si nevšímáš?</verse>
				<verse number="42">A jak můžeš říci svému bratru: 'Bratře, nech [mě], ať ti vytáhnu z oka třísku,' když sám nevidíš trám ve svém oku? Pokrytče, vytáhni nejdříve trám ze svého oka a tehdy prohlédneš, abys vytáhl třísku, která je v oku tvého bratra."</verse>
				<verse number="43">Není totiž dobrý strom, který nese špatné ovoce, ani špatný strom, který nese dobré ovoce.</verse>
				<verse number="44">Každý strom se přece pozná po svém vlastním ovoci: z trní se nesbírají fíky a z bodláčí se nesklízejí hrozny.</verse>
				<verse number="45">Dobrý člověk vynáší z dobrého pokladu svého srdce to dobré a zlý člověk vynáší ze zlého pokladu svého srdce to zlé. Jeho ústa totiž mluví z hojnosti srdce."</verse>
				<verse number="46">"Proč mi však říkáte: 'Pane, Pane,' a neděláte, co říkám?</verse>
				<verse number="47">Ukážu vám, komu je podobný každý, kdo přichází ke mně, slyší mé slovo a plní je:</verse>
				<verse number="48">Je podobný člověku, který stavěl [svůj] dům tak, že kopal hluboko a položil základy na skále. Když pak přišla povodeň, přivalila se na ten dům řeka, ale nemohla jím otřást, neboť byl založen na skále.</verse>
				<verse number="49">Ale ten, kdo [je] slyšel a nenaplnil, je podobný člověku, který postavil dům na zemi bez základů. Přivalila se na něj řeka a hned spadl a pád toho domu byl veliký."</verse>
			</chapter>
			<chapter number="7">
				<verse number="1">Když pak dokončil všechna tato slova k naslouchajícímu lidu, vešel do Kafarnaum.</verse>
				<verse number="2">A jeden setník měl na smrt nemocného služebníka, kterého si [velmi] cenil.</verse>
				<verse number="3">Když tedy uslyšel o Ježíši, poslal k němu židovské starší a prosil ho, aby přišel a uzdravil jeho služebníka.</verse>
				<verse number="4">Přišli tedy k Ježíši a snažně ho prosili slovy: "Je hoden, abys to pro něj udělal.</verse>
				<verse number="5">Vždyť miluje náš národ, i synagogu nám postavil."</verse>
				<verse number="6">Ježíš tedy šel s nimi. A když už byl nedaleko od domu, poslal k němu ten setník přátele, aby mu řekli: "Pane, neobtěžuj se, neboť nejsem hoden, abys vešel pod mou střechu.</verse>
				<verse number="7">Proto jsem se ani nepokládal za hodného, abych k tobě přišel. Ale řekni slovo a můj služebník bude uzdraven.</verse>
				<verse number="8">Vždyť i já jsem člověk postavený pod moc a mám pod sebou vojáky. Tomuto řeknu' Jdi' a [on] jde a jinému' Přijď' a [on] přijde; svému otroku [řeknu] 'Udělej tohle' a udělá [to]."</verse>
				<verse number="9">Když to Ježíš uslyšel, podivil se nad ním, obrátil se a řekl zástupu, který šel za ním: "Říkám vám, [že] ani v Izraeli jsem tak velikou víru nenašel."</verse>
				<verse number="10">A když se ti, kdo byli posláni, vrátili domů, našli toho služebníka, který byl nemocný, zdravého.</verse>
				<verse number="11">Potom se stalo, že šel do města jménem Naim; a šlo s ním mnoho jeho učedníků a veliký zástup [lidí].</verse>
				<verse number="12">A když se přiblížil k městské bráně, hle, vynášeli mrtvého; byl to jediný syn své matky, a ta byla vdova. A byl s ní veliký zástup [lidí] z města.</verse>
				<verse number="13">Když ji Pán spatřil, byl pohnut soucitem k ní a řekl jí: "Neplač."</verse>
				<verse number="14">Přistoupil a dotkl se már a ti, kdo [je] nesli, se zastavili. Tehdy řekl: "Mladíku, říkám ti, vstaň!"</verse>
				<verse number="15">A ten mrtvý se posadil a začal mluvit. [Ježíš] ho tedy předal jeho matce</verse>
				<verse number="16">a všech se zmocnila bázeň a oslavovali Boha se slovy: "Povstal mezi námi veliký prorok" a" Bůh navštívil svůj lid."</verse>
				<verse number="17">A tato zpráva o něm vyšla do celého Judska a do celého okolí.</verse>
				<verse number="18">Tehdy Janovi oznámili jeho učedníci o všech těchto věcech. Jan tedy zavolal kterési dva ze svých učedníků</verse>
				<verse number="19">a poslal je k Ježíši se slovy: "Jsi ty Ten, který má přijít, nebo máme čekat jiného?"</verse>
				<verse number="20">Když tedy k němu ti muži přišli, řekli: "Jan Křtitel nás k tobě poslal se slovy: Jsi ty Ten, který má přijít, nebo máme čekat jiného?"</verse>
				<verse number="21">(A právě v tu chvíli uzdravil mnoho [lidí] od neduhů a trápení a zlých duchů a mnoha slepým daroval zrak.) </verse>
				<verse number="22">Ježíš jim tedy odpověděl: "Jděte a oznamte Janovi, co jste viděli a slyšeli: slepí vidí, chromí chodí, malomocní jsou očišťováni, hluší slyší, mrtví jsou kříšeni a chudým se káže evangelium.</verse>
				<verse number="23">A blaze tomu, kdo se nade mnou nepohoršuje."</verse>
				<verse number="24">Když pak Janovi poslové odešli, začal zástupům říkat o Janovi: "Co jste si přišli do pouště prohlédnout? Třtinu klátící se větrem?</verse>
				<verse number="25">Na co jste se tedy vyšli podívat? Na člověka oblečeného hebkým rouchem? Pohleďte, ti, kteří jsou v slavném rouchu a žijí v rozkoši, jsou v královských domech.</verse>
				<verse number="26">Co jste tedy vyšli vidět? Proroka? Ano, říkám vám, a více než proroka.</verse>
				<verse number="27">Toto je ten, o kterém je napsáno: 'Hle, já před tvou tváří posílám svého posla, který připraví tvou cestu před tebou.'</verse>
				<verse number="28">Říkám vám totiž, že mezi těmi, kdo se narodili z žen, není větší prorok než Jan Křtitel, ale kdo je nejmenší v Božím království, je větší než on."</verse>
				<verse number="29">A všechen lid, který to slyšel, i celníci, uznali Boží spravedlnost, když se nechali pokřtít Janovým křtem.</verse>
				<verse number="30">Ale farizeové a zákoníci odmítli Boží vůli pro sebe, když se od něj pokřtít nenechali.</verse>
				<verse number="31">A Pán řekl: "Ke komu tedy přirovnám lidi tohoto pokolení a čemu se podobají?</verse>
				<verse number="32">Jsou podobní dětem, které sedí na tržišti a volají jedny na druhé: 'Pískali jsme vám a netančili jste; [žalostně] jsme naříkali a neplakali jste!'</verse>
				<verse number="33">Jan Křtitel totiž přišel, nejedl chléb a nepil víno a [vy] říkáte: 'Má démona!'</verse>
				<verse number="34">Přišel Syn člověka, jí a pije a [vy] říkáte: 'Hle, žrout a pijan vína, přítel celníků a hříšníků!'</verse>
				<verse number="35">Ale moudrost je ospravedlněna všemi svými dětmi."</verse>
				<verse number="36">Jeden z farizeů ho pak prosil, aby s ním pojedl. Vešel tedy do domu toho farizea a stoloval [s ním].</verse>
				<verse number="37">A hle, když se [jedna] žena, hříšnice z toho města, dozvěděla, že [Ježíš] stoluje v domě toho farizea, přinesla alabastrovou nádobku [s] mastí.</verse>
				<verse number="38">A stojíc s pláčem zezadu u jeho nohou, začala mu skrápět nohy slzami a vlasy své hlavy [je] utírala a líbala mu nohy a mazala [je] mastí.</verse>
				<verse number="39">Když [to] ale spatřil ten farizeus, který ho pozval, řekl si: "Kdyby tohle byl prorok, věděl by, co [je to] za ženu, která se ho dotýká, a jaká [je], protože je hříšnice."</verse>
				<verse number="40">Ježíš mu odpověděl: "Šimone, musím ti něco povědět." A on řekl: "Pověz, mistře."</verse>
				<verse number="41">"Jistý věřitel měl dva dlužníky. Jeden dlužil pět set denárů a druhý padesát.</verse>
				<verse number="42">A když neměli čím zaplatit, oběma odpustil. Pověz tedy, který z nich ho bude více milovat?"</verse>
				<verse number="43">Šimon odpověděl: "Mám za to, že ten, kterému více odpustil." On mu řekl: "Správně jsi usoudil."</verse>
				<verse number="44">Obrátil se k té ženě a řekl Šimonovi: "Vidíš tuto ženu? Vešel jsem do tvého domu; ty jsi mi nepodal vodu na nohy, ale ona skrápěla mé nohy slzami a vlasy své hlavy je utřela.</verse>
				<verse number="45">Nepolíbil jsi mne, ale ona od [chvíle], kdy jsem vešel, nepřestala líbat mé nohy.</verse>
				<verse number="46">Nepomazal jsi mi hlavu olejem, ale ona pomazala mastí mé nohy.</verse>
				<verse number="47">Proto ti říkám: Je jí odpuštěno hodně hříchů, neboť hodně milovala. Komu se ale odpouští málo, [ten] miluje málo."</verse>
				<verse number="48">A řekl jí: "Tvé hříchy jsou odpuštěny."</verse>
				<verse number="49">Tehdy si ti, kdo s [ním] stolovali, začali mezi sebou říkat: "Kdo to je, že i hříchy odpouští?"</verse>
				<verse number="50">On však té ženě řekl: "Tvá víra tě zachránila. Jdi v pokoji."</verse>
			</chapter>
			<chapter number="8">
				<verse number="1">Potom se stalo, že procházel jednotlivá města a vesnice. Kázal a ohlašoval Boží království a dvanáct [apoštolů] s ním;</verse>
				<verse number="2">také některé ženy, které byly uzdraveny od zlých duchů a nemocí: Marie zvaná Magdaléna, z níž vyšlo sedm démonů,</verse>
				<verse number="3">Johana, manželka Herodova úředníka Chuzy, a Zuzana a mnoho jiných, které mu sloužily ze svého majetku.</verse>
				<verse number="4">Když se pak začal scházet veliký zástup a [lidé] se k němu hrnuli z města za městem, promluvil [k nim] v podobenství:</verse>
				<verse number="5">"Vyšel rozsévač, aby rozsíval své zrno. A jak rozsíval, jedno padlo podél cesty a bylo pošlapáno a nebeští ptáci je sezobali.</verse>
				<verse number="6">Jiné padlo na skálu, a když vzešlo, uschlo, protože nemělo vláhu.</verse>
				<verse number="7">Jiné zase padlo mezi trní a to trní vyrostlo s ním a udusilo je.</verse>
				<verse number="8">Jiné však padlo do dobré země, a když vzešlo, přineslo stonásobnou úrodu." Když to řekl, volal: "Kdo má uši k slyšení, ať slyší!"</verse>
				<verse number="9">Jeho učedníci se ho tedy ptali: "Co je to za podobenství?"</verse>
				<verse number="10">On řekl: "Vám je dáno poznat tajemství Božího království, ale ostatním [jen] v podobenstvích, aby' hledíce neviděli a slyšíce nerozuměli'."</verse>
				<verse number="11">"To podobenství tedy znamená: Zrno je Boží slovo</verse>
				<verse number="12">a ti podél cesty jsou ti, kteří slyší, [ale] potom přichází ďábel a bere to slovo z jejich srdce, aby neuvěřili a nebyli spaseni.</verse>
				<verse number="13">Ti na skále [jsou] ti, kteří když slyší slovo, s radostí [je] přijímají, ale nemají kořeny. Ti věří na čas, ale v době pokušení odpadají.</verse>
				<verse number="14">To, které padlo mezi trní, jsou pak ti, kteří slyšeli, ale jak jdou za starostmi a bohatstvím a rozkošemi tohoto života, bývají udušeni a nepřinášejí užitek.</verse>
				<verse number="15">Ale to v dobré zemi jsou ti, kteří když slyší slovo, udržují je v ušlechtilém a dobrém srdci a vytrvale přinášejí užitek."</verse>
				<verse number="16">"Nikdo, když rozsvítí lampu, nepřikrývá ji nádobou a nestaví ji pod postel, ale staví [ji] na stojan, aby ti, kteří vcházejí, viděli světlo.</verse>
				<verse number="17">Není totiž [nic] tajného, co nebude zjeveno, ani [nic] skrytého, co nebude poznáno a nevyjde najevo.</verse>
				<verse number="18">Proto dávejte pozor [na to], jak posloucháte. Tomu, kdo má, totiž bude dáno, ale tomu, kdo nemá, bude vzato i to, co si myslí, že má."</verse>
				<verse number="19">Tehdy za ním přišla jeho matka a bratři, ale kvůli zástupu se k němu nemohli dostat.</verse>
				<verse number="20">Oznámili mu tedy: "Tvá matka a tvoji bratři stojí venku a chtějí tě vidět."</verse>
				<verse number="21">On jim však odpověděl: "Má matka a moji bratři jsou ti, kdo slyší Boží slovo a plní je."</verse>
				<verse number="22">Jednoho z těch dnů se pak stalo, [že] nastoupil se svými učedníky na loď a řekl jim: "Přeplavme se přes jezero." A [tak] vypluli.</verse>
				<verse number="23">A když se plavili, usnul. Tehdy se na jezero snesla větrná bouře a [loď] se naplňovala, takže byli v nebezpečí.</verse>
				<verse number="24">Přistoupili tedy a vzbudili ho se slovy: "Mistře, mistře, hyneme!" On však vstal, napomenul vítr a vzedmutí vod, a [tak] přestaly a nastal klid.</verse>
				<verse number="25">Tehdy jim řekl: "Kde je vaše víra?" A [oni] se strachem a úžasem říkali jeden druhému: "Kdo to tedy je, že přikazuje i větru a vodám a poslouchají ho?"</verse>
				<verse number="26">Tehdy se přeplavili do kraje Gadarenců, který je naproti Galileji.</verse>
				<verse number="27">A když vystoupil na zem, setkal se s ním jeden muž z toho města, který měl už dlouhou dobu démony. Nenosil [žádné] šaty ani nebydlel v domě, ale v hrobkách.</verse>
				<verse number="28">Když pak spatřil Ježíše, vykřikl, padl před ním a hlasitě zvolal: "Co je ti do mě, Ježíši, Synu Nejvyššího Boha? Prosím tě, abys mě netrýznil!"</verse>
				<verse number="29"> ([Ježíš] totiž přikazoval tomu nečistému duchu, aby z toho člověka vyšel. Mnohokrát se ho totiž zmocňoval, takže [musel] být spoutáván řetězy a hlídán v okovech, ale [on] ta pouta trhal a býval démonem hnán na poušť.) </verse>
				<verse number="30">Ježíš se ho tedy zeptal: "Jak se jmenuješ?" a on řekl: "Legie," neboť do něj vstoupilo mnoho démonů.</verse>
				<verse number="31">A [ti] ho prosili, aby jim nepřikazoval odejít do propasti.</verse>
				<verse number="32">Tehdy tam bylo veliké stádo vepřů pasoucích se na hoře, a [tak] ho prosili, aby jim dovolil vejít do nich. A on jim [to] dovolil.</verse>
				<verse number="33">Démoni tedy vyšli z toho člověka a vstoupili do vepřů a to stádo se rozběhlo ze srázu do jezera a utopilo se.</verse>
				<verse number="34">Když pak ti, kdo [je] pásli, uviděli, co se stalo, utekli a cestou [to] vyprávěli ve městě i na venkově.</verse>
				<verse number="35">[Lidé] tedy vyšli, aby viděli, co se stalo. Když přišli k Ježíši a nalezli toho člověka, ze kterého vyšli démoni, jak sedí u Ježíšových nohou oblečen a při zdravém rozumu, dostali strach.</verse>
				<verse number="36">Ti, kteří to viděli, jim pak vyprávěli, jak byl ten, který měl démony, zachráněn.</verse>
				<verse number="37">Všichni ti lidé z gadarenského kraje ho tedy prosili, aby od nich odešel, neboť byli sevřeni velikým strachem. Nastoupil tedy do lodi a vrátil se [zpět].</verse>
				<verse number="38">Ten muž, ze kterého vyšli démoni, ho ale prosil, aby [mohl] být s ním. Ježíš ho však propustil se slovy:</verse>
				<verse number="39">"Vrať se domů a vypravuj, jak veliké věci pro tebe udělal Bůh." On tedy odešel a rozhlašoval po celém městě, jak veliké věci pro něj Ježíš udělal.</verse>
				<verse number="40">Když se pak Ježíš vrátil, stalo se, že ho přivítal zástup [lidí], neboť ho všichni očekávali.</verse>
				<verse number="41">A vtom přišel muž jménem Jairus a ten byl představený synagogy. Padl Ježíši k nohám a prosil ho, aby vešel do jeho domu,</verse>
				<verse number="42">neboť měl jedinou dceru, asi dvanáctiletou, a ta umírala. A tak šel a tiskly ho davy.</verse>
				<verse number="43">A [jedna] žena, která už dvanáct let trpěla krvácením a vynaložila všechno své živobytí na lékaře a žádný ji nemohl uzdravit,</verse>
				<verse number="44">přistoupila zezadu, dotkla se cípu jeho roucha a její krvácení ihned přestalo.</verse>
				<verse number="45">Ježíš tedy řekl: "Kdo se mě dotkl?" A když [to] všichni popírali, řekl Petr a ti, kdo byli s ním: "Mistře, davy se na tebe tisknou a tlačí a [ty] říkáš: 'Kdo se mě dotkl?'"</verse>
				<verse number="46">Ježíš ale řekl: "Někdo se mě dotkl, neboť jsem poznal, že ze mě vyšla moc."</verse>
				<verse number="47">A když ta žena poznala, že se neutajila, s rozechvěním přistoupila, padla před ním [na zem a] přede všemi lidmi mu pověděla, proč se ho dotkla a jak byla hned uzdravena.</verse>
				<verse number="48">A on jí řekl: "Buď dobré mysli, dcero, tvá víra tě uzdravila. Jdi v pokoji."</verse>
				<verse number="49">A když ještě mluvil, přišel někdo z [domu] představeného synagogy se slovy: "Tvá dcera umřela. Neobtěžuj mistra."</verse>
				<verse number="50">Když [to] však Ježíš uslyšel, odpověděl mu: "Neboj se, jenom věř a bude zachráněna."</verse>
				<verse number="51">Když pak vešel do toho domu, nenechal se sebou vejít nikoho kromě Petra, Jakuba a Jana a otce a matky té dívky.</verse>
				<verse number="52">Všichni nad ní plakali a kvíleli, ale on řekl: "Neplačte. Neumřela, ale spí."</verse>
				<verse number="53">A [tak] se mu vysmívali, neboť věděli, že umřela.</verse>
				<verse number="54">Ale on všechny vyhnal, vzal ji za ruku a zvolal: "Dívenko, vstaň!"</verse>
				<verse number="55">Tehdy se její duch navrátil a [ona] hned vstala. Nařídil tedy, ať jí dají najíst.</verse>
				<verse number="56">A její rodiče užasli. On jim však přikázal, aby nikomu neříkali, co se stalo.</verse>
			</chapter>
			<chapter number="9">
				<verse number="1">Tehdy svolal svých dvanáct učedníků, dal jim sílu a moc nad všemi démony, a aby uzdravovali nemoci,</verse>
				<verse number="2">a poslal je, aby kázali Boží království a uzdravovali nemocné.</verse>
				<verse number="3">Řekl jim také: "Nic si na tu cestu neberte: ani hůl, ani mošnu, ani chléb, ani stříbro, ani nemívejte po dvou košilích.</verse>
				<verse number="4">Do kteréhokoli domu vejdete, tam zůstaňte a odtud vycházejte.</verse>
				<verse number="5">A kdekoli by vás nepřijali, vyjděte z toho města a setřeste i prach ze svých nohou na svědectví proti nim."</verse>
				<verse number="6">A tak vyšli a chodili po [okolních] vesnicích. Kázali evangelium a všude uzdravovali.</verse>
				<verse number="7">Tehdy o všech věcech, které se skrze něj dály, uslyšel tetrarcha Herodes a byl bezradný, protože někteří říkali, že Jan vstal z mrtvých,</verse>
				<verse number="8">někteří zase, že se zjevil Eliáš, a jiní, že vstal jeden z dávných proroků.</verse>
				<verse number="9">Herodes tedy řekl: "Jana jsem sťal. Ale kdo je tento, o kterém slyším takové věci?" A toužil ho vidět.</verse>
				<verse number="10">Potom se apoštolové vrátili a vyprávěli mu, co všechno udělali. Tehdy je vzal s sebou a odešel do ústraní na pusté místo u města zvaného Betsaida.</verse>
				<verse number="11">Ale když se [to] zástupy dozvěděly, šly za ním. A on je přijal a mluvil k nim o Božím království a ty, kdo potřebovali uzdravení, uzdravoval.</verse>
				<verse number="12">Den se však začal chýlit [k večeru]. Dvanáct [učedníků] tedy přistoupilo a řekli mu: "Propusť ten zástup, ať se rozejdou do okolních vesnic a statků, přenocují [tam] a najdou si stravu, protože zde jsme na pustém místě."</verse>
				<verse number="13">On jim však řekl: "Vy jim dejte najíst." Ale oni řekli: "Nemáme víc než pět chlebů a dvě ryby. Ledaže bychom snad šli a nakoupili jídlo pro všechen tento lid."</verse>
				<verse number="14">(Bylo [tam] totiž kolem pěti tisíc mužů.) Řekl tedy svým učedníkům: "Posaďte je ve skupinách po padesáti."</verse>
				<verse number="15">A tak to udělali a všechny posadili.</verse>
				<verse number="16">Tehdy vzal těch pět chlebů a dvě ryby, vzhlédl k nebi, požehnal je, nalámal a dával svým učedníkům, aby je předkládali zástupu.</verse>
				<verse number="17">A tak se všichni najedli a byli nasyceni. Potom se sebralo dvanáct košů nalámaných kousků, které jim zbyly.</verse>
				<verse number="18">Když se pak o samotě modlil a učedníci byli s ním, stalo se, že se jich zeptal: "Za koho mne mají zástupy?"</verse>
				<verse number="19">Oni odpověděli: " [Někteří] za Jana Křtitele, jiní za Eliáše a jiní [říkají], že vstal jeden z dávných proroků."</verse>
				<verse number="20">Ale on jim řekl: "A za koho mne máte vy?" A Petr mu odpověděl: "Za Božího Krista!"</verse>
				<verse number="21">On je tedy přísně napomenul, aby to nikomu neříkali,</verse>
				<verse number="22">a řekl: "Syn člověka musí mnoho vytrpět a být zavržen staršími, velekněžími i zákoníky, být zabit a třetího dne vstát [z] mrtvých."</verse>
				<verse number="23">Potom [jim] všem říkal: "Chce-li někdo přijít za mnou, ať se zřekne sám sebe a bere svůj kříž každý den a následuje mne.</verse>
				<verse number="24">Kdokoli by si totiž chtěl zachránit duši, ztratí ji, ale kdokoli by ztratil svou duši pro mne, ten ji zachrání.</verse>
				<verse number="25">Vždyť co je platno člověku, kdyby získal celý svět, ale sám sebe ztratil nebo sám sobě uškodil?</verse>
				<verse number="26">Kdokoli by se totiž styděl za mne a za má slova, za toho se bude stydět Syn člověka, až přijde ve své slávě a [ve slávě] Otce a svatých andělů.</verse>
				<verse number="27">Ale říkám vám po pravdě: Jsou někteří z těch, kdo tu stojí, kteří rozhodně nezakusí smrt, dokud nespatří Boží království."</verse>
				<verse number="28">Asi osm dní po těchto slovech se stalo, [že] k sobě vzal Petra, Jakuba a Jana a vystoupil na horu, aby se modlil.</verse>
				<verse number="29">A když se modlil, změnil se vzhled jeho tváře a jeho oděv zbělel a rozzářil se.</verse>
				<verse number="30">A hle, mluvili s ním dva muži. Byli to Mojžíš a Eliáš,</verse>
				<verse number="31">kteří se ukázali ve slávě a mluvili o jeho odchodu, který se měl naplnit v Jeruzalémě.</verse>
				<verse number="32">Ale Petr a ti, kteří byli s ním, byli obtěžkáni spánkem. Když se však probudili, uviděli jeho slávu a ty dva muže, jak stojí s ním.</verse>
				<verse number="33">A když se od něho vzdalovali, stalo se, [že] Petr řekl Ježíši: "Mistře, to je dobře, že jsme zde. Udělejme tedy tři stánky-jeden tobě, jeden Mojžíšovi a jeden Eliášovi!" [Ale] nevěděl, co říká.</verse>
				<verse number="34">A zatímco to říkal, objevil se oblak a zastínil je. A když vcházeli do toho oblaku, dostali strach.</verse>
				<verse number="35">Z toho oblaku pak vyšel hlas, který řekl: "Toto je můj milovaný Syn. Toho poslouchejte."</verse>
				<verse number="36">A když ten hlas zazněl, zůstal [tam] jenom Ježíš. A oni mlčeli a v těch dnech nikomu neoznámili nic [z toho], co viděli.</verse>
				<verse number="37">Když pak druhý den sestoupili z hory, stalo se, [že] se s ním setkal veliký zástup.</verse>
				<verse number="38">A hle, [jeden] muž ze zástupu zvolal: "Mistře, prosím tě, pohlédni na mého syna. Vždyť je [to] můj jediný!</verse>
				<verse number="39">A hle, napadá ho duch a náhle křičí. Zmítá jím, takže sliní, a když ho trápí, těžko od něj odchází.</verse>
				<verse number="40">Poprosil jsem tedy tvé učedníky, aby toho [ducha] vyhnali, ale nemohli!"</verse>
				<verse number="41">Ježíš však odpověděl: "nevěřící a zvrácené pokolení, jak dlouho budu s vámi a budu vás snášet? Přiveď svého syna sem."</verse>
				<verse number="42">A jak přicházel, ten démon ho porazil a začal [jím] zmítat. Ježíš tomu nečistému duchu pohrozil, uzdravil chlapce a vrátil ho jeho otci.</verse>
				<verse number="43">Všichni tedy žasli nad Boží velkolepostí. Když se ale všichni divili všemu, co Ježíš udělal, řekl svým učedníkům:</verse>
				<verse number="44">"Vy uložte tato slova do svých uší, neboť Syn člověka bude vydán do lidských rukou."</verse>
				<verse number="45">Oni však to slovo nechápali a bylo před nimi skryto, aby mu neporozuměli. A báli se ho na to slovo zeptat.</verse>
				<verse number="46">Tehdy mezi nimi vyvstala otázka, kdo z nich je největší.</verse>
				<verse number="47">Když ale Ježíš viděl myšlení jejich srdce, vzal dítě, postavil je vedle sebe</verse>
				<verse number="48">a řekl jim: "Kdokoli by přijal toto dítě v mém jménu, přijímá mne, a kdokoli by přijal mne, přijímá Toho, který mě poslal. Neboť kdo je mezi vámi všemi nejmenší, ten bude veliký."</verse>
				<verse number="49">Jan tedy odpověděl: "Mistře, viděli jsme někoho, jak ve tvém jménu vymítá démony, a bránili jsme mu, protože nechodí s námi."</verse>
				<verse number="50">Ale Ježíš mu řekl: "Nebraňte [mu]. Vždyť kdo není proti nám, je s námi."</verse>
				<verse number="51">Když se pak naplňovaly dny, aby byl vzat vzhůru, stalo se, [že] upřel svou tvář k cestě do Jeruzaléma.</verse>
				<verse number="52">Poslal tedy před sebou posly a [ti] šli a vstoupili do samařské vesnice, aby pro něj [vše] připravili.</verse>
				<verse number="53">Ale [tam] ho nepřijali, protože jeho tvář byla [obrácena] k cestě do Jeruzaléma.</verse>
				<verse number="54">Když [to] tedy viděli jeho učedníci Jakub a Jan, řekli: "Pane, chceš, ať řekneme ohni, aby sestoupil z nebe a pohltil je, jako [to] udělal i Eliáš?"</verse>
				<verse number="55">Ale on se obrátil a pokáral je slovy: "Vy nevíte, jakého jste ducha.</verse>
				<verse number="56">Neboť Syn člověka nepřišel lidské duše zahubit, ale spasit." Šli tedy do jiné vesnice.</verse>
				<verse number="57">A když šli, stalo se, že mu někdo na cestě řekl: "Pane, budu tě následovat, kamkoli půjdeš."</verse>
				<verse number="58">Ježíš mu tedy řekl: "Lišky mají doupata a nebeští ptáci hnízda, ale Syn člověka nemá, kde by složil hlavu."</verse>
				<verse number="59">Tehdy řekl jinému: "Pojď za mnou." Ale on řekl: "Pane, dovol mi nejdřív odejít a pochovat svého otce."</verse>
				<verse number="60">Ježíš mu však řekl: "Nech mrtvé, ať pochovávají své mrtvé, ale ty jdi a kaž Boží království!"</verse>
				<verse number="61">A ještě jiný [mu] řekl: "Půjdu za tebou, Pane, ale nejdříve mi dovol, ať se rozloučím s těmi, kdo jsou v mém domě.</verse>
				<verse number="62">Ale Ježíš mu řekl: "Nikdo, kdo položí ruku na pluh a ohlíží se zpátky, není způsobilý pro Boží království."</verse>
			</chapter>
			<chapter number="10">
				<verse number="1">Potom Pán určil i jiných sedmdesát a poslal je před svou tváří po dvou do každého města i místa, kam měl sám přijít.</verse>
				<verse number="2">Řekl jim tedy: "Žeň [je] jistě veliká, ale dělníků málo. Proto proste Pána žně, ať vypudí dělníky na svou žeň.</verse>
				<verse number="3">Jděte. Hle, já vás posílám jako berany mezi vlky.</verse>
				<verse number="4">Nenoste měšec, ani mošnu, ani obuv a s nikým se po cestě nezdravte.</verse>
				<verse number="5">Do kterékoli domácnosti vejdete, nejdříve řekněte: 'Pokoj tomuto domu.'</verse>
				<verse number="6">A bude-li tam syn pokoje, váš pokoj spočine na něm; a pokud ne, navrátí se k vám.</verse>
				<verse number="7">V tom domě zůstávejte a jezte a pijte, co mají, neboť dělník je hoden své mzdy. Nepřecházejte z domu do domu.</verse>
				<verse number="8">Když pak vejdete do kteréhokoli města a přijmou vás, jezte, co vám nabídnou.</verse>
				<verse number="9">A uzdravujte v tom [městě] nemocné a říkejte jim: 'Boží království se přiblížilo k vám.'</verse>
				<verse number="10">Jestliže ale přijdete do nějakého města a nepřijmou vás, vyjděte na jeho ulice a řekněte:</verse>
				<verse number="11">'I ten prach z vašeho města, který na nás ulpěl, vytřásáme [na] vás. Avšak to vězte, že se k vám přiblížilo Boží království.'</verse>
				<verse number="12">A říkám vám, že v onen den bude lehčeji Sodomě než tomu městu."</verse>
				<verse number="13">"Běda tobě, Korozaim, běda tobě, Betsaido! Vždyť kdyby se zázraky, které se dějí u vás, staly v Týru a Sidonu, dávno by seděli v pytlovině a popelu a činili pokání.</verse>
				<verse number="14">Týru a Sidonu však bude na soudu lehčeji než vám.</verse>
				<verse number="15">A ty, Kafarnaum, které jsi až k nebi vyvýšeno, až do pekla budeš svrženo.</verse>
				<verse number="16">Kdo slyší vás, slyší mne, a kdo vás odmítá, odmítá mne. Kdo pak odmítá mne, odmítá Toho, který mě poslal."</verse>
				<verse number="17">Potom se s radostí vrátilo těch sedmdesát a říkali: "Pane, i démoni se nám poddávají ve tvém jménu!"</verse>
				<verse number="18">Tehdy jim řekl: "Viděl jsem Satana spadnout z nebe jako blesk.</verse>
				<verse number="19">Hle, dávám vám moc šlapat na hady a štíry i na veškerou sílu nepřítele a vůbec nic vám neublíží.</verse>
				<verse number="20">Neradujte se však z toho, že se vám poddávají duchové, ale spíše se radujte, že vaše jména jsou zapsána v nebesích."</verse>
				<verse number="21">V tu chvíli se Ježíš rozveselil v Duchu a řekl: "Chválím tě, Otče, Pane nebe i země, že jsi tyto věci skryl před moudrými a rozumnými a zjevil jsi je nemluvňatům. Jistě, Otče, neboť tak se ti zalíbilo.</verse>
				<verse number="22">Všechno je mi dáno od mého Otce a nikdo neví, kdo je Syn, jedině Otec, a kdo je Otec, jedině Syn a ten, komu by [ho] Syn chtěl zjevit."</verse>
				<verse number="23">A když se obrátil k učedníkům, řekl jim samotným: "Blaze očím, které vidí, co [vy] vidíte.</verse>
				<verse number="24">Říkám vám totiž, že mnozí proroci a králové chtěli spatřit, co vy vidíte, ale neviděli, a slyšet, co slyšíte, ale neslyšeli."</verse>
				<verse number="25">A hle, jeden učený v Zákoně vstal a zkoušel ho slovy: "Mistře, co mám udělat, abych se stal dědicem věčného života?"</verse>
				<verse number="26">On mu řekl: "Co je napsáno v Zákoně? Jak tam čteš?"</verse>
				<verse number="27">A on odpověděl: "Budeš milovat Pána, svého Boha, celým svým srdcem, celou svou duší, ze vší své síly a celou svou myslí a svého bližního jako sám sebe."</verse>
				<verse number="28">Ježíš mu tedy řekl: "Správně jsi odpověděl. Dělej to a budeš žít."</verse>
				<verse number="29">Ale on se chtěl sám ospravedlnit, a [tak] řekl Ježíši: "A kdo je můj bližní?"</verse>
				<verse number="30">Ježíš [mu] odpověděl: "Jeden člověk šel z Jeruzaléma do Jericha a padl mezi lupiče. Ti ho oloupili a zranili, potom odešli a nechali [ho] polomrtvého.</verse>
				<verse number="31">A náhodou šel tou cestou jeden kněz, a když ho spatřil, přešel [kolem] po protější straně.</verse>
				<verse number="32">Podobně i levíta, když přišel na to místo a spatřil [ho], přešel po protější straně.</verse>
				<verse number="33">Přišel k němu ale [také] jeden Samaritán, který [tudy] cestoval, a když ho spatřil, byl pohnut soucitem.</verse>
				<verse number="34">Přistoupil, obvázal jeho rány a nalil [na ně] olej a víno. Pak ho položil na své zvíře, dovezl ho do hostince a postaral se o něj.</verse>
				<verse number="35">Když pak druhý den odcházel, vytáhl dva denáry, dal [je] hostinskému a řekl mu: 'Postarej se o něj, a cokoli bys vynaložil navíc, [to] ti zaplatím, až se vrátím.'</verse>
				<verse number="36">Kdo z těch tří se ti tedy zdá být bližním toho, který upadl mezi lupiče?"</verse>
				<verse number="37">A on řekl: "Ten, který mu prokázal milosrdenství." Ježíš mu tedy řekl: "Jdi a jednej tak i ty."</verse>
				<verse number="38">A když šli, stalo se, že vešel do jedné vesnice a jistá žena jménem Marta ho přijala do svého domu.</verse>
				<verse number="39">Ta měla sestru jménem Marie, která si sedla u Ježíšových nohou a poslouchala jeho slova.</verse>
				<verse number="40">Ale Marta byla zaneprázdněna množstvím služby. Ta přistoupila a řekla: "Pane, tebe nezajímá, že mě má sestra nechala sloužit samotnou? Proto jí řekni, ať mi pomůže."</verse>
				<verse number="41">Ježíš jí tedy odpověděl: "Marto, Marto, staráš se a trápíš se mnoha věcmi.</verse>
				<verse number="42">[Jen] jedno je však potřeba. A Marie si vybrala dobrou část, která jí nebude odňata."</verse>
			</chapter>
			<chapter number="11">
				<verse number="1">A stalo se, že se na jednom místě modlil, a když přestal, řekl mu jeden z jeho učedníků: "Pane, nauč nás modlit se, tak jako Jan vyučoval své učedníky."</verse>
				<verse number="2">Řekl jim tedy: "Když se modlíte, říkejte: Otče náš, který jsi v nebesích, ať se posvětí tvé jméno! Ať přijde tvé království! Ať se stane tvoje vůle jako v nebi, [tak] i na zemi.</verse>
				<verse number="3">Náš denní chléb nám dávej každý den.</verse>
				<verse number="4">A odpusť nám naše hříchy; neboť i my odpouštíme každému, kdo se proviňuje proti nám. A neuveď nás do pokušení, ale vysvoboď nás od zlého."</verse>
				<verse number="5">Tehdy jim řekl: "Někdo z vás bude mít přítele, půjde k němu o půlnoci a řekne mu: 'Příteli, půjče mi tři chleby,</verse>
				<verse number="6">protože ke mně přišel z cesty můj přítel a nemám, co bych mu nabídl.'</verse>
				<verse number="7">A on mu zevnitř odpoví: 'Neobtěžuj mě! Dveře jsou už zavřené a mé děti jsou se mnou v posteli. Nemohu vstát a dát ti [to].'</verse>
				<verse number="8">Říkám vám: i kdyby nevstal a nedal mu [to], protože je jeho přítel, kvůli jeho neodbytnosti se přece zvedne a dá mu, cokoli potřebuje."</verse>
				<verse number="9">"A tak vám říkám: Proste a bude vám dáno, hledejte a naleznete, tlučte a bude vám otevřeno.</verse>
				<verse number="10">Neboť každý, kdo prosí, dostává a kdo hledá, nalézá a tomu, kdo tluče, bude otevřeno.</verse>
				<verse number="11">Který z vás, otců, podá svému synu kámen, když ho prosí o chléb? Anebo o rybu-podá mu snad místo ryby hada?</verse>
				<verse number="12">Anebo když poprosí o vejce, podá mu snad štíra?</verse>
				<verse number="13">Jestliže tedy vy, kteří jste zlí, umíte dávat svým dětem dobré dary, čím více [váš] nebeský Otec dá Ducha Svatého těm, kdo ho prosí?"</verse>
				<verse number="14">A [Ježíš] vymítal démona a ten byl němý. Když pak démon vyšel, stalo se, že ten němý promluvil. A zástupy se divily.</verse>
				<verse number="15">Někteří z nich ale řekli: "Vymítá démony skrze Belzebula, knížete démonů."</verse>
				<verse number="16">Jiní ho zase pokoušeli [tím], [že] od něj chtěli znamení z nebe.</verse>
				<verse number="17">On ale znal jejich myšlenky a řekl jim: "Každé království rozdělené [samo] proti sobě pustne a dům [rozdělený] proti domu padá.</verse>
				<verse number="18">Je-li tedy i Satan rozdělen [sám] proti sobě, jak jeho království obstojí? Říkáte přece, že vymítám démony skrze Belzebula.</verse>
				<verse number="19">A pokud já vymítám démony Belzebulem, kým [je] vymítají vaši synové? Oni proto budou vašimi soudci.</verse>
				<verse number="20">Vymítám-li však démony Božím prstem, jistě k vám přišlo Boží království.</verse>
				<verse number="21">Když silný ozbrojenec hlídá svůj palác, jeho majetek je v klidu.</verse>
				<verse number="22">Ale když na [něj] přijde [někdo] silnější než on a přemůže ho, vezme mu všechnu výzbroj, na kterou spoléhal, a jeho kořisti rozdělí.</verse>
				<verse number="23">Kdo není se mnou, je proti mně, a kdo neshromažďuje se mnou, rozptyluje."</verse>
				<verse number="24">"Když nečistý duch vyjde z člověka, chodí po suchých místech a hledá odpočinek. A když [ho] nenajde, říká: 'Vrátím se do svého domu, odkud jsem vyšel.'</verse>
				<verse number="25">A když přijde, nalezne [ho] vymetený a ozdobený.</verse>
				<verse number="26">Tehdy jde a přibere sedm jiných duchů, horších, než [je] sám. Pak vejdou [dovnitř] a bydlí tam a poslední věci toho člověka jsou horší než první."</verse>
				<verse number="27">A když to říkal, stalo se, že jedna žena ze zástupu pozdvihla hlas a řekla mu: "Blaze lůnu, které tě nosilo, a prsům, které jsi sál!"</verse>
				<verse number="28">Ale on řekl: "Spíše blaze těm, kdo slyší Boží slovo a dodržují je."</verse>
				<verse number="29">A když se [k němu] scházely zástupy, začal říkat: "Toto pokolení je zlé. Vyhledává znamení, ale [žádné] znamení mu nebude dáno, kromě znamení proroka Jonáše.</verse>
				<verse number="30">Neboť jako se Jonáš stal znamením pro Ninivské, tak bude i Syn člověka [znamením] pro toto pokolení.</verse>
				<verse number="31">Královna jihu povstane na soudu s muži tohoto pokolení a odsoudí je, neboť přijela z kraje světa, aby slyšela Šalomounovu moudrost, a hle, zde [je] více než Šalomoun.</verse>
				<verse number="32">Muži [z] Ninive povstanou na soudu s tímto pokolením a odsoudí je, neboť po Jonášově kázání činili pokání, a hle, zde [je] více než Jonáš."</verse>
				<verse number="33">"Nikdo, když rozsvítí lampu, nestaví [ji] do skrýše ani pod nádobu, ale na stojan, aby ti, kdo vcházejí, viděli světlo.</verse>
				<verse number="34">Lampou těla je oko. Pokud je tedy tvé oko prosté, je jasné i celé tvé tělo. Jakmile je však zlé, [je] i tvé tělo temné.</verse>
				<verse number="35">Dej tedy pozor, aby světlo, které je v tobě, nebylo tmou.</verse>
				<verse number="36">Když pak [bude] celé tvé tělo jasné a nebude mít žádnou temnou část, bude celé [tak] jasné, jako když tě lampa ozařuje svým jasem."</verse>
				<verse number="37">A když mluvil, prosil ho jeden farizeus, aby u něho poobědval. Vešel tedy a posadil se [za stůl].</verse>
				<verse number="38">A když [to] ten farizeus uviděl, podivil se, že se před obědem nejdříve neumyl.</verse>
				<verse number="39">Pán mu tedy řekl: "Vy farizeové teď čistíte pohár a mísu zvenčí, ale vaše nitro je plné zlodějství a ničemnosti.</verse>
				<verse number="40">Blázni! Zdali Ten, který stvořil vnějšek, nestvořil také vnitřek?</verse>
				<verse number="41">Raději tedy dávejte jako milosrdný dar to, co [máte] uvnitř, a hle, všechno vám bude čisté.</verse>
				<verse number="42">Ale běda vám farizeům, že odevzdáváte desátky z máty a z routy a z každé byliny, ale pomíjíte právo a Boží lásku. Tyto věci [jste] měli dělat a tamty neopomíjet.</verse>
				<verse number="43">Běda vám farizeům, neboť milujete čestná sedadla na shromážděních a zdravení na tržištích.</verse>
				<verse number="44">Běda vám, zákoníci a farizeové, [vy] pokrytci, neboť jste jako nezřetelné hroby-lidé po nich chodí, ani [to] nevědí."</verse>
				<verse number="45">Jeden z učených v Zákoně mu tedy odpověděl: "Mistře, když takhle mluvíš, haníš i nás."</verse>
				<verse number="46">Ale on řekl: "I vám učeným v Zákoně běda, neboť zatěžujete lidi neúnosnými břemeny a sami se těch břemen nedotýkáte ani jedním prstem.</verse>
				<verse number="47">Běda vám, protože stavíte hroby proroků, které vaši otcové zabili,</verse>
				<verse number="48">a tak dosvědčujete a schvalujete skutky svých otců. Oni je totiž zabili a vy jim stavíte hroby.</verse>
				<verse number="49">Proto také Boží moudrost řekla: 'Pošlu k nim proroky a apoštoly a z těch [některé] zabijí a [jiné] budou pronásledovat,'</verse>
				<verse number="50">aby od tohoto pokolení byla vyžádána krev všech proroků prolitá od založení světa,</verse>
				<verse number="51">od Ábelovy krve až po krev Zachariáše, který zahynul mezi oltářem a chrámem. Ano, říkám vám, [že] bude vyžádána od tohoto pokolení.</verse>
				<verse number="52">Běda vám učeným v Zákoně, neboť jste vzali klíč poznání! Sami jste nevešli a těm, kdo vcházeli, jste zabránili."</verse>
				<verse number="53">A když jim to řekl, začali na něj zákoníci a farizeové prudce dotírat a nutili ho mluvit o mnoha věcech.</verse>
				<verse number="54">Dělali mu nástrahy a snažili se ho chytit za slovo, aby ho mohli obžalovat.</verse>
			</chapter>
			<chapter number="12">
				<verse number="1">A když se mezitím sešly desetitisíce lidí, takže šlapali jedni po druhých, začal [Ježíš] říkat svým učedníkům: "Především se varujte kvasu farizeů, což je pokrytectví.</verse>
				<verse number="2">Není totiž nic skrytého, co nebude zjeveno, ani [nic] tajného, co nebude poznáno.</verse>
				<verse number="3">To, co jste říkali ve tmě, tedy bude slyšet na světle, a co jste ve [svých] pokojích šeptali do ucha, se bude kázat ze střech."</verse>
				<verse number="4">"Ale vám, svým přátelům, říkám: Nebojte se těch, kdo zabíjejí tělo a potom nemají, co by udělali víc.</verse>
				<verse number="5">Ukážu vám však, koho se máte bát: Bojte se Toho, který když zabije, má moc uvrhnout do pekla. Ano, říkám vám, Toho se bojte.</verse>
				<verse number="6">Neprodává se snad pět vrabců za dva haléře? A jediný z nich není před Bohem zapomenut.</verse>
				<verse number="7">Vám jsou však spočítány i všechny vlasy na hlavě! Proto se nebojte. Jste dražší než mnoho vrabců."</verse>
				<verse number="8">"Říkám vám tedy: Kdokoli mne vyzná před lidmi, toho i Syn člověka vyzná před Božími anděly.</verse>
				<verse number="9">Kdo mne ale před lidmi zapře, bude zapřen před Božími anděly.</verse>
				<verse number="10">A každému, kdo řekne slovo proti Synu člověka, bude odpuštěno, ale tomu, kdo by se rouhal Duchu Svatému, odpuštěno nebude.</verse>
				<verse number="11">Když vás pak povedou do shromáždění a před vrchnosti a vlády, nestarejte se, co a jak máte odpovídat a co říkat,</verse>
				<verse number="12">protože Duch Svatý vás v tu chvíli naučí, co máte říci."</verse>
				<verse number="13">Někdo ze zástupu mu řekl: "Mistře, řekni mému bratru, ať se se mnou rozdělí o dědictví!"</verse>
				<verse number="14">On mu však řekl: "Člověče, kdo mě nad vámi ustanovil soudcem nebo děličem?"</verse>
				<verse number="15">Řekl jim tedy: "Dejte pozor a varujte se lakomství; neboť život člověka nespočívá v hojnosti jeho majetku."</verse>
				<verse number="16">Tehdy jim řekl podobenství: "Pole jednoho bohatého člověka přineslo hojnou úrodu.</verse>
				<verse number="17">Přemýšlel tedy a říkal si: 'Co budu dělat? Vždyť nemám, kam bych shromáždil svou úrodu!'</verse>
				<verse number="18">Potom řekl: 'Udělám toto: Zbořím své stodoly a postavím větší a tam shromáždím všechnu svou úrodu i své zboží.</verse>
				<verse number="19">A své duši řeknu: Duše, máš mnoho zboží uloženého na mnoho let. Odpočívej, jez, pij, vesel se!'</verse>
				<verse number="20">Ale Bůh mu řekl: 'Blázne, tuto noc od tebe vyžádají tvou duši a čí bude to, co jsi připravil?'</verse>
				<verse number="21">Tak [je to s každým], kdo si hromadí poklady a není bohatý v Bohu."</verse>
				<verse number="22">Tehdy řekl svým učedníkům: "Proto vám říkám, nemějte starost o svůj život, co byste jedli, ani o tělo, co byste si oblékali.</verse>
				<verse number="23">Život je víc než pokrm a tělo [víc] než oděv.</verse>
				<verse number="24">Pohleďte na havrany, že nesejí ani nesklízejí a nemají spíže ani stodoly, ale Bůh je živí. Čím větší cenu máte vy než ptáci!</verse>
				<verse number="25">Kdo z vás může [pečlivým] staráním přidat ke své výšce jediný loket?</verse>
				<verse number="26">Když tedy nezmůžete ani [to] nejmenší, proč se staráte o to ostatní?</verse>
				<verse number="27">Pohleďte na lilie, jak rostou. Nepracují ani nepředou, ale říkám vám, že ani Šalomoun ve vší své slávě nebyl oblečen jako jedna z nich.</verse>
				<verse number="28">Jestliže tedy Bůh takto obléká trávu, která je dnes na louce a zítra bude hozena do pece, čím spíše vás, vy malověrní?!</verse>
				<verse number="29">Nehledejte tedy, co byste jedli nebo co byste pili, ani se [tím] nezneklidňujte.</verse>
				<verse number="30">Všechny tyto věci totiž vyhledávají národy tohoto světa, ale váš Otec ví, že je potřebujete.</verse>
				<verse number="31">Hledejte raději Boží království a všechny tyto věci vám budou přidány.</verse>
				<verse number="32">Neboj se, maličké stádo, neboť vašemu Otci se zalíbilo dát vám království.</verse>
				<verse number="33">Prodávejte svůj majetek a dávejte milosrdné dary. Udělejte si měšce, které nestárnou, nehynoucí poklad v nebi, kam zloděj nepřichází a [kde] mol neničí.</verse>
				<verse number="34">Vždyť kde je váš poklad, tam bude i vaše srdce."</verse>
				<verse number="35">"Vaše bedra ať jsou přepásaná a [vaše] lampy ať hoří.</verse>
				<verse number="36">A vy buďte jako lidé očekávající svého pána, až se vrátí ze svatby, aby mu otevřeli hned, jakmile přijde a zatluče.</verse>
				<verse number="37">Blaze těm služebníkům, které pán při [svém] příchodu zastihne bdící. Amen, říkám vám, že se přepáše, posadí je [za stůl,] přistoupí a bude jim sloužit.</verse>
				<verse number="38">A přijde-li během druhé nebo třetí hlídky a zastihne [je] tak, blaze těm služebníkům.</verse>
				<verse number="39">Vězte však, že kdyby hospodář věděl, ve kterou hodinu má přijít zloděj, bděl by a nedovolil by [mu] prokopat se do jeho domu.</verse>
				<verse number="40">Proto i vy buďte připraveni, neboť Syn člověka přijde v hodinu, o které netušíte."</verse>
				<verse number="41">Tehdy mu Petr řekl: "Pane, říkáš to podobenství [jenom] nám, nebo také všem?"</verse>
				<verse number="42">A Pán řekl: "Kdo je tedy ten věrný a moudrý správce, kterého pán ustanoví nad svým služebnictvem, aby [jim] v patřičný čas dával vyměřený pokrm?</verse>
				<verse number="43">Blaze tomu služebníku, kterého jeho pán při příchodu zastihne, že tak jedná.</verse>
				<verse number="44">V pravdě vám říkám, že ho ustanoví nad vším svým majetkem.</verse>
				<verse number="45">Kdyby si však ten služebník v srdci řekl: 'Můj pán mešká [se svým] příchodem' a začal by bít služebníky a služebné a jíst, pít a opíjet se,</verse>
				<verse number="46">[tehdy] přijde pán toho služebníka v den, kdy to nečeká, a v hodinu, kterou nezná, a oddělí ho a určí mu díl s nevěrnými.</verse>
				<verse number="47">A ten služebník, který znal vůli svého pána, ale nepřipravil [se] a nejednal podle jeho vůle, bude hodně bit.</verse>
				<verse number="48">Ale ten, který [ji] neznal a udělal trestuhodné věci, bude bit méně. Vždyť komukoli je hodně dáno, od toho bude hodně vyžádáno; a komu svěřili hodně, od toho vyžádají více."</verse>
				<verse number="49">"Přišel jsem na zem pustit oheň a co si přeji, [než] aby už hořel?!</verse>
				<verse number="50">Mám se ale křtít křtem a jak je mi úzko, dokud se nevykoná!</verse>
				<verse number="51">Myslíte si, že jsem přišel přinést na zem pokoj? Říkám vám, ne [pokoj], ale rozdělení.</verse>
				<verse number="52">Neboť od nynějška jich bude pět rozděleno v jednom domě: tři proti dvěma a dva proti třem.</verse>
				<verse number="53">Otec bude rozdělen proti synu a syn proti otci, matka proti dceři a dcera proti matce, tchýně proti své snaše a snacha proti své tchýni."</verse>
				<verse number="54">Zástupům také řekl: "Když spatříte oblak, jak vychází od západu, hned říkáte: 'Přichází liják,' a je [to] tak.</verse>
				<verse number="55">Když pak vane jižní vítr, říkáte: 'Bude horko,' a bývá.</verse>
				<verse number="56">Pokrytci! Umíte rozpoznat vzhled země i nebe; jak to, že tedy nepoznáváte tento čas?"</verse>
				<verse number="57">"A proč ani sami od sebe nerozsuzujete, co [je] spravedlivé?</verse>
				<verse number="58">Když tedy jdeš se svým odpůrcem k vrchnosti, snaž se s ním cestou vypořádat. Jinak tě potáhne k soudci a soudce tě vydá biřici a biřic tě vsadí do vězení.</verse>
				<verse number="59">Říkám ti: Rozhodně odtamtud nevyjdeš, dokud nevrátíš i ten poslední haléř."</verse>
			</chapter>
			<chapter number="13">
				<verse number="1">V tu dobu byli přítomni někteří, kteří mu vyprávěli o Galilejcích, jejichž krev Pilát smísil s jejich oběťmi.</verse>
				<verse number="2">Ježíš jim tedy odpověděl: "Myslíte si, že tito Galilejci byli větší hříšníci než všichni [ostatní] Galilejci, že se jim to stalo?</verse>
				<verse number="3">Říkám vám, [že] ne. A nebudete-li činit pokání, zahynete podobně všichni.</verse>
				<verse number="4">Anebo těch osmnáct, na které spadla věž v Siloe a zabila je-myslíte si, že byli větší viníci než všichni lidé bydlící v Jeruzalémě?</verse>
				<verse number="5">Říkám vám, [že] ne. A nebudete-li činit pokání, zahynete podobně všichni."</verse>
				<verse number="6">Vyprávěl tedy toto podobenství: "Jeden [člověk] měl na své vinici zasazený fíkový strom. Přišel pak na něm hledat ovoce, ale nenašel.</verse>
				<verse number="7">Řekl tedy vinaři: 'Hle, tři roky přicházím a hledám na tomto fíkovníku ovoce, ale nenalézám. Poraz ho. Proč má kazit i tu zem?'</verse>
				<verse number="8">Ale on mu odpověděl: 'Pane, nech ho ještě tento rok, až ho okopám a pohnojím,</verse>
				<verse number="9">ponese-li snad ovoce. A pokud ne, porazíš ho potom.'"</verse>
				<verse number="10">V sobotu pak učil v jedné synagoze.</verse>
				<verse number="11">A hle, byla [tam] žena, která měla osmnáct let ducha nemoci a byla sehnutá a nijak se nemohla narovnat.</verse>
				<verse number="12">Když ji Ježíš spatřil, zavolal [ji] k [sobě a] řekl jí: "Ženo, jsi zproštěna své nemoci."</verse>
				<verse number="13">Vložil na ni ruce a [ona] se hned narovnala a oslavovala Boha.</verse>
				<verse number="14">Představený synagogy však [na to] odpověděl s hněvem, protože Ježíš uzdravoval v sobotní den, a řekl zástupu: "Je šest dní, ve kterých se má pracovat. V nich tedy přicházejte a nechte se uzdravovat, a ne v den soboty!"</verse>
				<verse number="15">Ale Pán mu odpověděl: "Pokrytče! Neodvazuje každý z vás v sobotu svého vola nebo osla od žlabu a nevodí [ho] napájet?</verse>
				<verse number="16">A tato [žena], dcera Abrahamova, kterou Satan [držel] svázanou-hle, [už] osmnáct let-neměla být rozvázána z toho pouta v sobotní den?"</verse>
				<verse number="17">Když to řekl, všichni jeho protivníci byli zahanbeni, ale všechen zástup se radoval ze všech těch slavných [skutků], které dělal.</verse>
				<verse number="18">Tehdy řekl: "Čemu je podobné Boží království a k čemu ho přirovnám?</verse>
				<verse number="19">Je podobné zrnku hořčice, které člověk vzal a hodil do své zahrady; a [ono] vyrostlo a stalo se velikým stromem a nebeští ptáci se uhnízdili v jeho větvích."</verse>
				<verse number="20">A znovu řekl: "K čemu přirovnám Boží království?</verse>
				<verse number="21">Je podobné kvasu, který žena vzala a zadělala ve třech měřicích mouky, až všechno zkvasilo."</verse>
				<verse number="22">A tak procházel města a vesnice a učil, konaje cestu do Jeruzaléma.</verse>
				<verse number="23">Někdo mu řekl: "Pane, [je] málo těch, kteří budou spaseni?" On jim však řekl:</verse>
				<verse number="24">"Snažte se vejít těsnou branou, neboť vám říkám, [že] mnozí se budou pokoušet vejít, ale nebudou moci.</verse>
				<verse number="25">Když hospodář vstane a zavře dveře, tehdy začnete stát venku, tlouci na dveře a říkat: 'Pane, Pane, otevři nám,' a [on] vám odpoví: 'Neznám vás, [nevím,] odkud jste.'</verse>
				<verse number="26">Tehdy začnete říkat: 'Jedli jsme a pili před tebou a učil jsi na našich ulicích!'</verse>
				<verse number="27">A [on] řekne: 'Říkám vám, [že] vás neznám a [nevím,] odkud jste. Odejděte ode mne, všichni, kdo konáte nepravost!'</verse>
				<verse number="28">Bude tam pláč a skřípění zubů, až spatříte Abrahama, Izáka a Jákoba a všechny proroky v Božím království, ale [sami] sebe vyhnané ven.</verse>
				<verse number="29">A přijdou od východu i [od] západu a od severu i [od] jihu a budou stolovat v Božím království.</verse>
				<verse number="30">A hle, jsou poslední, kteří budou první, a jsou první, kteří budou poslední."</verse>
				<verse number="31">V ten den přistoupili někteří farizeové a říkali mu: "Odejdi a běž odsud, protože Herodes tě chce zabít."</verse>
				<verse number="32">Řekl jim tedy: "Jděte a řekněte té lišce: Hle, vymítám démony a uzdravuji dnes i zítra a třetího [dne] dokonám.</verse>
				<verse number="33">Dnes, zítra i pozítří však musím být na cestě; protože není možné, aby prorok zahynul mimo Jeruzalém."</verse>
				<verse number="34">"Jeruzaléme, Jeruzaléme, který zabíjíš proroky a kamenuješ ty, kteří jsou k tobě posíláni! Kolikrát jsem chtěl shromáždit tvé děti, jako slepice [shromažďuje] svá kuřata pod křídla, ale nechtěli jste.</verse>
				<verse number="35">Hle, váš dům se vám zanechává pustý. Ale říkám vám jistě, že mě už neuvidíte, dokud nepřijde [čas], kdy řeknete: 'Požehnaný, který přichází v Pánově jménu!'"</verse>
			</chapter>
			<chapter number="14">
				<verse number="1">Stalo se pak, [že] v sobotu vešel do domu jednoho [z] předních farizeů, aby jedl chléb, a oni ho sledovali.</verse>
				<verse number="2">A náhle byl před ním nějaký vodnatelný člověk.</verse>
				<verse number="3">Ježíš tedy těm učeným v Zákoně a farizeům odpověděl: "Smí se v sobotu uzdravovat?"</verse>
				<verse number="4">Ale oni mlčeli. A tak ho vzal, uzdravil a propustil.</verse>
				<verse number="5">Potom jim odpověděl: "Kdo z vás v sobotní den ihned nevytáhne [svého] osla nebo vola, když mu spadne do studny?"</verse>
				<verse number="6">A nemohli mu na to odpovědět.</verse>
				<verse number="7">Když pak pozoroval, jak si vybírají přední místa, pověděl pozvaným podobenství. Řekl jim:</verse>
				<verse number="8">"Kdybys byl někým pozván na svatbu, nesedej si na přední místo, aby [tam] snad nebyl pozván [někdo] váženější než ty.</verse>
				<verse number="9">Ten, který pozval tebe i jeho, by pak přišel a řekl ti: 'Uvolni mu místo.' A tehdy bys s hanbou zaujal poslední místo.</verse>
				<verse number="10">Když jsi tedy pozván, jdi a posaď se na posledním místě, aby ten, který tě pozval, přišel a řekl ti: 'Příteli, pojď výš.' Tehdy budeš mít před svými spoluhodovníky chválu.</verse>
				<verse number="11">Neboť každý, kdo se povyšuje, bude ponížen, a kdo se ponižuje, bude povýšen."</verse>
				<verse number="12">Tehdy řekl také tomu, který ho pozval: "Když pořádáš oběd nebo večeři, nezvi své přátele ani své bratry ani své příbuzné ani bohaté sousedy, aby snad zase oni nepozvali tebe a měl bys odplatu.</verse>
				<verse number="13">Ale když pořádáš hostinu, zvi chudé, chromé, zmrzačené a slepé</verse>
				<verse number="14">a budeš požehnaný. Nemají totiž, [čím] by ti odplatili, ale bude ti odplaceno při vzkříšení spravedlivých."</verse>
				<verse number="15">Když to uslyšel jeden ze spoluhodovníků, řekl mu: "Blaze tomu, kdo bude jíst chléb v Božím království."</verse>
				<verse number="16">On mu však řekl: "Jeden člověk vystrojil velikou večeři a pozval mnoho [hostů].</verse>
				<verse number="17">V čas večeře pak poslal svého služebníka, aby řekl pozvaným: 'Pojďte, neboť všechno už je připraveno.'</verse>
				<verse number="18">Všichni se ale jednomyslně začali vymlouvat. První mu řekl: 'Koupil jsem pole a musím se na ně jít podívat. Prosím tě, omluv mne.'</verse>
				<verse number="19">Druhý řekl: 'Koupil jsem pět párů volů a jdu je vyzkoušet. Prosím tě, omluv mne.'</verse>
				<verse number="20">A jiný řekl: 'Oženil jsem se, a proto nemohu přijít.'</verse>
				<verse number="21">Když se pak ten služebník vrátil, oznámil ty věci svému pánu. Tehdy se hospodář rozhněval a řekl svému služebníku: 'Vyjdi rychle do ulic a uliček města a přiveď sem chudé, chromé, zmrzačené a slepé.'</verse>
				<verse number="22">A služebník řekl: 'Pane, stalo se, jak jsi přikázal, a ještě je místo.'</verse>
				<verse number="23">Pán tedy řekl služebníku: 'Vyjdi na cesty a [mezi] ploty a přinuť [lidi] přijít, ať se můj dům naplní.</verse>
				<verse number="24">Říkám vám totiž, že nikdo z těch mužů, kteří byli pozváni, neokusí mou večeři.'"</verse>
				<verse number="25">Šly s ním veliké zástupy a [on] se obrátil a řekl jim:</verse>
				<verse number="26">"Jde-li někdo ke mně a nemá v nenávisti svého otce i matku i ženu i děti i bratry i sestry a dokonce i svou vlastní duši, nemůže být mým učedníkem.</verse>
				<verse number="27">A kdokoli nenese svůj kříž a nejde za mnou, nemůže být mým učedníkem.</verse>
				<verse number="28">Neboť kdo z vás, když chce postavit věž, si nejdříve nesedne a nespočítá náklad, má-li [na] to, aby [ji] dokončil?</verse>
				<verse number="29">Aby snad, když by položil základ a nemohl [stavbu] dokončit, nezačali se mu posmívat všichni, kteří by [to] viděli,</verse>
				<verse number="30">se slovy: 'Tento člověk začal stavět a nemohl [to] dokončit.'</verse>
				<verse number="31">Anebo-který král si cestou do boje proti jinému králi nejdříve nesedne, [aby] se poradil, může-li se s deseti tisíci utkat s tím, který proti němu táhne s dvaceti tisíci?</verse>
				<verse number="32">Jinak totiž k němu pošle poselstvo, když bude ještě daleko, a bude se ptát na podmínky míru.</verse>
				<verse number="33">Tak tedy žádný z vás, kdo se nerozloučí se vším, co má, nemůže být mým učedníkem.</verse>
				<verse number="34">Sůl [je] dobrá. Jestliže však sůl ztratí svou chuť, čím bude osolena?</verse>
				<verse number="35">Nehodí se do země ani do hnoje; vyhazují ji ven. Kdo má uši k slyšení, ať slyší."</verse>
			</chapter>
			<chapter number="15">
				<verse number="1">Všichni celníci i hříšníci tedy přicházeli blíž k němu, aby ho slyšeli.</verse>
				<verse number="2">Farizeové a zákoníci však reptali a říkali: "Tento přijímá hříšníky a jí s nimi!"</verse>
				<verse number="3">Pověděl jim tedy toto podobenství. Řekl:</verse>
				<verse number="4">"Kdo z vás, má-li sto ovcí a ztratil by jednu z nich, nezanechá těch devadesát devět na poušti a nejde za tou ztracenou, dokud ji nenajde?</verse>
				<verse number="5">A když [ji] najde, s radostí [ji] vezme na ramena,</verse>
				<verse number="6">a až přijde domů, svolá přátele a sousedy a řekne jim: 'Radujte se se mnou, neboť jsem našel svou ovci, která byla ztracená.'</verse>
				<verse number="7">Říkám vám, že tak bude v nebi [větší] radost nad jedním hříšníkem, který činí pokání, než nad devadesáti devíti spravedlivými, kteří pokání nepotřebují."</verse>
				<verse number="8">"A která žena, když má deset mincí a jednu minci ztratí, nerozsvítí lampu, nevymetá dům a pečlivě nehledá, dokud [ji] nenajde?</verse>
				<verse number="9">A když [ji] najde, svolá přítelkyně a sousedky se slovy: 'Radujte se se mnou, neboť jsem našla minci, kterou jsem ztratila.'</verse>
				<verse number="10">Říkám vám, [že] tak je radost před Božími anděly nad jedním hříšníkem, který činí pokání."</verse>
				<verse number="11">Tehdy řekl: "Jeden člověk měl dva syny,</verse>
				<verse number="12">z nichž mladší řekl otci: 'Otče, dej mi díl majetku, který [mi] patří.' A tak jim rozdělil [své] jmění.</verse>
				<verse number="13">Když pak ten mladší syn po nemnoha dnech všechno shromáždil, odešel do daleké země a tam svůj majetek promrhal prostopášným životem.</verse>
				<verse number="14">Když všechno utratil, nastal v té zemi veliký hlad a on začal trpět nouzí.</verse>
				<verse number="15">Šel tedy a přichytil se jednoho občana té země a [ten] ho poslal na svá pole, aby pásl vepře.</verse>
				<verse number="16">Tehdy toužil nasytit své břicho lusky, které žrali vepři, ale nikdo mu nedával [ani to].</verse>
				<verse number="17">Když však přišel k sobě, řekl: 'Kolik nádeníků mého otce má hojnost chleba, a já umírám hlady!</verse>
				<verse number="18">Vstanu, půjdu ke svému otci a řeknu mu: Otče, zhřešil jsem proti nebi a před tebou!</verse>
				<verse number="19">Nejsem už hoden být nazýván tvým synem. Udělej mě jedním ze svých nádeníků.'</verse>
				<verse number="20">A tak vstal a šel ke svému otci. A když byl ještě velmi daleko, jeho otec ho spatřil a pohnut soucitem přiběhl, padl mu kolem krku a políbil ho.</verse>
				<verse number="21">Ale syn mu řekl: 'Otče, zhřešil jsem proti nebi a před tebou a nejsem už hoden být nazýván tvým synem.'</verse>
				<verse number="22">Otec však řekl svým služebníkům: 'Přineste to první roucho a oblečte ho a dejte mu prsten na ruku a obuv na nohy.</verse>
				<verse number="23">A přiveďte to tučné tele a zabijte [ho]. Jezme a veselme se,</verse>
				<verse number="24">neboť tento můj syn byl mrtev, a ožil; byl ztracen, a je nalezen.' A začali se veselit.</verse>
				<verse number="25">Jeho starší syn však byl na poli, a když přicházel a přiblížil se k domu, uslyšel hudbu a tanec.</verse>
				<verse number="26">Zavolal tedy jednoho ze služebníků a ptal se, co to má být.</verse>
				<verse number="27">A ten mu řekl: 'Tvůj bratr přišel a tvůj otec zabil tučné tele, že ho dostal zpět zdravého.'</verse>
				<verse number="28">Ale [on] se rozhněval a nechtěl jít dovnitř. Jeho otec tedy vyšel a prosil ho.</verse>
				<verse number="29">On však otci odpověděl: 'Pohleď, tolik let ti sloužím a nikdy jsem nepřestoupil [jediný] tvůj příkaz, ale nikdy jsi mi nedal [ani] kůzle, abych se poveselil se svými přáteli.</verse>
				<verse number="30">Ale když přišel tento tvůj syn, který prožral tvé jmění s nevěstkami, zabil jsi mu tučné tele!'</verse>
				<verse number="31">A on mu řekl: 'Synu, ty jsi vždycky se mnou a všechny mé věci jsou tvé.</verse>
				<verse number="32">Ale veselit se a radovat bylo potřeba, neboť tento tvůj bratr byl mrtev a ožil; byl ztracen a je nalezen.'"</verse>
			</chapter>
			<chapter number="16">
				<verse number="1">Svým učedníkům pak řekl: "Byl jeden bohatý člověk, který měl správce; a ten byl před ním obviněn, že mrhá jeho majetkem.</verse>
				<verse number="2">Zavolal ho tedy a řekl mu: 'Co to o tobě slyším? Slož účty ze svého správcovství, neboť už nemůžeš být správcem.'</verse>
				<verse number="3">Správce si tedy řekl: 'Co budu dělat, když mi můj pán bere správcovství? Kopat nemohu, žebrat se stydím.</verse>
				<verse number="4">Vím, co udělám-aby mě [lidé], až budu zbaven správcovství, přijali do svých domů!'</verse>
				<verse number="5">Zavolal tedy každého jednotlivého dlužníka svého pána a prvnímu řekl: 'Kolik dlužíš mému pánu?'</verse>
				<verse number="6">A on řekl: 'Sto sudů oleje.' Řekl mu tedy: 'Vezmi svůj úpis, rychle si sedni a napiš padesát.'</verse>
				<verse number="7">Potom řekl druhému: 'A kolik dlužíš ty?' A on řekl: 'Sto měr pšenice.' Řekl mu tedy: 'Vezmi svůj úpis a napiš osmdesát.'</verse>
				<verse number="8">A ten pán pochválil toho nepoctivého správce, že jednal rozumně. Synové tohoto světa jsou totiž ve svém pokolení rozumnější než synové světla.</verse>
				<verse number="9">A já vám říkám: Udělejte si přátele nepravým mamonem, aby vás, až skonáte, přijali do věčných příbytků.</verse>
				<verse number="10">Kdo [je] věrný v nejmenším, je věrný i ve velkém. A kdo [je] nepoctivý v nejmenším, je nepoctivý i ve velkém.</verse>
				<verse number="11">Když jste tedy nebyli věrní v nepoctivém mamonu, kdo vám svěří pravé [bohatství]?</verse>
				<verse number="12">A když jste nebyli věrní v cizím, kdo vám dá to, co [je] vaše?</verse>
				<verse number="13">Žádný sluha nemůže sloužit dvěma pánům. Buď totiž bude jednoho nenávidět a druhého milovat, nebo se [toho] jednoho bude držet a tím druhým pohrdne. Nemůžete sloužit Bohu i mamonu."</verse>
				<verse number="14">Ale to všechno slyšeli i farizeové, kteří byli milovníci peněz, a vysmívali se mu.</verse>
				<verse number="15">Řekl jim tedy: "Vy ze sebe před lidmi děláte spravedlivé, ale Bůh zná vaše srdce. Neboť co [je] u lidí vznešené, je v Božích očích ohavnost.</verse>
				<verse number="16">Zákon a Proroci až do Jana; od té doby se káže Boží království a každý se do něj násilně tlačí.</verse>
				<verse number="17">Snadněji však pomine nebe i země, než aby padla jediná čárka ze Zákona.</verse>
				<verse number="18">Každý, kdo propustí svou manželku a bere si jinou, cizoloží, a kdo si bere tu, kterou muž propustil, cizoloží."</verse>
				<verse number="19">"Byl jeden bohatý člověk, oblékal se do purpuru a kmentu a každého dne se skvěle veselil.</verse>
				<verse number="20">A byl jeden žebrák, jménem Lazar, který ležel u jeho vrat plný vředů</verse>
				<verse number="21">a toužil být nasycen drobty, které padaly ze stolu toho boháče. Dokonce i psi přicházeli a lízali mu vředy.</verse>
				<verse number="22">Stalo se pak, že ten žebrák zemřel a andělé ho odnesli do Abrahamova náručí. A boháč zemřel také a byl pohřben.</verse>
				<verse number="23">Potom v pekle pozvedl své oči, když byl v mukách, a spatřil zdálky Abrahama a Lazara v jeho náručí.</verse>
				<verse number="24">Tehdy ten [boháč] zvolal: 'Otče Abrahame, smiluj se nade mnou a pošli Lazara, ať smočí konec svého prstu ve vodě a ochladí můj jazyk, protože trpím v tomto plameni!'</verse>
				<verse number="25">Abraham však řekl: 'Synu, vzpomeň si, že ty sis ve svém životě vzal své dobré a podobně Lazar zlé. On je tedy teď potěšován, ale ty jsi trápen.</verse>
				<verse number="26">A kromě toho všeho je mezi námi a vámi ustanovena veliká propast, aby ti, kdo chtějí překročit odsud k vám nebo se dostat odtamtud k nám, nemohli.'</verse>
				<verse number="27">A [on] řekl: 'Prosím tě tedy, otče, abys ho poslal do domu mého otce,</verse>
				<verse number="28">neboť mám pět bratrů. Ať jim svědčí, aby i oni nepřišli do tohoto místa muk!'</verse>
				<verse number="29">Abraham mu řekl: 'Mají Mojžíše a Proroky. Ať poslechnou je.'</verse>
				<verse number="30">A on řekl: 'Ne, otče Abrahame; ale kdyby k nim šel někdo z mrtvých, budou činit pokání.'</verse>
				<verse number="31">On mu ale řekl: 'Když neposlouchají Mojžíše a Proroky, nedají se přesvědčit, ani kdyby někdo vstal z mrtvých.'"</verse>
			</chapter>
			<chapter number="17">
				<verse number="1">Tehdy řekl učedníkům: "Není možné, aby pohoršení nepřišla, ale běda [tomu], skrze koho přicházejí.</verse>
				<verse number="2">Bylo by pro něj lepší, kdyby mu na krk pověsili mlýnský kámen a hodili ho do moře, než aby svedl jednoho z těchto maličkých.</verse>
				<verse number="3">Dávejte na sebe pozor. Kdyby však proti tobě zhřešil tvůj bratr, pokárej ho, a bude-li toho litovat, odpusť mu.</verse>
				<verse number="4">A kdyby proti tobě zhřešil sedmkrát za den a sedmkrát za den by se k tobě obrátil se slovy: 'Je mi to líto,' odpustíš mu."</verse>
				<verse number="5">Tehdy řekli apoštolové Pánu: "Přidej nám víry."</verse>
				<verse number="6">Ale Pán řekl: "Kdybyste měli víru jako hořčičné zrnko, řekli byste této moruši: 'Vykořeň se a přesaď se do moře!' a poslechla by vás."</verse>
				<verse number="7">"A kdo z vás, kdo má služebníka, který oře nebo pase, řekne mu, hned když se vrátí z pole: 'Pojď a posaď se za stůl'?</verse>
				<verse number="8">Neřekne mu snad spíše: 'Připrav mi večeři, přepásej se a obsluhuj mě, dokud se nenajím a nenapiji, a potom budeš jíst a pít ty'?</verse>
				<verse number="9">Děkuje snad tomu služebníku, že udělal to, co mu bylo nařízeno? Nezdá se mi.</verse>
				<verse number="10">Tak i vy, když uděláte všechno, co je vám nařízeno, říkejte: 'Jsme neužiteční služebníci. Udělali jsme, co jsme byli povinni udělat.'"</verse>
				<verse number="11">Stalo se pak, že cestou do Jeruzaléma procházel Samařím a Galilejí.</verse>
				<verse number="12">A když vcházel do jedné vesnice, setkalo se s ním deset malomocných mužů. Ti zůstali stát opodál,</verse>
				<verse number="13">pozdvihli hlas a řekli: "Ježíši, mistře, smiluj se nad námi!"</verse>
				<verse number="14">A když [je] spatřil, řekl jim: "Jděte a ukažte se kněžím." A když šli, stalo se, [že] byli očištěni.</verse>
				<verse number="15">Když pak jeden z nich uviděl, že je uzdraven, vrátil se a hlasitě oslavoval Boha.</verse>
				<verse number="16">Padl na tvář k jeho nohám a děkoval mu. A byl to Samaritán.</verse>
				<verse number="17">Ježíš pak odpověděl: "Nebylo jich očištěno deset? Kde [je] tedy těch devět?</verse>
				<verse number="18">Nenašel se [z nich nikdo], aby se vrátil a dal Bohu slávu, jedině tento cizinec?"</verse>
				<verse number="19">A řekl mu: "Vstaň a jdi. Tvá víra tě uzdravila."</verse>
				<verse number="20">Když se ho pak farizeové zeptali, kdy přijde Boží království, odpověděl jim a řekl: "Boží království nepřijde viditelně.</verse>
				<verse number="21">Neřeknou: 'Hle, [je] zde' anebo' Hle, [je] tam.' Pohleďte přece, Boží království je mezi vámi."</verse>
				<verse number="22">Učedníkům pak řekl: "Přijdou dny, kdy zatoužíte uvidět jeden ze dnů Syna člověka, ale neuvidíte.</verse>
				<verse number="23">Tehdy vám řeknou: 'Hle, [je] zde' anebo' Hle, [je] tam.' Neodcházejte ani [je] nenásledujte,</verse>
				<verse number="24">neboť jako blesk, který se zablýskne z jedné [krajiny] pod nebem, září až do druhé [krajiny] pod nebem, tak bude i Syn člověka ve svém dni.</verse>
				<verse number="25">Nejdříve ale musí mnoho vytrpět a být tímto pokolením zavržen.</verse>
				<verse number="26">A jak bylo za dnů Noéma, tak bude i za dnů Syna člověka:</verse>
				<verse number="27">Jedli, pili, ženili se a vdávaly se až do toho dne, kdy Noé vešel do archy; a přišla potopa a všechny zahubila.</verse>
				<verse number="28">Také podobně, jako bylo za dnů Lota: Jedli, pili, kupovali, prodávali, sázeli, stavěli;</verse>
				<verse number="29">ale toho dne, kdy Lot vyšel ze Sodomy, pršel z nebe oheň se sírou a všechny zahubil.</verse>
				<verse number="30">Právě tak bude v ten den, kdy se zjeví Syn člověka.</verse>
				<verse number="31">Kdo bude v ten den na střeše a jeho věci v domě, ať nesestupuje, aby je pobral, a podobně, kdo na poli, ať se nevrací zpět.</verse>
				<verse number="32">Pamatujte na Lotovu ženu.</verse>
				<verse number="33">Kdokoli by si chtěl zachránit duši, [ten] ji ztratí, a kdokoli by ji ztratil, [ten] ji obživí.</verse>
				<verse number="34">Říkám vám: v tu noc budou dva na jednom loži; jeden bude vzat a druhý zanechán.</verse>
				<verse number="35">Dvě budou spolu mlít; jedna bude vzata a druhá zanechána.</verse>
				<verse number="36">Dva budou na poli; jeden bude vzat a druhý zanechán."</verse>
				<verse number="37">Odpověděli mu: "Kde, Pane?" Ale on jim řekl: "Kde [bude] tělo, tam se shromáždí orli."</verse>
			</chapter>
			<chapter number="18">
				<verse number="1">Vyprávěl jim také podobenství, jak [je] potřeba stále se modlit a nepolevovat.</verse>
				<verse number="2">Řekl: "V jednom městě byl jeden soudce, který se nebál Boha a člověka si nevážil.</verse>
				<verse number="3">A v tom městě byla vdova. [Ta] k němu chodila a říkala: 'Zjednej mi právo proti mému odpůrci.'</verse>
				<verse number="4">[On] ale dlouho nechtěl. Potom si však řekl: 'Nebojím se sice Boha, a člověka si nevážím,</verse>
				<verse number="5">ale proto, že mi tato vdova nedává pokoj, zjednám jí právo, aby [snad] nakonec nepřišla a neztloukla mě.'"</verse>
				<verse number="6">Pán tedy řekl: "Slyšte, co říká ten nespravedlivý soudce!</verse>
				<verse number="7">A Bůh snad nezjedná právo svým vyvoleným, kteří k němu volají dnem i nocí? A bude jim otálet [pomoci]?</verse>
				<verse number="8">Říkám vám, že jim zjedná právo rychle. Ale až Syn člověka přijde, nalezne na zemi víru?"</verse>
				<verse number="9">Některým, kteří spoléhali na sebe, že jsou spravedliví, a ostatními pohrdali, pak řekl i toto podobenství:</verse>
				<verse number="10">"Dva lidé vstupovali do chrámu, aby se modlili; jeden [byl] farizeus a druhý celník.</verse>
				<verse number="11">Farizeus se postavil a takto se sám pro sebe modlil: 'Bože, děkuji ti, že nejsem jako ostatní lidé, rváči, nespravedliví, cizoložníci, nebo i jako tento celník.</verse>
				<verse number="12">Postím se dvakrát do týdne, desátky dávám ze všeho, co vlastním...'</verse>
				<verse number="13">Celník však stál opodál a nechtěl ani oči k nebi pozvednout, ale bil se do prsou se slovy: 'Bože, buď milostivý ke mně hříšnému!'</verse>
				<verse number="14">Říkám vám, [že] tento [muž] odešel do svého domu ospravedlněn spíše než tamten. Každý, kdo se povyšuje, totiž bude ponížen, a kdo se ponižuje, bude povýšen."</verse>
				<verse number="15">Přinášeli tedy k němu i novorozence, aby se jich dotýkal. Když [to] však uviděli učedníci, přísně je napomínali.</verse>
				<verse number="16">Ježíš je ale zavolal a řekl: "Nechte děti přicházet ke mně a nebraňte jim, neboť takovým patří Boží království.</verse>
				<verse number="17">Amen, říkám vám, [že] kdokoli nepřijme Boží království jako dítě, nikdy do něho nevejde."</verse>
				<verse number="18">Tehdy se ho jeden přední [muž] zeptal: "Dobrý mistře, co mám udělat, abych se stal dědicem věčného života?"</verse>
				<verse number="19">Ale Ježíš mu řekl: "Proč mě nazýváš dobrým? Nikdo není dobrý, jen jediný-Bůh.</verse>
				<verse number="20">Přikázání znáš: abys nezcizoložil, nezabil, neukradl, nevydal falešné svědectví; cti svého otce i svou matku."</verse>
				<verse number="21">A on řekl: "To všechno jsem dodržoval odmalička."</verse>
				<verse number="22">Když to pak Ježíš uslyšel, řekl mu: "Chybí ti ještě jedno. Všechno, co máš, prodej a rozdej chudým a budeš mít poklad v nebi. A pojď, následuj mne."</verse>
				<verse number="23">Ale on, když to uslyšel, velice se zarmoutil. Byl totiž nesmírně bohatý.</verse>
				<verse number="24">Když tedy Ježíš uviděl, jak se velice zarmoutil, řekl: "Jak nesnadno vejdou do Božího království ti, kdo mají bohatství!</verse>
				<verse number="25">Je totiž snadnější, aby velbloud prošel uchem jehly, než aby boháč vešel do Božího království."</verse>
				<verse number="26">A ti, kdo [to] slyšeli, řekli: "Kdo tedy může být spasen?"</verse>
				<verse number="27">On však řekl: "Co [je] u lidí nemožné, je možné u Boha."</verse>
				<verse number="28">Petr tedy řekl: "Pohleď, my jsme všechno opustili a šli jsme za tebou."</verse>
				<verse number="29">A on jim řekl: "Amen, říkám vám, [že] není nikdo, kdo opustil dům nebo rodiče nebo bratry nebo ženu nebo děti kvůli Božímu království,</verse>
				<verse number="30">aby nepřijal v tomto čase mnohem více a v nadcházejícím věku věčný život."</verse>
				<verse number="31">Tehdy vzal k sobě těch dvanáct a řekl jim: "Hle, jdeme vzhůru do Jeruzaléma a [tam] se Synu člověka naplní všechno, co je napsáno skrze proroky.</verse>
				<verse number="32">Neboť bude vydán pohanům a bude zesměšněn, pohaněn a popliván.</verse>
				<verse number="33">Zbičují ho a zabijí, ale třetího dne vstane [z mrtvých]."</verse>
				<verse number="34">Oni však nic z toho nepochopili. To slovo bylo před nimi skryto a nerozuměli, co bylo řečeno.</verse>
				<verse number="35">Když se pak blížil k Jerichu, stalo se, [že] jeden slepec seděl u cesty a žebral.</verse>
				<verse number="36">Když uslyšel procházející zástup, ptal se, co se to děje.</verse>
				<verse number="37">Oznámili mu tedy, že tudy jde Ježíš Nazaretský.</verse>
				<verse number="38">A [on] zvolal: "Ježíši, Synu Davidův, smiluj se nade mnou!"</verse>
				<verse number="39">Ti, kdo šli před [Ježíšem], ho tedy napomínali, ať mlčí, ale on křičel ještě více: "Synu Davidův, smiluj se nade mnou!"</verse>
				<verse number="40">Ježíš se tedy zastavil a přikázal, ať ho k němu přivedou. A když se přiblížil, zeptal se ho:</verse>
				<verse number="41">"Co chceš, abych pro tebe udělal?" On tedy řekl: "Pane, ať vidím!"</verse>
				<verse number="42">Tehdy mu Ježíš řekl: "Prohlédni. Tvá víra tě uzdravila."</verse>
				<verse number="43">A on ihned prohlédl a šel za ním a oslavoval Boha. A všechen lid, když [to] uviděl, vzdal chválu Bohu.</verse>
			</chapter>
			<chapter number="19">
				<verse number="1">Potom vešel do Jericha a procházel [jím].</verse>
				<verse number="2">A hle, [byl tam] muž jménem Zacheus. Ten byl vrchním celníkem a byl bohatý</verse>
				<verse number="3">a toužil uvidět, kdo je Ježíš, ale nemohl kvůli zástupu, protože byl malé postavy.</verse>
				<verse number="4">A [tak] běžel napřed a vylezl na planý fíkovník, aby ho uviděl, neboť tudy měl procházet.</verse>
				<verse number="5">Když pak Ježíš přišel k tomu místu, vzhlédl, spatřil ho a řekl mu: "Zachee, pospěš si a pojď dolů, neboť dnes musím zůstat ve tvém domě."</verse>
				<verse number="6">A [tak] rychle slezl a radostně ho přijal.</verse>
				<verse number="7">A všichni, kdo [to] viděli, reptali a říkali: "Vešel jako host k hříšníkovi!"</verse>
				<verse number="8">Zacheus se pak postavil a řekl Pánu: "Pohleď, polovinu svého majetku dávám chudým, Pane, a jestliže jsem někoho v něčem podvedl, vracím [to] čtyřnásobně."</verse>
				<verse number="9">Tehdy mu Ježíš řekl: "Dnes do tohoto domu přišlo spasení, protože i on je syn Abrahamův.</verse>
				<verse number="10">Syn člověka přece přišel, aby hledal a spasil to, co zahynulo."</verse>
				<verse number="11">A když to poslouchali, řekl [jim] další podobenství, protože byl blízko Jeruzaléma a oni si mysleli, že Boží království se má zjevit hned.</verse>
				<verse number="12">Řekl tedy: "Jeden urozený člověk odešel do daleké země, aby se ujal království a [zase] se vrátil.</verse>
				<verse number="13">[Předtím] ale zavolal svých deset služebníků, dal jim deset hřiven a řekl jim: 'Podnikejte, dokud nepřijdu.'</verse>
				<verse number="14">Jeho poddaní ho ale nenáviděli a poslali za ním poselstvo se slovy: 'Nechceme, aby tento nad námi kraloval!'</verse>
				<verse number="15">Když se pak ujal království, vrátil se; a stalo se, [že] si nechal zavolat ty služebníky, kterým dal peníze, aby zjistil, kolik kdo vydělal.</verse>
				<verse number="16">Přišel tedy první a řekl: 'Pane, tvá hřivna vynesla deset hřiven.'</verse>
				<verse number="17">On mu odpověděl: 'Výborně, [můj] dobrý služebníku. Protože jsi byl věrný v nejmenším, měj moc nad deseti městy.'</verse>
				<verse number="18">Potom přišel druhý a řekl: 'Pane, tvá hřivna vydělala pět hřiven.'</verse>
				<verse number="19">A tomu řekl: 'Také ty buď nad pěti městy.'</verse>
				<verse number="20">Potom přišel jiný a řekl: 'Pohleď, Pane, tvá hřivna, kteroujsem měl uloženou v šátku.</verse>
				<verse number="21">Bál jsem se tě totiž, neboť jsi přísný člověk. Vybíráš, co jsi neuložil, a sklízíš, co jsi nezasel.'</verse>
				<verse number="22">A tomu řekl: 'Soudím tě z tvých [vlastních] úst, zlý služebníku. Věděl jsi, že jsem přísný člověk, [že] vybírám, co jsem neuložil, a sklízím, co jsem nezasel.</verse>
				<verse number="23">Proč jsi tedy nedal mé peníze na stůl [směnárníkům], abych si je, až přijdu, vybral [i] s úroky?'</verse>
				<verse number="24">Tehdy řekl těm, kdo tam stáli: 'Vezměte mu tu hřivnu a dejte [ji] tomu, který má deset hřiven.'</verse>
				<verse number="25">A oni mu řekli: 'Pane, má deset hřiven.'</verse>
				<verse number="26">'Říkám vám totiž, že každému, kdo má, bude dáno, ale tomu, kdo nemá, bude vzato i to, co má.</verse>
				<verse number="27">Ty mé nepřátele, kteří nechtěli, abych nad nimi kraloval, pak přiveďte sem a pobijte přede mnou.'"</verse>
				<verse number="28">A když to pověděl, šel napřed cestou vzhůru k Jeruzalému.</verse>
				<verse number="29">Když se pak přiblížil k Betfagé a k Betanii u hory zvané Olivetská, stalo se, [že] poslal dva ze svých učedníků</verse>
				<verse number="30">se slovy: "Jděte do té vesnice naproti [vám]. Až do ní budete vcházet, najdete přivázané oslátko, na kterém ještě nikdo z lidí neseděl. Odvažte ho a přiveďte.</verse>
				<verse number="31">A kdyby se vás někdo ptal, proč [ho] odvazujete, odpovíte mu takto: 'Pán ho potřebuje.'"</verse>
				<verse number="32">Když tedy ti, kteří byli posláni, odešli, našli [vše] tak, jak jim řekl.</verse>
				<verse number="33">Když pak to oslátko odvazovali, řekli jim jeho páni: "Proč odvazujete to oslátko?"</verse>
				<verse number="34">Oni tedy řekli: "Pán ho potřebuje"</verse>
				<verse number="35">A přivedli ho k Ježíši. Přehodili přes oslátko své pláště a Ježíše posadili na [ně].</verse>
				<verse number="36">A jak jel, prostírali své pláště na cestu.</verse>
				<verse number="37">Když se pak už blížil k tomu místu, kde se schází z Olivetské hory, začalo celé množství učedníků hlasitě a radostně chválit Boha za všechny zázraky, které spatřili.</verse>
				<verse number="38">Říkali: "Požehnaný král, který přichází v Pánově jménu! Pokoj na nebi a sláva na výsostech!"</verse>
				<verse number="39">Někteří z farizeů ze zástupu mu tedy řekli: "Mistře, napomeň své učedníky!"</verse>
				<verse number="40">On jim však odpověděl: "Říkám vám, kdyby tito měli mlčet, křičelo by kamení!"</verse>
				<verse number="41">Když se pak přiblížil a spatřil město, rozplakal se nad ním.</verse>
				<verse number="42">Řekl: " ["] kdybys i ty poznalo aspoň v tento svůj den, co [by] ti [přineslo] pokoj! Teď je [to ale] před tvýma očima skryto.</verse>
				<verse number="43">Přijdou na tebe dny, [kdy] tě tví nepřátelé obklíčí valem a oblehnou tě. Sevřou tě ze všech stran</verse>
				<verse number="44">a srovnají tě se zemí, i tvé syny v tobě; a nenechají v tobě kámen na kameni, protože jsi nepoznalo čas svého navštívení."</verse>
				<verse number="45">Když potom vešel do chrámu, začal vyhánět ty, kdo v něm prodávali a kupovali</verse>
				<verse number="46">a říkal jim: "Je napsáno: 'Můj dům je domem modlitby,' ale vy jste z něj udělali' doupě lupičů'!"</verse>
				<verse number="47">A každý den učil v chrámu. Velekněží, zákoníci a přední [muži] z lidu pak hledali, jak ho zahubit,</verse>
				<verse number="48">ale nenacházeli [nic], co by mohli udělat. Všechen lid mu totiž visel [na rtech a] naslouchal.</verse>
			</chapter>
			<chapter number="20">
				<verse number="1">Jednoho z těch dnů, když učil lid v chrámu a kázal evangelium, se pak stalo, že přišli velekněží a zákoníci se staršími</verse>
				<verse number="2">a řekli mu: "Pověz nám, jakou mocí děláš tyto věci? A kdo ti tu moc dal?"</verse>
				<verse number="3">On jim však odpověděl: "Já se vás také zeptám na jednu věc. Povězte mi:</verse>
				<verse number="4">Byl Janův křest z nebe, nebo z lidí?"</verse>
				<verse number="5">Rozvažovali tedy [o tom] mezi sebou a říkali: "Kdybychom řekli, [že] z nebe, řekne [nám]: 'Proč jste mu tedy neuvěřili?'</verse>
				<verse number="6">Ale když řekneme, [že] z lidí, všechen lid nás ukamenuje, protože jsou přesvědčeni, že Jan je prorok."</verse>
				<verse number="7">A [tak] odpověděli, že nevědí, odkud [byl].</verse>
				<verse number="8">A Ježíš jim řekl: "Ani já vám [tedy] neřeknu, jakou mocí dělám tyto věci."</verse>
				<verse number="9">Tehdy začal lidu vyprávět toto podobenství: "Jeden člověk vysadil vinici, pronajal ji vinařům a na dlouhou dobu odcestoval.</verse>
				<verse number="10">V příslušný čas pak poslal k těm vinařům služebníka, aby mu dali [díl] z úrody vinice. Ti vinaři ho však zbili a poslali pryč s prázdnou.</verse>
				<verse number="11">Poslal tedy ještě jiného služebníka. Ale oni zbili a zohavili i toho a poslali [ho] pryč s prázdnou.</verse>
				<verse number="12">Poslal tedy třetího, ale oni i toho zranili a vyhnali ven.</verse>
				<verse number="13">Tehdy pán té vinice řekl: 'Co udělám? Pošlu svého milovaného syna. Snad když uvidí jeho, budou [ho] mít ve vážnosti.'</verse>
				<verse number="14">Když ho ale vinaři uviděli, domlouvali se mezi sebou a říkali: 'Tohle je dědic. Pojďme, zabijme ho, aby to dědictví bylo naše.'</verse>
				<verse number="15">Pak ho vyhodili z vinice ven a zabili. Co jim tedy udělá pán té vinice?</verse>
				<verse number="16">Přijde a zahubí ty vinaře a vinici dá jiným." A když [to] uslyšeli, řekli: "To snad ne!"</verse>
				<verse number="17">On na ně ale pohlédl a řekl: "Co tedy znamená to, co je napsáno: 'Kámen, který stavitelé zavrhli, se stal hlavním [kamenem] klenby'?</verse>
				<verse number="18">Každý, kdo padne na ten kámen, bude roztříštěn, a na koho by padl, toho rozdrtí na prach."</verse>
				<verse number="19">Velekněží a zákoníci se ho v tu chvíli chtěli zmocnit, ale zalekli se lidu. Poznali totiž, že to podobenství řekl o nich.</verse>
				<verse number="20">Sledovali [ho] tedy a poslali špehy, kteří se vydávali za spravedlivé, aby ho chytili za slovo a potom vydali vrchnosti a moci vladaře.</verse>
				<verse number="21">A [ti] se ho zeptali: "Mistře, víme, že správně mluvíš i učíš a nikomu nestraníš, ale pravdivě učíš Boží cestě.</verse>
				<verse number="22">Je správné, abychom dávali císaři daň, nebo ne?"</verse>
				<verse number="23">[Ježíš] ale poznal jejich chytráctví a řekl jim: "Proč mě pokoušíte?</verse>
				<verse number="24">Ukažte mi denár. Čí má obraz a nápis?" Odpověděli: "Císařův."</verse>
				<verse number="25">A on jim řekl: "Dejte tedy to, co je císařovo, císaři, a co je Božího, Bohu."</verse>
				<verse number="26">A [tak] ho nemohli před lidmi chytit za slovo a v údivu nad jeho odpovědí zmlkli.</verse>
				<verse number="27">Tehdy [k němu] přišli někteří ze saduceů (kteří popírají, že je vzkříšení) a zeptali se ho:</verse>
				<verse number="28">"Mistře, Mojžíš nám napsal: 'Kdyby zemřel něčí bratr, který měl manželku, a zemřel by bezdětný, ať si tu ženu vezme jeho bratr a vzbudí svému bratru potomka.'</verse>
				<verse number="29">Bylo tedy sedm bratrů. První se oženil a zemřel bezdětný.</verse>
				<verse number="30">A [tak] si tu ženu vzal druhý a [i] ten zemřel bezdětný.</verse>
				<verse number="31">Potom si ji vzal třetí a stejně tak i [všech] sedm; nezanechali děti a zemřeli.</verse>
				<verse number="32">Poslední ze všech pak zemřela i ta žena.</verse>
				<verse number="33">Kterého z nich tedy bude manželkou při vzkříšení? Vždyť ji mělo za manželku [všech] sedm!"</verse>
				<verse number="34">Ježíš jim však odpověděl: "Synové tohoto věku se žení a vdávají.</verse>
				<verse number="35">Ale ti, kteří jsou hodni dosáhnout onoho věku a vzkříšení z mrtvých, se nebudou ženit ani vdávat.</verse>
				<verse number="36">Nebudou už totiž ani moci zemřít, neboť jsou rovni andělům. A jsou synové Boží, poněvadž jsou synové vzkříšení.</verse>
				<verse number="37">A že mrtví vstávají, ukázal i Mojžíš u toho keře, když Pána nazývá Bohem Abrahama, Bohem Izáka a Bohem Jákoba.</verse>
				<verse number="38">Bůh není [Bohem] mrtvých, ale živých, neboť jemu jsou živi všichni."</verse>
				<verse number="39">Někteří ze zákoníků tedy odpověděli: "Mistře, [to] jsi řekl dobře."</verse>
				<verse number="40">A už se ho neodvažovali na nic ptát.</verse>
				<verse number="41">Potom jim řekl: "Jak mohou říkat, že Kristus je Davidův syn?</verse>
				<verse number="42">Sám David říká v knize Žalmů: 'Pán řekl mému Pánu: Seď po mé pravici,</verse>
				<verse number="43">dokud nepoložím tvé nepřátele za podnož tvých nohou.'</verse>
				<verse number="44">David ho tedy nazývá Pánem. Jak [to] potom může být jeho syn?"</verse>
				<verse number="45">A když všechen lid naslouchal, řekl svým učedníkům:</verse>
				<verse number="46">"Varujte se zákoníků, kteří se chtějí procházet ve [slavnostních] pláštích a mají rádi zdravení na tržištích a přední sedadla ve shromážděních a čestná místa při večeřích,</verse>
				<verse number="47">kteří vyjídají domy vdov a předstírají dlouhé modlitby. Ti dostanou těžší rozsudek."</verse>
			</chapter>
			<chapter number="21">
				<verse number="1">A když vzhlédl, spatřil bohaté, jak házejí své dary do pokladnice.</verse>
				<verse number="2">Tehdy spatřil také jednu chudou vdovu, jak tam hází dva haléřky,</verse>
				<verse number="3">a řekl: "Vpravdě vám říkám, že tato chudá vdova dala ze všech nejvíce.</verse>
				<verse number="4">Všichni totiž dávali dary Bohu ze svého nadbytku, ale tato [žena] dala ze svého nedostatku všechno živobytí, které měla."</verse>
				<verse number="5">A když někteří říkali o chrámu, jak je ozdoben pěkným kamením a obětními dary, řekl:</verse>
				<verse number="6">"Přijdou dny, kdy [z] toho, na co se díváte, nebude ponechán kámen na kameni: [všechno] bude zbořeno."</verse>
				<verse number="7">Zeptali se ho tedy: "Mistře, kdy to bude? A jaké [bude] znamení [času], kdy se to má stát?"</verse>
				<verse number="8">On pak řekl: "Dejte pozor, abyste nebyli svedeni. Mnozí totiž přijdou pod mým jménem a budou říkat: 'Já jsem [Kristus] ' a' Čas se přiblížil.' Nechoďte tedy za nimi.</verse>
				<verse number="9">Kdybyste pak uslyšeli o válkách a nepokojích, neděste se; neboť se to musí nejdříve dít, ale konec nebude hned."</verse>
				<verse number="10">Tehdy jim řekl: "Povstane národ proti národu a království proti království.</verse>
				<verse number="11">Na [různých] místech budou veliká zemětřesení, hlady a mory a budou hrůzy a veliká znamení z nebe.</verse>
				<verse number="12">Ale před tím vším na vás vztáhnou ruce a budou [vás] pronásledovat. Budou [vás] vydávat do shromáždění a vězení a kvůli mému jménu vás povedou před krále a vládce.</verse>
				<verse number="13">Ale [to] se vám obrátí ve svědectví.</verse>
				<verse number="14">Proto uložte ve svých srdcích, abyste si předem nerozmýšleli, jak máte odpovídat,</verse>
				<verse number="15">neboť já vám dám ústa i moudrost, proti které nebude moci mluvit ani obstát žádný [z] vašich protivníků.</verse>
				<verse number="16">Budete však zrazováni i od rodičů a bratrů, [od] příbuzných i přátel a [některé] z vás vydají na smrt.</verse>
				<verse number="17">A všichni vás budou kvůli mému jménu nenávidět,</verse>
				<verse number="18">ale ani vlas z vaší hlavy se rozhodně neztratí.</verse>
				<verse number="19">Svou vytrvalostí získejte své duše."</verse>
				<verse number="20">"Když však spatříte Jeruzalém obležený vojskem, tehdy vězte, že se přiblížilo jeho zpustošení.</verse>
				<verse number="21">Tehdy ať ti, kdo jsou v Judsku, utíkají do hor a ti uprostřed něj ať vyjdou a ti, kdo jsou na venkově, ať do něho nevcházejí.</verse>
				<verse number="22">Neboť to budou dny pomsty, aby se naplnilo všechno, co je napsáno.</verse>
				<verse number="23">Ale běda [bude] v těch dnech těhotným a těm, které kojí, protože na zemi bude veliká tíseň a hněv [proti] tomuto lidu.</verse>
				<verse number="24">A budou padat ostřím meče a jako zajatci budou odvedeni mezi všechny národy a po Jeruzalému budou šlapat pohané, dokud se časy pohanů nenaplní."</verse>
				<verse number="25">"Tehdy budou znamení na slunci a [na] měsíci a [na] hvězdách a na zemi úzkost národů nevědoucích kam se podět před řvaním moře a vlnobitím.</verse>
				<verse number="26">Lidé budou zmírat strachem a očekáváním toho, co přijde na svět, neboť nebeské mocnosti budou otřeseny.</verse>
				<verse number="27">A tehdy spatří Syna člověka, jak přichází v oblaku s mocí a velikou slávou.</verse>
				<verse number="28">A až se toto začne dít, vzpřimte se a pozvedněte hlavy, protože se blíží vaše vykoupení."</verse>
				<verse number="29">Tehdy jim řekl podobenství: "Pohleďte na fíkovník i na všechny stromy.</verse>
				<verse number="30">Když vidíte, jak už pučí, sami poznáváte, že léto už je blízko.</verse>
				<verse number="31">Tak i vy, až uvidíte, jak se dějí tyto věci, vězte, že Boží království je blízko.</verse>
				<verse number="32">Amen, říkám vám, že toto pokolení rozhodně nepomine, než se [toto] všechno stane.</verse>
				<verse number="33">Nebe a země pominou, ale má slova nikdy nepominou."</verse>
				<verse number="34">"Ale dávejte na sebe pozor, aby vaše srdce nebyla obtěžkána hodováním a opilstvím a staráním se o [tento] život a ten den by na vás přišel nečekaně.</verse>
				<verse number="35">Neboť přijde jako past na všechny, kdo přebývají na povrchu celé země.</verse>
				<verse number="36">Proto bděte a modlete se v každý čas, abyste byli hodni uniknout všemu tomu, co se má dít, a postavit se před Synem člověka."</verse>
				<verse number="37">A [tak] ve dne učíval v chrámu, ale v noci vycházel a zůstával na hoře zvané Olivetská.</verse>
				<verse number="38">Za úsvitu pak k němu v chrámu přicházel všechen lid, aby ho poslouchal.</verse>
			</chapter>
			<chapter number="22">
				<verse number="1">Blížil se tedy svátek nekvašených chlebů, zvaný Veliká noc.</verse>
				<verse number="2">Velekněží a zákoníci tedy hledali [způsob], jak by ho zabili, neboť se báli lidu.</verse>
				<verse number="3">Tehdy vstoupil Satan do Jidáše příjmením Iškariotského, který byl z počtu těch dvanácti.</verse>
				<verse number="4">[Ten] odešel a smluvil se s velekněžími a s veliteli [chrámové stráže], jak by jim ho zradil.</verse>
				<verse number="5">Ti se zaradovali a domluvili se [s ním], že mu dají peníze.</verse>
				<verse number="6">Souhlasil tedy a začal hledat příležitost, aby jim ho zradil [někde] mimo zástup.</verse>
				<verse number="7">Tehdy přišel den nekvašených chlebů, ve kterém měl být zabit beránek.</verse>
				<verse number="8">Poslal tedy Petra a Jana se slovy: "Jděte a připravte nám Hod beránka, abychom pojedli."</verse>
				<verse number="9">A oni mu řekli: "Kde chceš, ať [ho] připravíme?"</verse>
				<verse number="10">Řekl jim tedy: "Hleďte, až vejdete do města, potká vás člověk, který ponese džbán vody. Jděte za ním do domu, do kterého vejde,</verse>
				<verse number="11">a řekněte hospodáři toho domu: 'Mistr ti vzkazuje: Kde je místnost, v níž bych se svými učedníky pojedl beránka?'</verse>
				<verse number="12">On vám pak ukáže velikou horní místnost prostřenou [k jídlu]. Tam připravte [večeři].</verse>
				<verse number="13">Když tedy odešli, našli [všechno] tak, jak jim řekl, a připravili beránka.</verse>
				<verse number="14">A když přišla ta chvíle, posadil se za stůl a dvanáct apoštolů s ním.</verse>
				<verse number="15">Tehdy jim řekl: "Toužebně jsem si přál jíst s vámi tohoto beránka předtím, než budu trpět;</verse>
				<verse number="16">neboť vám říkám, že už ho nebudu jíst, dokud nedojde naplnění v Božím království."</verse>
				<verse number="17">A když vzal kalich, vzdal díky a řekl: "Vezměte jej a rozdělte mezi sebou;</verse>
				<verse number="18">neboť vám říkám, že už nebudu pít z plodu vinného kmene, dokud nepřijde Boží království."</verse>
				<verse number="19">A když vzal chléb, vzdal díky, rozlomil a dal jim [ho] se slovy: "To je mé tělo, které se dává za vás. To dělejte na mou památku."</verse>
				<verse number="20">Tak [vzal] i kalich, když bylo po večeři, a řekl: "Tento kalich [je] ta nová smlouva v mé krvi, která se prolévá za vás.</verse>
				<verse number="21">Ale pohleďte, ruka mého zrádce [je] se mnou na stole.</verse>
				<verse number="22">Syn člověka jde vskutku tak, jak je určeno, ale běda člověku, jímž je zrazován."</verse>
				<verse number="23">A oni se začali mezi sebou dohadovat, kdo z nich že je ten, který se to chystá udělat.</verse>
				<verse number="24">Tehdy také mezi nimi nastal spor, kdo z nich se zdá být největší.</verse>
				<verse number="25">On jim však řekl: "Králové národů nad nimi panují a ti, kdo nad nimi užívají moci, jsou nazýváni dobrodinci.</verse>
				<verse number="26">Ale vy [to] tak nedělejte. Naopak, kdo [je] mezi vámi největší, ať je jako nejmenší, a kdo [je] vůdce, jako ten, který slouží.</verse>
				<verse number="27">Neboť kdo [je] větší-ten, který sedí, nebo ten, který slouží? Zdali ne ten, který sedí? Ale já jsem mezi vámi jako ten, který slouží.</verse>
				<verse number="28">Vy jste se mnou zůstali v mých zkouškách</verse>
				<verse number="29">a já vám odkazuji království, jako [ho] můj Otec odkázal mně,</verse>
				<verse number="30">abyste jedli a pili za mým stolem v mém království a seděli na trůnech a soudili dvanáct pokolení Izraele."</verse>
				<verse number="31">Tehdy Pán řekl: "Šimone, Šimone, hle, Satan si vyžádal, aby vás tříbil jako pšenici.</verse>
				<verse number="32">Já jsem ale za tebe prosil, aby tvá víra nepřestala. A ty, až se jednou obrátíš, posiluj své bratry."</verse>
				<verse number="33">A on mu řekl: "Pane, s tebou jsem připraven jít i do vězení, i na smrt!"</verse>
				<verse number="34">On však odpověděl: "Říkám ti, Petře, dnes se kohout neozve, dokud třikrát nezapřeš, že mě znáš."</verse>
				<verse number="35">Tehdy jim řekl: "Když jsem vás poslal bez měšce, mošny a [bez] obuvi, měli jste snad v něčem nedostatek?" A oni řekli: "V ničem."</verse>
				<verse number="36">Řekl jim tedy: "Ale teď, kdo má měšec, ať si [ho] vezme, podobně i mošnu; a kdo nemá, ať prodá svůj plášť a koupí si meč.</verse>
				<verse number="37">Říkám vám totiž, že se na mně musí splnit ještě toto Písmo: 'Byl započten mezi zločince.' Neboť to, co je napsáno o mně, se naplňuje."</verse>
				<verse number="38">Oni tedy řekli: "Pane, pohleď, zde [jsou] dva meče. "A on jim řekl: " [To] stačí."</verse>
				<verse number="39">Když pak vyšel [ven], šel podle [svého] zvyku na Olivetskou horu a šli za ním i jeho učedníci.</verse>
				<verse number="40">A když přišel na místo, řekl jim: "Modlete se, abyste nevešli do pokušení."</verse>
				<verse number="41">Sám se pak od nich vzdálil asi co by kamenem dohodil, poklekl na kolena a modlil se:</verse>
				<verse number="42">"Otče, pokud chceš, odejmi ode mne tento kalich; ať se však nestane má vůle, ale tvá!"</verse>
				<verse number="43">Tehdy se mu ukázal anděl z nebe a posiloval ho.</verse>
				<verse number="44">Modlil se tedy ve smrtelném zápase [ještě] horlivěji a jeho pot začal být jako krůpěje krve stékající na zem.</verse>
				<verse number="45">Když potom vstal od modlitby a přišel k učedníkům, nalezl je spící zármutkem.</verse>
				<verse number="46">Řekl jim: "Jak to, že spíte? Vstaňte a modlete se, abyste nevešli do pokušení."</verse>
				<verse number="47">A když ještě mluvil, hle, zástup a jeden ze dvanácti, jménem Jidáš, šel před nimi a přiblížil se k Ježíši, aby ho políbil.</verse>
				<verse number="48">Ježíš mu však řekl: "Jidáši, polibkem zrazuješ Syna člověka?"</verse>
				<verse number="49">Když tedy ti okolo něj uviděli, k čemu se schyluje, řekli mu: "Pane, máme se bít mečem?"</verse>
				<verse number="50">Jeden z nich zasáhl otroka nejvyššího kněze a usekl mu pravé ucho.</verse>
				<verse number="51">Ježíš však odpověděl: "Nechte už toho!" A dotkl se jeho ucha a uzdravil ho.</verse>
				<verse number="52">Tehdy Ježíš řekl těm velekněžím a velitelům chrámové [stráže] a starším, kteří na něj přišli: "Vypravili jste se jako na zločince, s meči a holemi?</verse>
				<verse number="53">Každý den jsem s vámi býval v chrámu a nevztáhli jste na mě ruce. Ale toto je vaše hodina a vláda temnoty."</verse>
				<verse number="54">A když ho zajali, vedli [ho a] přivedli do domu nejvyššího kněze. Petr [ho] ale zpovzdálí následoval,</verse>
				<verse number="55">a když uprostřed dvora zapálilioheň a společně se posadili, seděl Petr mezi nimi.</verse>
				<verse number="56">Jedna služebná si ho všimla, jak sedí u ohně, upřeně se na něj podívala a řekla: "Tenhle byl také s ním."</verse>
				<verse number="57">Ale on ho zapřel. Řekl: "Ženo, [já] ho neznám!"</verse>
				<verse number="58">A když si ho po malé chvíli všiml jiný, řekl: "Ty jsi také [jeden] z nich." Petr však řekl: "Člověče, nejsem!"</verse>
				<verse number="59">Když potom uplynula asi jedna hodina, začal někdo jiný tvrdit: "Opravdu, tenhle s ním byl také! Vždyť je také Galilejec!"</verse>
				<verse number="60">Petr však řekl: "Člověče, nevím, o čem mluvíš!" A vtom, když ještě mluvil, zakokrhal kohout</verse>
				<verse number="61">a Pán se obrátil a pohlédl na Petra. Tehdy se Petr rozpomenul na Pánovo slovo, jak mu řekl: "Dříve než se ozve kohout, třikrát mě zapřeš."</verse>
				<verse number="62">A Petr vyšel ven a hořce se rozplakal.</verse>
				<verse number="63">A ti muži, kteří hlídali Ježíše, se mu posmívali a tloukli [ho].</verse>
				<verse number="64">Zahalili ho a bili ho do tváře a ptali se ho: "Prorokuj! Kdo tě udeřil?"</verse>
				<verse number="65">A mluvili proti němu mnoho jiného a rouhali se.</verse>
				<verse number="66">Jakmile pak nastal den, sešli se starší lidu, velekněží i zákoníci a odvedli ho do své velerady</verse>
				<verse number="67">se slovy: "Jestliže jsi Kristus, řekni nám [to]!" Ale on jim odpověděl: "Kdybych vám [to] řekl, stejně neuvěříte.</verse>
				<verse number="68">A kdybych se vás zeptal, stejně mi neodpovíte ani [mě] nepropustíte.</verse>
				<verse number="69">Od nynějška bude Syn člověka sedět po pravici Boží moci."</verse>
				<verse number="70">Tehdy všichni řekli: "Takže ty jsi Boží Syn?" Ale on jim odpověděl: "Vy [to] říkáte, protože já jsem."</verse>
				<verse number="71">Řekli tedy: "Nač ještě potřebujeme svědectví? Vždyť jsme [to] sami slyšeli z jeho úst!"</verse>
			</chapter>
			<chapter number="23">
				<verse number="1">Tehdy jich celé množství povstalo, odvedli ho k Pilátovi</verse>
				<verse number="2">a začali ho obviňovat. Říkali: "Nalezli jsme tohoto [muže], jak rozvrací národ a brání dávat daně císaři a nazývá se Kristem králem.</verse>
				<verse number="3">Pilát se ho tedy zeptal: "Ty jsi ten židovský král?" Ale on mu odpověděl: "Ty [to] říkáš."</verse>
				<verse number="4">Pilát tedy řekl velekněžím a zástupům: "Žádnou vinu na tomto člověku nenacházím."</verse>
				<verse number="5">Ale oni [tím] více naléhali a říkali: "Bouří lid! Učí po celém Judsku počínaje od Galileje až sem!"</verse>
				<verse number="6">Když tedy Pilát uslyšel o Galileji, zeptal se, zda je ten člověk Galilejec.</verse>
				<verse number="7">A když se dozvěděl, že je z Herodova panství, poslal ho k Herodovi, který v těch dnech byl také v Jeruzalémě.</verse>
				<verse number="8">A když Herodes spatřil Ježíše, velice se zaradoval. Dávno ho totiž toužil vidět, protože o něm hodně slyšel, a doufal, že uvidí nějaký zázrak, který [Ježíš] udělá.</verse>
				<verse number="9">Vyptával se ho tedy mnohými slovy, ale on mu nic neodpověděl.</verse>
				<verse number="10">Stáli tam však velekněží a zákoníci a usilovně ho obviňovali.</verse>
				<verse number="11">A tak jím Herodes se svými vojáky pohrdl, a když se [mu dost] naposmíval, oblékl ho do skvostného roucha a poslal ho zpět k Pilátovi.</verse>
				<verse number="12">A toho dne se Pilát a Herodes spřátelili; předtím totiž byli spolu v nepřátelství.</verse>
				<verse number="13">Tehdy Pilát svolal velekněze a přední [muže] i lid</verse>
				<verse number="14">a řekl jim: "Přivedli jste mi tohoto člověka jako rozvraceče lidu; a hle, já jsem [ho] před vámi vyslechl a nenašel jsem na tom člověku žádnou vinu [v tom], z čeho ho obviňujete.</verse>
				<verse number="15">Dokonce ani Herodes [ne], neboť jsem vás poslal k němu. Pohleďte, nespáchal nic, za co by si zasloužil smrt!</verse>
				<verse number="16">Proto ho napomenu a propustím."</verse>
				<verse number="17">(Ve svátek jim totiž musel propouštět jednoho [vězně].) </verse>
				<verse number="18">Ale všichni společně vykřikli: "Odstraň tohoto a propusť nám Barabáše!"</verse>
				<verse number="19">(Ten byl vsazen do vězení za nějakou vzpouru, která vznikla ve městě, a [za] vraždu.) </verse>
				<verse number="20">Pilát [k nim] tedy znovu promluvil, protože chtěl propustit Ježíše.</verse>
				<verse number="21">Ale oni křičeli: "Ukřižuj, ukřižuj ho!"</verse>
				<verse number="22">On jim tedy řekl potřetí: "Ale co tento [muž] udělal zlého? Nenašel jsem na něm žádnou smrtelnou vinu. Proto ho napomenu a propustím!"</verse>
				<verse number="23">Ale oni naléhali velikým křikem a dožadovali se, aby byl ukřižován. A jejich hlasy i [hlasy] velekněží sílily.</verse>
				<verse number="24">Pilát tedy rozhodl, aby se stalo [podle] jejich žádosti,</verse>
				<verse number="25">a propustil jim toho, který byl vsazen do vězení za vzpouru a vraždu, o něhož žádali, ale Ježíše vydal jejich vůli.</verse>
				<verse number="26">A když ho odváděli, chytili nějakého Šimona Kyrénského, který šel z pole, a naložili mu kříž, aby [ho] nesl za Ježíšem.</verse>
				<verse number="27">Šlo za ním veliké množství lidu i ženy, které nad ním plakaly a naříkaly.</verse>
				<verse number="28">Ježíš se k nim obrátil a řekl: "Dcery jeruzalémské, neplačte nade mnou, ale plačte nad sebou a nad svými dětmi.</verse>
				<verse number="29">Neboť hle, přicházejí dny, kdy řeknou: 'Blaze neplodným a lůnům, která nerodila, a prsům, které nekojily!'</verse>
				<verse number="30">Tehdy začnou říkat horám: 'Padněte na nás!' A kopcům: 'Přikryjte nás!'</verse>
				<verse number="31">Když se totiž toto děje zelenému stromu, co se stane se suchým?"</verse>
				<verse number="32">A k popravě s ním byli vedeni ještě dva jiní, zločinci.</verse>
				<verse number="33">Když pak přišli na místo zvané Lebka, ukřižovali ho tam, i ty zločince-jednoho po pravici a druhého po levici.</verse>
				<verse number="34">Tehdy Ježíš řekl: "Otče, odpusť jim, vždyť nevědí, co dělají!" A když si dělili jeho šaty, házeli [o ně] los.</verse>
				<verse number="35">Lidé [tam] stáli a dívali se; a s nimi se [mu] vysmívali také přední [muži], kteří říkali: "Jiné spasil, [tak] ať spasí sám sebe, jestliže je to Kristus, ten Boží Vyvolený!"</verse>
				<verse number="36">A vojáci se mu posmívali také. Přistupovali, nabízeli mu ocet</verse>
				<verse number="37">a říkali: "Jestli jsi ten židovský král, zachraň sám sebe!"</verse>
				<verse number="38">Byl nad ním také nápis, napsaný řeckými, latinskými a hebrejskými písmeny: "TOTO JE ŽIDOVSKÝ KRÁL."</verse>
				<verse number="39">A jeden z těch zločinců, kteří viseli [s ním], mu spílal a říkal: "Jestliže jsi Kristus, zachraň sám sebe i nás!"</verse>
				<verse number="40">Ale ten druhý mu odpověděl a káral ho slovy: "Ty se ani Boha nebojíš? Vždyť jsi ve stejném odsouzení!</verse>
				<verse number="41">A my jistě [trpíme] spravedlivě, protože dostáváme, co si za své skutky zasloužíme, ale tenhle nic zlého neudělal."</verse>
				<verse number="42">Tehdy řekl Ježíši: "Pane, vzpomeň si na mě, až přijdeš ve svém království."</verse>
				<verse number="43">Ježíš mu odpověděl: "Amen, říkám ti, dnes budeš se mnou v ráji."</verse>
				<verse number="44">A bylo okolo šesté hodiny. Tehdy nastala po celé zemi tma až do deváté hodiny.</verse>
				<verse number="45">A slunce se zatmělo a chrámová opona se roztrhla uprostřed.</verse>
				<verse number="46">Tehdy Ježíš hlasitě vykřikl: "Otče, do tvých rukou svěřuji svého ducha." A když to řekl, vydechl [naposled].</verse>
				<verse number="47">Když tedy setník uviděl, co se stalo, vzdal slávu Bohu se slovy: "Tento člověk byl jistě spravedlivý!"</verse>
				<verse number="48">A všechny zástupy, které se sešly k té podívané, se při pohledu na to, co se stalo, bily do prsou a vracely se zpět.</verse>
				<verse number="49">Ale všichni jeho známí, i ženy, které ho doprovázely z Galileje, stáli opodál a viděli to.</verse>
				<verse number="50">A hle, muž jménem Josef, člen rady (dobrý a spravedlivý muž,</verse>
				<verse number="51">který nesouhlasil s radou a jejím činem) , z judského města Arimatie, jenž sám také očekával Boží království,</verse>
				<verse number="52">ten přišel k Pilátovi a požádal o Ježíšovo tělo.</verse>
				<verse number="53">Sňal je, zavinul do plátna a pochoval ho do vytesané hrobky, ve které ještě nebyl nikdo pochován.</verse>
				<verse number="54">(A byl den připravování a začínala sobota.) </verse>
				<verse number="55">Přidaly se také ženy, které s ním přišly z Galileje, a podívaly se na hrob a [na to,] jak bylo pochováno jeho tělo.</verse>
				<verse number="56">Když se pak vrátily, připravily vonné [látky a] masti, ale v sobotu podle přikázání zachovaly klid.</verse>
			</chapter>
			<chapter number="24">
				<verse number="1">Prvního [dne] týdne pak šly spolu s některými [jinými] brzy ráno k hrobu a nesly vonné [masti], které připravily.</verse>
				<verse number="2">Nalezly však kámen odvalený od hrobu,</verse>
				<verse number="3">a když vešly [dovnitř], nenašly tělo Pána Ježíše.</verse>
				<verse number="4">A když nad tím byly bezradné, hle, stalo se, že se k nim postavili dva muži v zářícím rouchu.</verse>
				<verse number="5">Ale když se ulekly a sklonily tváře k zemi, řekli jim: "Proč hledáte živého mezi mrtvými?</verse>
				<verse number="6">Není tu, ale vstal! Vzpomeňte si, jak k vám mluvil, když byl ještě v Galileji.</verse>
				<verse number="7">Řekl: 'Syn člověka musí být vydán do rukou hříšných lidí a být ukřižován a třetího dne vstát [z mrtvých].'"</verse>
				<verse number="8">Tehdy si vzpomněly na jeho slova,</verse>
				<verse number="9">a když se vrátily od hrobu, oznámily to všechno těm jedenácti i všem ostatním.</verse>
				<verse number="10">A ty, které to řekly apoštolům, byly Marie Magdaléna a Johana a Marie Jakubova a ostatní, které byly s nimi.</verse>
				<verse number="11">Oni ale měli jejich slova za tlachání a nevěřili jim.</verse>
				<verse number="12">Petr však vstal a běžel k hrobu, a když se naklonil [dovnitř], spatřil plátna, ležící sama. Odešel tedy a sám pro sebe se divil, co se stalo.</verse>
				<verse number="13">A hle, dva z nich šli toho dne do vesnice jménem Emauzy, která byla vzdálená šedesát honů od Jeruzaléma,</verse>
				<verse number="14">a hovořili spolu o tom všem, co se přihodilo.</verse>
				<verse number="15">A když [takto] hovořili a uvažovali, stalo se, že sám Ježíš se přiblížil a šel s nimi.</verse>
				<verse number="16">Ale jejich oči byly drženy, aby ho nepoznali.</verse>
				<verse number="17">Řekl jim tedy: "Co [je] to za věci, o kterých spolu cestou rozmlouváte a jste smutní?"</verse>
				<verse number="18">Jeden [z nich], jménem Kleofáš, mu odpověděl: "Ty [jsi] jediný cizinec v Jeruzalémě, že ses nedozvěděl o tom, co se tam v těchto dnech stalo?"</verse>
				<verse number="19">A [on] jim řekl: "O čem?" Řekli mu tedy: "O Ježíši Nazaretském, který byl prorok, muž mocný ve skutku i slovu před Bohem i [přede] vším lidem;</verse>
				<verse number="20">jak ho velekněží a naši představení vydali k odsouzení na smrt a ukřižovali ho.</verse>
				<verse number="21">My jsme však doufali, že [to] je on, kdo má vykoupit Izrael. A k tomu všemu je to dnes už třetí den, co se to stalo.</verse>
				<verse number="22">Ale i některé z našich žen nás ohromily. Byly ráno u hrobu,</verse>
				<verse number="23">a když nenašly jeho tělo, přišly a říkaly, že měly dokonce vidění andělů, kteří řekli, že žije.</verse>
				<verse number="24">Někteří z našich tedy šli ke hrobu a našli [všechno] tak, jak řekly ženy, ale jeho neviděli."</verse>
				<verse number="25">On jim tedy řekl: "nechápaví a srdcem pomalí věřit všemu tomu, co mluvili proroci!</verse>
				<verse number="26">Copak Kristus nemusel vytrpět tyto věci a vejít do své slávy?"</verse>
				<verse number="27">A počínaje od Mojžíše a všech proroků vykládal jim ve všech Písmech, co [bylo] o něm.</verse>
				<verse number="28">Tehdy se přiblížili k vesnici, do které šli, a on naznačil, že půjde dál.</verse>
				<verse number="29">[Oni] však na něj naléhali: "Zůstaň s námi, vždyť se už připozdívá a den se nachýlil." A tak šel dovnitř, aby s nimi zůstal.</verse>
				<verse number="30">A když s nimi byl za stolem, stalo se, [že] vzal chléb, požehnal, rozlomil [ho] a podával jim.</verse>
				<verse number="31">Tehdy se jejich oči otevřely a poznali ho, ale on zmizel jejich očím.</verse>
				<verse number="32">Tehdy řekli jeden druhému: "Copak v nás naše srdce nehořelo, když k nám mluvil po cestě a otvíral nám Písma?"</verse>
				<verse number="33">V tu chvíli tedy vstali a vrátili se do Jeruzaléma a našli shromážděných těch jedenáct i ty, kteří byli s nimi,</verse>
				<verse number="34">jak říkají: "Pán byl opravdu vzkříšen a ukázal se Šimonovi!"</verse>
				<verse number="35">A oni vyprávěli, co [se stalo] na cestě a jak se jim dal poznat při lámání chleba.</verse>
				<verse number="36">A když o tom mluvili, postavil se uprostřed nich sám Ježíš a řekl jim: "Pokoj vám."</verse>
				<verse number="37">Ale [oni] se vyděsili a ve strachu se domnívali, že vidí ducha.</verse>
				<verse number="38">Řekl jim tedy: "Proč jste rozrušeni? A proč ve vašich srdcích povstávají pochybnosti?</verse>
				<verse number="39">Pohleďte na mé ruce a mé nohy, že jsem to já. Dotkněte se mě a podívejte se: duch přece nemá maso a kosti, jako vidíte, [že] já mám."</verse>
				<verse number="40">A když to řekl, ukázal jim ruce i nohy.</verse>
				<verse number="41">Když ale ještě pro radost nemohli uvěřit a divili se, řekl jim: "Máte tu něco k jídlu?"</verse>
				<verse number="42">Podali mu tedy kus pečené ryby a plást medu.</verse>
				<verse number="43">A on si vzal a pojedl před nimi.</verse>
				<verse number="44">Tehdy jim řekl: "Toto [jsou] slova, která jsem k vám mluvil, když jsem ještě byl s vámi, že se musí naplnit všechno, co je o mně napsáno v Mojžíšově zákoně, [v] Prorocích a [v] Žalmech."</verse>
				<verse number="45">Tehdy jim otevřel mysl, aby rozuměli Písmům,</verse>
				<verse number="46">a řekl jim: "Tak je [to] napsáno a tak musel Kristus trpět a třetího dne vstát z mrtvých</verse>
				<verse number="47">a v jeho jménu [musí] být kázáno pokání a odpuštění hříchů všem národům počínaje od Jeruzaléma.</verse>
				<verse number="48">A vy jste toho svědkové.</verse>
				<verse number="49">A hle, já na vás pošlu zaslíbení svého Otce. Vy však zůstaňte ve městě Jeruzalémě, dokud nebudete oblečeni mocí shůry."</verse>
				<verse number="50">Potom je odvedl ven, až k Betanii. [Tam] zvedl ruce a požehnal jim.</verse>
				<verse number="51">A zatímco jim žehnal, stalo se, [že] se od nich vzdaloval a byl nesen vzhůru do nebe.</verse>
				<verse number="52">A když se mu poklonili, vrátili se s velikou radostí do Jeruzaléma</verse>
				<verse number="53">a byli stále v chrámu, [kde] chválili a oslavovali Boha. Amen.</verse>
			</chapter>
		</book>
		<book number="43">
			<chapter number="1">
				<verse number="1">Na počátku bylo Slovo a to Slovo bylo u Boha a to Slovo byl Bůh.</verse>
				<verse number="2">To bylo na počátku u Boha.</verse>
				<verse number="3">Všechny věci povstaly skrze něj a bez něho nepovstalo nic, co je.</verse>
				<verse number="4">V něm byl život a ten život byl světlo lidí.</verse>
				<verse number="5">A to světlo svítí ve tmě, ale tma ho nepohltila.</verse>
				<verse number="6">Byl člověk poslaný od Boha, jehož jméno [bylo] Jan.</verse>
				<verse number="7">Ten přišel na svědectví, aby svědčil o tom Světle, aby skrze něho všichni uvěřili.</verse>
				<verse number="8">On nebyl to Světlo, ale [přišel], aby o tom Světle vydal svědectví.</verse>
				<verse number="9">[Tento] byl to pravé Světlo, které osvětluje každého člověka přicházejícího na svět.</verse>
				<verse number="10">Byl na světě a svět povstal skrze něj, ale svět ho nepoznal.</verse>
				<verse number="11">Přišel do svého vlastního a jeho vlastní ho nepřijali.</verse>
				<verse number="12">Ale všem, kteří ho přijali, dal moc stát se Božími syny, [totiž] těm, kteří věří v jeho jméno,</verse>
				<verse number="13">kteří jsou zrozeni ne z krve, ani z vůle těla, ani z vůle muže, ale z Boha.</verse>
				<verse number="14">A to Slovo se stalo tělem a přebývalo mezi námi (a viděli jsme jeho slávu, slávu jakou [má] Jednorozený od Otce) , plné milosti a pravdy.</verse>
				<verse number="15">Jan o něm vydával svědectví a volal: "Toto je [ten], o němž jsem řekl: Ten, který přichází za mnou, je přede mnou, neboť byl dříve než já."</verse>
				<verse number="16">A my všichni jsme vzali z jeho plnosti, a to milost za milost.</verse>
				<verse number="17">Neboť Zákon byl dán skrze Mojžíše, [ale] milost a pravda se stala skrze Ježíše Krista.</verse>
				<verse number="18">Boha nikdy nikdo neviděl; jednorozený Syn, který je v Otcově náručí, ten [ho] vylíčil.</verse>
				<verse number="19">A toto je Janovo svědectví: Když Židé poslali kněze a levíty z Jeruzaléma, aby se ho zeptali: "Kdo jsi?"</verse>
				<verse number="20">Tehdy [to] vyznal a nezapřel. Vyznal: "Já nejsem Kristus."</verse>
				<verse number="21">Zeptali se ho: "Kdo tedy? Jsi Eliáš?" A [on] řekl: "Nejsem." "Jsi ten Prorok?" A odpověděl: "Ne."</verse>
				<verse number="22">Řekli mu tedy: "Kdo jsi? Ať můžeme dát odpověď těm, kteří nás poslali. Co říkáš sám o sobě?"</verse>
				<verse number="23">[Tehdy] řekl: "Já [jsem] 'hlas volajícího na poušti: Srovnejte Pánovu cestu!' jak řekl prorok Izaiáš."</verse>
				<verse number="24">A ti, kteří byli posláni, byli z farizeů.</verse>
				<verse number="25">Zeptali se ho tedy a řekli mu: "Proč tedy křtíš, když nejsi Kristus ani Eliáš ani ten Prorok?"</verse>
				<verse number="26">Jan jim odpověděl: "Já křtím vodou, ale uprostřed vás stojí [ten], koho vy neznáte.</verse>
				<verse number="27">To je ten, který přichází po mně, [ale] je přede mnou. Jemu nejsem hoden [ani] rozvázat řemínek sandálu."</verse>
				<verse number="28">Toto se stalo v Betabaře za Jordánem, kde Jan křtil.</verse>
				<verse number="29">Druhého dne spatřil Jan Ježíše, jak přichází k němu, a řekl: "Hle, Beránek Boží, který snímá hřích světa!</verse>
				<verse number="30">To je [ten], o němž jsem řekl: Po mně přichází muž, který je přede mnou, neboť byl dříve než já.</verse>
				<verse number="31">A já jsem ho neznal, ale přišel jsem křtít vodou proto, aby byl zjeven Izraeli."</verse>
				<verse number="32">Jan tedy vydal svědectví: "Viděl jsem Ducha, jak sestoupil jako holubice z nebe a zůstal na něm.</verse>
				<verse number="33">Já jsem ho neznal, ale Ten, který mě poslal křtít vodou, mi řekl: 'Na koho spatříš sestoupit Ducha a zůstat na něm, to je ten, který křtí Duchem Svatým.'</verse>
				<verse number="34">A já jsem [to] viděl a vydal jsem svědectví, že on je ten Boží Syn."</verse>
				<verse number="35">Druhého dne [tam] Jan znovu stál se dvěma ze svých učedníků.</verse>
				<verse number="36">Když spatřil Ježíše, jak se prochází, řekl: "Hle, Beránek Boží."</verse>
				<verse number="37">A ti dva učedníci ho slyšeli, když [to] říkal, a odešli za Ježíšem.</verse>
				<verse number="38">A když se Ježíš obrátil a spatřil je, jak jdou za [ním], řekl jim:</verse>
				<verse number="39">"Co hledáte?" A oni mu řekli: "Rabbi" (což se překládá: Mistře) , "kde bydlíš?"</verse>
				<verse number="40">Řekl jim: "Pojďte a podívejte se." Šli tedy a viděli, kde bydlí, a ten den zůstali u něho. (A bylo okolo desáté hodiny.) </verse>
				<verse number="41">Jeden z těch dvou, kteří [to] od Jana slyšeli a následovali ho, byl Ondřej, bratr Šimona Petra.</verse>
				<verse number="42">Ten první nalezl svého bratra Šimona a řekl mu: "Našli jsme Mesiáše!" (což je v překladu Kristus) .</verse>
				<verse number="43">A přivedl ho k Ježíši. Když na něj Ježíš pohlédl, řekl: "Ty jsi Šimon, syn Jonášův. Budeš se jmenovat Kéfas" (což se překládá Petr) .</verse>
				<verse number="44">Druhého dne se Ježíš chtěl vydat do Galileje. Nalezl Filipa a řekl mu: "Pojď za mnou."</verse>
				<verse number="45">Filip pak byl z Betsaidy, města Ondřejova a Petrova.</verse>
				<verse number="46">Filip našel Natanaele a řekl mu: "Našli jsme [toho], o kterém psal Mojžíš v Zákoně a proroci-Ježíše, syna Josefova z Nazaretu!"</verse>
				<verse number="47">Natanael mu však řekl: "Může být z Nazaretu něco dobrého?" Filip mu řekl: "Pojď a podívej se."</verse>
				<verse number="48">Když Ježíš uviděl Natanaele, jak jde k němu, řekl o něm: "Hle, opravdový Izraelita, v němž není [žádná] lest!"</verse>
				<verse number="49">Natanael mu řekl: "Odkud mne znáš?" Ježíš mu odpověděl: "Viděl jsem tě dříve, než tě Filip zavolal, když jsi byl pod fíkovníkem."</verse>
				<verse number="50">Natanael mu odpověděl: "Rabbi, ty jsi Boží Syn, ty jsi král Izraele!"</verse>
				<verse number="51">
					Ježíš mu odpověděl: "Věříš proto, že jsem ti řekl: Viděl jsem tě pod fíkovníkem? Uvidíš větší věci než tyto." [(John 1:52) A řekl mu: "Amen, amen, říkám vám: Od nynějška uvidíte otevřené nebe a Boží anděly, jak vystupují a sestupují na Syna člověka."] 
				</verse>
			</chapter>
			<chapter number="2">
				<verse number="1">Třetího dne pak byla svatba v Káně Galilejské a byla tam Ježíšova matka.</verse>
				<verse number="2">Na svatbu byl pozván také Ježíš a jeho učedníci.</verse>
				<verse number="3">A když došlo víno, řekla Ježíši jeho matka: "Nemají víno."</verse>
				<verse number="4">Ježíš jí řekl: "Ženo, co [mám] já s tebou? Moje hodina ještě nepřišla."</verse>
				<verse number="5">Jeho matka řekla služebníkům: "Udělejte, cokoli by vám řekl."</verse>
				<verse number="6">A stálo tam šest kamenných nádob na vodu k židovskému očišťování, každá o obsahu dvou nebo tří měr.</verse>
				<verse number="7">Ježíš jim řekl: "Naplňte ty nádoby vodou." Naplnili je tedy až po okraj.</verse>
				<verse number="8">Potom jim řekl: "Teď nalijte a doneste vrchnímu správci svatby." A donesli.</verse>
				<verse number="9">Jakmile vrchní správce svatby okusil tu vodu, z níž se stalo víno (a nevěděl, odkud je, ale služebníci, kteří tu vodu nalévali, věděli) , zavolal ten vrchní správce ženicha</verse>
				<verse number="10">a řekl mu: "Každý člověk podává nejdříve dobré víno, a když jsou [hosté] opilí, tehdy to horší. Ty jsi zachoval dobré víno až doteď."</verse>
				<verse number="11">Tím udělal Ježíš v Káně Galilejské počátek zázraků a zjevil svou slávu. A jeho učedníci v něho uvěřili.</verse>
				<verse number="12">Potom sestoupil do Kafarnaum, on, jeho matka, jeho bratři i jeho učedníci; a zůstali tam několik dní.</verse>
				<verse number="13">Tehdy byla blízko židovská Veliká noc. Ježíš tedy přišel do Jeruzaléma</verse>
				<verse number="14">a v chrámu nalezl prodavače volů, ovcí a holubic a směnárníky sedící [za stoly].</verse>
				<verse number="15">Udělal si tedy bič z provázků a všechny z chrámu vyhnal, i ovce a voly, a směnárníkům rozsypal peníze a zpřevracel [jim] stoly.</verse>
				<verse number="16">A těm, kteří prodávali holubice, řekl: "Odneste to odsud! Nedělejte dům mého Otce domem kupectví!"</verse>
				<verse number="17">Tehdy si jeho učedníci vzpomněli, že je napsáno: "Horlivost [pro] tvůj dům mne pohltila."</verse>
				<verse number="18">Židé tedy odpověděli a řekli mu: "Jaké nám ukážeš znamení, když děláš tyto věci?"</verse>
				<verse number="19">Ježíš jim odpověděl: "Zbořte tento chrám a ve třech dnech ho postavím."</verse>
				<verse number="20">A Židé řekli: "Čtyřicet šest let se stavěl tento chrám a ty ho postavíš za tři dny?"</verse>
				<verse number="21">On však mluvil o chrámu svého těla.</verse>
				<verse number="22">Proto když vstal z mrtvých, jeho učedníci si vzpomněli, že jim to říkal. A uvěřili Písmu a slovu, které Ježíš řekl.</verse>
				<verse number="23">A když byl na Velikou noc v Jeruzalémě, mnozí během toho svátku uvěřili v jeho jméno, když viděli zázraky, které dělal.</verse>
				<verse number="24">Ale Ježíš se jim nesvěřoval, protože on znal všechny.</verse>
				<verse number="25">A nepotřeboval, aby někdo vydával o člověku svědectví, neboť on věděl, co je v člověku.</verse>
			</chapter>
			<chapter number="3">
				<verse number="1">Mezi farizeji pak byl člověk jménem Nikodém, židovský hodnostář.</verse>
				<verse number="2">Ten přišel k Ježíši v noci a řekl mu: "Rabbi, víme, že jsi přišel [jako] učitel od Boha, neboť nikdo nemůže dělat znamení, která děláš ty, není-li Bůh s ním."</verse>
				<verse number="3">Ježíš mu odpověděl a řekl: "Amen, amen, říkám ti: Jestliže se někdo nenarodí znovu, nemůže spatřit Boží království."</verse>
				<verse number="4">Nikodém mu řekl: "Jak se může člověk narodit, když je starý? Může snad vejít podruhé do lůna své matky a narodit se?"</verse>
				<verse number="5">Ježíš odpověděl: "Amen, amen, říkám ti: Jestliže se někdo nenarodí z vody a z Ducha, nemůže vejít do Božího království.</verse>
				<verse number="6">Co se narodilo z těla, je tělo, a co se narodilo z Ducha, je duch.</verse>
				<verse number="7">Nediv se, že jsem ti řekl: Musíte se znovu narodit.</verse>
				<verse number="8">Vítr vane, kam chce a slyšíš jeho hlas, ale nevíš, odkud přichází a kam jde. Tak je [to s] každým, kdo se narodil z Ducha."</verse>
				<verse number="9">Nikodém mu odpověděl a řekl: "Jak se ty věci mohou stát?"</verse>
				<verse number="10">Ježíš mu odpověděl: "Ty jsi učitel Izraele a nevíš to?</verse>
				<verse number="11">Amen, amen, říkám ti, že mluvíme [o tom], co známe, a svědčíme [o tom], co jsme viděli, ale naše svědectví nepřijímáte.</verse>
				<verse number="12">Jestliže nevěříte, když jsem vám říkal pozemské věci, jak uvěříte, budu-li vám říkat nebeské?"</verse>
				<verse number="13">"Nikdo nevystoupil do nebe, jen ten, kdo sestoupil z nebe, Syn člověka, který je v nebi.</verse>
				<verse number="14">A jako Mojžíš vyzdvihl hada na poušti, tak musí být vyzdvižen Syn člověka,</verse>
				<verse number="15">aby žádný, kdo věří v něho, nezahynul, ale měl věčný život.</verse>
				<verse number="16">Neboť Bůh tak miloval svět, že dal svého jednorozeného Syna, aby žádný, kdo věří v něho, nezahynul, ale měl věčný život.</verse>
				<verse number="17">Bůh totiž neposlal svého Syna na svět, aby svět odsoudil, ale aby svět byl skrze něho spasen.</verse>
				<verse number="18">Kdo v něj věří, není souzen, ale kdo nevěří, je již odsouzen; neboť neuvěřil ve jméno jednorozeného Božího Syna.</verse>
				<verse number="19">A toto je ten soud, že světlo přišlo na svět, ale lidé si více oblíbili tmu nežli světlo, protože jejich skutky byly zlé.</verse>
				<verse number="20">Každý, kdo koná zlo, totiž nenávidí světlo a nepřichází ke světlu, aby jeho skutky nebyly odhaleny.</verse>
				<verse number="21">Ale kdo koná pravdu, přichází ke světlu, aby jeho skutky byly zjeveny, že jsou vykonány v Bohu."</verse>
				<verse number="22">Potom Ježíš přišel se svými učedníky do judské země a tam s nimi pobýval a křtil.</verse>
				<verse number="23">Jan pak také křtil v Ainonu, blízko Sálimu, neboť tam bylo mnoho vody. A [lidé] přicházeli a byli křtěni.</verse>
				<verse number="24">(Jan totiž ještě nebyl vsazen do žaláře.) </verse>
				<verse number="25">Tehdy mezi [některými] z Janových učedníků a Židy vyvstala otázka o očišťování.</verse>
				<verse number="26">Přišli tedy k Janovi a řekli mu: "Rabbi, ten, který byl s tebou za Jordánem, o kterém jsi ty vydal svědectví, pohleď, on křtí a všichni přicházejí k němu!"</verse>
				<verse number="27">Jan odpověděl: "Člověk nemůže přijmout nic, není-li mu [to] dáno z nebe.</verse>
				<verse number="28">Vy sami jste mi svědky, že jsem řekl: Já nejsem Kristus, ale jsem poslán před ním.</verse>
				<verse number="29">Kdo má nevěstu, je ženich, ale přítel ženicha, který stojí a slyší ho, se z ženichova hlasu velmi raduje. Tato má radost se tedy naplnila.</verse>
				<verse number="30">On musí růst a já se menšit.</verse>
				<verse number="31">Kdo přichází shůry, je nade všechny; kdo je ze země, je pozemský a mluví pozemské [věci]. Ten, který přišel z nebe, je nade všechny.</verse>
				<verse number="32">Svědčí o tom, co viděl a slyšel, ale jeho svědectví nikdo nepřijímá.</verse>
				<verse number="33">Kdo přijímá jeho svědectví, zpečetil [to], že Bůh je pravdomluvný.</verse>
				<verse number="34">[Ten], kterého Bůh poslal, mluví Boží slova, neboť Bůh dává Ducha bez omezení.</verse>
				<verse number="35">Otec miluje Syna a všechno dal do jeho rukou.</verse>
				<verse number="36">Kdo věří v Syna, má věčný život; kdo ale Synu nevěří, nespatří život a zůstává na něm Boží hněv."</verse>
			</chapter>
			<chapter number="4">
				<verse number="1">A když se Pán dověděl, že farizeové slyšeli: Ježíš získává a křtí více učedníků než Jan</verse>
				<verse number="2">(ačkoli Ježíš sám nekřtil, ale jeho učedníci) ,</verse>
				<verse number="3">opustil Judsko a odešel znovu do Galileje.</verse>
				<verse number="4">Musel však projít Samařím.</verse>
				<verse number="5">Přišel tedy k samařskému městu zvanému Sichar, blízko pozemku, který dal Jákob svému synu Josefovi.</verse>
				<verse number="6">Tam byla Jákobova studna. Ježíš se tedy, unaven cestou, posadil u té studny. Bylo okolo šesté hodiny.</verse>
				<verse number="7">[Tehdy] přišla žena ze Samaří, aby načerpala vodu. Ježíš jí řekl: "Dej mi napít."</verse>
				<verse number="8">Jeho učedníci totiž odešli do města, aby nakoupili jídlo.</verse>
				<verse number="9">Ta samařská žena mu tedy řekla: "Jak to, [že] ty, který jsi Žid, žádáš nápoj ode mne, když jsem Samaritánka?" (Židé se totiž se Samaritány nestýkají.) </verse>
				<verse number="10">Ježíš jí odpověděl: "Kdybys znala ten Boží dar, a kdo je ten, který ti říká: 'Dej mi napít,' prosila bys ty jeho a dal by ti živou vodu."</verse>
				<verse number="11">Žena mu řekla: "Pane, nemáš ani, čím bys čerpal a studna je hluboká. Odkud tedy máš tu živou vodu?</verse>
				<verse number="12">Jsi snad větší než náš otec Jákob, který nám tu studnu dal a sám z ní pil, i jeho synové a jeho dobytek?"</verse>
				<verse number="13">Ježíš jí odpověděl a řekl: "Každý, kdo pije tuto vodu, bude znovu žíznit.</verse>
				<verse number="14">Kdo by se však napil té vody, kterou mu dám já, nebude žíznit navěky, ale ta voda, kterou mu dám, se v něm stane pramenem vody tryskající k věčnému životu."</verse>
				<verse number="15">Ta žena mu řekla: "Pane, dej mi tu vodu, abych [už] nežíznila a nechodila sem čerpat."</verse>
				<verse number="16">Ježíš jí řekl: "Jdi, zavolej svého muže a přijď sem."</verse>
				<verse number="17">Žena odpověděla: "Nemám muže." Ježíš jí řekl: "Dobře jsi řekla: 'Nemám muže,'</verse>
				<verse number="18">protože jsi měla pět mužů a [ten], kterého máš teď, není tvůj muž. To jsi řekla pravdu."</verse>
				<verse number="19">Žena mu řekla: "Pane, vidím, že jsi prorok.</verse>
				<verse number="20">Naši otcové uctívali [Boha] na této hoře a vy říkáte, že místo, kde se musí uctívat, je v Jeruzalémě."</verse>
				<verse number="21">Ježíš jí řekl: "Ženo, věř mi, že přichází hodina, kdy nebudete uctívat Otce ani na této hoře, ani v Jeruzalémě.</verse>
				<verse number="22">Vy uctíváte, co neznáte; my uctíváme, co známe, protože spasení je z Židů.</verse>
				<verse number="23">Ale přichází hodina a již je [zde], kdy praví uctívači budou uctívat Otce v duchu a pravdě. Takové totiž Otec hledá, aby ho uctívali.</verse>
				<verse number="24">Bůh [je] Duch a ti, kdo ho uctívají, [ho] musí uctívat v duchu a v pravdě."</verse>
				<verse number="25">Žena mu řekla: "Vím, že přijde Mesiáš" (který je nazýván Kristus) . "Ten až přijde, oznámí nám všechno."</verse>
				<verse number="26">Ježíš jí řekl: " [To] jsem já, který s tebou mluvím."</verse>
				<verse number="27">A vtom přišli jeho učedníci a divili se, že mluví se ženou, avšak žádný neřekl: "Co [jí] chceš?" anebo: "Proč s ní mluvíš?"</verse>
				<verse number="28">Ta žena tedy nechala svůj džbán a odešla do města a řekla lidem:</verse>
				<verse number="29">"Pojďte, podívejte se na člověka, který mi řekl všechno, co jsem udělala. Není to snad Kristus?"</verse>
				<verse number="30">Vyšli tedy z města a šli k němu.</verse>
				<verse number="31">Mezitím ho však učedníci prosili: "Rabbi, najez se!"</verse>
				<verse number="32">ale on jim řekl: "Já mám k jídlu pokrm, který vy neznáte."</verse>
				<verse number="33">Učedníci si tedy mezi sebou říkali: "Přinesl mu snad někdo jídlo?"</verse>
				<verse number="34">Ježíš jim řekl: "Můj pokrm je, abych konal vůli Toho, který mě poslal, a dokončil jeho dílo.</verse>
				<verse number="35">Neříkáte snad, že jsou ještě čtyři měsíce a [potom] přijde sklizeň? Hle, říkám vám: Pozvedněte své oči a hleďte na krajiny, že se již bělají ke žni.</verse>
				<verse number="36">Ten, kdo sklízí, bere odplatu a shromažďuje úrodu k věčnému životu, aby se i ten, kdo rozsívá, radoval spolu s tím, kdo sklízí.</verse>
				<verse number="37">V tom je totiž pravdivé to slovo, že' jeden rozsívá a jiný sklízí'.</verse>
				<verse number="38">Já jsem vás poslal sklízet [to], na čem jste vy nepracovali. Pracovali jiní a vy jste vstoupili do jejich práce."</verse>
				<verse number="39">A mnozí ze Samaritánů z toho města v něho uvěřili kvůli slovu té ženy, která svědčila: "Řekl mi všechno, co jsem udělala."</verse>
				<verse number="40">Když k němu tedy ti Samaritáni přišli, prosili ho, aby u nich zůstal. Zůstal tam tedy dva dny</verse>
				<verse number="41">a kvůli jeho slovu [jich] uvěřilo mnohem více.</verse>
				<verse number="42">Té ženě pak řekli: "Už nevěříme [jen] kvůli tvé řeči; neboť jsme sami slyšeli a víme, že toto je opravdu Spasitel světa, Kristus."</verse>
				<verse number="43">Po dvou dnech pak odtud odešel a vydal se do Galileje.</verse>
				<verse number="44">Sám Ježíš [měl] totiž vydat svědectví, že prorok není ve své vlasti v úctě.</verse>
				<verse number="45">Když tedy přišel do Galileje, Galilejci, kteří viděli všechno, co dělal ve svátek v Jeruzalémě, ho přijali, neboť i oni přišli na ten svátek.</verse>
				<verse number="46">Přišel tedy znovu do Kány Galilejské, kde udělal z vody víno. A [tam] byl jeden královský [úředník], jehož syn byl nemocný v Kafarnaum.</verse>
				<verse number="47">Když uslyšel, že Ježíš přišel z Judska do Galileje, šel k němu a prosil ho, aby sestoupil a uzdravil jeho syna, neboť začínal umírat.</verse>
				<verse number="48">Ježíš mu tedy řekl: "Neuvidíte-li znamení a zázraky, nikdy neuvěříte."</verse>
				<verse number="49">Královský [úředník] mu řekl: "Pane, pojď, než mé dítě umře!"</verse>
				<verse number="50">Ježíš mu řekl: "Jdi, tvůj syn žije." A ten člověk uvěřil slovu, které mu Ježíš řekl, a šel.</verse>
				<verse number="51">A když už byl na cestě, setkali se s ním jeho služebníci a oznamovali [mu]: "Tvůj syn žije!"</verse>
				<verse number="52">Vyptal se jich tedy na dobu, od které mu bylo lépe, a tak mu řekli: "Včera o sedmé hodině ho opustila horečka."</verse>
				<verse number="53">Otec tedy poznal, že [to bylo] v tu chvíli, ve kterou mu Ježíš řekl: "Tvůj syn žije." A tak uvěřil on i celý jeho dům.</verse>
				<verse number="54">Toto [je] zase druhý zázrak, [který] Ježíš udělal, když přišel z Judska do Galileje.</verse>
			</chapter>
			<chapter number="5">
				<verse number="1">Potom byl židovský svátek a Ježíš přišel do Jeruzaléma.</verse>
				<verse number="2">A v Jeruzalémě je u Ovčí [brány] rybník hebrejsky zvaný Bethesda, který má pět podloubí.</verse>
				<verse number="3">Tam leželo veliké množství nemocných, slepých, chromých a ochrnutých očekávajících pohnutí vody.</verse>
				<verse number="4">Občas totiž sestupoval do rybníka anděl a vířil vodu a ten, kdo po tom zvíření vody do [ní] vstoupil první, býval uzdraven, ať měl jakoukoli nemoc.</verse>
				<verse number="5">A byl tam jeden člověk, který byl nemocen třicet osm let.</verse>
				<verse number="6">Když ho Ježíš uviděl ležet a poznal, že je už dlouho [nemocen], řekl mu: "Chceš být uzdraven?"</verse>
				<verse number="7">Ten nemocný mu odpověděl: "Pane, nemám člověka, který by mě snesl do rybníka, když se zvíří voda. Když přicházím, sestupuje přede mnou jiný."</verse>
				<verse number="8">Ježíš mu řekl: "Vstaň, vezmi své lůžko a choď."</verse>
				<verse number="9">A ten člověk byl hned uzdraven, vzal své lůžko a chodil. Ten den však byla sobota.</verse>
				<verse number="10">Židé tedy tomu uzdravenému říkali: "Je sobota, není ti dovoleno nosit lůžko!"</verse>
				<verse number="11">On jim však odpověděl: "Ten, který mě uzdravil, mi řekl: 'Vezmi své lůžko a choď.'"</verse>
				<verse number="12">Zeptali se ho tedy: "Kdo je ten člověk, který ti řekl: 'Vezmi své lůžko a choď'?"</verse>
				<verse number="13">Ale ten uzdravený nevěděl, kdo [to] je, protože Ježíš poodešel od zástupu, který byl na tom místě.</verse>
				<verse number="14">Potom ho Ježíš nalezl v chrámu a řekl mu: "Pohleď, jsi uzdraven; už nehřeš, aby se ti nepřihodilo něco horšího."</verse>
				<verse number="15">Ten člověk odešel a oznámil Židům, že ten, kdo ho uzdravil, je Ježíš.</verse>
				<verse number="16">A tak Židé začali Ježíše pronásledovat a chtěli ho zabít, protože to dělal v sobotu.</verse>
				<verse number="17">Ježíš jim ale odpověděl: "Můj Otec až doposud pracuje; i já pracuji."</verse>
				<verse number="18">Židé ho tedy kvůli tomu chtěli zabít [ještě] více, neboť nejenom rušil sobotu, ale také nazýval Boha svým vlastním Otcem a [tak] se dělal rovným Bohu.</verse>
				<verse number="19">Ježíš jim tedy odpověděl a řekl: "Amen, amen, říkám vám: Syn nemůže sám od sebe dělat nic, jedině [to], co vidí dělat Otce. Neboť cokoli dělá on, to podobně dělá i Syn.</verse>
				<verse number="20">Otec totiž má rád Syna a ukazuje mu všechno, co sám dělá; a ukáže mu větší skutky než tyto, abyste se vy divili.</verse>
				<verse number="21">Neboť jako Otec křísí mrtvé a obživuje, tak i Syn obživuje ty, které chce.</verse>
				<verse number="22">Otec totiž nikoho nesoudí, ale všechen soud dal Synu,</verse>
				<verse number="23">aby všichni ctili Syna, jako ctí Otce. Kdo nectí Syna, nectí [ani] Otce, který ho poslal."</verse>
				<verse number="24">"Amen, amen, říkám vám: Kdo slyší mé slovo a věří Tomu, který mě poslal, má věčný život a nepřijde na soud, ale již přešel ze smrti do života.</verse>
				<verse number="25">Amen, amen, říkám vám: Přichází hodina a již je [zde], kdy mrtví uslyší hlas Božího Syna a ti, kteří uslyší, budou žít.</verse>
				<verse number="26">Neboť jako má Otec život sám v sobě, tak dal i Synu, aby měl život sám v sobě,</verse>
				<verse number="27">a dal mu také moc, aby konal soud, protože je Syn člověka.</verse>
				<verse number="28">Nedivte se tomu; vždyť přichází hodina, kdy všichni, kteří [jsou] v hrobech, uslyší jeho hlas</verse>
				<verse number="29">a vyjdou-ti, kdo konali dobro, [budou] vzkříšeni k životu, ale ti, kdo konali zlo, [budou] vzkříšeni k soudu.</verse>
				<verse number="30">Já nemohu dělat nic sám od sebe. Jak slyším, [tak] soudím a můj soud je spravedlivý, protože nehledám svou vůli, ale vůli Toho, který mě poslal, Otcovu."</verse>
				<verse number="31">Svědčím-li já sám o sobě, mé svědectví není pravé.</verse>
				<verse number="32">Je [někdo] jiný, kdo o mně svědčí, a vím, že svědectví, které o mně vydává, je pravdivé.</verse>
				<verse number="33">Vy jste poslali k Janovi a [on] vydal svědectví pravdě.</verse>
				<verse number="34">Já ovšem svědectví od člověka nepřijímám, ale toto říkám [proto], abyste byli spaseni.</verse>
				<verse number="35">On byl hořící a zářící lampou, vy jste se však chtěli v jeho světle poradovat [jen] na čas.</verse>
				<verse number="36">Já mám ale větší svědectví než Janovo: skutky, které mi dal Otec, abych je vykonal. Samotné skutky, které dělám, svědčí o mně, že mě poslal Otec.</verse>
				<verse number="37">A sám Otec, který mě poslal, o mně vydal svědectví. [Vy] jste nikdy neslyšeli jeho hlas ani neviděli jeho tvář.</verse>
				<verse number="38">A jeho slovo ve vás nezůstává, neboť nevěříte tomu, koho on poslal.</verse>
				<verse number="39">Zkoumáte Písma, neboť se domníváte, že v nich máte věčný život, a ona svědčí o mně.</verse>
				<verse number="40">Ale nechcete ke mně přijít, abyste měli život.</verse>
				<verse number="41">Chválu od lidí nepřijímám,</verse>
				<verse number="42">ale poznal jsem, že vy v sobě nemáte Boží lásku.</verse>
				<verse number="43">Já jsem přišel ve jménu svého Otce a nepřijímáte mě. Kdyby jiný přišel ve svém vlastním jménu, toho přijmete.</verse>
				<verse number="44">Jak [byste] vy mohli uvěřit? Přijímáte chválu jedni od druhých a tu chválu, která je od samotného Boha, nehledáte.</verse>
				<verse number="45">Nemyslete si, že já vás budu žalovat před Otcem. Ten, kdo [na] vás žaluje, je Mojžíš, v něhož vy doufáte.</verse>
				<verse number="46">Kdybyste totiž věřili Mojžíšovi, věřili byste [i] mně; neboť on psal o mně.</verse>
				<verse number="47">Když ale nevěříte jeho spisům, jak uvěříte mým slovům?"</verse>
			</chapter>
			<chapter number="6">
				<verse number="1">Potom Ježíš odešel za Galilejské (to [jest] Tiberiadské) moře.</verse>
				<verse number="2">A šel za ním veliký zástup, protože viděli jeho zázraky, které dělal na nemocných.</verse>
				<verse number="3">Ježíš tedy vystoupil na horu a tam seděl se svými učedníky.</verse>
				<verse number="4">A byl blízko židovský svátek Veliké noci.</verse>
				<verse number="5">Ježíš tedy pozvedl oči, a když uviděl, že k němu jde veliký zástup, řekl Filipovi: "Kde nakoupíme chleby, aby se tito najedli?"</verse>
				<verse number="6">(Ale to řekl, aby ho vyzkoušel, neboť sám věděl, co má udělat.) </verse>
				<verse number="7">Filip mu odpověděl: "Chléb za dvě stě denárů jim nepostačí, aby každý z nich dostal [aspoň] maličko."</verse>
				<verse number="8">Jeden z jeho učedníků, Ondřej, bratr Šimona Petra, mu řekl:</verse>
				<verse number="9">"Je tu jeden chlapec, který má pět ječných chlebů a dvě rybky. Ale co to je pro tolik [lidí]?"</verse>
				<verse number="10">Ježíš však řekl: "Zařiďte, ať se lidé posadí." A na tom místě bylo mnoho trávy. Posadili se tedy v počtu asi pěti tisíc mužů.</verse>
				<verse number="11">Ježíš tedy vzal ty chleby, a když vzdal díky, rozdával učedníkům a učedníci sedícím; podobně také z těch ryb [rozdal], kolik [jen] chtěli.</verse>
				<verse number="12">A když byli nasyceni, řekl svým učedníkům: "Seberte nalámané kousky, které zbyly, ať se nic neztratí."</verse>
				<verse number="13">Sebrali [je] tedy a naplnili dvanáct košů kousky, které zbyly z těch pěti ječných chlebů po těch, kteří jedli.</verse>
				<verse number="14">Když tedy lidé uviděli ten zázrak, který Ježíš udělal, říkali: "Toto je opravdu ten Prorok, který [měl] přijít na svět!"</verse>
				<verse number="15">Když tedy Ježíš poznal, že se chystají přijít a vzít ho, aby ho udělali králem, odešel jen sám zpátky na horu.</verse>
				<verse number="16">Když pak nastal večer, sestoupili jeho učedníci k moři,</verse>
				<verse number="17">nastoupili na loď a plavili se přes moře do Kafarnaum. A byla už tma, ale Ježíš k nim nepřišel.</verse>
				<verse number="18">Tehdy se moře začalo zvedat vanutím velikého větru.</verse>
				<verse number="19">A když odpluli asi pětadvacet nebo třicet honů, spatřili Ježíše, jak kráčí po moři a blíží se k lodi, a vystrašili se.</verse>
				<verse number="20">Ale on jim řekl: " [To] jsem já, nebojte se!"</verse>
				<verse number="21">Tehdy ho ochotně vzali na loď a loď se hned ocitla u země, k níž pluli.</verse>
				<verse number="22">Druhého dne uviděl zástup, který zůstal za mořem, že tam nebyla jiná loďka než ta jedna, na kterou nastoupili jeho učedníci, a že Ježíš nevešel se svými učedníky na loď, ale jeho učedníci odpluli sami.</verse>
				<verse number="23">(Od Tiberiady však připluly jiné loďky blízko k tomu místu, kde jedli chléb, když Pán vzdal díky.) </verse>
				<verse number="24">Když tedy zástup spatřil, že tam není Ježíš ani jeho učedníci, nastoupili i oni do lodí a přijeli do Kafarnaum, [kde] hledali Ježíše.</verse>
				<verse number="25">A když ho za mořem našli, řekli mu: "Rabbi, kdy jsi sem přišel?"</verse>
				<verse number="26">Ježíš jim odpověděl: "Amen, amen, říkám vám: Hledáte mě ne proto, že jste viděli znamení, ale že jste jedli z těch chlebů a byli jste nasyceni.</verse>
				<verse number="27">Pracujte ne pro pokrm, který hyne, ale pro ten pokrm, který zůstává k věčnému životu, který vám dá Syn člověka. Na něho totiž položil Bůh Otec svou pečeť."</verse>
				<verse number="28">Řekli mu tedy: "Co máme dělat, abychom konali Boží skutky?"</verse>
				<verse number="29">Ježíš jim odpověděl: "Toto je ten Boží skutek-abyste věřili v toho, kterého on poslal."</verse>
				<verse number="30">Řekli mu tedy: "Jaké však uděláš znamení, abychom [je] viděli a uvěřili ti? Co děláš?</verse>
				<verse number="31">Naši otcové jedli manu na poušti, jak je napsáno: 'Dal jim jíst chléb z nebe.' "</verse>
				<verse number="32">Ježíš jim tedy řekl: "Amen, amen, říkám vám: Ne Mojžíš vám dal chléb z nebe, ale můj Otec vám dává ten pravý chléb z nebe.</verse>
				<verse number="33">Neboť Boží chléb je ten, který sestupuje z nebe a dává život světu."</verse>
				<verse number="34">Řekli mu tedy: "Pane, dávej nám ten chléb vždycky."</verse>
				<verse number="35">Ježíš jim však řekl: "Já jsem ten chléb života. Kdo přichází ke mně, nebude nikdy hladovět, a kdo věří ve mne, nebude nikdy žíznit.</verse>
				<verse number="36">Ale řekl jsem vám, že jste mě i viděli, a nevěříte.</verse>
				<verse number="37">Všechno, co mi dává Otec, přijde ke mně; a toho, kdo ke mně přichází, jistě nevyženu ven.</verse>
				<verse number="38">Sestoupil jsem totiž z nebe, ne abych konal svou vůli, ale vůli Toho, který mě poslal.</verse>
				<verse number="39">A toto je vůle Otce, který mě poslal-abych nic [z] toho, co mi dal, neztratil, ale vzkřísil to v poslední den.</verse>
				<verse number="40">Neboť toto je vůle Toho, který mě poslal-aby každý, kdo vidí Syna a věří v něho, měl věčný život. A já ho vzkřísím v poslední den."</verse>
				<verse number="41">Židé na něho tedy reptali, že řekl: "Já jsem ten chléb, který sestoupil z nebe,"</verse>
				<verse number="42">a říkali: "Není snad toto Ježíš, syn Josefův, jehož otce i matku známe? Jak tedy [může] říkat: 'Sestoupil jsem z nebe'?"</verse>
				<verse number="43">Ježíš jim tedy odpověděl a řekl: "Nereptejte mezi sebou.</verse>
				<verse number="44">Nikdo nemůže přijít ke mně, jedině když ho přitáhne můj Otec, který mě poslal; a já ho vzkřísím v poslední den.</verse>
				<verse number="45">V Prorocích je napsáno: 'A budou všichni vyučeni od Boha.' Proto každý, kdo slyšel od Otce a naučil se, přichází ke mně.</verse>
				<verse number="46">Ne že by někdo viděl Otce, jedině ten, který je od Boha, ten viděl Otce.</verse>
				<verse number="47">Amen, amen, říkám vám: Kdo věří ve mne, má věčný život.</verse>
				<verse number="48">Já jsem ten chléb života.</verse>
				<verse number="49">Vaši otcové jedli na poušti manu, a zemřeli.</verse>
				<verse number="50">Toto je ten chléb sestupující z nebe, aby nikdo, kdo z něho jí, nezemřel.</verse>
				<verse number="51">Já jsem ten živý chléb, který sestoupil z nebe. Bude-li někdo jíst ten chléb, bude žít na věky. A chléb, který já dám, je mé tělo, které dám za život světa."</verse>
				<verse number="52">Židé se tedy hádali mezi sebou a říkali: "Jak nám tenhle může dát jíst své tělo?"</verse>
				<verse number="53">Ježíš jim řekl: "Amen, amen, říkám vám: Nebudete-li jíst tělo Syna člověka a pít jeho krev, nemáte v sobě život.</verse>
				<verse number="54">Kdo jí mé tělo a pije mou krev, má věčný život a já ho vzkřísím v poslední den.</verse>
				<verse number="55">Neboť mé tělo je opravdu pokrm a má krev je opravdu nápoj.</verse>
				<verse number="56">Kdo jí mé tělo a pije mou krev, zůstává ve mně a já v něm.</verse>
				<verse number="57">Jako mě poslal ten živý Otec a já žiji skrze Otce, tak ten, kdo jí mne, bude žít skrze mne.</verse>
				<verse number="58">Toto je ten chléb, který sestoupil z nebe. Ne jako vaši otcové jedli manu, a zemřeli. Kdo jí tento chléb, bude žít na věky."</verse>
				<verse number="59">Toto řekl v synagoze, když učil v Kafarnaum.</verse>
				<verse number="60">Když [to] tedy slyšeli mnozí z jeho učedníků, řekli: "To je tvrdá řeč. Kdo ji může poslouchat?"</verse>
				<verse number="61">Když ale Ježíš v sobě poznal, že jeho učedníci na to reptají, řekl jim: "To vás pohoršuje?</verse>
				<verse number="62">A [co] kdybyste viděli Syna člověka, jak vystupuje [tam], kde byl dříve?</verse>
				<verse number="63">Duch je ten, kdo obživuje; tělo není nic platno. Slova, která vám mluvím já, jsou Duch a jsou život.</verse>
				<verse number="64">Někteří z vás ale nevěří." Ježíš totiž věděl od počátku, kdo byli nevěřící a kdo je ten, který ho zradí.</verse>
				<verse number="65">Řekl tedy: "Proto jsem vám řekl, že ke mně nikdo nemůže přijít, jedině když je mu [to] dáno od mého Otce."</verse>
				<verse number="66">Kvůli tomu odešli mnozí z jeho učedníků zpět a už s ním nechodili.</verse>
				<verse number="67">Ježíš tedy řekl těm dvanácti: "Chcete snad odejít i vy?"</verse>
				<verse number="68">A Šimon Petr mu odpověděl: "Pane, ke komu půjdeme? [Ty] máš slova věčného života.</verse>
				<verse number="69">A my jsme uvěřili a poznali, že ty jsi Kristus, ten Syn živého Boha."</verse>
				<verse number="70">Ježíš jim odpověděl: "Nevyvolil jsem vás dvanáct? A jeden z vás je ďábel."</verse>
				<verse number="71">A [to] řekl o Jidáši, [synu] Šimona Iškariotského. Ten ho měl zradit, ačkoli byl jedním z dvanácti.</verse>
			</chapter>
			<chapter number="7">
				<verse number="1">Potom Ježíš chodil po Galileji; nechtěl totiž chodit po Judsku, protože ho Židé chtěli zabít.</verse>
				<verse number="2">A byla blízko židovská Slavnost stánků.</verse>
				<verse number="3">Jeho bratři mu tedy řekli: "Vyjdi odsud a jdi do Judska, ať i tvoji učedníci vidí skutky, které děláš.</verse>
				<verse number="4">Nikdo, kdo chce být známý, přece nedělá nic v skrytu. Když [tedy] děláš takové věci, zjev se světu!"</verse>
				<verse number="5">Ani jeho bratři v něho totiž nevěřili.</verse>
				<verse number="6">Ježíš jim tedy řekl: "Můj čas ještě nepřišel, ale váš čas je vždycky příhodný.</verse>
				<verse number="7">Vás svět nemůže nenávidět, ale mě nenávidí, protože o něm vydávám svědectví, že jeho skutky jsou zlé.</verse>
				<verse number="8">Vy jděte na ten svátek. Já na ten svátek ještě nejdu, protože můj čas se ještě nenaplnil."</verse>
				<verse number="9">To jim řekl a zůstal v Galileji.</verse>
				<verse number="10">A když jeho bratři odešli, tehdy šel i on na ten svátek, ne zjevně, ale jakoby potají.</verse>
				<verse number="11">Židé ho pak na tom svátku hledali a říkali: "Kde je?"</verse>
				<verse number="12">A v zástupu bylo o něm mnoho řečí; někteří říkali, že je dobrý, a jiní říkali: "Není! Jen svádí zástup!"</verse>
				<verse number="13">Kvůli strachu před Židy však o něm nikdo nemluvil otevřeně.</verse>
				<verse number="14">Asi v polovině svátku pak Ježíš vstoupil do chrámu a učil.</verse>
				<verse number="15">A Židé se divili a říkali: "Jak to, [že] tenhle zná Písma, když se neučil?"</verse>
				<verse number="16">Ježíš jim odpověděl a řekl: "Mé učení není mé, ale Toho, který mě poslal.</verse>
				<verse number="17">Bude-li někdo chtít konat jeho vůli, pozná, je-li to učení z Boha, nebo zda mluvím sám od sebe.</verse>
				<verse number="18">Kdo mluví sám od sebe, hledá svou vlastní slávu; ale kdo hledá slávu Toho, který ho poslal, ten je pravdomluvný a není v něm [žádná] nepravost.</verse>
				<verse number="19">Nedal vám Mojžíš Zákon? A nikdo z vás Zákon neplní. Proč mě chcete zabít?"</verse>
				<verse number="20">Zástup odpověděl a řekl: "Máš démona! Kdo tě chce zabít?"</verse>
				<verse number="21">Ježíš jim odpověděl: "Jeden skutek jsem udělal a všichni se divíte.</verse>
				<verse number="22">Mojžíš vám přece vydal obřízku (ne že by byla od Mojžíše, ale od otců) a v sobotu obřezáváte člověka.</verse>
				<verse number="23">Jestliže člověk přijímá obřízku v sobotu, aby nebyl porušen Mojžíšův Zákon, [proč] se na mě hněváte, že jsem v sobotu uzdravil celého člověka?</verse>
				<verse number="24">Nesuďte podle osoby, ale suďte spravedlivým soudem."</verse>
				<verse number="25">Někteří z Jeruzalémských tedy říkali: "Není snad tohle ten, kterého chtějí zabít?</verse>
				<verse number="26">A hle, mluví svobodně a nic mu neříkají. Copak [už] hodnostáři opravdu poznali, že toto je skutečně Kristus?</verse>
				<verse number="27">Ale o tomto víme, odkud je, až však přijde Kristus, nikdo nebude vědět, odkud je."</verse>
				<verse number="28">Když pak Ježíš vyučoval v chrámu, zvolal: "Znáte mě a také víte, odkud jsem. A nepřišel jsem sám od sebe, ale Ten, který mě poslal, je pravdomluvný a vy ho neznáte.</verse>
				<verse number="29">Já ho ale znám, neboť jsem od něho a on mě poslal."</verse>
				<verse number="30">Snažili se ho tedy zajmout, ale nikdo na něj nevztáhl ruku, neboť ještě nepřišla jeho hodina.</verse>
				<verse number="31">Mnozí ze zástupu však v něho uvěřili a říkali: "Až přijde Kristus, udělá snad více znamení, než udělal tento?"</verse>
				<verse number="32">Farizeové [však] uslyšeli zástup, jak o něm vede takové řeči, a tak farizeové a velekněží poslali služebníky, aby ho zatkli.</verse>
				<verse number="33">Ježíš jim tedy řekl: "Ještě kratičký čas jsem s vámi; potom odejdu k Tomu, který mě poslal.</verse>
				<verse number="34">Budete mě hledat, ale nenajdete; a [tam,] kde já budu, vy nemůžete přijít."</verse>
				<verse number="35">Židé si tedy mezi sebou řekli: "Kam se chystá jít, že ho nenajdeme? Chce snad jít do řecké diaspory a učit Řeky?</verse>
				<verse number="36">Co je to [za] slovo, které řekl: 'Budete mě hledat, ale nenajdete; a [tam], kde jsem já, vy nemůžete přijít'?"</verse>
				<verse number="37">Ve veliký poslední den toho svátku pak Ježíš stál a volal: "Žízní-li kdo, pojď ke mně a pij!</verse>
				<verse number="38">Kdo věří ve mne, z jeho nitra potečou řeky živé vody, jak praví Písmo."</verse>
				<verse number="39">A to řekl o Duchu, kterého měli přijmout věřící v něho; neboť Duch Svatý ještě nebyl [dán], protože Ježíš ještě nebyl oslaven.</verse>
				<verse number="40">Když tedy mnozí ze zástupu uslyšeli tu řeč, říkali: "Toto je opravdu ten Prorok."</verse>
				<verse number="41">Někteří říkali: "Toto je Kristus!" Ale jiní říkali: "Přijde snad Kristus z Galileje?</verse>
				<verse number="42">Neříká snad Písmo, že Kristus přijde ze semene Davidova a z Betléma, městečka, kde bydlel David?"</verse>
				<verse number="43">A tak kvůli němu nastala v zástupu roztržka.</verse>
				<verse number="44">Někteří z nich ho pak chtěli zajmout, ale nikdo na něj nevztáhl ruku.</verse>
				<verse number="45">Ti služebníci tedy přišli k farizeům a velekněžím, kteří jim řekli: "Proč jste ho nepřivedli?"</verse>
				<verse number="46">Služebníci odpověděli: " [Žádný] člověk nikdy nemluvil tak jako tento člověk!"</verse>
				<verse number="47">A farizeové jim odpověděli: "Copak jste i vy svedeni?</verse>
				<verse number="48">Uvěřil v něj snad někdo z hodnostářů nebo z farizeů?</verse>
				<verse number="49">Jedině ten dav, který nezná Zákon. Jsou zlořečení!"</verse>
				<verse number="50">A jeden z nich, Nikodém, který k němu přišel v noci, jim řekl:</verse>
				<verse number="51">"Soudí snad náš Zákon člověka, aniž by ho nejdříve vyslyšel a zjistil, co dělá?"</verse>
				<verse number="52">Odpověděli a řekli mu: "Jsi snad i ty z Galileje? Zkoumej a viz, že z Galileje [žádný] prorok nepovstal!"</verse>
				<verse number="53">A tak šel každý do svého domu.</verse>
			</chapter>
			<chapter number="8">
				<verse number="1">Ježíš pak odešel na Olivetskou horu.</verse>
				<verse number="2">Za úsvitu potom přišel znovu do chrámu a všechen lid se scházel k němu. Posadil se tedy a učil je.</verse>
				<verse number="3">Zákoníci a farizeové pak k němu přivedli ženu přistiženou při cizoložství, a když ji postavili doprostřed,</verse>
				<verse number="4">řekli mu: "Mistře, tato žena byla přistižena při činu, když cizoložila.</verse>
				<verse number="5">Mojžíš nám v Zákoně přikázal takové kamenovat. Co tedy říkáš ty?"</verse>
				<verse number="6">A tou řečí ho pokoušeli, aby ho mohli obžalovat. Ježíš se však sklonil a psal prstem po zemi.</verse>
				<verse number="7">Když se ho však nepřestávali dotazovat, zvedl se a řekl jim: "Kdo z vás [je] bez hříchu, ať po ní první hodí kamenem."</verse>
				<verse number="8">Potom se opět sklonil a psal po zemi.</verse>
				<verse number="9">A když [to] uslyšeli, byli obviněni ve svých svědomích a jeden po druhém odcházeli počínaje od starších až po poslední. Ježíš tedy zůstal sám s tou ženou stojící uprostřed.</verse>
				<verse number="10">Když se pak Ježíš zvedl a neviděl nikoho než tu ženu, řekl jí: "Ženo, kde jsou tvoji žalobci? Nikdo tě neodsoudil?"</verse>
				<verse number="11">Ona řekla: "Nikdo, Pane." Ježíš jí tedy řekl: "Ani já tě neodsuzuji. Jdi a už nehřeš."</verse>
				<verse number="12">Ježíš k nim tedy znovu mluvil. Řekl: "Já jsem světlo světa. Kdo mě následuje, nebude už chodit v temnotě, ale bude mít světlo života."</verse>
				<verse number="13">Farizeové mu však řekli: "Ty svědčíš sám o sobě, tvé svědectví není pravé."</verse>
				<verse number="14">Ježíš jim odpověděl: "Ačkoli svědčím sám o sobě, mé svědectví je pravé, neboť vím, odkud jsem přišel a kam jdu. Vy však nevíte, odkud přicházím, ani kam jdu.</verse>
				<verse number="15">Vy soudíte podle těla, já nesoudím nikoho.</verse>
				<verse number="16">A i kdybych soudil, můj soud je pravdivý, neboť nejsem sám, ale [jsem] já a Otec, který mě poslal.</verse>
				<verse number="17">A ve vašem Zákoně je napsáno, že svědectví dvou lidí je pravé.</verse>
				<verse number="18">Já svědčím sám o sobě a Otec, který mě poslal, svědčí o mně."</verse>
				<verse number="19">Říkali mu tedy: "Kde je ten tvůj otec?" Ježíš odpověděl: "Neznáte mne ani mého Otce. Kdybyste znali mě, znali byste i mého Otce."</verse>
				<verse number="20">Tato slova Ježíš mluvil u pokladnice, když učil v chrámu, a nikdo ho nezajal, neboť jeho hodina ještě nepřišla.</verse>
				<verse number="21">Ježíš jim tedy znovu řekl: "Já odcházím a budete mě hledat a zemřete ve svém hříchu. Kam já jdu, vy nemůžete přijít."</verse>
				<verse number="22">Židé tedy říkali: "Copak se sám zabije, že říká: 'Kam já jdu, vy nemůžete přijít'?"</verse>
				<verse number="23">Řekl jim tedy: "Vy jste zdola, já jsem shora. Vy jste z tohoto světa, já nejsem z tohoto světa.</verse>
				<verse number="24">Proto jsem vám řekl, že zemřete ve svých hříších. Jestliže totiž nebudete věřit, že já jsem, zemřete ve svých hříších."</verse>
				<verse number="25">Řekli mu tedy: "Kdo jsi?" A Ježíš jim řekl: "To, co vám říkám [od] začátku.</verse>
				<verse number="26">Mnoho mám o vás mluvit a soudit, ale Ten, který mě poslal, je pravdomluvný; a já mluvím na světě to, co jsem slyšel od něho."</verse>
				<verse number="27">[Ale] neporozuměli, že jim říkal o Otci.</verse>
				<verse number="28">Proto jim Ježíš řekl: "Až vyzdvihnete Syna člověka, tehdy poznáte, že já jsem. A sám od sebe nedělám nic, ale jak mě naučil můj Otec, tak mluvím.</verse>
				<verse number="29">A Ten, který mě poslal, je se mnou. Otec mě nenechal samotného, protože vždycky dělám, co se mu líbí."</verse>
				<verse number="30">A když mluvil tyto věci, mnozí v něho uvěřili.</verse>
				<verse number="31">Ježíš tedy řekl těm Židům, kteří mu uvěřili: "Jestliže zůstanete v mém slově, jste opravdu mými učedníky.</verse>
				<verse number="32">A poznáte pravdu a pravda vás vysvobodí."</verse>
				<verse number="33">Odpověděli mu [tedy]: "Jsme símě Abrahamovo a nikdy jsme nikomu neotročili. Jak [můžeš] říkat: 'Budete svobodní'?"</verse>
				<verse number="34">Ježíš jim odpověděl: "Amen, amen, říkám vám, že každý, kdo dělá hřích, je otrokem hříchu.</verse>
				<verse number="35">A otrok nezůstává v domě navěky, syn zůstává navěky.</verse>
				<verse number="36">Jestliže vás tedy Syn vysvobodí, budete opravdu svobodní."</verse>
				<verse number="37">"Vím, že jste Abrahamovo símě, ale chcete mě zabít, neboť mé slovo ve vás nemá místo.</verse>
				<verse number="38">Já mluvím [o tom], co jsem viděl u svého Otce; vy pak také děláte, co jste viděli u svého otce."</verse>
				<verse number="39">Odpověděli mu: "Náš otec je Abraham." Ježíš jim řekl: "Kdybyste byli děti Abrahama, dělali byste Abrahamovy skutky.</verse>
				<verse number="40">Ale teď mě chcete zabít-člověka, který vám pověděl pravdu, kterou slyšel od Boha. To Abraham nedělal.</verse>
				<verse number="41">Vy děláte skutky svého otce." Řekli mu tedy: "My nejsme zplozeni ze smilstva; máme jednoho Otce, Boha!"</verse>
				<verse number="42">Ježíš jim tedy řekl: "Kdyby byl Bůh vaším Otcem, milovali byste mě, protože jsem vyšel z Boha a [od něj] přicházím. Nepřišel jsem totiž sám od sebe, ale on mě poslal.</verse>
				<verse number="43">Proč nechápete mou řeč? Protože nemůžete slyšet mé slovo.</verse>
				<verse number="44">Vy jste z otce ďábla a chcete plnit touhy svého otce. On byl vrah od počátku a nestál v pravdě, protože v něm pravda není. Když mluví lež, mluví ze svého vlastního, neboť je lhář a otec lži.</verse>
				<verse number="45">Ale protože já říkám pravdu, nevěříte mi.</verse>
				<verse number="46">Kdo z vás mě usvědčí z hříchu? A když říkám pravdu, proč mi nevěříte?</verse>
				<verse number="47">Kdo je z Boha, slyší Boží slova. Vy neslyšíte proto, že nejste z Boha."</verse>
				<verse number="48">Židé tedy odpověděli a řekli mu: "Neříkáme snad správně, že jsi Samaritán a máš démona?"</verse>
				<verse number="49">Ježíš odpověděl: "Já nemám démona, ale ctím svého Otce a vy mnou pohrdáte.</verse>
				<verse number="50">Já však nehledám svou chválu; je [někdo], kdo hledá a soudí.</verse>
				<verse number="51">Amen, amen, říkám vám: Zachová-li někdo mé slovo, navěky nespatří smrt."</verse>
				<verse number="52">Židé mu tedy řekli: "Teď jsme poznali, že máš démona! Abraham zemřel, i proroci, a ty říkáš: 'Zachová-li někdo mé slovo, navěky nezakusí smrt.'</verse>
				<verse number="53">Jsi snad větší než náš otec Abraham, který zemřel? I proroci zemřeli! Koho ze sebe děláš?"</verse>
				<verse number="54">Ježíš odpověděl: "Chválím-li sám sebe, má chvála není nic. Ten, který mě chválí, je můj Otec, o němž říkáte, že je váš Bůh.</verse>
				<verse number="55">Ale nepoznali jste ho; já ho však znám. A kdybych řekl, že ho neznám, byl bych podobný vám, lhář. Ale znám ho a jeho slovo zachovávám.</verse>
				<verse number="56">Abraham, se těšil, aby viděl můj den; uviděl [ho] a zaradoval se."</verse>
				<verse number="57">Židé mu tedy řekli: "Ještě ti není padesát let a viděl jsi Abrahama?"</verse>
				<verse number="58">Ježíš jim řekl: "Amen, amen, říkám vám: Dříve než byl Abraham, já jsem."</verse>
				<verse number="59">Vzali tedy kamení, aby po něm házeli. Ježíš se však skryl, a když prošel jejich středem, vyšel z chrámu; a tak odešel.</verse>
			</chapter>
			<chapter number="9">
				<verse number="1">Když pak šel kolem, spatřil člověka slepého od narození.</verse>
				<verse number="2">Jeho učedníci se ho tedy zeptali: "Rabbi, kdo zhřešil-on, nebo jeho rodiče-že se narodil slepý?"</verse>
				<verse number="3">Ježíš odpověděl: "Nezhřešil ani on, ani jeho rodiče, ale mají na něm být zjeveny Boží skutky.</verse>
				<verse number="4">Já musím dělat skutky Toho, který mě poslal, dokud je den. Přichází noc, kdy nikdo nebude moci pracovat.</verse>
				<verse number="5">Dokud jsem na světě, jsem světlo světa."</verse>
				<verse number="6">Když to řekl, plivl na zem, udělal ze sliny bláto a tím blátem pomazal oči toho slepce.</verse>
				<verse number="7">Potom mu řekl: "Jdi, umyj se v rybníku Siloe" (což se překládá Poslaný) . Odešel tedy a umyl se; a když přišel, viděl.</verse>
				<verse number="8">Sousedé a ti, kdo ho dříve vídali slepého, tedy řekli: "Není to snad ten, který [tu] sedával a žebrával?"</verse>
				<verse number="9">Někteří říkali, že je [to] on, a jiní, že je mu podobný. [Ale] on říkal: "Jsem [to] já!"</verse>
				<verse number="10">Říkali mu tedy: "Jak se otevřely tvé oči?"</verse>
				<verse number="11">On odpověděl a řekl: "Člověk jménem Ježíš udělal bláto a pomazal mé oči a řekl mi: 'Jdi k rybníku Siloe a umyj se.' Když jsem tedy odešel a umyl se, prohlédl jsem."</verse>
				<verse number="12">Řekli mu tedy: "Kde je ten [člověk]?" Řekl: "Nevím."</verse>
				<verse number="13">A [tak] přivedli toho, který byl dříve slepý, k farizeům.</verse>
				<verse number="14">Bylo [to] však [v] sobotu, když Ježíš udělal bláto a otevřel jeho oči.</verse>
				<verse number="15">Farizeové se ho tedy znovu ptali, jak prohlédl, a on jim řekl: "Položil na mé oči bláto, umyl jsem se a vidím."</verse>
				<verse number="16">Někteří z farizeů tedy říkali: "Ten člověk není od Boha, protože nedodržuje sobotu." Jiní říkali: "Jak může taková znamení dělat hříšný člověk?" A byla mezi nimi roztržka.</verse>
				<verse number="17">Tomu slepému znovu řekli: "Co o něm říkáš ty, když otevřel tvé oči?" A on řekl: "Že je prorok."</verse>
				<verse number="18">Židé tedy o něm neuvěřili, že býval slepý a prohlédl, dokud si nezavolali rodiče toho, který prohlédl,</verse>
				<verse number="19">a nezeptali se jich: "Je toto váš syn, o kterém říkáte, že se narodil slepý? Jak to, [že] tedy nyní vidí?"</verse>
				<verse number="20">Jeho rodiče jim odpověděli: "Víme, že toto je náš syn a že se narodil slepý.</verse>
				<verse number="21">Ale jak to, [že] teď vidí, nevíme. A kdo otevřel jeho oči, nevíme. Ptejte se jeho, má [na to] léta, bude mluvit sám za sebe."</verse>
				<verse number="22">Jeho rodiče to řekli, protože se báli Židů. Židé se totiž už dohodli, že kdokoli by ho vyznal jako Krista, bude vyobcován ze synagogy.</verse>
				<verse number="23">Proto jeho rodiče řekli: "Má [na to] léta, zeptejte se jeho."</verse>
				<verse number="24">A tak toho člověka, který býval slepý, zavolali podruhé a řekli mu: "Vzdej slávu Bohu! My víme, že ten člověk je hříšník."</verse>
				<verse number="25">On jim tedy odpověděl: "Zda je hříšník, nevím. Vím jedno-že jsem byl slepý a teď vidím."</verse>
				<verse number="26">Tehdy mu znovu řekli: "Co ti udělal? Jak otevřel tvé oči?"</verse>
				<verse number="27">Odpověděl jim: "Už jsem vám [to] řekl, neslyšeli jste? Co zase chcete slyšet? Chcete snad i vy být jeho učedníky?"</verse>
				<verse number="28">Spílali mu tedy a řekli: "Ty jsi jeho učedník, ale my jsme Mojžíšovi učedníci!</verse>
				<verse number="29">My víme, že k Mojžíši mluvil Bůh, ale o tomto nevíme, odkud je."</verse>
				<verse number="30">Ten člověk jim odpověděl: "To je právě divné, že nevíte, odkud je, a [přitom] otevřel mé oči.</verse>
				<verse number="31">Víme přece, že Bůh hříšníky neslyší; ale kdo by Boha ctil a konal jeho vůli, toho slyší.</verse>
				<verse number="32">Od věků nebylo slýcháno, že by někdo otevřel oči [člověka], který se narodil slepý.</verse>
				<verse number="33">Kdyby ten [člověk] nebyl od Boha, nemohl by nic udělat."</verse>
				<verse number="34">Odpověděli mu: "Ty ses narodil celý v hříších a [chceš] nás poučovat?" A vyhnali ho ven.</verse>
				<verse number="35">Když [pak] Ježíš uslyšel, že ho vyhnali ven, nalezl ho a řekl mu: "Věříš v Božího Syna?"</verse>
				<verse number="36">On odpověděl: "A kdo [to] je, Pane, abych v něho mohl věřit?"</verse>
				<verse number="37">Ježíš mu tedy řekl: "Už jsi ho i viděl. Je to ten, který s tebou mluví."</verse>
				<verse number="38">A on řekl: "Věřím, Pane." A poklonil se mu.</verse>
				<verse number="39">Tehdy Ježíš řekl: "Přišel jsem na tento svět k soudu: aby ti, kteří nevidí, viděli a ti, kteří vidí, [aby] oslepli."</verse>
				<verse number="40">A uslyšeli to [někteří] z farizeů, kteří byli s ním, a řekli mu: "Jsme snad i my slepí?"</verse>
				<verse number="41">Ježíš jim řekl: "Kdybyste byli slepí, neměli byste hřích; teď ale říkáte: 'Vidíme,' a proto váš hřích zůstává."</verse>
			</chapter>
			<chapter number="10">
				<verse number="1">"Amen, amen, říkám vám: Kdo nevchází do ovčince dveřmi, ale vstupuje jinudy, ten je zloděj a lupič,</verse>
				<verse number="2">ale kdo vchází dveřmi, je pastýř ovcí.</verse>
				<verse number="3">Tomu vrátný otvírá a ovce slyší jeho hlas; [on] pak své ovce volá jménem a vyvádí je.</verse>
				<verse number="4">A když své ovce vypustí, jde před nimi a ovce jdou za ním, neboť znají jeho hlas.</verse>
				<verse number="5">Cizího však nikdy následovat nebudou, ale utečou od něho, neboť neznají hlas cizích."</verse>
				<verse number="6">Ježíš jim řekl toto přirovnání, ale oni nepochopili, co jeho vyprávění znamená.</verse>
				<verse number="7">Ježíš jim tedy znovu řekl: "Amen, amen, říkám vám: já jsem dveře ovcí.</verse>
				<verse number="8">Všichni, kolik jich přišlo přede mnou, jsou zloději a lupiči, ale ovce je neposlechly.</verse>
				<verse number="9">Já jsem dveře. Kdokoli vejde skrze mne, bude spasen a bude vcházet i vycházet a nalezne pastvu.</verse>
				<verse number="10">Zloděj přichází, jen aby kradl a zabíjel a ničil; já jsem přišel, aby měly život a měly [ho] hojně.</verse>
				<verse number="11">Já jsem ten dobrý pastýř. Dobrý pastýř pokládá za ovce svůj život.</verse>
				<verse number="12">Ale nádeník a ten, kdo není pastýř, jemuž ty ovce nepatří, když vidí přicházet vlka, opouští ovce a utíká; a vlk chytá ovce a rozhání je.</verse>
				<verse number="13">Nádeník tedy utíká, protože je nádeník a nezáleží mu na ovcích.</verse>
				<verse number="14">Já jsem ten dobrý pastýř a znám své [ovce a] mé [ovce] znají mne,</verse>
				<verse number="15">jako mě zná Otec a já znám Otce; a za ty ovce pokládám svůj život.</verse>
				<verse number="16">Mám [však] i jiné ovce, které nejsou z tohoto ovčince. I ty musím přivést a uslyší můj hlas. Tehdy bude jedno stádo a jeden pastýř.</verse>
				<verse number="17">Proto mě Otec miluje, že já pokládám svůj život, abych ho zase přijal.</verse>
				<verse number="18">Nikdo mi ho nebere, ale já ho pokládám sám od sebe. Mám moc ho položit a mám moc ho zase přijmout. To přikázání jsem přijal od svého Otce."</verse>
				<verse number="19">Mezi Židy tedy znovu nastala kvůli těm slovům roztržka.</verse>
				<verse number="20">A mnozí z nich říkali: "Má démona a blázní! Co ho posloucháte?"</verse>
				<verse number="21">Jiní říkali: "Toto nejsou slova [člověka], který má démona. Může snad démon otvírat oči slepým?"</verse>
				<verse number="22">V Jeruzalémě pak byl [svátek] Zasvěcení [chrámu a] bylo [to v] zimě.</verse>
				<verse number="23">A Ježíš se procházel v chrámu, v Šalomounově sloupoví.</verse>
				<verse number="24">Židé ho tedy obstoupili a říkali mu: "Jak dlouho budeš držet naši duši [v] nejistotě? Jestliže jsi Kristus, řekni nám [to] jasně."</verse>
				<verse number="25">Ježíš jim odpověděl: "Řekl jsem vám [to] a nevěříte. Skutky, které dělám ve jménu svého Otce, ty o mně vydávají svědectví.</verse>
				<verse number="26">Vy ale nevěříte, protože nejste z mých ovcí, jak jsem vám řekl.</verse>
				<verse number="27">Mé ovce slyší můj hlas a já je znám a následují mě.</verse>
				<verse number="28">A já jim dávám věčný život a nezahynou navěky a nikdo je nevytrhne z mé ruky.</verse>
				<verse number="29">Můj Otec, který mi [je] dal, je větší nade všechny a nikdo [je] nemůže vytrhnout z ruky mého Otce.</verse>
				<verse number="30">Já a Otec jsme jedno."</verse>
				<verse number="31">Židé tedy znovu vzali kamení, aby ho ukamenovali.</verse>
				<verse number="32">Ježíš jim odpověděl: "Ukázal jsem vám mnoho dobrých skutků od svého Otce. Za který z těch skutků mě kamenujete?"</verse>
				<verse number="33">Židé mu odpověděli: "Nekamenujeme tě za dobrý skutek, ale za rouhání, totiž že ty, člověk, ze sebe děláš Boha!"</verse>
				<verse number="34">Ježíš jim odpověděl: "Není ve vašem Zákoně napsáno: 'Já jsem řekl: Jste bohové'?</verse>
				<verse number="35">Jestliže nazval bohy ty, k nimž přišlo Boží slovo (a Písmo nemůže být zrušeno) ,</verse>
				<verse number="36">[proč mně,] kterého Otec posvětil a poslal na svět, říkáte: 'Rouháš se,' když jsem řekl: 'Jsem Boží Syn'?</verse>
				<verse number="37">Nedělám-li skutky svého Otce, nevěřte mi.</verse>
				<verse number="38">Pokud [je] však dělám, i kdybyste nevěřili mně, věřte těm skutkům, abyste poznali a uvěřili, že Otec je ve mně a já v něm.</verse>
				<verse number="39">Chtěli ho tedy opět zajmout, ale unikl z jejich rukou.</verse>
				<verse number="40">Tehdy znovu odešel za Jordán, na místo, kde dříve křtil Jan, a zůstal tam.</verse>
				<verse number="41">Mnozí k němu přicházeli a říkali: "Jan jistě neudělal žádný zázrak, ale všechno, co Jan řekl o tomto, bylo pravdivé."</verse>
				<verse number="42">A mnozí tam v něho uvěřili.</verse>
			</chapter>
			<chapter number="11">
				<verse number="1">Nějaký Lazar z Betanie, městečka Marie a její sestry Marty, pak byl nemocný.</verse>
				<verse number="2">A [to] byla [ta] Marie, která pomazala Pána mastí a jeho nohy vytřela svými vlasy; její bratr Lazar byl nemocný.</verse>
				<verse number="3">Ty sestry tedy poslaly k němu se slovy: "Pane, hle, [ten], kterého máš rád, je nemocný."</verse>
				<verse number="4">Když [to] pak Ježíš uslyšel, řekl: "Ta nemoc není k smrti, ale pro Boží slávu, aby skrze ni byl oslaven Boží Syn."</verse>
				<verse number="5">A Ježíš miloval Martu i její sestru i Lazara.</verse>
				<verse number="6">Když tedy uslyšel, že [Lazar] je nemocný, zůstal ještě dva dny na místě, kde byl.</verse>
				<verse number="7">Potom řekl svým učedníkům: "Pojďme znovu do Judska."</verse>
				<verse number="8">Učedníci mu řekli: "Rabbi, Židé tě teď chtěli ukamenovat a [ty] tam jdeš znovu?"</verse>
				<verse number="9">Ježíš odpověděl: "Nemá snad den dvanáct hodin? Kdo chodí ve dne, neklopýtá, neboť vidí světlo tohoto světa.</verse>
				<verse number="10">Kdo ale chodí v noci, klopýtá, neboť v něm není světlo."</verse>
				<verse number="11">To pověděl a potom jim řekl: "Lazar, náš přítel, usnul, ale jdu, abych ho probudil."</verse>
				<verse number="12">Jeho učedníci řekli: "Pane, jestliže usnul, bude zdráv!"</verse>
				<verse number="13">Ježíš [to] však řekl o jeho smrti, ale oni se domnívali, že mluví o odpočinku ve spánku.</verse>
				<verse number="14">Tehdy jim Ježíš řekl jasně: "Lazar zemřel.</verse>
				<verse number="15">A raduji se kvůli vám, že jsem tam nebyl, abyste uvěřili. Ale pojďme k němu."</verse>
				<verse number="16">Tomáš zvaný Didymus tedy řekl spoluučedníkům: "Pojďme i my, abychom zemřeli s ním."</verse>
				<verse number="17">Když tedy Ježíš přišel, nalezl ho již čtyři dny pochovaného v hrobě.</verse>
				<verse number="18">Betanie pak byla blízko Jeruzaléma, asi patnáct honů.</verse>
				<verse number="19">A mnozí z Židů přišli k Martě a Marii, aby je utěšili [ve smutku] nad jejich bratrem.</verse>
				<verse number="20">Jakmile tedy Marta uslyšela, že přichází Ježíš, vyšla mu naproti, ale Marie seděla doma.</verse>
				<verse number="21">Marta tedy řekla Ježíši: "Pane, kdybys tu byl, můj bratr by nezemřel.</verse>
				<verse number="22">Ale i teď vím, že o cokoli bys Boha požádal, [to] ti Bůh dá."</verse>
				<verse number="23">Ježíš jí řekl: "Tvůj bratr vstane."</verse>
				<verse number="24">Marta mu řekla: "Vím, že vstane při vzkříšení v poslední den."</verse>
				<verse number="25">Ježíš jí řekl: "Já jsem vzkříšení i život. Kdo věří ve mne, i kdyby zemřel, bude žít.</verse>
				<verse number="26">A každý, kdo žije a věří ve mne, jistě nezemře navěky. Věříš tomu?"</verse>
				<verse number="27">Řekla mu: "Ano, Pane, já jsem uvěřila, že ty jsi Kristus, Boží Syn, který má přijít na svět."</verse>
				<verse number="28">A když to pověděla, odešla a tajně zavolala Marii, svou sestru, se slovy: "Mistr je tu a volá tě."</verse>
				<verse number="29">A ona, jakmile [to] uslyšela, rychle vstala a šla k němu.</verse>
				<verse number="30">Ježíš však ještě nepřišel do městečka, ale byl na tom místě, kam mu vyšla naproti Marta.</verse>
				<verse number="31">Když tedy Židé, kteří byli s Marií v domě a utěšovali ji, uviděli, že rychle vstala a šla ven, šli za ní se slovy: "Jde ke hrobu, aby tam plakala."</verse>
				<verse number="32">Jakmile tedy Marie přišla [tam], kde byl Ježíš, a spatřila ho, padla k jeho nohám a řekla mu: "Pane, kdybys tu byl, můj bratr by nezemřel."</verse>
				<verse number="33">Když tedy Ježíš spatřil, jak pláče a jak pláčou Židé, kteří přišli s ní, v duchu zasténal a zarmoutil se.</verse>
				<verse number="34">Potom řekl: "Kam jste ho položili?" Řekli mu: "Pane, pojďa podívej se."</verse>
				<verse number="35">Ježíš se rozplakal.</verse>
				<verse number="36">Židé tedy řekli: "Hleďte, jak ho měl rád!"</verse>
				<verse number="37">Někteří z nich však řekli: "Nemohl snad ten, kdo otevřel oči slepého, způsobit také, aby tento [člověk] nezemřel?"</verse>
				<verse number="38">Ježíš tedy znovu sám v sobě zasténal a přišel ke hrobu. Byla [to] jeskyně a na ní ležel kámen.</verse>
				<verse number="39">Ježíš řekl: "Odvalte ten kámen." Marta, sestra toho mrtvého, mu řekla: "Pane, už zapáchá, vždyť je [v hrobě] čtvrtý den!"</verse>
				<verse number="40">Ježíš jí řekl: "Neřekl jsem ti, že budeš-li věřit, uvidíš Boží slávu?"</verse>
				<verse number="41">Zvedli tedy kámen [z místa], kde byl ten mrtvý pochován. Ježíš pozvedl oči vzhůru a řekl: "Otče, děkuji ti, že jsi mě vyslyšel.</verse>
				<verse number="42">Já vím, že mě vždycky slyšíš, ale řekl jsem [to] kvůli zástupu, který stojí kolem, aby uvěřili, že jsi mě poslal."</verse>
				<verse number="43">A když to řekl, zavolal mocným hlasem: "Lazare, pojď ven!"</verse>
				<verse number="44">A ten, který zemřel, vyšel [ven]. Měl ruce i nohy svázané plátny a jeho tvář byla ovinuta rouškou. Ježíš jim řekl: "Rozvažte ho a nechte [ho] odejít."</verse>
				<verse number="45">Tehdy mnozí z těch Židů, kteří přišli k Marii a viděli, co Ježíš udělal, uvěřili v něho.</verse>
				<verse number="46">Někteří z nich však odešli k farizeům a řekli jim, co Ježíš udělal.</verse>
				<verse number="47">Velekněží a farizeové tedy shromáždili veleradu a říkali: "Co uděláme? Vždyť tento člověk dělá mnoho zázraků!</verse>
				<verse number="48">Jestli ho tak necháme, všichni v něho uvěří a přijdou Římané a vezmou [nám] naše místo i národ!"</verse>
				<verse number="49">Avšak jeden z nich, Kaifáš, který byl toho roku nejvyšším knězem, jim řekl: "Vy nic nevíte!</verse>
				<verse number="50">Ani nepomyslíte, že je pro nás prospěšné, aby jeden člověk zemřel za lid a ne [aby] celý tento národ zahynul."</verse>
				<verse number="51">To však neřekl sám od sebe, ale protože byl toho roku nejvyšším knězem, prorokoval, že Ježíš má zemřít za tento národ.</verse>
				<verse number="52">A nejen za tento národ, ale také aby shromáždil rozptýlené Boží děti v jedno.</verse>
				<verse number="53">Od toho dne tedy byli dohodnuti, že ho zabijí.</verse>
				<verse number="54">Ježíš proto už nechodil mezi Židy veřejně, ale odešel odtud do kraje blízko pouště, do města jménem Efraim, a tam pobýval se svými učedníky.</verse>
				<verse number="55">A byla blízko židovská Veliká noc. Mnozí z toho kraje tedy před Velikou nocí putovali vzhůru do Jeruzaléma, aby se očistili.</verse>
				<verse number="56">Hledali tedy Ježíše; a když stáli v chrámu, povídali si mezi sebou: "Co myslíte? Že by nepřišel na svátek?"</verse>
				<verse number="57">Velekněží i farizeové však vydali nařízení, že pokud by se někdo dozvěděl, kde je, má [to] oznámit, aby ho mohli zajmout.</verse>
			</chapter>
			<chapter number="12">
				<verse number="1">Ježíš tedy přišel šest dní před Velikou nocí do Betanie, kde byl Lazar, ten, který zemřel a kterého vzkřísil z mrtvých.</verse>
				<verse number="2">Tam mu připravili večeři a Marta [je] obsluhovala a Lazar byl jedním z těch, kdo s ním stolovali.</verse>
				<verse number="3">Marie tehdy vzala libru velmi drahé masti z pravého nardu, pomazala Ježíšovy nohy a vytřela je svými vlasy. A dům byl naplněn vůní té masti.</verse>
				<verse number="4">Jeden z jeho učedníků, Jidáš, [syn] Šimona Iškariotského, který ho měl zradit, tedy řekl:</verse>
				<verse number="5">"Proč se tato mast neprodala za tři sta denárů a nedalo se chudým?"</verse>
				<verse number="6">To však řekl ne [proto], že měl starost o chudé, ale že byl zloděj a měl [na starosti] pokladnu a to, co se [do ní] dávalo, bral.</verse>
				<verse number="7">Ježíš tedy řekl: "Nech ji, zachovala to pro den mého pohřbu.</verse>
				<verse number="8">Chudé přece máte u sebe vždycky, ale mne vždycky mít nebudete."</verse>
				<verse number="9">Tehdy se veliké množství Židů dozvědělo, že je tam, a přišli-nejen kvůli Ježíši, ale také aby viděli Lazara, kterého vzkřísil z mrtvých.</verse>
				<verse number="10">A [tak] se velekněží rozhodli zabít i Lazara,</verse>
				<verse number="11">neboť mnozí z Židů kvůli němu odcházeli a uvěřili v Ježíše.</verse>
				<verse number="12">Když nazítří veliký zástup [lidí], kteří přišli na svátek, uslyšel, že Ježíš přichází do Jeruzaléma,</verse>
				<verse number="13">vzali palmové větve a vyšli mu naproti s voláním: "Hosana! Požehnaný, který přichází v Pánově jménu, král Izraele!"</verse>
				<verse number="14">A když Ježíš nalezl oslátko, vsedl na ně, jak je napsáno:</verse>
				<verse number="15">"Neboj se, dcero Sionu, hle, tvůj král přichází, sedě na hříbátku oslice."</verse>
				<verse number="16">Jeho učedníci tomu však nejprve neporozuměli; ale když byl Ježíš oslaven, tehdy si vzpomněli, že to o něm je napsáno a [že] mu to učinili.</verse>
				<verse number="17">Zástup, který byl s ním, pak vydával svědectví, že zavolal Lazara z hrobu a vzkřísil ho z mrtvých.</verse>
				<verse number="18">Proto mu také vyšel naproti zástup [lidí], neboť slyšeli, že udělal ten zázrak.</verse>
				<verse number="19">Farizeové si tedy mezi sebou řekli: "Vidíte, že nic nezmůžete? Hleďte, svět odešel za ním!"</verse>
				<verse number="20">A někteří z těch, kteří se přišli o tom svátku modlit, byli Řekové.</verse>
				<verse number="21">Ti tedy přistoupili k Filipovi, který byl z galilejské Betsaidy, a prosili ho: "Pane, chtěli bychom vidět Ježíše."</verse>
				<verse number="22">Filip přišel a řekl Ondřejovi a Ondřej s Filipem [to] zase řekli Ježíši.</verse>
				<verse number="23">Ježíš jim tedy odpověděl: "Přišla hodina, aby Syn člověka byl oslaven.</verse>
				<verse number="24">Amen, amen, říkám vám: Pokud zrno pšenice nepadne do země a nezemře, zůstane samo. Ale pokud zemře, přinese mnoho úrody.</verse>
				<verse number="25">Kdo má rád svou duši, [ten] ji ztratí, a kdo nenávidí svou duši v tomto světě, uchrání ji k věčnému životu.</verse>
				<verse number="26">Slouží-li mi někdo, ať mě následuje; a tam, kde jsem já, bude i můj služebník. A bude--li mi někdo sloužit, Otec ho poctí."</verse>
				<verse number="27">"Má duše je teď zarmoucená a co mám říci? 'Otče, vysvoboď mě z této hodiny'? Ale proto jsem přišel, k této hodině.</verse>
				<verse number="28">Otče, oslav své jméno!" Tehdy se z nebe ozval hlas: "Oslavil jsem a ještě oslavím."</verse>
				<verse number="29">A zástup, který [tam] stál a slyšel [to], řekl: "Zahřmělo." Jiní říkali: "Mluvil k němu anděl."</verse>
				<verse number="30">Ježíš [na to] odpověděl: "Ten hlas nepřišel kvůli mně, ale kvůli vám.</verse>
				<verse number="31">Nyní je soud nad tímto světem, nyní bude vládce tohoto světa vyvržen ven.</verse>
				<verse number="32">A já, když budu vyzdvižen od země, potáhnu všechny k sobě."</verse>
				<verse number="33">(A to řekl, aby naznačil, jakou smrtí má zemřít.) </verse>
				<verse number="34">Zástup mu odpověděl: "My jsme slyšeli ze Zákona, že Kristus zůstává na věky; jak to, [že] tedy říkáš, že Syn člověka musí být vyzdvižen? Kdo je ten Syn člověka?"</verse>
				<verse number="35">Ježíš jim tedy řekl: "Ještě na krátký čas je světlo s vámi. Choďte, dokud máte světlo, ať vás nezachvátí tma. Kdo totiž chodí ve tmě, neví, kam jde.</verse>
				<verse number="36">Dokud máte světlo, věřte ve světlo, abyste byli syny světla." Když to Ježíš pověděl, odešel a skryl se před nimi.</verse>
				<verse number="37">A ačkoli před nimi udělal tolik zázraků, [přece] v něho neuvěřili,</verse>
				<verse number="38">aby se naplnilo slovo, které řekl prorok Izaiáš: "Pane, kdo uvěřil našemu kázání? A komu je zjevena Pánova paže?"</verse>
				<verse number="39">Proto nemohli věřit, neboť Izaiáš ještě řekl:</verse>
				<verse number="40">"Oslepil jejich oči a zatvrdil jejich srdce, aby očima neuviděli a srdcem nepochopili a neobrátili se, abych je neuzdravil."</verse>
				<verse number="41">To řekl Izaiáš, když spatřil jeho slávu a mluvil o něm.</verse>
				<verse number="42">Přesto však v něho uvěřili i mnozí z hodnostářů, ale kvůli farizeům [ho] nevyznávali, aby nebyli vyobcováni ze synagogy.</verse>
				<verse number="43">Milovali totiž lidskou chválu více než chválu Boží.</verse>
				<verse number="44">Tehdy Ježíš zvolal: "Kdo věří ve mne, věří ne ve mne, ale v Toho, který mě poslal,</verse>
				<verse number="45">a kdo mě vidí, vidí Toho, který mě poslal.</verse>
				<verse number="46">Já, světlo, jsem přišel na svět, aby nikdo, kdo ve mne věří, nezůstal ve tmě.</verse>
				<verse number="47">A jestliže někdo slyší má slova a nevěří, já ho nesoudím; nepřišel jsem totiž, abych soudil svět, ale abych svět spasil.</verse>
				<verse number="48">Kdo mě odmítá a nepřijímá moje slova, [ten] má, kdo by ho soudil. Slovo, které jsem mluvil, to ho bude soudit v poslední den.</verse>
				<verse number="49">Nemluvil jsem totiž sám od sebe, ale Otec, který mě poslal, on mi dal přikázání, co mám říkat a co mluvit.</verse>
				<verse number="50">A vím, že jeho přikázání je věčný život. Proto, co mluvím, mluvím tak, jak mi řekl Otec."</verse>
			</chapter>
			<chapter number="13">
				<verse number="1">Před svátkem Veliké noci pak Ježíš věděl, že přišla jeho hodina, aby odešel z tohoto světa k Otci. Miloval své, kteří byli na světě, a miloval je až do konce.</verse>
				<verse number="2">(A když večeřeli, ďábel již vložil do srdce Jidáše, [syna] Šimona Iškariotského, aby ho zradil.) </verse>
				<verse number="3">Ježíš, vědom si [toho], že mu Otec dal všechno do rukou a že vyšel od Boha a jde k Bohu,</verse>
				<verse number="4">vstal od večeře, odložil plášť, vzal zástěru a přepásal se.</verse>
				<verse number="5">Potom nalil vodu do umyvadla a začal učedníkům umývat nohy a vytírat [je] zástěrou, kterou byl přepásán.</verse>
				<verse number="6">Přišel tedy k Šimonu Petrovi a ten mu řekl: "Pane, ty mi [chceš] mýt nohy?"</verse>
				<verse number="7">Ježíš mu odpověděl: "Ty teď nechápeš, co dělám, ale potom porozumíš."</verse>
				<verse number="8">Petr mu řekl: "Nikdy nebudeš mýt mé nohy!" Ježíš mu odpověděl: "Jestliže tě neumyji, nemáš se mnou podíl."</verse>
				<verse number="9">Šimon Petr mu řekl: "Pane, nejen mé nohy, ale i ruce a hlavu!"</verse>
				<verse number="10">Ježíš mu řekl: "Kdo je vykoupán, potřebuje umýt jen nohy, neboť je celý čistý. I vy jste čistí, ale ne všichni."</verse>
				<verse number="11">(Věděl totiž o svém zrádci; proto řekl: "Ne všichni jste čistí.") </verse>
				<verse number="12">Když jim tedy umyl nohy, vzal si plášť, posadil se opět [za stůl a] řekl jim: "Rozumíte, co jsem vám udělal?</verse>
				<verse number="13">Vy mě nazýváte Mistrem a Pánem a říkáte [to] dobře, neboť [jím] jsem.</verse>
				<verse number="14">Jestliže jsem tedy já, Pán a Mistr, umyl nohy vám, i vy máte mýt nohy jeden druhému.</verse>
				<verse number="15">Dal jsem vám totiž příklad, abyste se i vy chovali, jako jsem se já zachoval k vám.</verse>
				<verse number="16">Amen, amen, říkám vám: Služebník není větší než jeho pán a posel není větší než ten, kdo ho poslal.</verse>
				<verse number="17">Víte-li tyto věci, jste požehnaní, budete-li je dělat."</verse>
				<verse number="18">"Nemluvím o vás všech. Já vím, které jsem vyvolil; ale ať se naplní Písmo: 'Ten, který jí se mnou chléb, zvedl svou patu proti mně.'</verse>
				<verse number="19">Říkám vám [to] již teď, dříve než se [to] stane, abyste až se [to] stane, uvěřili, že já jsem.</verse>
				<verse number="20">Amen, amen, říkám vám: Kdo přijímá toho, koho [já] pošlu, přijímá mne; a kdo přijímá mne, přijímá Toho, který mě poslal."</verse>
				<verse number="21">Když to Ježíš řekl, v duchu se zarmoutil a vydal svědectví: "Amen, amen, říkám vám, že jeden z vás mě zradí."</verse>
				<verse number="22">Učedníci se tedy ohlíželi jeden po druhém, bezradní [nad tím], o kom mluví.</verse>
				<verse number="23">Jeden z Ježíšových učedníků, ten, kterého Ježíš miloval, pak ležel [u stolu] v Ježíšově náručí.</verse>
				<verse number="24">Tomu tedy dal Šimon Petr znamení, aby se zeptal, kdo je [ten], o němž mluví.</verse>
				<verse number="25">A on spočinul na Ježíšových prsou a řekl mu: "Pane, kdo [to] je?"</verse>
				<verse number="26">Ježíš odpověděl: "Je [to] ten, komu podám namočené sousto." A když namočil sousto, podal [je] Jidášovi, [synu] Šimona Iškariotského.</verse>
				<verse number="27">A tehdy, po tom soustu, do něho vstoupil Satan. Ježíš mu tedy řekl: "Co děláš, udělej rychle."</verse>
				<verse number="28">Nikdo ze stolujících však neporozuměl, proč mu [to] řekl.</verse>
				<verse number="29">Někteří se totiž domnívali (poněvadž Jidáš měl [na starosti] pokladnu) , že mu Ježíš řekl: "Nakup, co potřebujeme na svátek," nebo aby dal něco chudým.</verse>
				<verse number="30">[Jidáš] tedy vzal to sousto a hned vyšel [ven]. A byla noc.</verse>
				<verse number="31">A když odešel, Ježíš řekl: "Teď je Syn člověka oslaven a Bůh je oslaven v něm.</verse>
				<verse number="32">A poněvadž je Bůh oslaven v něm, oslaví ho i Bůh sám v sobě a oslaví ho hned.</verse>
				<verse number="33">Synáčkové, ještě krátký [čas] jsem s vámi. Budete mě hledat, ale jako jsem řekl Židům: 'Kam já jdu, vy nemůžete přijít,' [to] teď říkám i vám."</verse>
				<verse number="34">"Dávám vám nové přikázání, abyste se navzájem milovali; jako jsem [já] miloval vás, abyste i vy milovali jeden druhého.</verse>
				<verse number="35">Podle toho všichni poznají, že jste moji učedníci, když budete mít lásku jedni k druhým."</verse>
				<verse number="36">Šimon Petr mu řekl: "Pane, kam jdeš?" Ježíš mu odpověděl: " [Tam,] kam jdu, teď nemůžeš jít za mnou, ale půjdeš za mnou potom."</verse>
				<verse number="37">Petr mu řekl: "Pane, proč za tebou nemohu jít teď? Svůj život za tebe položím!"</verse>
				<verse number="38">Ježíš mu odpověděl: "Svůj život za mě položíš? Amen, amen, říkám ti: Kohout se neozve, dokud mě třikrát nezapřeš."</verse>
			</chapter>
			<chapter number="14">
				<verse number="1">"Ať se vaše srdce nermoutí. Věříte v Boha, věřte i ve mne.</verse>
				<verse number="2">V domě mého Otce je mnoho příbytků. Kdyby [to tak] nebylo, pověděl bych vám.</verse>
				<verse number="3">Jdu, abych vám připravil místo. A když odejdu a připravím vám místo, zase přijdu a vezmu vás k sobě, abyste i vy byli [tam], kde jsem já.</verse>
				<verse number="4">A kam já jdu, víte, i cestu znáte."</verse>
				<verse number="5">Tomáš mu řekl: "Pane, nevíme, kam jdeš. A jak můžeme znát cestu?"</verse>
				<verse number="6">Ježíš mu řekl: "Já jsem ta cesta, pravda i život. Nikdo nepřichází k Otci než skrze mne.</verse>
				<verse number="7">Kdybyste znali mne, znali byste i mého Otce; a od nynějška ho znáte a viděli jste ho."</verse>
				<verse number="8">Filip mu řekl: "Pane, ukaž nám Otce a [to] nám stačí."</verse>
				<verse number="9">Ježíš mu řekl: "Tak dlouhý čas jsem s vámi a nepoznal jsi mě, Filipe? Kdo viděl mne, viděl Otce; jak to, [že] tedy říkáš: 'Ukaž nám Otce'?</verse>
				<verse number="10">Nevěříš, že já jsem v Otci a Otec ve mně? Slova, která k vám mluvím, nemluvím sám od sebe, ale Otec, který ve mně přebývá, on dělá ty skutky.</verse>
				<verse number="11">Věřte mi, že já [jsem] v Otci a Otec ve mně; alespoň kvůli těm samotným skutkům mi věřte."</verse>
				<verse number="12">"Amen, amen, říkám vám: Kdo věří ve mne, skutky, které dělám já, bude dělat i on; a bude dělat větší [skutky] než tyto, neboť já jdu ke svému Otci.</verse>
				<verse number="13">A o cokoli byste poprosili v mém jménu, to udělám, aby byl Otec oslaven v Synu.</verse>
				<verse number="14">Budete-li o něco prosit v mém jménu, já [to] udělám."</verse>
				<verse number="15">"Milujete-li mě, zachovávejte má přikázání.</verse>
				<verse number="16">A já budu prosit Otce a dá vám jiného Utěšitele, aby s vámi zůstal na věky,</verse>
				<verse number="17">toho Ducha pravdy, jehož svět nemůže přijmout, neboť ho nevidí ani ho nezná. Vy ho však znáte, protože přebývá u vás a bude ve vás.</verse>
				<verse number="18">Nenechám vás jako sirotky, přijdu k vám.</verse>
				<verse number="19">Ještě krátký [čas] a svět mě už neuvidí, ale vy mě uvidíte. Protože já žiji, i vy budete žít."</verse>
				<verse number="20">"V ten den poznáte, že já [jsem] ve svém Otci a vy ve mně a já ve vás.</verse>
				<verse number="21">Kdo má moje přikázání a zachovává je, to je ten, který mě miluje. A kdo mě miluje, bude milován mým Otcem a já ho budu milovat a zjevím mu sám sebe."</verse>
				<verse number="22">Judas (ne ten Iškariotský) mu řekl: "Pane, jak to, že chceš zjevit sám sebe nám, a ne světu?"</verse>
				<verse number="23">Ježíš mu odpověděl a řekl: "Jestliže mě někdo miluje, bude zachovávat mé slovo; a můj Otec ho bude milovat a přijdeme k němu a zřídíme [si] u něj příbytek.</verse>
				<verse number="24">Kdo mě nemiluje, nezachovává má slova; a slovo, které slyšíte, není mé, ale Toho, který mě poslal, Otcovo."</verse>
				<verse number="25">Tyto věci jsem [k] vám mluvil, [dokud] jsem přebýval u vás.</verse>
				<verse number="26">Avšak Utěšitel, ten Duch Svatý, kterého Otec pošle v mém jménu, ten vás naučí všemu a připomene vám všechno, co jsem vám řekl.</verse>
				<verse number="27">Zanechávám vám pokoj, svůj pokoj vám dávám; já vám dávám, ne jako dává svět. Ať se vaše srdce nermoutí ani nestrachuje.</verse>
				<verse number="28">Slyšeli jste, že jsem vám řekl: 'Odcházím a [zase] k vám přijdu.' Kdybyste mě milovali, radovali byste se, že jsem řekl: 'Jdu k Otci,' neboť můj Otec je větší než já.</verse>
				<verse number="29">A řekl jsem vám [to] teď, předtím než se [to] stane, abyste až se [to] stane, uvěřili.</verse>
				<verse number="30">Už s vámi nebudu mnoho mluvit, protože přichází vládce tohoto světa. Nemá na mně nic,</verse>
				<verse number="31">ale [přichází,] aby svět poznal, že miluji Otce a [že] jednám, jak mi Otec přikázal. Vstaňte, pojďme odsud."</verse>
			</chapter>
			<chapter number="15">
				<verse number="1">"Já jsem ten pravý vinný kmen a můj Otec je vinař.</verse>
				<verse number="2">Každou ratolest, která ve mně nenese ovoce, odřezává a každou, která nese ovoce, čistí, aby nesla více ovoce.</verse>
				<verse number="3">Vy jste již čistí kvůli slovu, které jsem k vám mluvil.</verse>
				<verse number="4">Zůstaňte ve mně a já ve vás. Jako ratolest nemůže nést ovoce sama od sebe, pokud nezůstane ve kmeni, tak ani vy, pokud nezůstanete ve mně.</verse>
				<verse number="5">Já jsem vinný kmen [a] vy ratolesti. Kdo zůstává ve mně a já v něm, ten nese mnoho ovoce; neboť beze mne nemůžete dělat nic.</verse>
				<verse number="6">Jestliže někdo nezůstane ve mně, bude vyhozen ven jako ratolest a uschne; a budou sebrány a hozeny na oheň a shoří.</verse>
				<verse number="7">Jestliže zůstanete ve mně a má slova zůstanou ve vás, proste, o cokoli chcete, a stane se vám [to].</verse>
				<verse number="8">V tom bývá oslaven můj Otec, když nesete mnoho ovoce; a budete moji učedníci."</verse>
				<verse number="9">"Jako Otec miloval mne, tak jsem i já miloval vás. Zůstaňte v mé lásce.</verse>
				<verse number="10">Zachováte-li má přikázání, zůstanete v mé lásce, jako jsem já zachoval přikázání svého Otce a zůstávám v jeho lásce.</verse>
				<verse number="11">Toto jsem vám pověděl, aby má radost zůstala ve vás a [aby] vaše radost byla úplná.</verse>
				<verse number="12">Toto je mé přikázání, abyste se navzájem milovali, jako jsem já miloval vás.</verse>
				<verse number="13">Nikdo nemá větší lásku než tu, aby položil svůj život za své přátele.</verse>
				<verse number="14">Vy jste moji přátelé, děláte-li, co vám přikazuji.</verse>
				<verse number="15">Nebudu vás už nazývat služebníky, protože služebník neví, co dělá jeho pán. Vás jsem ale nazval přáteli, protože jsem vám oznámil všechno, co jsem slyšel od svého Otce.</verse>
				<verse number="16">Ne vy jste vyvolili mne, ale já jsem vyvolil vás a postavil jsem vás, abyste šli a přinesli ovoce a vaše ovoce aby zůstalo; aby vám Otec dal, o cokoli byste ho poprosili v mém jménu.</verse>
				<verse number="17">Toto vám přikazuji, abyste se navzájem milovali."</verse>
				<verse number="18">"Jestliže vás svět nenávidí, vězte, že mne měl v nenávisti dříve než vás.</verse>
				<verse number="19">Kdybyste byli ze světa, svět by měl rád, co [je] jeho; že však nejste ze světa, ale já jsem vás ze světa vyvolil, proto vás svět nenávidí.</verse>
				<verse number="20">Pamatujte na slova, která jsem vám řekl: 'Služebník není větší než jeho pán.' Jestliže pronásledovali mě, budou pronásledovat i vás; jestliže zachovali mé slovo, zachovají i vaše.</verse>
				<verse number="21">To všechno vám ale udělají pro mé jméno, neboť neznají Toho, který mě poslal.</verse>
				<verse number="22">Kdybych nepřišel a nemluvil k nim, neměli by hřích, ale teď pro svůj hřích nemají výmluvu.</verse>
				<verse number="23">Kdo nenávidí mne, nenávidí i mého Otce.</verse>
				<verse number="24">Kdybych mezi nimi nedělal skutky, které neudělal nikdo jiný, neměli by hřích; teď ale viděli a nenáviděli-jak mne, tak mého Otce.</verse>
				<verse number="25">Ale [to se děje,] aby se naplnilo to slovo, které je napsané v jejich Zákoně: 'Nenáviděli mě bez příčiny.' "</verse>
				<verse number="26">"Až však přijde ten Utěšitel, kterého vám já pošlu od Otce, Duch pravdy, který vychází z Otce, ten bude o mně vydávat svědectví.</verse>
				<verse number="27">A vy také vydávejte svědectví, protože jste se mnou od počátku.</verse>
			</chapter>
			<chapter number="16">
				<verse number="1">Toto jsem vám pověděl, abyste se nenechali svést.</verse>
				<verse number="2">Vyobcují vás ze shromáždění, ano, přichází hodina, kdy každý, kdo vás bude zabíjet, se bude domnívat, že [tím] koná službu Bohu.</verse>
				<verse number="3">A to vám udělají, protože nepoznali Otce ani mne.</verse>
				<verse number="4">Ale pověděl jsem vám to, abyste si, až ta hodina přijde, vzpomněli, že jsem vám to řekl. Toto jsem vám od začátku neříkal, protože jsem byl s vámi."</verse>
				<verse number="5">"Teď však odcházím k Tomu, který mě poslal, a nikdo z vás se mě neptá: 'Kam jdeš?'</verse>
				<verse number="6">Ale protože jsem vám pověděl tyto věci, naplnil vaše srdce zármutek.</verse>
				<verse number="7">Já vám však říkám pravdu: Je pro vás užitečné, abych odešel. Jestliže totiž neodejdu, nepřijde k vám Utěšitel; jestliže však odejdu, pošlu ho k vám.</verse>
				<verse number="8">A on, až přijde, bude světu podávat důkaz o hříchu, o spravedlnosti a o soudu.</verse>
				<verse number="9">O hříchu, že nevěří ve mne,</verse>
				<verse number="10">o spravedlnosti, že jdu k Otci a už mě neuvidíte,</verse>
				<verse number="11">a o soudu, že vládce tohoto světa je již odsouzen.</verse>
				<verse number="12">Ještě vám mám mnoho [co] říci, ale teď [to] nemůžete unést.</verse>
				<verse number="13">Až však přijde on, Duch pravdy, uvede vás do veškeré pravdy. Nebude totiž mluvit sám od sebe, ale cokoli uslyší, [to] bude mluvit; bude vám oznamovat i věci, které mají přijít.</verse>
				<verse number="14">On mě oslaví, neboť vezme z mého a bude [to] oznamovat vám.</verse>
				<verse number="15">Všechno, co má Otec, je mé. Proto jsem řekl, že vezme z mého a bude [to] oznamovat vám."</verse>
				<verse number="16">"Zakrátko mě už neuvidíte a znovu zakrátko mě uvidíte; protože odcházím k Otci."</verse>
				<verse number="17">[Někteří] z jeho učedníků si tedy mezi sebou řekli: "Co znamená to, co nám říká: 'Zakrátko mě už neuvidíte a znovu zakrátko mě uvidíte' a: 'Já odcházím k Otci'?"</verse>
				<verse number="18">Říkali tedy: "Co to znamená, že říká: 'Zakrátko'? Nevíme, o čem mluví."</verse>
				<verse number="19">Ježíš pak poznal, že se ho chtěli zeptat, a řekl jim: "Dohadujete se mezi sebou o tom, že jsem řekl: 'Zakrátko mě již neuvidíte a znovu zakrátko mě uvidíte'?</verse>
				<verse number="20">Amen, amen, říkám vám, že vy budete plakat a naříkat, ale svět se bude radovat; budete se rmoutit, ale váš zármutek se obrátí v radost.</verse>
				<verse number="21">Když žena rodí, má bolest, protože přišla její hodina; když ale porodí děťátko, už nevzpomíná na soužení pro radost, že se na svět narodil člověk.</verse>
				<verse number="22">Proto i vy teď máte bolest, ale uvidím vás znovu a vaše srdce se bude radovat a vaši radost vám nikdo nevezme.</verse>
				<verse number="23">A v ten den se mě nebudete ptát na nic. Amen, amen, říkám vám, že o cokoli byste poprosili Otce v mém jménu, [to] vám dá.</verse>
				<verse number="24">Až dosud jste v mém jménu o nic neprosili. Proste a přijmete [to], aby vaše radost byla úplná."</verse>
				<verse number="25">"Toto jsem vám pověděl v přirovnáních, ale přichází hodina, kdy k vám už nebudu mluvit v přirovnáních, ale budu k vám o Otci mluvit otevřeně.</verse>
				<verse number="26">V ten den budete prosit v mém jménu a neříkám vám, že já budu prosit Otce za vás.</verse>
				<verse number="27">Sám Otec vás totiž má rád, protože jste měli rádi mě a uvěřili jste, že jsem vyšel od Boha.</verse>
				<verse number="28">Vyšel jsem od Otce a přišel jsem na svět; [teď] zase opouštím svět a jdu k Otci."</verse>
				<verse number="29">Jeho učedníci mu řekli: "Hle, teď mluvíš otevřeně a neříkáš žádné přirovnání.</verse>
				<verse number="30">Teď víme, že víš všechno a nepotřebuješ, aby se tě někdo vyptával. Kvůli tomu věříme, že jsi vyšel od Boha."</verse>
				<verse number="31">Ježíš jim odpověděl: "Teď věříte?</verse>
				<verse number="32">Hle, přichází hodina a již přišla, kdy se rozprchnete každý ke svému a mě necháte samotného. Ale nejsem sám, protože Otec je se mnou.</verse>
				<verse number="33">Tyto věci jsem vám pověděl, abyste ve mně měli pokoj. Na světě budete mít soužení, ale buďte stateční: já jsem přemohl svět."</verse>
			</chapter>
			<chapter number="17">
				<verse number="1">Když to Ježíš pověděl, pozvedl oči k nebi a řekl: "Otče, přišla ta hodina; oslav svého Syna, aby i tvůj Syn oslavil tebe,</verse>
				<verse number="2">poněvadž jsi mu dal moc nad veškerým tělem, aby všem těm, které jsi mu dal, dal věčný život.</verse>
				<verse number="3">A toto je ten věčný život, aby poznali tebe, jediného pravého Boha, a [toho], kterého jsi poslal, Ježíše Krista.</verse>
				<verse number="4">Já jsem tě oslavil na zemi; dílo, které jsi mi svěřil, jsem vykonal.</verse>
				<verse number="5">A teď oslav ty mne, Otče, sám u sebe tou slávou, kterou jsem měl u tebe předtím, než byl svět."</verse>
				<verse number="6">"Zjevil jsem tvé jméno lidem, které jsi mi dal ze světa. Byli tvoji a dal jsi je mně; a tvé slovo zachovali.</verse>
				<verse number="7">A teď poznali, že všechny věci, které jsi mi dal, jsou od tebe.</verse>
				<verse number="8">Neboť slova, která jsi mi dal, jsem dal jim; a oni [je] přijali a opravdu poznali, že jsem vyšel od tebe, a uvěřili, že ty jsi mě poslal.</verse>
				<verse number="9">Já prosím za ně; neprosím za svět, ale za ty, které jsi mi dal, neboť jsou tvoji.</verse>
				<verse number="10">A všechny mé věci jsou tvé a tvé jsou mé a jsem v nich oslaven.</verse>
				<verse number="11">[Já] už nejsem na světě, ale oni jsou na světě a já jdu k tobě. Svatý Otče, zachovej je ve svém jménu, jež jsi mi dal, aby byli jedno jako my.</verse>
				<verse number="12">Dokud jsem s nimi byl na světě, zachovával jsem je ve tvém jménu. Chránil jsem ty, které jsi mi dal, a nikdo z nich nezahynul, kromě syna zatracení, aby se naplnilo Písmo.</verse>
				<verse number="13">Teď ale jdu k tobě a toto mluvím na světě, aby v sobě měli plnost mé radosti.</verse>
				<verse number="14">Já jsem jim dal tvé slovo a svět je nenáviděl, protože nejsou ze světa, jako já nejsem ze světa.</verse>
				<verse number="15">Neprosím, abys je vzal ze světa, ale abys je zachoval od toho zlého.</verse>
				<verse number="16">Nejsou ze světa, jako ani já nejsem ze světa.</verse>
				<verse number="17">Posvěť je svou pravdou; tvé slovo je pravda.</verse>
				<verse number="18">Jako jsi poslal na svět mne, tak jsem i já poslal na svět je.</verse>
				<verse number="19">A já posvěcuji sám sebe za ně, aby i oni byli posvěceni pravdou."</verse>
				<verse number="20">"Neprosím však jen za tyto, ale i za ty, kteří ve mne uvěří skrze jejich slovo,</verse>
				<verse number="21">aby všichni byli jedno, jako ty, Otče, ve mně a já v tobě, aby i oni byli jedno v nás, aby svět uvěřil, že jsi mě poslal.</verse>
				<verse number="22">A já jsem jim dal slávu, kterou jsi dal mně, aby byli jedno, jako my jsme jedno.</verse>
				<verse number="23">Já v nich a ty ve mně, aby byli dokonáni v jedno a aby svět poznal, že ty jsi mě poslal a [že] jsi je miloval, jako jsi miloval mě.</verse>
				<verse number="24">Otče, chci, aby i ti, které jsi mi dal, byli se mnou [tam], kde jsem já, aby hleděli na mou slávu, kterou jsi mi dal; neboť jsi mne miloval před založením světa.</verse>
				<verse number="25">Spravedlivý Otče, svět tě nepoznal, ale já jsem tě poznal a [i] tito poznali, že jsi mě poslal.</verse>
				<verse number="26">A oznámil jsem jim tvé jméno a [ještě] oznámím, aby láska, kterou jsi mě miloval, byla v nich a já v nich."</verse>
			</chapter>
			<chapter number="18">
				<verse number="1">Když to Ježíš řekl, vyšel se svými učedníky přes potok Kedron, kde byla zahrada, do které vešel on i jeho učedníci.</verse>
				<verse number="2">To místo však znal i Jidáš, jeho zrádce, protože se tam Ježíš často scházel se svými učedníky.</verse>
				<verse number="3">Jidáš tedy vzal oddíl [vojáků] a služebníky od velekněží a farizeů a přišel tam s lucernami a s pochodněmi a se zbraněmi.</verse>
				<verse number="4">Ježíš, který věděl všechno, co na něj mělo přijít, tedy vyšel a řekl jim: "Koho hledáte?"</verse>
				<verse number="5">Odpověděli mu: "Ježíše Nazaretského." Ježíš jim řekl: "Já jsem [to]." A stál [tam] s nimi i Jidáš, jeho zrádce.</verse>
				<verse number="6">A jak jim řekl: "Já jsem," ustoupili nazpět a padli na zem.</verse>
				<verse number="7">Zeptal se jich tedy znovu: "Koho hledáte?" A oni řekli: "Ježíše Nazaretského."</verse>
				<verse number="8">Ježíš odpověděl: "Řekl jsem vám, že [to] jsem já. Jestliže tedy hledáte mě, nechte tyto, ať odejdou."</verse>
				<verse number="9">(Aby se naplnilo slovo, které řekl: "Z těch, které jsi mi dal, jsem neztratil nikoho.") </verse>
				<verse number="10">Tehdy Šimon Petr, který měl meč, ho vytasil, zasáhl služebníka nejvyššího kněze a usekl mu pravé ucho. Ten služebník se jmenoval Malchus.</verse>
				<verse number="11">Ježíš tedy řekl Petrovi: "Schovej svůj meč do pochvy. Nemám snad pít kalich, který mi dal Otec?"</verse>
				<verse number="12">A tak oddíl s velitelem a s židovskými služebníky zajali Ježíše a svázali ho.</verse>
				<verse number="13">A přivedli ho nejdříve k Annášovi; byl totiž tchánem Kaifáše, který byl toho roku nejvyšším knězem.</verse>
				<verse number="14">(A Kaifáš byl ten, který Židům poradil, že je užitečné, aby jeden člověk zemřel za lid.) </verse>
				<verse number="15">Petr a [ještě] jiný učedník ale šli za Ježíšem. Ten učedník byl známý nejvyššího kněze, a [tak] vešel s Ježíšem do veleknězova dvora.</verse>
				<verse number="16">Ale Petr stál venku u dveří. Ten druhý učedník, který byl známý nejvyššího kněze, tedy vyšel, promluvil s vrátnou a uvedl Petra [dovnitř].</verse>
				<verse number="17">Ta služebná u brány však Petrovi řekla: "Nejsi snad i ty z učedníků toho člověka?" On řekl: "Nejsem."</verse>
				<verse number="18">A protože bylo chladno, stáli [tam] otroci a služebníci, kteří rozdělali oheň, a ohřívali se. A Petr [tam] byl s nimi; stál a ohříval se.</verse>
				<verse number="19">Nejvyšší kněz se tedy Ježíše zeptal na jeho učedníky a na jeho učení.</verse>
				<verse number="20">Ježíš mu odpověděl. "Já jsem mluvil ke světu veřejně. Vždycky jsem učil v synagogách nebo v chrámu, kde se Židé vždycky scházejí, a nic jsem nemluvil tajně.</verse>
				<verse number="21">Proč se ptáš mě? Zeptej se těch, kteří slyšeli, co jsem k nim mluvil. Hle, ti vědí, co jsem říkal."</verse>
				<verse number="22">A když to řekl, jeden ze služebníků, který tam stál, udeřil Ježíše holí se slovy: "Takhle odpovídáš nejvyššímu knězi?"</verse>
				<verse number="23">Ježíš mu odpověděl: "Jestliže jsem mluvil zle, vydej svědectví o zlém, jestliže však dobře, proč mě biješ?"</verse>
				<verse number="24">Annáš ho tedy poslal svázaného k nejvyššímu knězi Kaifášovi.</verse>
				<verse number="25">Ale Šimon Petr stál a ohříval se. Řekli mu tedy: "Nejsi snad i ty z jeho učedníků? On [ho však] zapřel a řekl: "Nejsem."</verse>
				<verse number="26">Jeden ze služebníků nejvyššího kněze, příbuzný toho, kterému Petr usekl ucho, řekl: "Copak jsem tě s ním neviděl v té zahradě?"</verse>
				<verse number="27">Petr [ho] tedy znovu zapřel. A vtom zakokrhal kohout.</verse>
				<verse number="28">A tak Ježíše vedli od Kaifáše do [vladařova] paláce; a bylo jitro. Sami však do paláce nevešli, aby se neposkvrnili, aby totiž mohli jíst beránka.</verse>
				<verse number="29">Pilát k nim tedy vyšel a řekl: "Jaké obvinění vznášíte proti tomuto člověku?"</verse>
				<verse number="30">Odpověděli mu: "Kdyby to nebyl zločinec, nevydali bychom ti ho."</verse>
				<verse number="31">Pilát jim tedy řekl: "Vezměte si ho vy a suďte ho podle svého zákona." Židé mu tedy řekli: "My nemáme dovoleno nikoho zabít."</verse>
				<verse number="32">(Aby se naplnilo Ježíšovo slovo, které řekl, když naznačoval, jakou smrtí má zemřít.) </verse>
				<verse number="33">Pilát tedy znovu vešel do paláce, zavolal Ježíše a řekl mu: "Ty jsi ten židovský král?"</verse>
				<verse number="34">Ježíš mu odpověděl: "Říkáš to sám od sebe, nebo ti [to] o mně řekli jiní?"</verse>
				<verse number="35">Pilát odpověděl: "Jsem snad já Žid? Tvůj národ a velekněží mi tě vydali. Co jsi udělal?"</verse>
				<verse number="36">Ježíš odpověděl: "Mé království není z tohoto světa. Kdyby mé království bylo z tohoto světa, moji služebníci by bojovali, abych nebyl vydán Židům. Teď ale mé království není odsud."</verse>
				<verse number="37">Pilát mu tedy řekl: "Takže jsi král?" Ježíš odpověděl: "Ty říkáš, že jsem král. Já jsem se proto narodil a proto jsem přišel na svět, abych vydal svědectví pravdě. Každý, kdo je z pravdy, slyší můj hlas."</verse>
				<verse number="38">Pilát mu řekl: "Co je pravda?" A když to řekl, vyšel znovu k Židům a řekl jim: "Já na něm žádnou vinu nenalézám.</verse>
				<verse number="39">Je u vás zvykem, abych vám na Velikou noc propustil jednoho [vězně]. Chcete tedy, abych vám propustil toho židovského krále?"</verse>
				<verse number="40">A všichni znovu vykřikli: "Ne jeho, ale Barabáše!" A ten Barabáš byl zločinec.</verse>
			</chapter>
			<chapter number="19">
				<verse number="1">Tehdy Pilát vzal Ježíše a [nechal ho] zbičovat.</verse>
				<verse number="2">Vojáci upletli korunu z trní a nasadili mu [ji] na hlavu. Potom mu oblékli purpurový plášť</verse>
				<verse number="3">a říkali: "Buď zdráv, židovský králi!" A tloukli ho holemi.</verse>
				<verse number="4">Pilát tedy znovu vyšel ven a řekl jim: "Hle, vyvedu vám ho ven, abyste poznali, že na něm nenacházím žádnou vinu."</verse>
				<verse number="5">Ježíš tedy vyšel ven. Měl na sobě trnovou korunu a purpurový plášť. [Pilát] jim řekl: "Hleďte, člověk!"</verse>
				<verse number="6">A jakmile ho velekněží a [jejich] služebníci uviděli, vykřikli: "Ukřižuj [ho], ukřižuj!" Pilát jim řekl: "Vezměte ho vy a ukřižujte, neboť já na něm [žádnou] vinu nenalézám."</verse>
				<verse number="7">Židé mu odpověděli: "My máme zákon a podle našeho zákona musí zemřít, protože se dělal Božím Synem."</verse>
				<verse number="8">A když Pilát uslyšel ta slova, bál se [ještě] více.</verse>
				<verse number="9">Vešel tedy znovu do paláce a řekl Ježíši: "Odkud jsi?" Ale Ježíš mu nedal odpověď.</verse>
				<verse number="10">Pilát mu tedy řekl: "Nemluvíš se mnou? Nevíš snad, že mám moc tě ukřižovat a mám moc tě propustit?"</verse>
				<verse number="11">Ježíš odpověděl: "Neměl bys nade mnou žádnou moc, kdyby ti [to] nebylo dáno shůry. Proto ten, kdo mě tobě vydal, má větší hřích."</verse>
				<verse number="12">Od té [chvíle] ho Pilát usiloval propustit. Ale Židé křičeli: "Jestli ho propustíš, nejsi císařův přítel! Každý, kdo se dělá králem, staví se proti císaři!"</verse>
				<verse number="13">Když tedy Pilát uslyšel ta slova, vyvedl Ježíše ven a posadil se na soudné stolici, na místě zvaném Kamenná dlažba, hebrejsky Gabbatha</verse>
				<verse number="14">(a byl [den] připravování [před] Velikou nocí, okolo šesté hodiny) a řekl Židům: "Hle, váš král."</verse>
				<verse number="15">Oni však vykřikli: "Pryč [s ním], pryč! Ukřižuj ho!" Pilát jim řekl: "Mám ukřižovat vašeho krále?" Velekněží odpověděli: "Nemáme krále, jen císaře!"</verse>
				<verse number="16">A tak jim ho vydal k ukřižování. Vzali tedy Ježíše a odvedli [ho].</verse>
				<verse number="17">Nesl svůj kříž a vyšel na místo jménem Lebka, hebrejsky nazývané Golgota.</verse>
				<verse number="18">Tam ho ukřižovali a s ním dva jiné z obou stran a Ježíše uprostřed.</verse>
				<verse number="19">Pilát však také napsal nápis a dal [ho] na kříž. Bylo [tam] napsáno: "JEŽÍŠ NAZARETSKÝ, ŽIDOVSKÝ KRÁL."</verse>
				<verse number="20">A ten nápis četli mnozí z Židů, neboť to místo, kde byl Ježíš ukřižován, bylo blízko města. A bylo [to] napsáno hebrejsky, řecky a latinsky.</verse>
				<verse number="21">Židovští velekněží tedy řekli Pilátovi: "Nepiš' Židovský král', ale' on řekl: Jsem židovský král.' "</verse>
				<verse number="22">Pilát odpověděl: "Napsal jsem, co jsem napsal."</verse>
				<verse number="23">Když potom vojáci Ježíše ukřižovali, vzali jeho šaty a udělali [z nich] čtyři díly, každému vojákovi díl. [Vzali mu] i košili a ta košile byla nesešívaná, odshora utkaná vcelku.</verse>
				<verse number="24">Řekli si tedy mezi sebou: "Netrhejme ji, ale losujme o ni, čí bude," aby se naplnilo Písmo, které říká: "Rozdělili si mé šaty mezi sebou a o mé roucho házeli los." A tak to ti vojáci udělali.</verse>
				<verse number="25">U Ježíšova kříže však stály jeho matka a sestra jeho matky, Marie Kleofášova a Marie Magdaléna.</verse>
				<verse number="26">Když tedy Ježíš spatřil matku a učedníka, kterého miloval, jak [tam] stojí, řekl své matce: "Ženo, hle, tvůj syn."</verse>
				<verse number="27">Potom řekl tomu učedníkovi: "Hle, tvá matka." A od té chvíle ji ten učedník přijal k sobě.</verse>
				<verse number="28">Když potom Ježíš věděl, že je již všechno dokonáno, řekl, aby se naplnilo Písmo: "Žízním."</verse>
				<verse number="29">A stála [tam] nádoba plná octa. Naplnili tedy houbu octem, dali [ji] na [větev] yzopu a podali k jeho ústům.</verse>
				<verse number="30">A když Ježíš okusil ten ocet, řekl: "Je dokonáno!" Sklonil hlavu a odevzdal ducha [Otci].</verse>
				<verse number="31">A protože byl [den] připravování, požádali Židé Piláta, aby [odsouzeným] byly zlámány nohy a byli sňati, aby těla nezůstala na kříži do soboty (tu sobotu byl totiž velký den) .</verse>
				<verse number="32">A tak přišli vojáci a zlámali nohy prvnímu i druhému, který byl ukřižován s ním.</verse>
				<verse number="33">Když ale přišli k Ježíši a uviděli, [že] je již mrtev, nelámali mu nohy,</verse>
				<verse number="34">ale jeden z vojáků probodl jeho bok kopím a hned vyšla krev a voda.</verse>
				<verse number="35">A ten, který [to] viděl, vydal svědectví a jeho svědectví je pravdivé. On ví, že říká pravdu, abyste vy uvěřili.</verse>
				<verse number="36">Neboť toto se stalo, aby se naplnilo Písmo: "Jeho kost nebude zlomena."</verse>
				<verse number="37">A opět jiné Písmo říká: "Pohlédnou na toho, kterého probodli."</verse>
				<verse number="38">Potom tedy Josef z Arimatie (který byl Ježíšův učedník, ale tajný, kvůli strachu před Židy) poprosil Piláta, aby mohl sejmout Ježíšovo tělo. Pilát svolil, a tak přišel a sňal Ježíšovo tělo.</verse>
				<verse number="39">A přišel i Nikodém (který předtím přišel k Ježíši v noci) a nesl směs myrhy a aloe, okolo sta liber.</verse>
				<verse number="40">Vzali tedy Ježíšovo tělo a zavinuli ho do pláten s těmi vonnými věcmi, jak je u Židů zvykem pochovávat.</verse>
				<verse number="41">A na tom místě, kde byl ukřižován, byla zahrada a v té zahradě nový hrob, v němž ještě nebyl nikdo pochován.</verse>
				<verse number="42">Tam tedy Ježíše pochovali kvůli židovskému [dni] připravování, protože ten hrob byl blízko.</verse>
			</chapter>
			<chapter number="20">
				<verse number="1">Prvního [dne] týdne pak šla Marie Magdaléna za svítání k hrobu, když byla ještě tma, a spatřila kámen odvalený od hrobu.</verse>
				<verse number="2">Běžela tedy a přišla k Šimonu Petrovi a k druhému učedníkovi, kterého měl Ježíš rád, a řekla jim: "Pána vzali z hrobu a nevíme, kam ho položili!"</verse>
				<verse number="3">Petr tedy vyšel, i ten druhý učedník a šli k hrobu.</verse>
				<verse number="4">A běželi oba spolu, ale ten druhý učedník Petra předběhl a přišel k hrobu první.</verse>
				<verse number="5">A když se naklonil [dovnitř], spatřil ležící plátna, ale nevešel [tam].</verse>
				<verse number="6">Tehdy přišel Šimon Petr, který šel za ním, vešel do hrobu a spatřil položená plátna</verse>
				<verse number="7">a roušku, která byla na jeho hlavě, položenou ne s plátny, ale zvlášť svinutou na jednom místě.</verse>
				<verse number="8">Potom tedy vešel i ten druhý učedník, který přišel k hrobu první, a uviděl a uvěřil.</verse>
				<verse number="9">(Ještě totiž nepochopili Písmo, že [Kristus] musí vstát z mrtvých.) </verse>
				<verse number="10">A tak ti učedníci zase odešli k sobě [domů].</verse>
				<verse number="11">Ale Marie stála venku u hrobu a plakala. A jak plakala, naklonila se do hrobu</verse>
				<verse number="12">a uviděla dva sedící anděly v bílém [rouchu], jednoho u hlavy a druhého u nohou, [tam], kde leželo Ježíšovo tělo.</verse>
				<verse number="13">Ti jí řekli: "Ženo, proč pláčeš?" Řekla jim: "Vzali mého Pána a nevím, kam ho položili."</verse>
				<verse number="14">A když to řekla, obrátila se zpátky a spatřila Ježíše, jak [tam] stojí, ale nevěděla, že je to Ježíš.</verse>
				<verse number="15">Ježíš jí řekl: "Ženo, proč pláčeš? Koho hledáš?" Ona mu v domnění, že je [to] zahradník, řekla: "Pane, jestli jsi ho odnesl ty, řekni mi, kam jsi ho položil, a já si ho vezmu."</verse>
				<verse number="16">Ježíš jí řekl: "Marie!" Ona se obrátila a řekla mu: "Rabboni!" (což znamená Učiteli) .</verse>
				<verse number="17">Ježíš jí řekl: "Nedotýkej se mne, neboť jsem ještě nevystoupil ke svému Otci. Ale jdi k mým bratrům a řekni jim: 'Vystupuji ke svému Otci a k vašemu Otci, ke svému Bohu a k vašemu Bohu.' "</verse>
				<verse number="18">Marie Magdaléna [pak] přišla a oznámila učedníkům, že viděla Pána a [že] jí řekl tyto věci.</verse>
				<verse number="19">A když byl večer téhož dne, toho prvního [dne] týdne, a [tam], kde se učedníci shromáždili, byly zavřené dveře kvůli strachu před Židy, přišel Ježíš, postavil se doprostřed a řekl jim: "Pokoj vám."</verse>
				<verse number="20">A když to řekl, ukázal jim své ruce i bok. A když učedníci uviděli Pána, zaradovali se.</verse>
				<verse number="21">Ježíš jim tedy znovu řekl: "Pokoj vám. Jako mě poslal Otec, i já posílám vás."</verse>
				<verse number="22">A když to pověděl, dechl a řekl jim: "Přijměte Ducha Svatého.</verse>
				<verse number="23">Komukoli odpustíte hříchy, těm jsou odpuštěny; komukoli [je] zadržíte, [těm] jsou zadrženy."</verse>
				<verse number="24">Tomáš zvaný Didymus, jeden z dvanácti, však nebyl s nimi, když Ježíš přišel.</verse>
				<verse number="25">Ostatní učedníci mu říkali: "Viděli jsme Pána!" ale on jim řekl: "Dokud neuvidím stopu hřebů v jeho rukou a nestrčím svůj prst na místo hřebů a [dokud] nevložím svou ruku do jeho boku, nikdy neuvěřím."</verse>
				<verse number="26">A po osmi dnech byli jeho učedníci znovu uvnitř a Tomáš s nimi. Ježíš přišel (a dveře byly zavřené) a postavil se doprostřed a řekl: "Pokoj vám."</verse>
				<verse number="27">Potom řekl Tomášovi: "Dej svůj prst sem a pohleď [na] mé ruce, vztáhni svou ruku a vlož [ji] do mého boku; a nebuď nevěřící, ale věřící."</verse>
				<verse number="28">A Tomáš odpověděl slovy: "Můj Pán a můj Bůh!"</verse>
				<verse number="29">Ježíš mu řekl: "Tomáši, uvěřil jsi, protože jsi mě viděl. Blaze těm, kteří neviděli, a uvěřili."</verse>
				<verse number="30">Ježíš ovšem před svými učedníky udělal i mnoho jiných zázraků, které nejsou zapsány v této knize.</verse>
				<verse number="31">Ale tyto jsou zapsány, abyste uvěřili, že Ježíš je Kristus, Syn Boží, a abyste, když budete věřit, měli život v jeho jménu.</verse>
			</chapter>
			<chapter number="21">
				<verse number="1">Potom se Ježíš znovu ukázal učedníkům u Tiberiadského moře. A ukázal se takto:</verse>
				<verse number="2">Šimon Petr, Tomáš zvaný Didymus, Natanael, který byl z Kány Galilejské, [synové] Zebedeovi a další dva z jeho učedníků byli spolu.</verse>
				<verse number="3">Šimon Petr jim řekl: "Jdu lovit ryby." Řekli mu: "My s tebou půjdeme také." Šli [tedy] a hned nastoupili na loď. A té noci nic nechytili.</verse>
				<verse number="4">Když pak nastalo jitro, Ježíš stál na břehu. Učedníci ale nevěděli, že je [to] Ježíš.</verse>
				<verse number="5">Ježíš jim tedy řekl: "Děti, nemáte něco k jídlu?" Odpověděli mu: "Nemáme."</verse>
				<verse number="6">On jim však řekl: "Hoďte síť napravo od lodi a najdete." Hodili tedy a už ji nemohli vytáhnout pro množství ryb.</verse>
				<verse number="7">Ten učedník, kterého Ježíš miloval, tedy řekl Petrovi: " [To] je Pán!" A když Šimon Petr uslyšel, že je [to] Pán, přepásal se pláštěm (protože byl svlečený) a vrhl se do moře.</verse>
				<verse number="8">Ostatní učedníci pak připluli na lodi (neboť byli nedaleko od země, jen asi dvě stě loket) a táhli tu síť s rybami.</verse>
				<verse number="9">A když vystoupili na zem, viděli rozdělaný oheň a na něm rybu a chléb.</verse>
				<verse number="10">Ježíš jim řekl: "Přineste něco ryb, které jste teď chytili."</verse>
				<verse number="11">Šimon Petr [tedy] vystoupil [na loď] a vytáhl na zem síť plnou velkých ryb: [bylo jich] sto padesát tři. A i když jich bylo tak mnoho, síť se neroztrhla.</verse>
				<verse number="12">Ježíš jim řekl: "Pojďte, posnídejte." Nikdo z učedníků se ho však neodvažoval zeptat: "Kdo jsi?" protože věděli, že je [to] Pán.</verse>
				<verse number="13">Ježíš tedy přistoupil, vzal ten chléb a dával jim a podobně [i] rybu.</verse>
				<verse number="14">To se Ježíš už potřetí ukázal svým učedníkům poté, co vstal z mrtvých.</verse>
				<verse number="15">A když posnídali, zeptal se Ježíš Šimona Petra: "Šimone Jonášův, miluješ mě více než tito?" [On] mu řekl: "Ano, Pane, ty víš, že tě mám rád." Řekl mu: "Krm mé beránky."</verse>
				<verse number="16">Zeptal se ho znovu, podruhé: "Šimone Jonášův, miluješ mě?" Řekl mu: "Ano, Pane, ty víš, že tě mám rád." Řekl mu: "Pas mé ovce."</verse>
				<verse number="17">Zeptal se ho potřetí: "Šimone Jonášův, máš mě rád?" Tehdy se Petr zarmoutil, protože se ho potřetí zeptal: "Máš mě rád?" a odpověděl mu: "Pane, ty víš všechno, ty víš, že tě mám rád." Ježíš mu řekl: "Krm mé ovce.</verse>
				<verse number="18">Amen, amen, říkám ti: Když jsi byl mladší, opásával ses a chodíval jsi, kam jsi chtěl; ale až zestárneš, vztáhneš své ruce a opáše tě jiný a povede tě, kam nechceš."</verse>
				<verse number="19">To řekl, aby [mu] naznačil, jakou smrtí oslaví Boha. A když to pověděl, řekl mu: "Následuj mě."</verse>
				<verse number="20">Petr se obrátil, uviděl toho učedníka, kterého Ježíš miloval, jak jde za [ním] (a [to byl] ten, který při večeři spočinul na jeho prsou a řekl: "Pane, kdo je ten, který tě zrazuje?") .</verse>
				<verse number="21">Když ho Petr uviděl, řekl Ježíši: "Pane, a co tento?"</verse>
				<verse number="22">Ježíš mu řekl. "Kdybych chtěl, aby [tu] zůstal, dokud nepřijdu, co [s tím máš] ty? Ty mě následuj."</verse>
				<verse number="23">A tak se mezi bratry roznesla řeč, že ten učedník nezemře. Ježíš mu však neřekl, že nezemře, ale: "Kdybych chtěl, aby [tu] zůstal, dokud nepřijdu, co [s tím máš] ty?"</verse>
				<verse number="24">To je ten učedník, který vydává svědectví o těchto věcech a zapsal je; a víme, že jeho svědectví je pravdivé.</verse>
				<verse number="25">Je ovšem i mnoho jiných věcí, které Ježíš udělal, které kdyby měly být vypsány každá zvlášť, mám za to, že by ani celý svět nemohl pojmout ty knihy, které by byly napsány. Amen.</verse>
			</chapter>
		</book>
		<book number="44">
			<chapter number="1">
				<verse number="1">První zprávu jsem zajisté sepsal, ó Teofile, o všech věcech, které Ježíš začal dělat i učit</verse>
				<verse number="2">až do dne, kdy byl vzat vzhůru, když skrze Ducha Svatého dal přikázání apoštolům, které vyvolil.</verse>
				<verse number="3">Těm také po svém utrpení mnoha jistými důkazy prokázal, že je živý, když se jim po čtyřicet dní ukazoval a mluvil o Božím království.</verse>
				<verse number="4">A když [je] shromáždil, přikázal jim, aby neodcházeli z Jeruzaléma, ale aby očekávali Otcovo zaslíbení, "které jste," [jak řekl,] "slyšeli ode mne;</verse>
				<verse number="5">neboť Jan zajisté křtil vodou, ale vy budete pokřtěni Duchem Svatým po těchto nemnoha dnech."</verse>
				<verse number="6">Když se tedy spolu sešli, zeptali se ho: "Pane, obnovíš pro Izrael království v tomto čase?"</verse>
				<verse number="7">[On] jim však řekl: "Není vaše věc znát časy nebo doby, které Otec uložil ve své moci;</verse>
				<verse number="8">ale přijmete moc Ducha Svatého přicházejícího na vás a budete mi svědky v Jeruzalémě, v celém Judsku i [v] Samaří a až do posledních [končin] země."</verse>
				<verse number="9">A když to pověděl, byl před jejich zraky vyzdvižen [vzhůru a] oblak jim ho vzal z očí.</verse>
				<verse number="10">Když se pak [za ním] upřeně dívali, jak odchází do nebe, hle, postavili se k nim dva muži v bílém rouchu,</verse>
				<verse number="11">kteří [jim] řekli: "Muži galilejští, co stojíte a hledíte do nebe? Tento Ježíš, který byl od vás vzat vzhůru do nebe, přijde [stejným] způsobem, jak jste ho viděli odcházet do nebe."</verse>
				<verse number="12">Tehdy se vrátili do Jeruzaléma od hory zvané Olivetská, která je blízko Jeruzaléma-ve vzdálenosti [jedné] sobotní cesty.</verse>
				<verse number="13">A když vešli, vystoupili do horní místnosti [domu], kde pobývali: Petr, Jakub, Jan a Ondřej, Filip a Tomáš, Bartoloměj a Matouš, Jakub Alfeův a Šimon Zélótes a Juda Jakubův.</verse>
				<verse number="14">Ti všichni zůstávali jednomyslně v modlitbě a prosbě se ženami, i [s] Marií, Ježíšovou matkou, a s jeho bratry.</verse>
				<verse number="15">V těch dnech pak povstal uprostřed učedníků Petr (počet lidí byl dohromady asi sto dvacet) a řekl:</verse>
				<verse number="16">"Bratři, muselo se naplnit to Písmo, které Davidovými ústy předpověděl Duch Svatý o Jidáši, který se stal vůdcem těch, kdo zajali Ježíše.</verse>
				<verse number="17">Neboť byl započítán mezi nás a obdržel podíl na této službě."</verse>
				<verse number="18">(Ten tedy získal za odměnu [své] nepravosti pole, ale když spadl střemhlav, roztrhl se v půli a všechny jeho vnitřnosti vyhřezly.</verse>
				<verse number="19">A [to] vešlo ve známost všem obyvatelům Jeruzaléma, takže to pole bylo v jejich vlastním jazyce pojmenováno Akeldama, to jest Pole krve.) </verse>
				<verse number="20">"V knize Žalmů je přece napsáno: 'Jeho příbytek ať zpustne a ať není, kdo by v něm bydlel' a: 'Jeho úřad ať zaujme jiný.'</verse>
				<verse number="21">Proto musí jeden z těch mužů, kteří s námi chodili po celý čas, kdy Pán Ježíš přebýval mezi námi,</verse>
				<verse number="22">počínaje Janovým křtem až do toho dne, kdy byl od nás vzat vzhůru, být s námi svědkem jeho vzkříšení."</verse>
				<verse number="23">Postavili tedy dva: Josefa zvaného Barsabáš (který měl příjmení Justus) a Matěje.</verse>
				<verse number="24">A když se pomodlili, řekli: "Ty, Pane, který znáš všechna srdce, ukaž, kterého jsi vyvolil z těchto dvou,</verse>
				<verse number="25">aby obdržel podíl na této službě a apoštolství, od něhož Jidáš odstoupil, aby odešel na své místo."</verse>
				<verse number="26">Dali jim tedy losy a los padl na Matěje. A [tak] byl připočten k jedenácti apoštolům.</verse>
			</chapter>
			<chapter number="2">
				<verse number="1">Když pak přišel den Letnic, byli všichni jednomyslně spolu.</verse>
				<verse number="2">A náhle nastal zvuk z nebe, jako valícího se prudkého větru, a naplnil celý dům, kde seděli.</verse>
				<verse number="3">Tehdy se jim ukázaly jakoby rozdělené jazyky ohně a posadily se na každém z nich.</verse>
				<verse number="4">A všichni byli naplněni Duchem Svatým a začali mluvit jinými jazyky, jak jim Duch dával promlouvat.</verse>
				<verse number="5">V Jeruzalémě tehdy přebývali Židé, zbožní muži z každého národa pod nebem.</verse>
				<verse number="6">A když nastal ten zvuk, sešlo se množství [lidí] a byli zmateni, protože je každý slyšel, jak mluví [jeho] vlastním jazykem.</verse>
				<verse number="7">Všichni tedy žasli a v údivu říkali jedni druhým: "Hleďte, copak nejsou ti všichni, kteří [tu] mluví, Galilejci?</verse>
				<verse number="8">Jak to, [že] tedy každý slyšíme svůj vlastní jazyk, ve kterém jsme se narodili?</verse>
				<verse number="9">Parthové, Médové, Elamité a obyvatelé Mezopotámie, Judska i Kappadokie, Pontu a Asie,</verse>
				<verse number="10">Frygie i Pamfylie, Egypta i krajů Libye vedle Kyrény a příchozí z Říma, Židé i proselyté,</verse>
				<verse number="11">Kréťané i Arabové-slyšíme je mluvit našimi jazyky o velikých Božích věcech!"</verse>
				<verse number="12">A tak všichni žasli a bezradně říkali jeden druhému: "Co má tohle znamenat?"</verse>
				<verse number="13">Jiní se ale posmívali a říkali: "Jsou opilí novým vínem!"</verse>
				<verse number="14">Petr však [spolu] s jedenácti povstal, pozvedl svůj hlas a promluvil: "Muži z Judska i všichni, kteří přebýváte v Jeruzalémě, toto ať je vám známo a vyslechněte má slova:</verse>
				<verse number="15">Jistěže tito nejsou opilí, jak se domníváte. Vždyť je [teprve] třetí denní hodina!</verse>
				<verse number="16">Ale toto je to, co bylo předpověděno ústy proroka Joele:</verse>
				<verse number="17">'A stane se v posledních dnech, praví Bůh, [že] vyleji ze svého Ducha na veškeré tělo a vaši synové i vaše dcery budou prorokovat; vaši mladíci budou vídat vidění a vaši starci budou mívat sny.</verse>
				<verse number="18">V těch dnech zajisté vyleji ze svého Ducha na své služebníky i na své služebnice a budou prorokovat.</verse>
				<verse number="19">A ukážu zázraky nahoře na nebi a znamení dole na zemi, krev a oheň a oblaka dýmu.</verse>
				<verse number="20">Slunce se obrátí v temnotu a měsíc v krev, dříve než přijde ten veliký a zjevný Pánův den.</verse>
				<verse number="21">A stane se, [že] každý, kdo bude vzývat jméno Pána, bude spasen.' "</verse>
				<verse number="22">"Izraelité, slyšte tato slova: Ježíše Nazaretského, toho muže, kterého mezi vámi Bůh prokázal divy, zázraky a znameními, které skrze něho Bůh dělal uprostřed vás, jak sami víte,</verse>
				<verse number="23">toho jste, vydaného z Božího uloženého rozhodnutí a předzvědění, vzali a zabili ukřižováním skrze ruce bezbožníků.</verse>
				<verse number="24">Bůh ho [ale] vzkřísil a zprostil bolestí smrti, protože nebylo možné, aby ho držela ve své moci.</verse>
				<verse number="25">David přece o něm říká: 'Viděl jsem Pána vždycky před sebou, neboť je mi po pravici, abych nezakolísal.</verse>
				<verse number="26">Proto se mé srdce rozveselilo a můj jazyk zajásal, nadto i mé tělo spočine v naději.</verse>
				<verse number="27">Neboť nenecháš mou duši v pekle a svému Svatému nedáš spatřit porušení.</verse>
				<verse number="28">Oznámil jsi mi cesty života a svou tváří mě naplníš potěšením.'</verse>
				<verse number="29">Bratři, mohu vám směle říci o patriarchovi Davidovi, že zemřel a byl pochován a jeho hrob je u nás až do dnešního dne.</verse>
				<verse number="30">A poněvadž byl prorok a věděl, že se mu Bůh zavázal přísahou, [že] z plodu jeho beder pozdvihne Krista podle těla a posadí [ho] na jeho trůn,</verse>
				<verse number="31">viděl [to] předem a mluvil o Kristově vzkříšení, že jeho duše' nebyla zanechána v pekle' a jeho tělo' nespatřilo porušení'.</verse>
				<verse number="32">Tohoto Ježíše Bůh vzkřísil a my všichni jsme toho svědky.</verse>
				<verse number="33">Když byl tedy Boží pravicí vyvýšen, přijal od Otce zaslíbení Ducha Svatého a vylil to, co nyní vidíte a slyšíte.</verse>
				<verse number="34">David přece nevystoupil do nebe, ale sám říká: 'Pán řekl mému Pánu: Seď po mé pravici,</verse>
				<verse number="35">dokud nepoložím tvé nepřátele za podnož tvých nohou.'</verse>
				<verse number="36">Ať tedy ví s jistotou všechen dům Izraele, že Bůh ho učinil Pánem a Kristem-toho Ježíše, kterého jste vy ukřižovali."</verse>
				<verse number="37">A když [to] slyšeli, byli zasaženi v srdci a řekli Petrovi i ostatním apoštolům: "Co máme dělat, bratři?"</verse>
				<verse number="38">Petr jim tedy řekl: "Čiňte pokání a ať se každý z vás pokřtí ve jménu Ježíše Krista na odpuštění hříchů a přijmete dar Ducha Svatého.</verse>
				<verse number="39">To zaslíbení totiž [platí] vám i vašim dětem i všem, kdo [jsou] daleko, kohokoli povolá Pán, náš Bůh."</verse>
				<verse number="40">Dosvědčoval [to] ještě mnoha jinými slovy a vyzýval [je]: "Zachraňte se z tohoto zvráceného pokolení!"</verse>
				<verse number="41">Ti, kteří ochotně přijali jeho slova, tedy byli pokřtěni. V ten den se připojilo okolo tří tisíc duší</verse>
				<verse number="42">a zůstávali v apoštolském učení a ve společenství, v lámání chleba a v modlitbách.</verse>
				<verse number="43">Na každou duši tedy přišla bázeň a skrze apoštoly se dělo mnoho zázraků a znamení.</verse>
				<verse number="44">Všichni věřící pak byli pospolu a měli všechno společné.</verse>
				<verse number="45">Prodávali pozemky a majetky a rozdělovali je všem, jak kdo potřeboval.</verse>
				<verse number="46">Každý den také zůstávali jednomyslně v chrámu a po domech lámali chléb a přijímali pokrm s radostí a prostotou srdce;</verse>
				<verse number="47">chválili Boha a měli milost u všeho lidu. A Pán denně přidával církvi ty, kteří byli spaseni.</verse>
			</chapter>
			<chapter number="3">
				<verse number="1">Petr a Jan potom vstupovali v hodinu modlitby (to [jest o] deváté) do chrámu.</verse>
				<verse number="2">A byl [tam] nesen jeden muž, chromý od lůna své matky, kterého každý den pokládali u chrámové brány zvané Krásná, aby ty, kdo vcházeli do chrámu, prosil o almužnu.</verse>
				<verse number="3">Ten uviděl Petra a Jana, jak se chystají vejít do chrámu, a prosil [je] o almužnu.</verse>
				<verse number="4">Petr však na něj s Janem upřel zrak a řekl: "Podívej se na nás."</verse>
				<verse number="5">Pozoroval je tedy s očekáváním, že od nich něco přijme.</verse>
				<verse number="6">Ale Petr řekl: "Stříbro a zlato nemám, ale co mám, to ti dám. Ve jménu Ježíše Krista Nazaretského vstaň a choď!"</verse>
				<verse number="7">Uchopil ho za pravou ruku a zvedl [ho]; a [tehdy] se jeho nohy a klouby ihned zpevnily.</verse>
				<verse number="8">A když vyskočil, stál a chodil a vešel s nimi do chrámu, [kde] se procházel, poskakoval a chválil Boha.</verse>
				<verse number="9">Všechen lid ho tedy viděl, jak chodí a chválí Boha,</verse>
				<verse number="10">a poznali, že je to ten, který kvůli almužně sedával u chrámové Krásné brány, a byli naplněni děsem a úžasem nad tím, co se mu přihodilo.</verse>
				<verse number="11">A když se ten uzdravený chromý držel Petra a Jana, seběhl se k nim všechen vyděšený lid do sloupoví zvaného Šalomounovo.</verse>
				<verse number="12">Když [to] tedy Petr uviděl, promluvil k lidu: "Proč se tomu divíte, Izraelité? A proč se na nás [tak] upřeně díváte, jako bychom svou vlastní mocí nebo zbožností způsobili, že tento [člověk] chodí?</verse>
				<verse number="13">Bůh Abrahama, Izáka a Jákoba, Bůh našich otců oslavil svého služebníka Ježíše, kterého jste vy vydali a jehož jste se zřekli před Pilátem, když se rozhodl, [že] ho propustí.</verse>
				<verse number="14">Zřekli jste se toho Svatého a Spravedlivého a vyžádali jste si, aby vám byl vydán vrah.</verse>
				<verse number="15">Zabili jste Původce života, kterého Bůh vzkřísil z mrtvých; a my jsme toho svědky.</verse>
				<verse number="16">Skrze víru v jeho jméno dalo jeho jméno sílu tomuto [muži,] kterého vidíte a znáte. Ano, víra, která [je] skrze něho, mu dala toto plné zdraví před [očima] vás všech.</verse>
				<verse number="17">Teď však vím, bratři, že jste [to] udělali z nevědomosti, stejně jako vaši vůdcové.</verse>
				<verse number="18">Bůh však takto naplnil, co předpověděl ústy všech svých proroků: [že] Kristus bude trpět.</verse>
				<verse number="19">Proto čiňte pokání a obraťte se, aby vaše hříchy byly smazány a přišly časy osvěžení od Pánovy tváře</verse>
				<verse number="20">a aby poslal toho, který vám byl předem kázán, Ježíše Krista,</verse>
				<verse number="21">kterého musí nebe držet až do časů nápravy všech věcí, o nichž Bůh mluvil od věků ústy všech svých svatých proroků.</verse>
				<verse number="22">Mojžíš přece řekl otcům: 'Pán, váš Bůh, vám vzbudí z vašich bratrů Proroka jako mne; toho budete poslouchat ve všem, cokoli vám řekne.</verse>
				<verse number="23">A stane se, že každá duše, která by toho Proroka neuposlechla, bude vyhlazena z lidu.'</verse>
				<verse number="24">Ano, také všichni proroci, kteří mluvili od Samuele a po něm, předpovídali tyto dny.</verse>
				<verse number="25">Vy jste synové proroků a smlouvy, kterou Bůh uzavřel s našimi otci, když řekl Abrahamovi: 'Ve tvém semeni budou požehnána všechna pokolení země.'</verse>
				<verse number="26">Vám jako prvním vzbudil Bůh svého služebníka Ježíše a poslal ho žehnat vám, aby každého odvrátil od jeho nepravostí."</verse>
			</chapter>
			<chapter number="4">
				<verse number="1">A když [ještě] mluvili k lidu, přišli na ně kněží s velitelem chrámové [stráže] a saduceji,</verse>
				<verse number="2">protože těžce nesli, že učí lid a kážou vzkříšení z mrtvých skrze Ježíše.</verse>
				<verse number="3">Chopili se jich tedy a dali [je] až do druhého dne do vězení, protože už byl večer.</verse>
				<verse number="4">Mnozí z těch, kdo uslyšeli Slovo, však uvěřili. A počet mužů dosáhl asi pěti tisíc.</verse>
				<verse number="5">Druhého dne se pak stalo, že se v Jeruzalémě sešli židovští hodnostáři, starší a zákoníci,</verse>
				<verse number="6">nejvyšší kněz Annáš i Kaifáš, Jan, Alexandr a všichni, kdo byli z velekněžského rodu.</verse>
				<verse number="7">A když je postavili doprostřed, vyptávali se: "Jakou mocí a v jakém jménu jste to udělali?"</verse>
				<verse number="8">Tehdy jim Petr, naplněn Duchem Svatým, řekl: "Vůdcové lidu a starší Izraele:</verse>
				<verse number="9">Poněvadž jsme dnes vyslýcháni pro dobrý skutek při nemocném člověku, kterým byl uzdraven,</verse>
				<verse number="10">ať je známo vám všem i všemu lidu Izraele, že ve jménu Ježíše Krista Nazaretského, kterého jste vy ukřižovali, jehož Bůh vzkřísil z mrtvých, skrze toho stojí před vámi tento [člověk] zdravý.</verse>
				<verse number="11">To je ten' kámen, zavržený vámi staviteli, který se stal hlavním [kamenem] klenby'.</verse>
				<verse number="12">A v nikom jiném není spasení, protože lidem není dáno jiné jméno pod nebem, v němž bychom měli být spaseni."</verse>
				<verse number="13">Když tedy viděli Petrovu a Janovu smělost a shledali, že jsou [to] neučení a prostí lidé, divili se a poznali na nich, že byli s Ježíšem.</verse>
				<verse number="14">A když viděli toho člověka, který byl uzdraven, jak stojí s nimi, neměli, co by proti [nim] řekli.</verse>
				<verse number="15">Poručili jim tedy, aby odešli z velerady ven, a radili se spolu.</verse>
				<verse number="16">Říkali: "Co s těmi lidmi uděláme? Všem přebývajícím v Jeruzalémě [je] přece známo, že se skrze ně stal zjevný zázrak, a [my to] nemůžeme popřít.</verse>
				<verse number="17">Aby se [to] ale mezi lidmi více nešířilo, důrazně jim pohrozme, aby v tom jménu už k žádnému člověku nemluvili."</verse>
				<verse number="18">Zavolali je tedy a přikázali jim, aby [už] vůbec nemluvili ani neučili v Ježíšově jménu.</verse>
				<verse number="19">Petr a Jan jim však odpověděli: "Posuďte, zda je v Božích očích spravedlivé, abychom vás poslouchali více než Boha.</verse>
				<verse number="20">My totiž nemůžeme nemluvit o tom, co jsme viděli a slyšeli."</verse>
				<verse number="21">A když nenalézali nic, za co by je potrestali, znovu [jim] pohrozili a kvůli lidu je propustili; všichni totiž oslavovali Boha za to, co se stalo.</verse>
				<verse number="22">A tomu člověku, na kterém se stal ten zázrak uzdravení, bylo přes čtyřicet let.</verse>
				<verse number="23">Když tedy byli propuštěni, přišli ke svým a vyprávěli, co jim řekli velekněží a starší.</verse>
				<verse number="24">A když [to bratři] uslyšeli, pozvedli jednomyslně hlas k Bohu a řekli: "Hospodine, ty [jsi] Bůh, který stvořil nebe i zemi, moře i všechno, co je v nich,</verse>
				<verse number="25">který jsi ústy Davida, svého služebníka, řekl: 'Proč se rozzuřily národy a lidé vymýšleli marnosti?</verse>
				<verse number="26">Králové země povstali a vládci se spolu shromáždili proti Pánu a proti jeho Pomazanému.'</verse>
				<verse number="27">A opravdu se proti tvému svatému služebníku Ježíši, kterého jsi pomazal, sešli Herodes a Pontský Pilát s pohany a lidem Izraele,</verse>
				<verse number="28">aby udělali to, co tvá ruka a tvá vůle předurčila, aby se stalo.</verse>
				<verse number="29">Nyní, Pane, pohleď na jejich výhrůžky a dej svým služebníkům mluvit tvé slovo se vší smělostí,</verse>
				<verse number="30">když budeš vztahovat svou ruku k uzdravování a k činění znamení a zázraků skrze jméno svého svatého služebníka Ježíše."</verse>
				<verse number="31">A když se modlili, zatřáslo se to místo, na kterém byli shromážděni, a všichni byli naplněni Duchem Svatým a mluvili Boží slovo se smělostí.</verse>
				<verse number="32">To množství věřících pak mělo [jedno] srdce a jednu duši. Nikdo ani nenazýval nic z toho, co měl, svým vlastním, ale měli všechny věci společné.</verse>
				<verse number="33">Apoštolové vydávali velikou mocí svědectví o vzkříšení Pána Ježíše a veliká milost byla na nich všech.</verse>
				<verse number="34">Nikdo mezi nimi neměl nouzi, protože všichni, kdo vlastnili pole nebo domy, [je] prodávali a peníze, za které je prodali, přinášeli</verse>
				<verse number="35">a pokládali k nohám apoštolů. [To] pak bylo rozdělováno každému podle toho, jak kdo potřeboval.</verse>
				<verse number="36">A Jozes, který měl od apoštolů jméno Barnabáš (což v překladu znamená Syn potěšení) , levíta rodem z Kypru,</verse>
				<verse number="37">prodal své pole, přinesl peníze a položil je k nohám apoštolů.</verse>
			</chapter>
			<chapter number="5">
				<verse number="1">Jeden muž jménem Ananiáš však se svou manželkou Zafírou prodal pozemek</verse>
				<verse number="2">a s vědomím své manželky z těch peněz lstivě ubral. Potom přinesl určitou část a položil [ji] k nohám apoštolů.</verse>
				<verse number="3">Petr však řekl: "Ananiáši, proč Satan naplnil tvé srdce, abys lhal Duchu Svatému a lstivě ubral z peněz za to pole?</verse>
				<verse number="4">Copak nebylo tvé, když zůstávalo [neprodané]? A když bylo prodáno, bylo ve tvé moci. Proč ses tedy ve svém srdci rozhodl k takovému činu? Nezalhal jsi lidem, ale Bohu!"</verse>
				<verse number="5">Když pak Ananiáš uslyšel ta slova, padl a vypustil duši. A na všechny, kteří to slyšeli, přišla veliká bázeň.</verse>
				<verse number="6">Mládenci tedy vstali, zabalili ho, vynesli ven a pochovali.</verse>
				<verse number="7">A stalo se, že po uplynutí asi tří hodin přišla i jeho žena, která nevěděla, co se stalo.</verse>
				<verse number="8">Petr jí tedy řekl: "Pověz mi, zda jste to pole prodali za tolik?" A ona řekla: "Ano, za tolik."</verse>
				<verse number="9">Petr jí však řekl: "Proč jste se smluvili, abyste pokoušeli Pánova Ducha? Hle, nohy těch, kteří pochovali tvého muže, [jsou] přede dveřmi, a vynesou [i] tebe!"</verse>
				<verse number="10">A ihned padla k jeho nohám a vypustila duši. A když mladíci vešli, nalezli ji mrtvou. Vynesli [ji] tedy a pochovali vedle jejího muže.</verse>
				<verse number="11">Na celou církev i na všechny, kdo to slyšeli, pak přišla veliká bázeň.</verse>
				<verse number="12">Skrze ruce apoštolů se tedy dělo mezi lidem mnoho znamení a zázraků a všichni bývali jednomyslně [spolu] v Šalomounově sloupoví.</verse>
				<verse number="13">Nikdo jiný se k nim však neodvažoval připojit, ale lid si jich velice vážil.</verse>
				<verse number="14">K Pánu se pak přidávalo [stále] více věřících, množství mužů i žen,</verse>
				<verse number="15">takže i na ulice vynášeli nemocné a pokládali [je] na lůžka a nosítka, aby když [tudy] půjde Petr, alespoň jeho stín padl na některého z nich.</verse>
				<verse number="16">Do Jeruzaléma se také scházelo množství [lidí] z okolních měst, kteří přinášeli nemocné a trápené nečistými duchy a ti všichni byli uzdravováni.</verse>
				<verse number="17">Tehdy povstal nejvyšší kněz a všichni, kdo byli s ním (což je ta sekta saduceů) , naplněni závistí,</verse>
				<verse number="18">a chopili se apoštolů a vsadili je do veřejné věznice.</verse>
				<verse number="19">Ale Pánův anděl v noci otevřel dveře vězení, vyvedl je [ven] a řekl:</verse>
				<verse number="20">"Jděte, postavte se v chrámu a mluvte lidu všechna slova tohoto života."</verse>
				<verse number="21">Když [to] tedy uslyšeli, vešli za úsvitu do chrámu a učili. Když pak přišel nejvyšší kněz i ti, kdo byli s ním, svolali veleradu (to jest celé staršovstvo synů Izraele) a poslali do vězení, aby je přivedli.</verse>
				<verse number="22">Když ale služebníci přišli, nenašli je ve vězení. Vrátili se [tedy] a oznámili:</verse>
				<verse number="23">"Vězení jsme sice našli bezpečně zavřené, také strážné stojící venku přede dveřmi, ale když jsme otevřeli, nikoho jsme uvnitř nenašli."</verse>
				<verse number="24">A když ta slova nejvyšší kněz s velitelem chrámové [stráže] a velekněžími uslyšel, byli bezradní nad tím, co se to mohlo stát.</verse>
				<verse number="25">Tehdy někdo přišel a oznámil jim: "Hle, muži, které jste vsadili do vězení, stojí v chrámu a učí lid!"</verse>
				<verse number="26">Tehdy velitel se služebníky odešel a přivedl je bez násilí; báli se totiž, aby je lid neukamenoval.</verse>
				<verse number="27">A když je přivedli a postavili ve veleradě, zeptal se jich nejvyšší kněz:</verse>
				<verse number="28">"Copak jsme vám přísně nepřikázali, abyste v tom jménu neučili? A hle, naplnili jste Jeruzalém svým učením a chcete krev toho člověka uvést na nás!"</verse>
				<verse number="29">Petr a apoštolové však odpověděli: "Je třeba více poslouchat Boha než lidi.</verse>
				<verse number="30">Bůh vašich otců vzkřísil Ježíše, kterého jste vy pověsili na dřevo a zabili.</verse>
				<verse number="31">Jeho Bůh vyvýšil svou pravicí jako Vůdce a Spasitele, aby dal Izraeli pokání a odpuštění hříchů.</verse>
				<verse number="32">A my jsme svědky těchto věcí, a také Duch Svatý, kterého dal Bůh těm, kdo ho poslouchají."</verse>
				<verse number="33">Když [to] tedy uslyšeli, rozzuřili se a začali se radit, [jak] by je zabili.</verse>
				<verse number="34">Tehdy vstal ve veleradě jeden farizeus jménem Gamaliel, učitel Zákona ctěný vším lidem, a poručil, aby byli apoštolové na chvíli vyvedeni ven.</verse>
				<verse number="35">Potom jim řekl: "Izraelité, dejte si pozor [na to], co chcete udělat s těmito lidmi.</verse>
				<verse number="36">Vždyť před těmito dny povstal Teudas; říkal o sobě, [že] je někým, a připojilo se k němu množství okolo čtyř set mužů. Ten byl zabit a všichni, kdo ho poslouchali, byli rozptýleni a obráceni vniveč.</verse>
				<verse number="37">Po něm povstal za dnů soupisu Juda Galilejský a strhl za sebou mnoho lidí. [Ale] i ten zahynul a všichni, kdo ho poslouchali, byli rozptýleni.</verse>
				<verse number="38">Proto vám nyní říkám: Odstupte od těchto lidí a nechte je. Jestliže je totiž tento úmysl nebo toto dílo z lidí, rozpadne se.</verse>
				<verse number="39">Je-li však z Boha, nebudete to moci zrušit. Abyste snad nakonec nebyli shledáni [jako] Boží nepřátelé!"</verse>
				<verse number="40">A tak ho poslechli. Zavolali apoštoly, zmrskali [je], přikázali [jim], aby nemluvili v Ježíšově jménu a propustili je.</verse>
				<verse number="41">Oni tedy šli z té velerady s radostí, že byli hodni trpět potupu pro jeho jméno.</verse>
				<verse number="42">A nepřestávali každého dne v chrámu i po domech učit a kázat Ježíše Krista.</verse>
			</chapter>
			<chapter number="6">
				<verse number="1">V těch dnech, když se rozmnožoval [počet] učedníků, pak nastalo reptání helénistů proti Hebrejům, že jejich vdovy jsou při každodenní službě zanedbávány.</verse>
				<verse number="2">Dvanáct [apoštolů] tedy svolalo shromáždění učedníků a řeklo: "Nesluší se, abychom my opustili Boží slovo a sloužili u stolů.</verse>
				<verse number="3">Proto ze sebe, bratři, vyberte sedm mužů [dobré] pověsti, plných Ducha Svatého a moudrosti, kterým svěříme tu práci.</verse>
				<verse number="4">My se však budeme pilně věnovat modlitbě a službě slova."</verse>
				<verse number="5">Ta řeč se tedy zalíbila celému shromáždění a vybrali Štěpána, muže plného víry a Ducha Svatého, a Filipa, Prochora, Nikanora, Timona, Parména a Mikuláše, proselytu z Antiochie.</verse>
				<verse number="6">Ty postavili před apoštoly, kteří na ně po modlitbě vložili ruce.</verse>
				<verse number="7">A Boží slovo rostlo a počet učedníků v Jeruzalémě se mocně rozrůstal. Také veliké množství kněží poslouchalo víru.</verse>
				<verse number="8">Štěpán, plný víry a moci, pak dělal mezi lidem veliké divy a zázraky.</verse>
				<verse number="9">Tehdy povstali někteří z takzvané Synagogy Libertinů (Kyrénských, Alexandrijských a těch z Kilikie a Asie) a hádali se se Štěpánem.</verse>
				<verse number="10">Nemohli ale obstát proti moudrosti a Duchu, ve kterém mluvil.</verse>
				<verse number="11">Podstrčili tedy muže, kteří řekli: "Slyšeli jsme ho mluvit rouhavé řeči proti Mojžíši a [proti] Bohu!"</verse>
				<verse number="12">A [tak] rozbouřili lid i starší a zákoníky a přišli, chopili se ho a odvedli [ho] do velerady.</verse>
				<verse number="13">[Tam] postavili falešné svědky, kteří řekli: "Tento člověk nepřestává mluvit rouhavé řeči proti tomuto místu a Zákonu.</verse>
				<verse number="14">Slyšeli jsme ho totiž, jak říká, že ten Ježíš Nazaretský zničí toto místo a změní způsoby, které nám vydal Mojžíš!"</verse>
				<verse number="15">A když se na něj všichni, kdo seděli ve veleradě, upřeně podívali, viděli jeho tvář jako tvář anděla.</verse>
			</chapter>
			<chapter number="7">
				<verse number="1">Tehdy nejvyšší kněz řekl: "Je to tak?"</verse>
				<verse number="2">A on řekl: "Bratři a otcové, slyšte: Bůh slávy se ukázal našemu otci Abrahamovi, když byl v Mezopotámii, předtím než se usadil v Cháranu,</verse>
				<verse number="3">a řekl mu: 'Vyjdi ze své země a ze svého příbuzenstva a pojď do země, kterou ti ukážu.'</verse>
				<verse number="4">Tehdy vyšel ze země Chaldejců a usadil se v Cháranu. A když jeho otec zemřel, přestěhoval ho [Bůh] odtud do této země, ve které teď bydlíte.</verse>
				<verse number="5">A nedal mu v ní dědictví ani [jako] šlápotu nohy, ale slíbil ji dát do vlastnictví jemu i jeho semeni po něm, když [ještě] neměl syna.</verse>
				<verse number="6">Bůh tedy mluvil takto: 'Tvoji potomci budou žít jako přistěhovalci v cizí zemi. Budou podrobeni do otroctví a bude se [s nimi] zle nakládat po čtyři sta let.</verse>
				<verse number="7">Ale ten národ, kterému budouotročit, budu já soudit,' řekl Bůh, 'a potom vyjdou a budou mi sloužit na tomto místě.'</verse>
				<verse number="8">A vydal jim smlouvu obřízky. [Abraham] tedy zplodil Izáka a osmého dne ho obřezal, Izák potom Jákoba a Jákob dvanáct patriarchů."</verse>
				<verse number="9">"Patriarchové pak žárlili na Josefa a prodali [ho] do Egypta, ale Bůh byl s ním.</verse>
				<verse number="10">Vysvobodil ho ze všech jeho soužení a dal mu milost a moudrost před faraonem, egyptským králem, a [ten] ho ustanovil správcem nad Egyptem i nad celým svým domem.</verse>
				<verse number="11">Potom přišel na celou egyptskou i kananejskou zem hlad a veliké soužení a naši otcové nenalézali potravu.</verse>
				<verse number="12">Když pak Jákob uslyšel, že v Egyptě je obilí, poslal [tam] naše otce poprvé;</verse>
				<verse number="13">a podruhé se Josef dal svým bratrům poznat a [tak] byl farao seznámen s Josefovým rodem.</verse>
				<verse number="14">Josef tedy poslal a zavolal [k sobě] svého otce Jákoba i celé své příbuzenstvo v [počtu] sedmdesáti pěti duší.</verse>
				<verse number="15">[Tak] tedy Jákob sestoupil do Egypta a zemřel on i naši otcové.</verse>
				<verse number="16">Potom byli přeneseni do Sichemu a pochováni v hrobě, který Abraham koupil za cenu stříbra od Emorových synů v Sichemu."</verse>
				<verse number="17">"Jak se však přibližoval čas zaslíbení, o kterém Bůh přísahal Abrahamovi, lid v Egyptě rostl a množil se,</verse>
				<verse number="18">než povstal jiný král, který neznal Josefa.</verse>
				<verse number="19">Ten nakládal s naším rodem lstivě a trápil naše otce, takže [museli] odkládat své novorozence, aby nezůstávali naživu.</verse>
				<verse number="20">V tom čase se narodil Mojžíš a byl velice krásný. Ten byl chován tři měsíce v domě svého otce,</verse>
				<verse number="21">a když byl odložen, vzala si ho faraonova dcera a vychovala si ho jako syna.</verse>
				<verse number="22">Mojžíš pak byl vyučen vší moudrosti Egypťanů a byl mocný ve slovech i skutcích.</verse>
				<verse number="23">A když mu bylo čtyřicet let, přišlo mu na srdce, aby navštívil své bratry, syny Izraele.</verse>
				<verse number="24">A když uviděl jednoho, jak trpí bezpráví, zastal se ho, pomstil toho trápeného a Egypťana zabil.</verse>
				<verse number="25">Domníval se totiž, že jeho bratři porozumí, že jim Bůh skrze jeho ruku dává vysvobození, ale oni nerozuměli.</verse>
				<verse number="26">Ukázal se jim tedy [i] druhého dne, když měli potyčku a snažil se je usmířit slovy: 'Muži, jste bratři! Proč ubližujete jeden druhému?'</verse>
				<verse number="27">Ten, který ubližoval bližnímu, ho však odstrčil se slovy: 'Kdo tě nad námi ustanovil vůdcem a soudcem?'</verse>
				<verse number="28">Chceš mě snad zabít, jako jsi včera zabil toho Egypťana?'</verse>
				<verse number="29">Mojžíš tedy kvůli tomu slovu utekl a bydlel jako přistěhovalec v midjánské zemi, kde zplodil dva syny.</verse>
				<verse number="30">Když se pak naplnilo čtyřicet let, ukázal se mu na poušti u hory Sinaj Pánův anděl v plameni hořícího keře.</verse>
				<verse number="31">Když to Mojžíš uviděl, podivil se tomu vidění. A když přistupoval, aby se lépe podíval, zazněl k němu Pánův hlas:</verse>
				<verse number="32">'Já [jsem] Bůh tvých otců, Bůh Abrahamův, Bůh Izákův a Bůh Jákobův.' Mojžíš se tedy roztřásl a neodvažoval se podívat.</verse>
				<verse number="33">Tehdy mu Pán řekl: 'Zuj obuv ze svých nohou, protože místo na němž stojíš, je svatá půda.</verse>
				<verse number="34">Viděl jsem zřetelně trápení svého lidu, který [je] v Egyptě; uslyšel jsem jejich sténání a sestoupil jsem, abych je vysvobodil. Proto nyní pojď, pošlu tě do Egypta.'</verse>
				<verse number="35">Toho Mojžíše, kterého zavrhli se slovy: 'Kdo tě ustanovil vůdcem a soudcem?', toho Bůh prostřednictvím anděla poslal jako vůdce a vysvoboditele, když se mu ukázal v keři.</verse>
				<verse number="36">Ten je vyvedl a dělal divy a zázraky v egyptské zemi, na Rudém moři i na poušti po čtyřicet let."</verse>
				<verse number="37">"To je ten Mojžíš, který řekl synům Izraele: 'Pán, váš Bůh, vám vzbudí z vašich bratrů Proroka jako mne; toho budete poslouchat.'</verse>
				<verse number="38">To je ten, který ve shromáždění na poušti stál mezi andělem, jenž k němu mluvil na hoře Sinaj, a našimi otci. Ten přijal živá slova, aby [je] dal nám.</verse>
				<verse number="39">Toho naši otcové nechtěli poslouchat, ale odmítli [ho.] Ve svých srdcích se obrátili do Egypta</verse>
				<verse number="40">a řekli Áronovi: 'Udělej nám bohy, kteří půjdou před námi, protože nevíme, co se stalo s tím Mojžíšem, který nás vyvedl z egyptské země.'</verse>
				<verse number="41">V těch dnech pak udělali tele a přinesli té modle oběť a veselili se z díla svých rukou.</verse>
				<verse number="42">Bůh se tedy odvrátil a vydal je, aby sloužili nebeskému zástupu, jak je napsáno v knize Proroků: 'Obětovali jste snad mně [své] oběti a dary čtyřicet let na poušti, dome Izraelský?</verse>
				<verse number="43">Vztyčili jste stánek Molocha a hvězdu svého boha Remfana, obrazy, které jste si udělali, abyste se jim klaněli! Proto vás přestěhuji za Babylón.'"</verse>
				<verse number="44">"Naši otcové měli na poušti stánek svědectví, jak nařídil Ten, který řekl Mojžíšovi, aby ho udělal podle vzoru, který viděl.</verse>
				<verse number="45">Ten také naši otcové převzali a vnesli s Jozuem do panství pohanů, které Bůh vyhnal před tváří našich otců. [Tak to bylo] až do dnů Davida,</verse>
				<verse number="46">který v Božích očích nalezl milost a prosil, aby [mohl] najít stánek Bohu Jákobovu.</verse>
				<verse number="47">Ale dům mu postavil [až] Šalomoun.</verse>
				<verse number="48">Nejvyšší však nebydlí v chrámech udělaných rukama, jak říká prorok:</verse>
				<verse number="49">'Nebe je mi trůnem a země podnoží mých nohou. Jaký dům mi postavíte, praví Pán, a jaké bude místo mého spočinutí?</verse>
				<verse number="50">Neučinila snad má ruka toto všechno?'"</verse>
				<verse number="51">"Tvrdošíjní a neobřezaného srdce i uší, vy stále [jen] vzdorujete Duchu Svatému-jak vaši otcové, [tak] i vy!</verse>
				<verse number="52">Kterého z proroků vaši otcové nepronásledovali? A zabili ty, kteří předpověděli příchod Spravedlivého, jehož jste se vy teď stali zrádci a vrahy.</verse>
				<verse number="53">Vy jste přijali Zákon skrze působení andělů a nezachovali jste [ho]!"</verse>
				<verse number="54">A když to slyšeli, zuřili ve svých srdcích a skřípali na něj zuby.</verse>
				<verse number="55">[On] však, plný Ducha Svatého, upřel zrak do nebe, spatřil Boží slávu a Ježíše, stojícího po Boží pravici,</verse>
				<verse number="56">a řekl: "Hle, vidím otevřená nebesa a Syna člověka stojícího po Boží pravici!"</verse>
				<verse number="57">Tehdy hlasitě vykřikli, zacpali si uši a jednomyslně se na něj vrhli.</verse>
				<verse number="58">Potom ho vyhnali ven z města a kamenovali [ho.] Svědkové tehdy odložili své pláště u nohou mladíka jménem Saul</verse>
				<verse number="59">a kamenovali Štěpána, který vzýval [Boha] a říkal: "Pane Ježíši, přijmi mého ducha."</verse>
				<verse number="60">Potom klesl na kolena a hlasitě zvolal: "Pane, nepočítej jim tento hřích!" A když to řekl, zesnul.</verse>
			</chapter>
			<chapter number="8">
				<verse number="1">A Saul jeho zabití schvaloval. V té době přišlo na církev v Jeruzalémě veliké pronásledování a všichni kromě apoštolů se rozprchli po judských a samařských krajích.</verse>
				<verse number="2">A zbožní muži pochovali Štěpána a velice nad ním naříkali.</verse>
				<verse number="3">Saul však pustošil církev. Vcházel do domů, odvlékal muže i ženy a dával [je] do vězení.</verse>
				<verse number="4">Ti, kteří se rozprchli, tedy šli a kázali Slovo.</verse>
				<verse number="5">Filip pak vešel do města Samaří a kázal tam Krista.</verse>
				<verse number="6">A zástupy jednomyslně poslouchaly to, co Filip říkal, protože slyšely a viděly zázraky, které dělal.</verse>
				<verse number="7">Nečistí duchové totiž vycházeli s velikým křikem ze mnohých, kteří je měli, a mnozí ochrnutí a chromí byli uzdraveni.</verse>
				<verse number="8">A v tom městě nastala veliká radost.</verse>
				<verse number="9">Jeden muž jménem Šimon však v tom městě předtím provozoval magii a ohromoval samařský lid, neboť říkal, [že] je někým velikým.</verse>
				<verse number="10">Všichni, od nejmenšího až po největšího, ho poslouchali a říkali: "Tento je [jistě] ta veliká Boží moc!"</verse>
				<verse number="11">Poslouchali ho však proto, že je dlouhou dobu ohromoval svou magií.</verse>
				<verse number="12">Když pak uvěřili Filipovi kážícímu o Božím království a o jménu Ježíše Krista, dávali se muži i ženy pokřtít.</verse>
				<verse number="13">Tehdy uvěřil i sám Šimon, a když byl pokřtěn, držel se Filipa. A když viděl, jak se dějí veliká znamení a zázraky, žasl.</verse>
				<verse number="14">Když pak apoštolové v Jeruzalémě uslyšeli, že Samaří přijalo Boží slovo, poslali k nim Petra a Jana.</verse>
				<verse number="15">Ti přišli a modlili se za ně, aby přijali Ducha Svatého.</verse>
				<verse number="16">(Na nikoho z nich totiž ještě nesestoupil, ale byli pouze pokřtěni ve jméno Pána Ježíše.) </verse>
				<verse number="17">Tehdy na ně vkládali ruce a [oni] přijímali Ducha Svatého.</verse>
				<verse number="18">A když Šimon spatřil, že se Duch Svatý dává skrze vkládání rukou apoštolů, přinesl jim peníze</verse>
				<verse number="19">se slovy: "Dejte i mě tu moc, aby každý, na koho vložím ruce, přijal Ducha Svatého!"</verse>
				<verse number="20">Petr mu však řekl: "Tvé peníze ať jdou s tebou do záhuby, protože ses domníval, že Boží dar lze získat za peníze!</verse>
				<verse number="21">Nemáš podíl ani účast na této věci, protože tvé srdce není před Bohem upřímné.</verse>
				<verse number="22">Proto čiň pokání z této své špatnosti a pros Boha-snad ti ten úmysl tvého srdce bude odpuštěn.</verse>
				<verse number="23">Vidím tě totiž ve žluči hořkosti a v poutu nepravosti."</verse>
				<verse number="24">Šimon tedy odpověděl: "Vy se za mě modlete k Pánu, aby na mě nepřišlo nic [z toho], co jste říkali!"</verse>
				<verse number="25">Když tedy vydali svědectví a domluvili Pánovo slovo, vraceli se do Jeruzaléma a v mnoha samařských vesnicích kázali evangelium.</verse>
				<verse number="26">Potom mluvil Pánův anděl k Filipovi: "Vstaň a jdi k jihu na cestu, která vede z Jeruzaléma dolů do Gázy. Je to pustina."</verse>
				<verse number="27">Vstal tedy a šel. A hle, muž z Etiopie, mocný komorník Kandaké, etiopské královny, který spravoval všechny její poklady a který se přijel do Jeruzaléma poklonit [Bohu],</verse>
				<verse number="28">se [právě] vracel. Seděl na svém voze a četl proroka Izaiáše.</verse>
				<verse number="29">Duch tedy řekl Filipovi: "Jdi blíž a připoj se k tomu vozu."</verse>
				<verse number="30">A když Filip přiběhl, uslyšel ho, jak čte proroka Izaiáše, a řekl: "Rozumíš snad tomu, co čteš?"</verse>
				<verse number="31">A on řekl: "Jak bych mohl? Jedině, kdyby mě někdo vedl." A prosil Filipa, aby nastoupil a posadil se k němu.</verse>
				<verse number="32">A to místo v Písmu, které četl, bylo: "Byl veden jako ovce na porážku a jako [je] beránek němý před tím, kdo ho stříhá, tak neotevřel svá ústa.</verse>
				<verse number="33">Ve svém ponížení byl zbaven soudu a kdo vylíčí jeho rod? Vždyť jeho život je vzat ze země."</verse>
				<verse number="34">Komorník tedy řekl Filipovi: "Prosím tě, o kom to prorok mluví? O sobě nebo o někom jiném?"</verse>
				<verse number="35">Filip tedy otevřel ústa a počínaje tímto [místem] Písma mu začal kázat Ježíše.</verse>
				<verse number="36">A jak jeli, přijeli cestou k jakési vodě a ten komorník řekl: "Pohleď, voda. Co mi brání, abych byl pokřtěn?"</verse>
				<verse number="37">Filip tedy řekl: "Jestliže věříš z celého srdce, je to možné." A [on] odpověděl: "Věřím, že Ježíš Kristus je Boží Syn!"</verse>
				<verse number="38">Poručil, aby vůz zastavil, a oba sestoupili do té vody, Filip i komorník, a pokřtil ho.</verse>
				<verse number="39">Když pak vystoupili z vody, Pánův Duch uchvátil Filipa a komorník ho už nespatřil; jel tedy svou cestou a radoval se.</verse>
				<verse number="40">Filip pak byl nalezen v Azotu. Procházel všechna města a kázal [jim] evangelium, až přišel do Cesareje.</verse>
			</chapter>
			<chapter number="9">
				<verse number="1">Saul však ještě [stále] dychtil po výhrůžkách a po vraždění Pánových učedníků. Přišel k nejvyššímu knězi</verse>
				<verse number="2">a vyžádal si od něho dopisy pro synagogy v Damašku, aby když [tam] najde nějaké muže nebo ženy té cesty, mohl je přivést svázané do Jeruzaléma.</verse>
				<verse number="3">Když pak byl na cestě a přibližoval se k Damašku, stalo se, že ho náhle obklopilo světlo z nebe.</verse>
				<verse number="4">A když padl na zem, uslyšel hlas, jak mu říká: "Saule, Saule, proč mě pronásleduješ?"</verse>
				<verse number="5">Řekl tedy: "Kdo jsi, Pane?" A Pán řekl: "Já jsem Ježíš, kterého ty pronásleduješ. Je pro tebe těžké vzpírat se proti bodcům."</verse>
				<verse number="6">Řekl tedy s rozechvěním a bázní: "Pane, co chceš, abych dělal?" A Pán mu [odpověděl]: "Vstaň, vejdi do města a [tam] ti bude řečeno, co máš dělat."</verse>
				<verse number="7">A ti muži, kteří šli s ním, stáli oněmělí, protože slyšeli ten hlas, ale nikoho neviděli.</verse>
				<verse number="8">Saul pak vstal ze země a když otevřel oči, nic neviděl. Vzali ho tedy za ruce a dovedli do Damašku.</verse>
				<verse number="9">A [tam] byl tři dny bez zraku a nejedl ani nepil.</verse>
				<verse number="10">V Damašku pak byl jeden učedník, jménem Ananiáš, a Pán mu ve vidění řekl: "Ananiáši!" A on řekl: "Zde jsem, Pane."</verse>
				<verse number="11">Pán mu řekl: "Vstaň, jdi do ulice, které se říká Přímá, a vyhledej v Judově domě Saula zvaného Tarský. Neboť hle, modlí se</verse>
				<verse number="12">a ve vidění viděl muže jménem Ananiáš, jak jde k [němu] a vkládá na něj ruku, aby prohlédl."</verse>
				<verse number="13">Ananiáš však odpověděl: "Pane, slyšel jsem o tom muži od mnoha [lidí], kolik zlého napáchal tvým svatým v Jeruzalémě!</verse>
				<verse number="14">A zde má od velekněží zmocnění, aby svázal všechny, kdo vzývají tvé jméno."</verse>
				<verse number="15">Ale Pán mu řekl: "Jdi, protože on je má vyvolená nádoba, aby přinášel mé jméno pohanům, králům i synům Izraele.</verse>
				<verse number="16">Ukážu mu totiž, kolik musí vytrpět pro mé jméno."</verse>
				<verse number="17">Ananiáš tedy odešel, a když vešel do toho domu, vložil na něj ruce a řekl: "Saule, bratře, Pán Ježíš, který se ti ukázal na cestě, po níž jsi šel, mě poslal, abys prohlédl a byl naplněn Duchem Svatým."</verse>
				<verse number="18">A hned jako by mu z očí spadly šupiny a náhle prohlédl. Potom vstal a byl pokřtěn,</verse>
				<verse number="19">a když přijal pokrm, posilnil se. Saul pak zůstal s učedníky, kteří byli v Damašku, několik dní.</verse>
				<verse number="20">A hned v synagogách kázal, že [Ježíš] Kristus je Boží Syn.</verse>
				<verse number="21">Všichni, kteří [ho] slyšeli, tedy žasli a říkali: "Copak toto není ten, který v Jeruzalémě vyhlazoval ty, kdo vzývali toto jméno a sem přišel proto, aby je odvedl svázané k velekněžím?"</verse>
				<verse number="22">Saul však [stále] více rostl v síle a pobuřoval Židy, kteří bydleli v Damašku, když dokazoval, že tento [Ježíš] je Kristus.</verse>
				<verse number="23">A když uběhlo mnoho dní, rozhodli se Židé společně, že ho zabijí.</verse>
				<verse number="24">Saul se však o jejich úkladech dozvěděl. Ve dne i v noci hlídali brány, aby ho mohli zabít,</verse>
				<verse number="25">ale učedníci ho v noci vzali a spustili [ho] v koši přes hradbu.</verse>
				<verse number="26">Když tedy Saul přišel do Jeruzaléma, pokoušel se připojit k učedníkům, ale všichni se ho báli, protože nevěřili, že je učedník.</verse>
				<verse number="27">Barnabáš se ho však ujal. Přivedl ho k apoštolům a vyprávěl jim, jak [Saul] uviděl na cestě Pána, a že s ním mluvil, a jak v Damašku směle mluvil v Ježíšově jménu.</verse>
				<verse number="28">A tak s nimi pobýval v Jeruzalémě</verse>
				<verse number="29">a směle mluvil ve jménu Pána Ježíše. Rozmlouval a hádal se s helénisty, a tak se ho pokoušeli zabít.</verse>
				<verse number="30">Bratři se [to] však dozvěděli, odvedli ho do Cesareje a poslali ho do Tarsu.</verse>
				<verse number="31">A tak církve po celém Judsku, Galileji i Samaří měly klid a budovaly se; chodily v Pánově bázni a rozmnožovaly se potěšením Ducha Svatého.</verse>
				<verse number="32">A když Petr procházel všechny [církve], stalo se, že přišel také ke svatým, kteří bydleli v Lyddě.</verse>
				<verse number="33">Tam nalezl jednoho člověka, jménem Eneáš, který byl ochrnutý a ležel na lůžku [už] osm let.</verse>
				<verse number="34">Petr mu tedy řekl: "Eneáši, Ježíš Kristus tě uzdravuje. Vstaň a ustel si!" A tak hned vstal</verse>
				<verse number="35">a viděli ho všichni, kdo bydleli v Lyddě a Sáronu, a obrátili se k Pánu.</verse>
				<verse number="36">V Joppe pak byla jedna učednice, jménem Tabita (což se v překladu řekne Dorkas) , která byla plná dobrých skutků a dávání almužen.</verse>
				<verse number="37">A v těch dnech se stalo, že onemocněla a zemřela. Omyli ji [tedy] a položili do horní místnosti.</verse>
				<verse number="38">A protože Lydda je blízko Joppe, učedníci uslyšeli, že je tam Petr, a poslali k němu dva muže s prosbou, aby k nim neváhal přijít.</verse>
				<verse number="39">Petr tedy vstal a šel s nimi. A když přišel, zavedli [ho] do horní místnosti a [tam] ho s pláčem obstoupily všechny vdovy a ukazovaly košile a pláště, které [jim] Dorkas dělala, dokud byla s nimi.</verse>
				<verse number="40">Petr však poslal všechny ven, poklekl a modlil se. Potom se obrátil k tomu tělu a řekl: "Tabito, vstaň!" A ona otevřela oči, a když uviděla Petra, posadila se.</verse>
				<verse number="41">Podal jí tedy ruku a zvedl ji. Potom zavolal svaté a vdovy a ukázal [jim] ji živou.</verse>
				<verse number="42">A [to] se rozneslo po celém Joppe a mnozí uvěřili v Pána.</verse>
				<verse number="43">Stalo se tedy, že [Petr] zůstal v Joppe po mnoho dní u nějakého Šimona koželuha.</verse>
			</chapter>
			<chapter number="10">
				<verse number="1">V Cesareji pak byl jeden muž jménem Kornélius, setník praporu zvaného Italský.</verse>
				<verse number="2">[Byl] zbožný a bohabojný s celým svým domem, dával mnoho almužen lidu a stále se modlil k Bohu.</verse>
				<verse number="3">[Ten] asi okolo deváté denní hodiny uviděl zřetelně ve vidění Božího anděla, jak k němu přišel a řekl mu: "Kornélie!"</verse>
				<verse number="4">A když na něj upřeně pohlédl, ulekl se a řekl: "Co je, Pane?" A [on] mu řekl: "Tvé modlitby a almužny vystoupily, aby byly připomenuty před Bohem.</verse>
				<verse number="5">Proto nyní pošli muže do Joppe a nech zavolat Šimona, který má příjmení Petr.</verse>
				<verse number="6">Ten je hostem u jistého Šimona koželuha, který má dům u moře. On ti poví, co máš dělat."</verse>
				<verse number="7">Když pak ten anděl, který k němu mluvil, odešel, zavolal Kornélius dva své služebníky a [jednoho] zbožného vojáka z těch, kteří byli vždycky s ním,</verse>
				<verse number="8">a když jim všechno vyložil, poslal je do Joppe.</verse>
				<verse number="9">A druhého dne, když byli na cestě a blížili se k městu, vystoupil Petr okolo šesté hodiny na střechu, aby se modlil.</verse>
				<verse number="10">Tehdy dostal hlad a chtěl pojíst. Ale zatímco [mu] připravovali [jídlo], upadl do vytržení.</verse>
				<verse number="11">A spatřil otevřené nebe a jakousi nádobu, jak sestupuje k němu jako veliká plachta uvázaná za čtyři cípy a spouští se na zem.</verse>
				<verse number="12">V ní byla veškerá čtyřnohá zvířata země i šelmy, plazi a nebeské ptactvo.</verse>
				<verse number="13">Tehdy k němu zazněl hlas: "Vstaň, Petře, zabíjej a jez!"</verse>
				<verse number="14">Petr však řekl: "Nikoli, Pane; nikdy jsem přece nejedl nic nečistého nebo poskvrněného."</verse>
				<verse number="15">Tehdy k němu hlas [promluvil] podruhé: "Co Bůh očistil, ty neměj za nečisté!"</verse>
				<verse number="16">To se stalo třikrát a [potom] byla nádoba znovu vzata do nebe.</verse>
				<verse number="17">A když byl Petr sám o sobě bezradný, co by mohlo znamenat to vidění, které měl, hle, ti muži, které poslal Kornélius, se doptali na Šimonův dům a stáli přede dveřmi.</verse>
				<verse number="18">Zavolali a ptali se, zda je tu hostem Šimon zvaný Petr.</verse>
				<verse number="19">A když Petr přemýšlel o tom vidění, řekl mu Duch: "Hle, tři muži tě hledají.</verse>
				<verse number="20">Proto vstaň, sejdi dolů a jdi s nimi bez rozpaků, protože já jsem je poslal."</verse>
				<verse number="21">Petr tedy sešel k těm mužům, které k němu poslal Kornélius, a řekl: "Hle, já jsem ten, kterého hledáte. z jakého důvodu jste přišli?"</verse>
				<verse number="22">A oni řekli: "Setník Kornélius, spravedlivý a bohabojný muž, který má [dobré] svědectví od celého židovského národa, dostal pokyn od svatého anděla, aby tě nechal zavolat do svého domu a vyslechl tvá slova."</verse>
				<verse number="23">Pozval je tedy dovnitř a pohostil. A druhého dne Petr vstal a odešel s nimi a někteří bratři z Joppe šli s ním.</verse>
				<verse number="24">Druhého dne pak přišli do Cesareje. Kornélius je očekával a svolal své příbuzné a blízké přátele.</verse>
				<verse number="25">A když Petr vcházel, stalo se, že mu Kornélius vyšel naproti a padl k [jeho] nohám a klaněl se [mu].</verse>
				<verse number="26">Petr ho však zvedl se slovy: "Vstaň, já sám jsem také člověk!"</verse>
				<verse number="27">A jak s ním rozmlouval, vešel [dovnitř] a nalezl mnoho shromážděných.</verse>
				<verse number="28">Řekl jim tedy: "Vy víte, že je nemístné, aby se Žid připojil nebo přiblížil k cizozemci, ale mně Bůh ukázal, abych žádného člověka nenazýval nečistým nebo poskvrněným.</verse>
				<verse number="29">Proto jsem také bez odmlouvání přišel, když jsem byl zavolán. Ptám se tedy: Z jakého důvodu jste pro mě poslali?"</verse>
				<verse number="30">A Kornélius řekl: "Před čtyřmi dny jsem se postil až do této hodiny a v devátou hodinu jsem se modlil ve svém domě. A hle, přede mnou se postavil muž v zářícím rouchu</verse>
				<verse number="31">a řekl: 'Kornélie, tvá modlitba byla vyslyšena a tvé almužny byly připomenuty před Bohem.</verse>
				<verse number="32">Proto pošli do Joppe a zavolej Šimona zvaného Petr. Ten je hostem v domě Šimona koželuha u moře. On přijde a bude k tobě mluvit.'</verse>
				<verse number="33">Proto jsem k tobě hned poslal a ty jsi udělal dobře, že jsi přišel. Nyní jsme tedy my všichni přítomni před Boží tváří, abychom vyslechli vše, co ti Bůh přikázal."</verse>
				<verse number="34">Petr tedy otevřel ústa a řekl: "Opravdu shledávám, že Bůh nikomu nestraní,</verse>
				<verse number="35">ale v každém národě je mu příjemný [ten], kdo se ho bojí a koná spravedlnost.</verse>
				<verse number="36">Slovo, které [Bůh] poslal synům Izraele, když zvěstoval pokoj skrze Ježíše Krista, který je Pánem všeho:</verse>
				<verse number="37">Vy víte, co se dělo po celém Judsku, počínaje od Galileje, po křtu, který kázal Jan</verse>
				<verse number="38">- jak Bůh pomazal Duchem Svatým a mocí Ježíše z Nazaretu, který chodil, konal dobro a uzdravoval všechny utlačované od ďábla, protože Bůh byl s ním.</verse>
				<verse number="39">A my jsme svědkové všeho toho, co dělal v judské zemi a v Jeruzalémě. A toho pověsili na dřevo a zabili,</verse>
				<verse number="40">ale Bůh ho třetího dne vzkřísil a způsobil, aby byl zjeven;</verse>
				<verse number="41">ne všemu lidu, ale svědkům, které Bůh předem vyvolil-nám, kteří jsme s ním jedli a pili po jeho zmrtvýchvstání.</verse>
				<verse number="42">Přikázal nám, abychom kázali lidu a svědčili, že on je ten Bohem ustanovený Soudce živých i mrtvých.</verse>
				<verse number="43">Jemu vydávají svědectví všichni proroci, že skrze jeho jméno přijme odpuštění hříchů každý, kdo v něho věří."</verse>
				<verse number="44">A když ještě Petr mluvil ta slova, Duch Svatý sestoupil na všechny, kdo poslouchali Slovo.</verse>
				<verse number="45">Věřící z obřízky, kteří přišli s Petrem, tedy užasli, že dar Ducha Svatého je vylit i na pohany.</verse>
				<verse number="46">Slyšeli je totiž, jak mluví jazyky a velebí Boha. Tehdy Petr odpověděl:</verse>
				<verse number="47">"Může snad někdo odepřít vodu těmto, kteří přijali Ducha Svatého jako my, aby nebyli pokřtěni?"</verse>
				<verse number="48">A přikázal, ať jsou pokřtěni v Pánově jménu. Tehdy ho poprosili, aby [s nimi] několik dní zůstal.</verse>
			</chapter>
			<chapter number="11">
				<verse number="1">Apoštolové a bratři, kteří byli v Judsku, pak uslyšeli, že i pohané přijali Boží slovo.</verse>
				<verse number="2">A když Petr přišel do Jeruzaléma, odporovali mu ti, kteří byli z obřízky:</verse>
				<verse number="3">"Vešel jsi k neobřezaným mužům a jedl jsi s nimi!"</verse>
				<verse number="4">Petr jim [to] tedy začal po pořádku vysvětlovat a řekl:</verse>
				<verse number="5">"Byl jsem ve městě Joppe a když jsem se modlil, spatřil jsem ve vytržení [ducha] vidění: jakousi nádobu, sestupující jako veliká plachta, spouštěná za čtyři cípy z nebe; a přišla až ke mně.</verse>
				<verse number="6">Když jsem do ní upřeně pohlédl, rozeznal jsem a spatřil čtvernohá zvířata země i šelmy a plazy a nebeské ptáky.</verse>
				<verse number="7">Tehdy jsem uslyšel hlas, který mi říkal: 'Vstaň, Petře, zabíjej a jez!'</verse>
				<verse number="8">Řekl jsem však: 'Nikoli, Pane, vždyť do mých úst nikdy nevstoupilo nic nečistého nebo poskvrněného.'</verse>
				<verse number="9">Ten hlas mi však podruhé odpověděl z nebe: 'Co Bůh očistil, ty neměj za nečisté!'</verse>
				<verse number="10">To se stalo třikrát a [potom] bylo všechno znovu vytaženo do nebe.</verse>
				<verse number="11">A hle, vtom stáli u domu, v němž jsem byl, tři muži, kteří ke mně byli posláni z Cesareje.</verse>
				<verse number="12">Duch mi tedy řekl, abych šel bez rozpaků s nimi. A šlo se mnou i těchto šest bratrů a vešli jsme do domu toho muže,</verse>
				<verse number="13">který nám vyprávěl, jak viděl ve svém domě anděla, který se [před ním] postavil a řekl mu: 'Pošli muže do Joppe a nech pozvat Šimona, který má příjmení Petr.</verse>
				<verse number="14">On ti bude mluvit slova, skrze která budeš spasen ty i celý tvůj dům.'</verse>
				<verse number="15">Když jsem tedy začal mluvit, sestoupil na ně Duch Svatý právě tak, jako na nás na počátku.</verse>
				<verse number="16">Tehdy jsem si vzpomněl na Pánovo slovo, jak říkal: 'Jan zajisté křtil vodou, ale vy budete pokřtěni Duchem Svatým.'</verse>
				<verse number="17">Jestliže jim tedy Bůh dal stejný dar jako nám, když uvěřili v Pána Ježíše Krista, kdo jsem byl já, abych mohl zabránit Bohu?"</verse>
				<verse number="18">Když to tedy uslyšeli, upokojili se a začali slavit Boha se slovy: "Tedy i pohanům dal Bůh pokání k životu!"</verse>
				<verse number="19">Ti, kdo se rozprchli následkem soužení, které nastalo kvůli Štěpánovi, tedy přišli až do Fénicie, [na] Kypr a [do] Antiochie a nemluvili Slovo nikomu kromě Židů.</verse>
				<verse number="20">Někteří z nich však byli muži z Kypru a Kyrény, kteří když přišli do Antiochie, mluvili k helénistům a kázali jim Pána Ježíše.</verse>
				<verse number="21">Pánova ruka byla s nimi a veliký počet [jich] uvěřil a obrátil se k Pánu.</verse>
				<verse number="22">Zpráva o tom se tedy donesla k sluchu církve, která byla v Jeruzalémě a vyslali Barnabáše, aby šel až do Antiochie.</verse>
				<verse number="23">Když [tam] tedy přišel a uviděl tu Boží milost, zaradoval se a všechny povzbuzoval, aby z předsevzetí srdce zůstávali v Pánu.</verse>
				<verse number="24">Byl [to] totiž dobrý muž plný Ducha Svatého a víry. A veliký zástup [lidí] se přidal k Pánu.</verse>
				<verse number="25">Barnabáš tedy odešel do Tarsu vyhledat Saula,</verse>
				<verse number="26">a když ho nalezl, přivedl ho do Antiochie. A stalo se, že se po celý rok scházeli v tom sboru a učili veliký zástup, takže [zde] v Antiochii byli učedníci poprvé nazváni křesťany.</verse>
				<verse number="27">V těch dnech pak přišli do Antiochie proroci z Jeruzaléma.</verse>
				<verse number="28">Jeden z nich jménem Agabus povstal a oznamoval skrze Ducha, že po celém světě bude veliký hlad. (Ten také nastal za císaře Klaudia.) </verse>
				<verse number="29">Učedníci tedy stanovili, [že] každý podle své možnosti pošle pomoc bratrům bydlícím v Judsku.</verse>
				<verse number="30">To také udělali a poslali [to] starším po Barnabášovi a Saulovi.</verse>
			</chapter>
			<chapter number="12">
				<verse number="1">V té době se král Herodes dal do toho, aby ubližoval některým z církve.</verse>
				<verse number="2">Popravil tedy Jakuba, Janova bratra, mečem,</verse>
				<verse number="3">a když viděl, že se [to] Židům líbilo, [rozhodl se] zatknout ještě i Petra. (A byly dny nekvašených chlebů.) </verse>
				<verse number="4">A když ho zajal, dal [ho] do vězení a svěřil šestnácti vojákům, aby ho hlídali, protože ho chtěl po Veliké noci vyvést lidu.</verse>
				<verse number="5">Petr byl tedy střežen ve vězení, avšak církev se za něj vroucně modlila k Bohu.</verse>
				<verse number="6">Noc [předtím], než ho měl Herodes předvést, pak Petr spal mezi dvěma vojáky, spoután dvěma řetězy, a stráže přede dveřmi hlídaly vězení.</verse>
				<verse number="7">A hle, postavil se [k němu] Pánův anděl a v místnosti zazářilo světlo. Udeřil Petra do boku a vzbudil ho se slovy: "Rychle vstaň!" A řetězy mu spadly z rukou.</verse>
				<verse number="8">Tehdy mu anděl řekl: "Opásej se a obuj si sandály." A tak to udělal. [Anděl] mu řekl: "Oblékni si plášť a pojď za mnou."</verse>
				<verse number="9">Vyšel tedy a následoval ho; a nevěděl, že to, co se děje skrze anděla, je opravdové, ale domníval se, že má vidění.</verse>
				<verse number="10">Prošli první i druhou stráží, přišli k železné bráně, která vedla do města, a ta se jim sama od sebe otevřela. Když vyšli [ven], přešli jednu ulici a anděl od něj ihned odešel.</verse>
				<verse number="11">Tehdy Petr přišel k sobě a řekl: "Teď opravdu vím, že Pán poslal svého anděla a vytrhl mě z Herodovy ruky a ze všeho, co židovský lid očekával."</verse>
				<verse number="12">Když [to] tedy zvážil, přišel do domu Marie, matky Jana zvaného Marek, kam se jich mnoho sešlo a modlili se.</verse>
				<verse number="13">Petr zatloukl na dveře brány a přišla otevřít služebná jménem Rodé.</verse>
				<verse number="14">Když poznala Petrův hlas, [samou] radostí neotevřela bránu, ale vběhla [dovnitř] a oznámila, že Petr stojí před branou.</verse>
				<verse number="15">A oni jí řekli: "Blázníš!" Ale ona tvrdila, [že] je to tak. Řekli tedy: "Je [to] jeho anděl."</verse>
				<verse number="16">Petr však nepřestával tlouci. A když otevřeli, spatřili ho a užasli.</verse>
				<verse number="17">Ale [on] jim pokynul rukou, aby mlčeli a vyprávěl jim, jak ho Pán vyvedl z vězení, a řekl: "Povězte to Jakubovi a bratrům." Potom vyšel a odebral se na jiné místo.</verse>
				<verse number="18">Když pak přišel den, nastal mezi vojáky nemalý rozruch [nad tím,] co se stalo s Petrem.</verse>
				<verse number="19">A když ho Herodes hledal a nenašel, vyslechl strážné a poručil [je] odvést. Potom se odebral z Judska do Cesareje a [tam] pobýval.</verse>
				<verse number="20">Tehdy se Herodes velice hněval na Nýrské a Sidonské. Přišli tedy jednomyslně k němu a když přesvědčili Blasta, královského komorníka, žádali o smír, protože jejich kraj byl zásobován z královského území.</verse>
				<verse number="21">Ve stanovený den se tedy Herodes oblečen do královského roucha posadil na soudnou stolici a pronesl k nim řeč.</verse>
				<verse number="22">A lid volal: " [To je] boží hlas, a ne lidský!"</verse>
				<verse number="23">A ihned ho ranil Pánův anděl, protože nevzdal slávu Bohu: byl rozežrán červy a vypustil duši.</verse>
				<verse number="24">A Boží slovo rostlo a rozmáhalo se.</verse>
				<verse number="25">Když tedy Barnabáš a Saul vykonali tu službu, vrátili se z Jeruzaléma a vzali s sebou i Jana, který měl příjmení Marek.</verse>
			</chapter>
			<chapter number="13">
				<verse number="1">V církvi, která byla v Antiochii, pak byli někteří proroci a učitelé, jako Barnabáš, Šimon zvaný Černý, Lucius Kyrénský, Manahen, který byl vychován společně s tetrarchou Herodem, a Saul.</verse>
				<verse number="2">A když konali službu Pánu a postili se, řekl Duch Svatý: "Oddělte mi Saula a Barnabáše pro dílo, k němuž jsem je povolal."</verse>
				<verse number="3">Tehdy na ně po půstu a modlitbě vložili ruce a propustili [je].</verse>
				<verse number="4">Oni tedy, vysláni Duchem Svatým, přišli do Seleukie a odtud odpluli na Kypr.</verse>
				<verse number="5">A když dorazili do Salaminy, kázali Boží slovo v židovských synagogách; a měli [s sebou] i Jana jako pomocníka.</verse>
				<verse number="6">A když ten ostrov prošli až do Páfu, nalezli jakéhosi čaroděje, židovského falešného proroka jménem Barjezus.</verse>
				<verse number="7">Ten byl u místodržitele Sergia Pavla, rozumného muže, který si zavolal Barnabáše a Saula, protože toužil slyšet Boží slovo.</verse>
				<verse number="8">Ale Elymas, ten čaroděj (tak se totiž překládá jeho jméno) , jim odporoval a snažil se odvrátit místodržitele od víry.</verse>
				<verse number="9">Tehdy byl Saul, [zvaný] také Pavel, naplněn Duchem Svatým, upřeně na něj pohlédl</verse>
				<verse number="10">a řekl: "ďáblův synu, plný vší lsti a vší ničemnosti, nepříteli veškeré spravedlnosti, [copak] nepřestaneš převracet Pánovy přímé cesty?</verse>
				<verse number="11">A hle, Pánova ruka [je] nyní na tobě a budeš slepý a neuvidíš slunce až do uloženého času!" A ihned na něj padla mlha a tma a [on] začal chodit kolem a hledat, kdo by [ho] vedl za ruku.</verse>
				<verse number="12">Když tedy místodržitel uviděl, co se stalo, uvěřil a žasl nad Pánovým učením.</verse>
				<verse number="13">Když pak Pavel a ti, kdo byli s ním, vypluli z Páfu, dorazili do Perge v Pamfylii. Jan však od nich odešel a vrátil se do Jeruzaléma.</verse>
				<verse number="14">Oni tedy šli z Perge dál a přišli do Antiochie Pisidské. v sobotní den vešli do synagogy a posadili se.</verse>
				<verse number="15">A když bylo po čtení Zákona a Proroků, poslali k nim představení synagogy se slovy: "Bratři, jestliže máte pro lid nějaké slovo povzbuzení, mluvte."</verse>
				<verse number="16">Pavel tedy vstal, pokynul rukou a řekl: "Izraelité a vy, kdo se bojíte Boha, slyšte:</verse>
				<verse number="17">Bůh tohoto lidu, Izraele, vyvolil naše otce a pozdvihl tento lid, když pobýval v egyptské zemi, a vyvedl je z ní [svou] vztaženou paží.</verse>
				<verse number="18">Po dobu čtyřiceti let snášel jejich způsoby na poušti,</verse>
				<verse number="19">a když vyhladil sedm národů v zemi Kanán, rozdělil jim jejich zem losem.</verse>
				<verse number="20">Potom [jim] asi po čtyři sta padesát let dával soudce až do proroka Samuele.</verse>
				<verse number="21">Tehdy žádali o krále a Bůh jim dal Saula, syna Kísova, muže z pokolení Benjamínova, na čtyřicet let.</verse>
				<verse number="22">Potom ho odstranil a pozdvihl jim za krále Davida, kterému také vydal svědectví, když řekl: 'Nalezl jsem Davida, [syna] Isajova, muže podle svého srdce, který naplní všechnu moji vůli.'</verse>
				<verse number="23">Z jeho semene Bůh podle zaslíbení vzbudil Izraeli Spasitele-Ježíše,</verse>
				<verse number="24">před jehož příchodem kázal Jan všemu lidu Izraele křest pokání.</verse>
				<verse number="25">A když Jan dokončoval [svůj] běh, říkal: 'Já nejsem ten, za kterého mě pokládáte, avšak hle, přichází po mně. Jemu nejsem hoden [ani] rozvázat obuv na nohou.'</verse>
				<verse number="26">Bratři, synové rodu Abrahamova a kdokoliv se mezi vámi bojí Boha, vám bylo posláno toto slovo spasení.</verse>
				<verse number="27">Obyvatelé Jeruzaléma ani jejich vůdcové ho totiž nepoznali a odsoudili a [tak] naplnili hlasy Proroků, kteří se čtou každou sobotu.</verse>
				<verse number="28">I když [na něm] nenašli žádnou smrtelnou vinu, žádali Piláta, aby byl usmrcen.</verse>
				<verse number="29">A když naplnili všechno, co o něm bylo napsáno, sňali [ho] ze dřeva a položili do hrobu.</verse>
				<verse number="30">Ale Bůh ho vzkřísil z mrtvých</verse>
				<verse number="31">a on se po mnoho dní ukazoval těm, kteří s ním přišli z Galileje do Jeruzaléma; ti jsou teď jeho svědky před lidem.</verse>
				<verse number="32">A my vám kážeme dobrou zprávu: to zaslíbení, dané našim otcům.</verse>
				<verse number="33">Bůh [je] splnil nám, jejich synům, když vzkřísil Ježíše, jak je také napsáno ve druhém Žalmu: 'Ty jsi můj Syn, já jsem tě dnes zplodil.'</verse>
				<verse number="34">A že ho vzkřísil z mrtvých, aby se už nikdy nevrátil k porušení, řekl takto: 'Dám vám svatá a jistá [požehnání] Davidova.'</verse>
				<verse number="35">Proto říká i jinde: 'Svému Svatému nedáš spatřit porušení.'</verse>
				<verse number="36">David zajisté, když posloužil Boží vůli ve svém pokolení, zesnul a byl připojen ke svým otcům a spatřil porušení.</verse>
				<verse number="37">Ten, kterého Bůh vzkřísil, však porušení nespatřil.</verse>
				<verse number="38">Proto ať je vám známo, bratři, že skrze něj se vám prohlašuje odpuštění hříchů.</verse>
				<verse number="39">A od všeho, od čeho jste nemohli být ospravedlněni Mojžíšovým zákonem, je skrze něj ospravedlněn každý, kdo věří.</verse>
				<verse number="40">Dejte tedy pozor, aby na vás nepřišlo to, co je napsáno v Prorocích:</verse>
				<verse number="41">'Hleďte, pohrdavci, užasněte a rozplyňte se; neboť já dělám za vašich dnů dílo, dílo, jemuž neuvěříte, ani kdyby vám [o něm] někdo vypravoval.'"</verse>
				<verse number="42">Když potom vycházeli z té židovské synagogy, prosili pohané, aby jim ta slova mluvili i příští sobotu.</verse>
				<verse number="43">A když bylo shromáždění rozpuštěno, mnozí Židé a zbožní proselyté šli za Pavlem a Barnabášem, kteří k nim mluvili a přesvědčovali je, aby zůstávali v Boží milosti.</verse>
				<verse number="44">Následující sobotu se pak sešlo téměř celé město, aby slyšeli Boží slovo.</verse>
				<verse number="45">A když Židé spatřili ty zástupy, byli naplněni závistí a s odporem a rouháním mluvili proti tomu, co říkal Pavel.</verse>
				<verse number="46">Pavel a Barnabáš však směle řekli: "Vám mělo být Boží slovo mluveno nejdříve, ale poněvadž ho odmítáte a soudíte sami sebe za nehodné věčného života, hle, obracíme se k pohanům!</verse>
				<verse number="47">Tak nám [to] totiž přikázal Pán [slovy:] 'Postavil jsem tě za světlo pohanům, abys byl spasením až do posledních [končin] země.'</verse>
				<verse number="48">Když [to] tedy slyšeli pohané, radovali se a oslavovali Pánovo slovo a všichni, kdo byli předurčeni k věčnému životu, uvěřili.</verse>
				<verse number="49">A Pánovo slovo se šířilo po celém tom kraji.</verse>
				<verse number="50">Židé však poštvali pobožné a ctihodné ženy i přední [muže] města, podnítili pronásledování proti Pavlovi a Barnabášovi a vyhnali je ze svého kraje.</verse>
				<verse number="51">Oni tedy na ně vyklepali prach ze svých nohou a přišli do Ikonia.</verse>
				<verse number="52">Učedníci pak byli naplňováni radostí a Duchem Svatým.</verse>
			</chapter>
			<chapter number="14">
				<verse number="1">A v Ikoniu se také stalo, že vešli do židovské synagogy a mluvili tak, že uvěřilo veliké množství Židů i Řeků.</verse>
				<verse number="2">Ale ti Židé, kteří neuvěřili, rozezlili duše pohanů a poštvali [je] proti bratrům.</verse>
				<verse number="3">[Ti] tam tedy strávili dlouhý čas a směle mluvili v Pánu, který vydával svědectví slovu své milosti a působil, aby se skrze jejich ruce děla znamení a zázraky.</verse>
				<verse number="4">Obyvatelstvo města se tedy rozdělilo; jedni byli s Židy, ale jiní s apoštoly.</verse>
				<verse number="5">Když se je však pohané i Židé se svými vůdci pokusili potupit a kamenovat,</verse>
				<verse number="6">dozvěděli se [to] a utekli do lykaonských měst Lystry a Derbe a jejich okolí.</verse>
				<verse number="7">A tam kázali evangelium.</verse>
				<verse number="8">V Lystře pak sedával jeden muž nemohoucí na nohy, který byl chromý od lůna své matky a nikdy nechodil.</verse>
				<verse number="9">Ten poslouchal Pavla, jak mluví. A když na něj [Pavel] upřel pohled a viděl, že má víru na uzdravení,</verse>
				<verse number="10">řekl mocným hlasem: "Postav se zpříma na své nohy!" A [on] vyskočil a chodil.</verse>
				<verse number="11">Když tedy zástupy uviděly, co Pavel udělal, pozdvihly svůj hlas a říkaly lykaonsky: "Bohové sestoupili k nám v lidské podobě!"</verse>
				<verse number="12">A říkali Barnabášovi Zeus a Pavlovi Hermes, protože hlavně on mluvil.</verse>
				<verse number="13">Kněz Diova [chrámu], který byl před jejich městem, tedy přivedl k branám býky s věnci a chtěl se zástupy obětovat.</verse>
				<verse number="14">Když [to] však apoštolové Barnabáš a Pavel uslyšeli, roztrhli svá roucha, vběhli do zástupu a křičeli:</verse>
				<verse number="15">"Muži, co to děláte? I my jsme lidé stejné přirozenosti jako vy a kážeme vám evangelium, abyste se obrátili od těchto marností k živému Bohu, který stvořil nebe a zemi i moře a všechno, co [je] v nich.</verse>
				<verse number="16">Ten v minulých pokoleních nechával všechny pohany, aby chodili po svých cestách,</verse>
				<verse number="17">ačkoliv nenechal sám sebe bez svědectví, protože konal dobro, dával nám z nebe déšť a úrodné časy a nasycoval naše srdce pokrmem a potěšením."</verse>
				<verse number="18">A těmi slovy sotva upokojili zástupy, aby jim neobětovaly.</verse>
				<verse number="19">A [vtom] přišli z Antiochie a Ikonia Židé, a když přesvědčili zástupy, ukamenovali Pavla. Potom [ho] vytáhli ven z města, protože se domnívali, že zemřel.</verse>
				<verse number="20">Když ho však obstoupili učedníci, vstal a vešel do města; a druhého dne odešel s Barnabášem do Derbe.</verse>
				<verse number="21">Když pak tomu městu kázali evangelium a získali mnoho učedníků, vrátili se do Lystry, Ikonia a Antiochie.</verse>
				<verse number="22">Posilovali duše učedníků a vyzývali je, aby zůstávali ve víře, a že musíme vejít do Božího království skrze mnohá soužení.</verse>
				<verse number="23">A když jim v každé církvi vybrali starší, modlili se s postem a svěřili je Pánu, v něhož uvěřili.</verse>
				<verse number="24">Potom prošli Pisidii a přišli do Pamfylie.</verse>
				<verse number="25">A poté, co mluvili Slovo v Perge, odešli do Attalie</verse>
				<verse number="26">a odtud odpluli do Antiochie, odkud byli [předtím] svěřeni Boží milosti k dílu, které vykonali.</verse>
				<verse number="27">A když tam přišli, shromáždili církev a vyprávěli, co všechno skrze ně Bůh učinil a že otevřel dveře víry pohanům.</verse>
				<verse number="28">A strávili tam s učedníky delší dobu.</verse>
			</chapter>
			<chapter number="15">
				<verse number="1">Potom přišli někteří z Judska a učili bratry: "Nenecháte-li se obřezat podle Mojžíšova způsobu, nemůžete být spaseni."</verse>
				<verse number="2">A když s nimi měl Pavel a Barnabáš nemalý spor a hádku, rozhodli, aby Pavel, Barnabáš a někteří další z nich šli s touto otázkou za apoštoly a staršími do Jeruzaléma.</verse>
				<verse number="3">Když tedy byli církví vypraveni na cestu, procházeli Fénicií a Samařím a vyprávěli o obrácení pohanů a působili všem bratrům velikou radost.</verse>
				<verse number="4">A když přišli do Jeruzaléma, byli přijati církví, apoštoly a staršími a oznámili [jim], co skrze ně Bůh udělal.</verse>
				<verse number="5">Povstali však někteří věřící ze sekty farizeů, a říkali, že [pohané] musí být obřezáváni a že se [jim] má přikázat, aby zachovávali Mojžíšův zákon.</verse>
				<verse number="6">Apoštolové a starší se tedy sešli, aby tu věc zvážili.</verse>
				<verse number="7">A když došlo k velkému dohadování, vstal Petr a řekl jim: "Bratři, vy víte, že [mě] Bůh mezi námi odedávna vyvolil, aby pohané slyšeli slovo evangelia z mých úst a uvěřili.</verse>
				<verse number="8">A Bůh, který zná srdce [lidí], jim vydal svědectví, když jim dal Ducha Svatého tak jako nám.</verse>
				<verse number="9">A neučinil žádný rozdíl mezi námi a jimi, když vírou očistil jejich srdce.</verse>
				<verse number="10">Proč tedy nyní pokoušíte Boha, když vkládáte na šíji učedníků jho, které nemohli unést ani naši otcové ani my?</verse>
				<verse number="11">Věříme přece, že jsme spaseni milostí Pána Ježíše Krista tak jako oni."</verse>
				<verse number="12">Celé shromáždění tedy zmlklo a poslouchali Barnabáše a Pavla, kteří vyprávěli, jaká znamení a zázraky dělal Bůh skrze ně mezi pohany.</verse>
				<verse number="13">A když umlkli, odpověděl Jakub: "Bratři, poslouchejte mě.</verse>
				<verse number="14">Šimon vyprávěl, jak Bůh poprvé pohlédl na pohany, aby [z nich] přijal lid svému jménu.</verse>
				<verse number="15">A s tím se shodují slova proroků, jak je napsáno:</verse>
				<verse number="16">'Potom se navrátím a znovu postavím stánek Davidův, který padl. Jeho trosky znovu postavím a pozdvihnu jej,</verse>
				<verse number="17">aby zbytek lidí hledal Pána, i všichni pohané, nad nimiž je vzýváno mé jméno, praví Pán, který činí všechny tyto věci.'</verse>
				<verse number="18">Bohu jsou známé od věků všechny jeho skutky.</verse>
				<verse number="19">Proto soudím, abychom nedělali potíže těm, kteří se z pohanů obracejí k Bohu,</verse>
				<verse number="20">ale abychom jim napsali, ať se zdržují od [věcí] poskvrněných modlami, od smilstva, od [masa] zardoušených [zvířat] a od krve.</verse>
				<verse number="21">Mojžíš přece má od dávných věků kazatele v každém městě, poněvadž bývá čten každou sobotu v synagogách."</verse>
				<verse number="22">Tehdy se apoštolům a starším s celou církví zdálo [dobré], aby do Antiochie poslali s Pavlem a Barnabášem muže, které mezi sebou vybrali, [totiž] Judu zvaného Barsabáš a Sílu, přední muže mezi bratry.</verse>
				<verse number="23">Poslali po nich tento [dopis]: "Apoštolové, starší a bratři zdraví ty, kdo jsou v Antiochii, v Sýrii a v Kilikii, bratry z pohanů.</verse>
				<verse number="24">Poněvadž jsme slyšeli, že z nás vyšli někteří, kteří vás zneklidnili [svými] slovy a rozrušili vaše duše, když říkali, že se musíte obřezat a zachovávat Zákon ([což] jsme jim nepřikázali) ,</verse>
				<verse number="25">zdálo se nám, jednomyslně shromážděným, [dobré,] abychom k vám poslali vybrané muže [spolu] s našimi milovanými Barnabášem a Pavlem,</verse>
				<verse number="26">lidmi, kteří vydali své životy pro jméno našeho Pána Ježíše Krista.</verse>
				<verse number="27">Proto jsme poslali Judu a Sílu a oni [vám] ústně povědí totéž.</verse>
				<verse number="28">Duchu Svatému i nám se totiž zdálo [dobré], nevkládat na vás žádné další břemeno kromě těchto nezbytných věcí:</verse>
				<verse number="29">abyste se zdržovali od toho, co bylo obětováno modlám, od krve, od [masa] zardoušených [zvířat a] od smilstva. Budete-li se chránit těchto věcí, uděláte dobře. Buďte zdrávi."</verse>
				<verse number="30">Když tedy byli propuštěni, přišli do Antiochie, shromáždili sbor a předali dopis.</verse>
				<verse number="31">A když [ho] přečetli, radovali se [bratři] z toho povzbuzení.</verse>
				<verse number="32">Juda se Sílou (kteří byli také proroci) tedy mnoha slovy povzbuzovali a posilovali bratry.</verse>
				<verse number="33">A když [tam] strávili [nějaký] čas, bratři je v pokoji propustili k apoštolům.</verse>
				<verse number="34">Sílovi se však zdálo [dobré] tam zůstat.</verse>
				<verse number="35">Pavel a Barnabáš zůstali v Antiochii také a učili a kázali s mnoha dalšími Pánovo slovo.</verse>
				<verse number="36">Po několika dnech pak Pavel řekl Barnabášovi: "Vraťme se nyní a navštivme své bratry ve všech městech, kde jsme kázali Pánovo slovo, a [zjistěme,] jak se mají.</verse>
				<verse number="37">Barnabáš tedy chtěl, aby s sebou vzali i Jana zvaného Marek.</verse>
				<verse number="38">Pavel ale nepovažoval za správné vzít s sebou toho, který od nich odešel z Pamfylie a nešel s nimi do díla.</verse>
				<verse number="39">A vznikl [mezi nimi] tak ostrý spor, že se od sebe rozešli. Barnabáš tedy vzal s sebou Marka a odplul na Kypr,</verse>
				<verse number="40">Pavel si však vybral Sílu, a když ho bratři svěřili Boží milosti, odešel.</verse>
				<verse number="41">Procházel Sýrii a Kilikii a posiloval církve.</verse>
			</chapter>
			<chapter number="16">
				<verse number="1">Tehdy přišel do Derbe a Lystry, a hle, byl tu jeden učedník jménem Timoteus, syn jedné věřící Židovky, ale otce [měl] Řeka.</verse>
				<verse number="2">Jemu vydávali bratři, kteří byli v Lystře a Ikoniu, [dobré] svědectví.</verse>
				<verse number="3">Toho si Pavel přál [vzít] s sebou na cesty, a [tak ho] vzal a kvůli Židům, kteří byli v těch místech, ho obřezal. (Všichni totiž věděli, že jeho otec byl Řek.) </verse>
				<verse number="4">A jak procházeli městy, předávali jim k zachovávání ta ustanovení, která rozhodli apoštolové a starší v Jeruzalémě.</verse>
				<verse number="5">A tak se církve upevňovaly ve víře a rozhojňovaly se v počtu každý den.</verse>
				<verse number="6">A když prošli Frygii a galatskou zem, Duch Svatý jim zabránil mluvit Slovo v Asii.</verse>
				<verse number="7">Když přišli k Mysii, pokoušeli se jít do Bitynie, ale Duch je nenechal.</verse>
				<verse number="8">Minuli tedy Mysii a přišli do Troady.</verse>
				<verse number="9">Pavlovi se pak v noci ukázalo vidění. Nějaký makedonský muž stál a prosil ho: "Přijď do Makedonie a pomoz nám!"</verse>
				<verse number="10">A jakmile uviděl to vidění, ihned jsme usilovali [o to], abychom šli do Makedonie, přesvědčeni, že nás Pán povolal, abychom jim kázali evangelium.</verse>
				<verse number="11">Když jsme tedy vypluli z Troady, vydali jsme se přímým směrem k Samothráké a příštího dne do Neapole.</verse>
				<verse number="12">A odtud do Filip, což je přední město makedonského kraje a [římská] kolonie. V tomto městě jsme tedy zůstali několik dní.</verse>
				<verse number="13">V sobotní den jsme vyšli ven za město k řece, kde bylo zvykem se modlit; a když jsme se posadili, mluvili jsme ke shromážděným ženám.</verse>
				<verse number="14">Naslouchala také jedna pobožná žena jménem Lydie, obchodnice s purpurem z města Thyatir, a Pán otevřel její srdce, aby věnovala pozornost tomu, co Pavel říkal.</verse>
				<verse number="15">A když byla pokřtěna [ona] i její dům, prosila [nás]: "Jestliže jste mě uznali za věrnou Pánu, vejděte do mého domu a pobuďte [tu]." A [tak] nás přinutila.</verse>
				<verse number="16">Když jsme se pak šli modlit, stalo se, že se s námi setkala jedna služebná, která měla věšteckého ducha a přinášela svým pánům veliké zisky předpovídáním [budoucnosti].</verse>
				<verse number="17">Ta chodila za Pavlem a [za] námi a křičela: "Tito lidé jsou služebníci Nejvyššího Boha a ohlašují nám cestu spasení!"</verse>
				<verse number="18">A to dělala po mnoho dní. Když toho však Pavel [už] měl dost, obrátil se a řekl tomu duchu: "Přikazuji ti ve jménu Ježíše Krista, abys z ní vyšel!" A v tu chvíli z ní vyšel.</verse>
				<verse number="19">Když tedy její páni uviděli, že zmizela naděje jejich zisků, chopili se Pavla a Síly a táhli [je] na náměstí k představeným.</verse>
				<verse number="20">A když je přivedli před [městské] úředníky, řekli: "Tito lidé bouří naše město! Jsou [to] Židé</verse>
				<verse number="21">a hlásají zvyky, které nemůžeme přijmout ani zachovávat, poněvadž jsme Římané!"</verse>
				<verse number="22">A [tak] proti nim povstal dav a úředníci jim strhali šaty a nařídili, ať jsou biti holemi.</verse>
				<verse number="23">A když jim dali mnoho ran, uvrhli [je] do vězení a žalářníkovi přikázali, aby je bezpečně hlídal.</verse>
				<verse number="24">Když tedy dostal takový rozkaz, uvrhl je do nejhlubšího vězení a sevřel jim nohy kládou.</verse>
				<verse number="25">Pavel a Síla se však o půlnoci modlili a zpívali chvály Bohu a vězňové jim naslouchali.</verse>
				<verse number="26">A náhle nastalo tak veliké zemětřesení, že se otřásly základy vězení a hned se otevřely všechny dveře a všem se uvolnila pouta.</verse>
				<verse number="27">Žalářník se probudil, a když uviděl dveře vězení otevřené, vytáhl meč a chtěl se zabít v domnění, že vězňové utekli.</verse>
				<verse number="28">Pavel však hlasitě vykřikl: "Nedělej si nic zlého, vždyť jsme všichni zde!"</verse>
				<verse number="29">Požádal tedy o světlo, vběhl dovnitř a rozechvěn padl před Pavlem a Sílou.</verse>
				<verse number="30">Potom je vyvedl ven a řekl: "Páni, co mám dělat, abych byl spasen?"</verse>
				<verse number="31">Oni řekli: "Věř v Pána Ježíše Krista a budeš spasen ty i tvůj dům."</verse>
				<verse number="32">A mluvili Pánovo slovo jemu i všem, kdo byli v jeho domě.</verse>
				<verse number="33">[On] je tedy v tu noční hodinu vzal a omyl [jim] rány. Potom byl ihned pokřtěn on i všichni jeho [domácí].</verse>
				<verse number="34">A když je přivedl do svého domu, prostřel stůl a radoval se, že s celou rodinou uvěřil Bohu.</verse>
				<verse number="35">Když pak nastal den, poslali úředníci biřice se slovy: "Propusť ty lidi!"</verse>
				<verse number="36">Žalářník tedy oznámil ta slova Pavlovi: "Úředníci vzkázali, abyste byli propuštěni. Proto nyní odejděte a běžte v pokoji."</verse>
				<verse number="37">Pavel jim ale řekl: "Zmrskali nás veřejně a bez soudu vsadili do vězení- [nás,] kteří jsme Římané-a teď nás chtějí tajně vyhnat? [To] opravdu ne! Ať přijdou sami a vyvedou nás!"</verse>
				<verse number="38">Biřicové tedy ta slova oznámili úředníkům. A když uslyšeli, že to jsou Římané, dostali strach,</verse>
				<verse number="39">přišli a prosili je [za odpuštění]. Potom [je] vyvedli a žádali je, aby odešli z města.</verse>
				<verse number="40">Když tedy vyšli z vězení, přišli k Lydii, a když uviděli bratry, potěšili je a odešli.</verse>
			</chapter>
			<chapter number="17">
				<verse number="1">A když prošli Amfipolis a Apolonii, přišli do Tesaloniky, kde byla židovská synagoga.</verse>
				<verse number="2">Pavel tedy podle [svého] zvyku vešel k nim a po tři soboty k nim promlouval z Písem.</verse>
				<verse number="3">Vysvětloval a předkládal [jim], že Kristus musel trpět a vstát z mrtvých a že" toto je Kristus: Ježíš, kterého vám kážu!"</verse>
				<verse number="4">Někteří z nich se dali přesvědčit a [tak] se k Pavlovi a Sílovi připojilo veliké množství pobožných Řeků i nemálo předních žen.</verse>
				<verse number="5">Ale ti Židé, kteří neuvěřili, vzpláli žárlivostí. Přibrali si některé zlé lidi z ulice, a když se shlukli, vzbouřili město a zaútočili na Jásonův dům. Hledali je [totiž], aby je vyvedli před lid.</verse>
				<verse number="6">Když je však nenašli, táhli Jásona a některé bratry k představeným města a křičeli: "Ti, kteří vzbouřili celý svět, přišli i sem-</verse>
				<verse number="7">a Jáson je přijal! Ti všichni jednají proti císařským ustanovením, protože nazývají králem [někoho] jiného, [totiž] Ježíše!"</verse>
				<verse number="8">A tak rozrušili zástup i představené města, kteří to slyšeli.</verse>
				<verse number="9">Když však dostali od Jásona a ostatních záruku, propustili je.</verse>
				<verse number="10">Bratři tedy hned v noci vyslali Pavla i Sílu do Berie. A když [tam] dorazili, šli do židovské synagogy.</verse>
				<verse number="11">Tito [Židé] však byli ušlechtilejší než tesaloničtí. Přijali Slovo se vší dychtivostí a každý den zkoumali Písma, zda jsou ty věci tak.</verse>
				<verse number="12">Mnozí z nich tedy uvěřili, a také nemálo ctihodných řeckých žen a mužů.</verse>
				<verse number="13">Když se však Židé z Tesaloniky dozvěděli, že Pavel káže Boží slovo i v Berii, přišli také tam a rozbouřili zástupy.</verse>
				<verse number="14">Tehdy bratři ihned poslali Pavla, aby šel k moři, ale Síla a Timoteus tam zůstali.</verse>
				<verse number="15">A ti, kdo Pavla doprovázeli, ho dovedli až do Athén. A když dostali vzkaz pro Sílu a Timotea, aby co nejrychleji přišli k němu, odešli.</verse>
				<verse number="16">Když pak na ně Pavel čekal v Athénách, rozněcoval se v něm jeho duch, když viděl, [jak] je to město oddané modlám.</verse>
				<verse number="17">Rozmlouval tedy každý den s Židy a pobožnými [lidmi] v synagoze i s těmi, které potkal na tržišti.</verse>
				<verse number="18">Setkávali se s ním také někteří epikurejští a stoičtí filozofové a někteří [z nich] říkali: "Co [nám] chce ten žvanil povídat?" A jiní: "Zdá se být zvěstovatelem cizích božstev." Kázal jim totiž Ježíše a vzkříšení [z mrtvých].</verse>
				<verse number="19">Popadli ho tedy a vyvedli na Areopág se slovy: "Můžeme se dozvědět, co [je] to za nové učení, které hlásáš?</verse>
				<verse number="20">Přinášíš totiž našim uším nějaké podivné věci. Chceme tedy vědět, co to má být."</verse>
				<verse number="21">Všichni Athéňané i cizinci, kteří [tam] pobývali, totiž netrávili čas ničím jiným, než aby říkali nebo poslouchali něco nového.</verse>
				<verse number="22">Pavel se tedy postavil uprostřed Areopágu a řekl: "Muži athénští, vidím, že jste v každém ohledu velice nábožní [lidé].</verse>
				<verse number="23">Když jsem [tu] totiž procházel a pozoroval, co uctíváte, našel jsem také oltář, na kterém je napsáno: 'Neznámému bohu'. Koho tedy uctíváte nevědomě, toho vám já zvěstuji.</verse>
				<verse number="24">Bůh, který stvořil svět i všechno, co je v něm, ten, který je Pánem nebe i země, nebydlí v chrámech udělaných rukama.</verse>
				<verse number="25">Ani si nedává sloužit lidskýma rukama, jako by něco potřeboval, protože on dává všem život i dech i všechno.</verse>
				<verse number="26">A učinil z jedné krve celý lidský rod, aby přebývali na celém povrchu země; vyměřil [jim] uložené časy a hranice jejich přebývání,</verse>
				<verse number="27">aby hledali Pána, zda by se ho snad mohli dotknout a nalézt [ho], ačkoli není daleko od žádného z nás.</verse>
				<verse number="28">Jím totiž žijeme, hýbeme se a trváme, jak [to] řekli i někteří z vašich básníků: 'Vždyť jsme jeho potomstvo.'</verse>
				<verse number="29">Když tedy jsme Boží potomstvo, nesmíme se domnívat, že by božská bytost byla podobná zlatu, stříbru nebo kameni, výtvoru lidské zručností a důvtipu.</verse>
				<verse number="30">Bůh ale přehlédl časy této nevědomosti a nyní přikazuje lidem, aby všichni všude činili pokání,</verse>
				<verse number="31">protože určil den, v němž bude spravedlivě soudit svět skrze muže, kterého [k tomu] ustanovil, [o čemž] podal každému důkaz, když ho vzkřísil z mrtvých."</verse>
				<verse number="32">A když uslyšeli o vzkříšení z mrtvých, někteří se posmívali, ale jiní řekli: "Poslechneme si o tom od tebe ještě jindy."</verse>
				<verse number="33">Tak Pavel vyšel z jejich středu.</verse>
				<verse number="34">Někteří muži se však k němu připojili a uvěřili; mezi nimi i Dionýsius Areopágský, žena jménem Damaris a s nimi [ještě] jiní.</verse>
			</chapter>
			<chapter number="18">
				<verse number="1">Potom Pavel odešel z Athén a přišel do Korintu.</verse>
				<verse number="2">A [tam] nalezl jednoho Žida jménem Akvilu, rodem z Pontu, který nedávno přišel se svou manželkou Priscillou z Itálie (protože Klaudius nařídil, aby všichni Židé odešli z Říma) , a přidal se k nim.</verse>
				<verse number="3">A protože byl stejného řemesla, bydlel a pracoval u nich, neboť jejich řemeslem bylo dělat stany.</verse>
				<verse number="4">Každou sobotu však promlouval v synagoze a přesvědčoval Židy i Řeky.</verse>
				<verse number="5">A když Síla a Timoteus přišli z Makedonie, Pavel byl puzen v duchu a dosvědčoval Židům, že Ježíš je Kristus.</verse>
				<verse number="6">Když [mu] však odporovali a rouhali se, vytřásl [svůj] plášť a řekl jim: "Vaše krev na vaši hlavu, já [jsem od ní] čistý! Od této chvíle půjdu k pohanům."</verse>
				<verse number="7">A když odtud odešel, vstoupil do domu jistého [muže] jménem Justus, Božího ctitele, jehož dům sousedil se synagogou.</verse>
				<verse number="8">Také Kristus, představený synagogy, uvěřil Pánu s celým svým domem a mnozí z Korintských, kteří naslouchali, uvěřili a dali se pokřtít.</verse>
				<verse number="9">Pán tedy řekl v noci Pavlovi skrze vidění: "Neboj se, ale mluv a nemlč;</verse>
				<verse number="10">protože já jsem s tebou a nikdo se tě nedotkne, aby ti ublížil; neboť mám mnoho lidu v tomto městě."</verse>
				<verse number="11">A tak tu zůstal půl druhého roku a vyučoval mezi nimi Boží slovo.</verse>
				<verse number="12">Když však byl Gallio místodržitelem Acháje, povstali Židé jednomyslně proti Pavlovi a přivedli ho před soudnou stolici</verse>
				<verse number="13">se slovy: "Tento [muž] navádí lidi, aby ctili Boha v rozporu se Zákonem!"</verse>
				<verse number="14">A když měl Pavel otevřít ústa, řekl Gallio Židům: "Židé, kdyby se stala nějaká nepravost nebo bídný zločin, měl bych důvod vás vyslechnout.</verse>
				<verse number="15">Ale když jsou [to] otázky o slovech a jménech a o vašem Zákoně, postarejte se [o to] sami, protože já tyto věci soudit nechci!"</verse>
				<verse number="16">A odehnal je od soudné stolice.</verse>
				<verse number="17">Všichni Řekové se tedy chopili Rostena, představeného synagogy, a bili ho před soudnou stolicí, ale Gallio na to vůbec nedbal.</verse>
				<verse number="18">Pavel [tam] však zůstal ještě mnoho dní. Když se potom rozloučil s bratry, odplul do Sýrie a s ním Priscilla i Akvila. V Kenchrejích si dal ostříhat hlavu, protože složil slib,</verse>
				<verse number="19">a když dorazil do Efezu, nechal je tam; sám však vešel do synagogy a rozmlouval se Židy.</verse>
				<verse number="20">A když [ho] prosili, aby u nich zůstal déle, nesvolil,</verse>
				<verse number="21">ale rozloučil se s nimi a řekl: "Já musím nutně strávit tento nadcházející svátek v Jeruzalémě, ale bude-li Bůh chtít, znovu se k vám vrátím." Tehdy odplul z Efezu.</verse>
				<verse number="22">A když dorazil do Cesareje, vystoupil, pozdravil církev a odešel do Antiochie.</verse>
				<verse number="23">A když [tam] pobyl nějaký čas, odešel a postupně procházel galatský kraj i Frygii a posiloval všechny učedníky.</verse>
				<verse number="24">Do Efezu pak přišel jeden Žid jménem Apollo, výmluvný muž mocný v Písmech, rodem z Alexandrie.</verse>
				<verse number="25">Ten byl vyučen Pánově cestě, a jelikož byl vroucího ducha, mluvil a přesně vyučoval o Pánu, ačkoliv znal jenom Janův křest.</verse>
				<verse number="26">Ten začal směle mluvit v synagoze, a když ho uslyšeli Priscilla s Akvilou, vzali ho k sobě a vysvětlili mu Boží cestu [ještě] přesněji.</verse>
				<verse number="27">Když potom chtěl jít do Acháje, bratři [ho] povzbudili a napsali učedníkům, aby ho přijali. A když [tam] přišel, velmi pomohl těm, kteří skrze [Boží] milost uvěřili,</verse>
				<verse number="28">protože mocně překonával Židy, když veřejně dokazoval z Písem, že Ježíš je Kristus.</verse>
			</chapter>
			<chapter number="19">
				<verse number="1">A když byl Apollos v Korintu, stalo se, že Pavel prošel horními kraji a přišel do Efezu. A když [tam] nalezl některé učedníky,</verse>
				<verse number="2">řekl jim: "Přijali jste Ducha Svatého, když jste uvěřili?" Ale oni mu řekli: "Nikdy jsme ani neslyšeli, že je Duch Svatý."</verse>
				<verse number="3">Řekl jim: "Jak jste tedy pokřtěni?" A oni řekli: "Janovým křtem."</verse>
				<verse number="4">Pavel tedy řekl: "Jistě, Jan křtil křtem pokání a říkal lidem, aby uvěřili v toho, který měl přijít po něm, to jest v Krista Ježíše."</verse>
				<verse number="5">Když to tedy uslyšeli, byli pokřtěni ve jméno Pána Ježíše.</verse>
				<verse number="6">A když na ně Pavel vložil ruce, přišel na ně Duch Svatý a [oni] mluvili jazyky a prorokovali.</verse>
				<verse number="7">A bylo jich celkem okolo dvanácti mužů.</verse>
				<verse number="8">[Pavel] pak vešel do synagogy a směle [tam] mluvil po tři měsíce; rozmlouval [s lidmi a] přesvědčoval [je] o Božím království.</verse>
				<verse number="9">A když se někteří zatvrzovali, byli nepovolní a přede všemi zlořečili té cestě, [Pavel] od nich odstoupil, oddělil učedníky a každý den promlouval ve škole jistého Tyranna.</verse>
				<verse number="10">A to se dělo po dva roky, takže všichni obyvatelé Asie, jak Židé, tak Řekové, slyšeli slovo Pána Ježíše.</verse>
				<verse number="11">Bůh pak dělal skrze Pavlovy ruce mimořádné zázraky,</verse>
				<verse number="12">takže [lidé] dokonce přinášeli šátky a zástěry z jeho těla na nemocné a nemoci od nich odstupovaly a zlí duchové z nich vycházeli.</verse>
				<verse number="13">Někteří z potulných židovských zaklínačů se pak pokusili vzývat jméno Pána Ježíše nad těmi, kdo měli zlé duchy. Říkali: "Zaklínáme vás Ježíšem, kterého káže Pavel!"</verse>
				<verse number="14">A to dělalo sedm synů židovského velekněze Skévy.</verse>
				<verse number="15">Zlý duch jim však odpověděl: "Ježíše znám a o Pavlovi vím, ale kdo jste vy?"</verse>
				<verse number="16">Ten člověk, ve kterém byl zlý duch, se tedy na ně vrhl, přemohl je a zmocnil se jich, takže utekli z toho domu nazí a zranění.</verse>
				<verse number="17">A to vešlo ve známost [mezi] všemi Židy i Řeky bydlícími v Efezu. Na všechny padla bázeň a jméno Pána Ježíše bylo velebeno.</verse>
				<verse number="18">Mnozí z těch, kteří uvěřili, tedy přicházeli a vyznávali a odhalovali své skutky.</verse>
				<verse number="19">Také mnozí z těch, kteří se zabývali magií, snesli [své] knihy a přede všemi [je] pálili. A [když] spočítali jejich cenu, shledali, [že stály] padesát tisíc stříbrných.</verse>
				<verse number="20">Tak mocně rostlo Pánovo slovo a rozmáhalo se.</verse>
				<verse number="21">A když se staly tyto věci, rozhodl se Pavel v duchu, že projde Makedonii a Acháji a půjde do Jeruzaléma. Řekl: "Až tam pobudu, musím také vidět Řím."</verse>
				<verse number="22">Dva z těch, kteří mu pomáhali, Timotea a Erasta, tedy poslal do Makedonie, [ale] sám zůstal [ještě] načas v Asii.</verse>
				<verse number="23">Tehdy nastal kvůli té cestě nemalý rozruch.</verse>
				<verse number="24">Jeden stříbrotepec jménem Demetrius, který dělal stříbrné [napodobeniny] Artemidina chrámu, totiž poskytoval nemalý výdělek řemeslníkům.</verse>
				<verse number="25">Ty svolal [spolu] s těmi, kteří dělali podobné věci, a řekl: "Muži, víte, že z tohoto řemesla je naše bohatství.</verse>
				<verse number="26">A vidíte i slyšíte, že nejen v Efezu, ale téměř po celé Asii ten Pavel přesvědčil a odvrátil veliké množství [lidí], protože říká: 'Ti, kteří jsou udělaní rukama, nejsou bohové!'</verse>
				<verse number="27">Hrozí tedy nejen, že nastane krach našeho řemesla, ale také, že chrám veliké bohyně Artemis nebude považován za nic a bude poškozena důstojnost té, kterou ctí celá Asie i [celý] svět!"</verse>
				<verse number="28">A když [to] uslyšeli, byli naplněni hněvem a začali křičet: "Veliká [je] efezská Artemis!"</verse>
				<verse number="29">Celé město se tedy naplnilo rozruchem a když chytili Makedonce Gaia a Aristarcha, Pavlovy společníky na cestách, hnali se [všichni] společně do divadla.</verse>
				<verse number="30">(Když však chtěl Pavel jít mezi lid, učedníci ho nenechali.</verse>
				<verse number="31">Dokonce i někteří z předních mužů Asie, kteří byli jeho přáteli, k němu poslali s prosbou, aby se nevydával do divadla.) </verse>
				<verse number="32">A jedni křičeli to, druzí ono, protože shromáždění bylo zmatené a mnozí [ani] nevěděli, proč se sešli.</verse>
				<verse number="33">Potom ze zástupu vytáhli Alexandra, kterého Židé postrčili dopředu. Alexandr tedy pokynul rukou a chtěl před lidem pronést obhajobu.</verse>
				<verse number="34">Když ale poznali, že je [to] Žid, vydali všichni jeden hlas a křičeli asi dvě hodiny: "Veliká [je] efezská Artemis!"</verse>
				<verse number="35">A když [městský] sekretář upokojil zástup, řekl: "Muži efezští, kdo z lidí by nevěděl, že město Efezských je strážcem chrámu veliké bohyně Artemis a [její sochy], která spadla z nebe?</verse>
				<verse number="36">A poněvadž jsou tyto věci nepopiratelné, je třeba, abyste zachovali klid a nedělali nic ukvapeného.</verse>
				<verse number="37">Přivedli jste totiž tyto muže, [kteří] ani nespáchali svatokrádež, ani se nerouhají vaší bohyni.</verse>
				<verse number="38">Jestliže má tedy Demetrius a řemeslníci, kteří jsou s ním, proti někomu žalobu, konají se veřejné soudy a jsou [tu] místodržitelé. [Tam] ať jedni druhé žalují.</verse>
				<verse number="39">A pokud žádáte [ještě] něco jiného, bude to vyřešeno v zákonném shromáždění.</verse>
				<verse number="40">Hrozí nám totiž, že budeme kvůli dnešku obviněni ze vzpoury, a není žádný důvod, který bychom mohli udat, proč jsme se tu srotili." A když to řekl, rozpustil shromáždění.</verse>
			</chapter>
			<chapter number="20">
				<verse number="1">Když pak to pozdvižení skončilo, svolal Pavel učedníky, rozloučil se [s nimi] a vydal se na cestu do Makedonie.</verse>
				<verse number="2">A když prošel ty kraje a povzbudil je mnohými slovy, přišel do Řecka</verse>
				<verse number="3">a pobyl [tam] tři měsíce. Poněvadž mu [však] Židé činili úklady, když měl vyplout do Sýrie, rozhodl se, že se vrátí přes Makedonii.</verse>
				<verse number="4">Až do Asie ho tedy doprovázel Sopater z Berie, z Tesalonických pak Aristarchos a Sekundus, Gaius z Derbe, také Timoteus, a z Asie Tychikus a Trofimus.</verse>
				<verse number="5">Ti šli napřed a čekali na nás v Troadě.</verse>
				<verse number="6">My jsme pak po dnech nekvašených chlebů vypluli z Filip a během pěti dnů jsme dorazili k nim do Troady, kde jsme strávili sedm dní.</verse>
				<verse number="7">A když se učedníci prvního dne po sobotě sešli k lámání chleba, Pavel k nim mluvil, protože měl nazítří jít pryč, a protáhl [svou] řeč až do půlnoci.</verse>
				<verse number="8">V horní místnosti, kde byli shromážděni, bylo hodně svítilen,</verse>
				<verse number="9">avšak jednoho mladíka jménem Eutychus, sedícího na okně, přemáhal hluboký spánek. A když Pavel mluvil ještě déle, byl spánkem přemožen a spadl z třetího poschodí dolů a zvedli [ho] mrtvého.</verse>
				<verse number="10">Pavel tedy sestoupil dolů, padl na něj, objal [ho] a řekl: "Neznepokojujte se, vždyť jeho duše je v něm!"</verse>
				<verse number="11">Pak vystoupil nahoru, lámal chléb, pojedl a [ještě] dlouho hovořil, až do rána, a tak odešel.</verse>
				<verse number="12">A toho chlapce přivedli živého a byli velice povzbuzeni.</verse>
				<verse number="13">My jsme tedy šli napřed na loď a vypluli jsme k Assu, kde jsme k sobě měli vzít Pavla; tak to totiž nařídil, protože chtěl jít sám pěšky.</verse>
				<verse number="14">A když se s námi v Assu setkal, vyzvedli jsme ho a přijeli jsme do Mitylény.</verse>
				<verse number="15">Potom jsme odtud odpluli a druhého dne jsme se dostali naproti [ostrovu] Chios. Následující [den] jsme připluli k Sámu a zůstali jsme v Trogylliu. Nazítří jsme pak dorazili do Milétu.</verse>
				<verse number="16">(Pavel se totiž rozhodl minout Efez, aby se nezdržel v Asii, protože spěchal, aby se pokud možno dostal na den Letnic do Jeruzaléma.) </verse>
				<verse number="17">Z Milétu tedy poslal [zprávu] do Efezu a zavolal k sobě starší církve.</verse>
				<verse number="18">Když k němu přišli, řekl jim: "Vy víte, jak jsem byl s vámi po všechen ten čas od prvního dne, kdy jsem přišel do Asie:</verse>
				<verse number="19">Jak jsem sloužil Pánu se vší pokorou a s mnoha slzami a zkouškami, které na mě přicházely skrze úklady Židů;</verse>
				<verse number="20">jak jsem neopomněl nic užitečného, abych vám to neoznámil a neučil vás veřejně i po domech;</verse>
				<verse number="21">[jak] jsem Židům i Řekům vydával svědectví o pokání k Bohu a o víře v našeho Pána, Ježíše Krista.</verse>
				<verse number="22">A hle, já nyní jdu, puzen Duchem, do Jeruzaléma a nevím, co se mi v něm má stát,</verse>
				<verse number="23">mimo to, že mi Duch Svatý v každém městě vydává svědectví, že mě čekají pouta a soužení.</verse>
				<verse number="24">Ale [já] na to nic nedbám, ani si necením své duše víc, než abych s radostí dokončil svůj běh a službu, kterou jsem přijal od Pána Ježíše: abych vydával svědectví evangeliu Boží milosti.</verse>
				<verse number="25">A hle, já nyní vím, že vy všichni, mezi kterými jsem chodil a kázal o Božím království, již nikdy nespatříte mou tvář.</verse>
				<verse number="26">Proto vám dnešní den vydávám svědectví, že jsem čistý od krve všech [lidí],</verse>
				<verse number="27">protože jsem neopomněl oznámit vám veškerou Boží vůli.</verse>
				<verse number="28">Dbejte tedy na sebe i na celé stádo, nad nímž vás Duch Svatý ustanovil biskupy, abyste pásli Boží církev, kterou získal svou vlastní krví.</verse>
				<verse number="29">Já totiž vím, že po mém odchodu mezi vás vstoupí draví vlci, kteří nebudou šetřit stádo.</verse>
				<verse number="30">I z vás samotných povstanou muži, kteří budou mluvit převrácené věci, aby strhli učedníky za sebou.</verse>
				<verse number="31">Proto bděte a pamatujte, že jsem po tři roky nepřestával dnem i nocí se slzami napomínat jednoho každého [z vás].</verse>
				<verse number="32">A nyní vás, bratři, svěřuji Bohu a slovu jeho milosti, které má moc vás vybudovat a dát vám dědictví mezi všemi posvěcenými.</verse>
				<verse number="33">Od nikoho jsem nechtěl stříbro, zlato ani roucho.</verse>
				<verse number="34">Však sami víte, že to, co jsem potřeboval já i ti, kdo byli se mnou, obstarávaly tyto ruce.</verse>
				<verse number="35">Ve všem jsem vám ukázal, že máme takto pracovat, podporovat slabé a pamatovat na slova Pána Ježíše, protože on řekl: 'Požehnanější je dávat, než dostávat.' "</verse>
				<verse number="36">A když to řekl, poklekl s nimi všemi a modlil se.</verse>
				<verse number="37">A všichni se dali do velikého pláče, padali Pavlovi kolem krku a líbali ho.</verse>
				<verse number="38">Nejvíce se rmoutili nad těmi slovy, která řekl-že už nikdy nespatří jeho tvář. A [tak] ho doprovázeli k lodi.</verse>
			</chapter>
			<chapter number="21">
				<verse number="1">Jakmile jsme se tedy s nimi rozloučili, vypluli jsme a přímým směrem jsme přijeli na [ostrov] Kós a druhý den na Rodos a odtud do Patary.</verse>
				<verse number="2">[Tam] jsme našli loď, která plula do Fénicie, nastoupili jsme [na ni a] vypluli.</verse>
				<verse number="3">Když se nám pak [začal] ukazovat Kypr, nechali jsme ho po levé straně. Pluli jsme do Sýrie a přistáli v Týru, protože tam měla loď vyložit náklad.</verse>
				<verse number="4">A když jsme nalezli učedníky, zůstali jsme tam sedm dní. Ti říkali Pavlovi skrze Ducha, aby nechodil do Jeruzaléma.</verse>
				<verse number="5">Po naplnění těch dnů jsme se vydali na cestu a všichni nás vyprovázeli [i] s ženami a dětmi až za město, [kde] jsme na břehu poklekli a modlili se.</verse>
				<verse number="6">A když jsme se spolu rozloučili, nastoupili jsme na loď a oni se vrátili domů.</verse>
				<verse number="7">My jsme se pak z Týru vydali na další plavbu a dorazili jsme do Ptolemaidy. Pozdravili jsme bratry a zůstali jsme u nich jeden den.</verse>
				<verse number="8">Nazítří jsme [my], kdo jsme byli s Pavlem, odešli a přišli jsme do Cesareje. Vešli jsme do domu evangelisty Filipa (který byl z oněch sedmi) a zůstali jsme u něho.</verse>
				<verse number="9">Ten měl čtyři dcery, panny, které prorokovaly.</verse>
				<verse number="10">A když jsme [tam] pobývali [již] mnoho dní, přišel z Judska jeden prorok jménem Agabus.</verse>
				<verse number="11">Když k nám přišel, vzal Pavlův pás, svázal si ruce i nohy a řekl: "Toto říká Duch Svatý: Toho muže, kterému patří tento pás, takto svážou Židé v Jeruzalémě a vydají [ho] do rukou pohanů."</verse>
				<verse number="12">A jakmile jsme to uslyšeli, prosili jsme ho my i ti, kdo byli z toho místa, aby nechodil do Jeruzaléma.</verse>
				<verse number="13">Pavel však odpověděl: "Co děláte? [Proč] pláčete a trápíte mé srdce? Vždyť já jsem připraven nejenom být svázán, ale také v Jeruzalémě umřít pro jméno Pána Ježíše!"</verse>
				<verse number="14">Když se tedy nechtěl dát přesvědčit, přestali jsme se slovy: "Ať se stane Pánova vůle."</verse>
				<verse number="15">Po těch dnech jsme se tedy připravili a vydali se vzhůru do Jeruzaléma.</verse>
				<verse number="16">Šli s námi i učedníci z Cesareje a vedli [nás] k jistému Mnázonovi z Kypru, dávnému učedníkovi, u kterého jsme měli být hosty.</verse>
				<verse number="17">A když jsme přišli do Jeruzaléma, bratři nás radostně přijali.</verse>
				<verse number="18">Druhého dne tedy šel Pavel s námi k Jakubovi a [tam] se sešli všichni starší.</verse>
				<verse number="19">A když je pozdravil, vyprávěl [jim] jedno po druhém všechno, co Bůh skrze jeho službu udělal mezi pohany.</verse>
				<verse number="20">Když [to] tedy uslyšeli, oslavovali Pána. Potom mu řekli: "Vidíš bratře, kolik desítek tisíc je Židů, kteří uvěřili, a všichni jsou horliví milovníci Zákona.</verse>
				<verse number="21">Ale o tobě mají zprávu, že učíš všechny Židy, kteří jsou mezi pohany, aby odstoupili od Mojžíše, a říkáš, že nemají obřezávat syny ani zachovávat zvyky.</verse>
				<verse number="22">Co tedy s tím? Určitě se shromáždí zástup, protože uslyší, že jsi přišel.</verse>
				<verse number="23">Udělej tedy to, co ti říkáme: Máme [tu] čtyři muže, kteří na sobě mají slib.</verse>
				<verse number="24">Vezmi je [k sobě], nech se s nimi očistit a zaplať za ně náklady, aby si oholili hlavy. Tehdy všichni poznají, že [na tom], co o tobě slyšeli, nic není, ale že i [ty] sám chodíš v řádu a zachováváš Zákon.</verse>
				<verse number="25">A ohledně těch, kteří uvěřili z pohanů, my jsme [o tom] psali a usoudili jsme, aby nic z toho nedodržovali, jen aby se zdržovali od [masa] obětovaného modlám, od krve, od zardoušeného a od smilstva."</verse>
				<verse number="26">Tehdy Pavel vzal ty muže a když se s nimi druhého dne očistil, vešel do chrámu, aby ohlásil, kdy se vyplní dny toho očištění-až bude za každého z nich přinesena oběť.</verse>
				<verse number="27">A když se těch sedm dní už mělo vyplnit, spatřili ho v chrámu Židé z Asie. [Ti] vzbouřili všechen lid a vrhli se na něj</verse>
				<verse number="28">s křikem: "Izraelité, pomozte! Toto je ten člověk, který všechny všude učí proti tomuto lidu, Zákonu i místu a k tomu ještě přivedl do chrámu Řeky a poskvrnil toto svaté místo!"</verse>
				<verse number="29">(Předtím s ním totiž ve městě viděli Trofima z Efezu a domnívali se, že ho Pavel přivedl do chrámu.) </verse>
				<verse number="30">Tak se rozbouřilo celé město. Lidé se seběhli, chopili se Pavla a táhli ho ven z chrámu. A dveře byly ihned zavřeny.</verse>
				<verse number="31">Když [už] ho však chtěli zabít, došla k veliteli posádky zpráva, že se celý Jeruzalém bouří.</verse>
				<verse number="32">Ten ihned vzal vojáky a setníky a přiběhl na ně. A oni, jakmile uviděli velitele a vojáky, přestali Pavla bít.</verse>
				<verse number="33">Tehdy velitel přistoupil, chopil se ho, poručil, ať [ho] sváží dvěma řetězy, a ptal se, kdo [to] je a co udělal.</verse>
				<verse number="34">V zástupu však jedni křičeli to a druzí ono. A protože kvůli hluku nemohl zjistit nic jistého, poručil, aby ho odvedli do pevnosti.</verse>
				<verse number="35">A když se ocitl na schodech, přihodilo se, že ho kvůli násilí davu [museli] vojáci nést.</verse>
				<verse number="36">Šlo za [ním] totiž množství lidí křičících: "Pryč s ním!"</verse>
				<verse number="37">Když pak [už] měl Pavel být přiveden do pevnosti, řekl veliteli: "Mohu ti něco říci?" A on řekl: " [Ty] umíš řecky?</verse>
				<verse number="38">Takže ty nejsi ten Egypťan, který před nedávnem vzbouřil a vyvedl na poušť ty čtyři tisíce hrdlořezů?</verse>
				<verse number="39">Pavel tedy řekl: "Já jsem Žid z Tarsu v Kilikii, občan ne bezvýznamného města. Proto tě prosím, dovol mi promluvit k lidu."</verse>
				<verse number="40">A když [mu to] dovolil, Pavel zůstal na schodech a pokynul rukou lidu. A když nastalo hluboké ticho, promluvil k [nim] hebrejským jazykem:</verse>
			</chapter>
			<chapter number="22">
				<verse number="1">"Bratři a otcové, vyslechněte nyní mou obhajobu před vámi."</verse>
				<verse number="2">(A když uslyšeli, že k nim mluví hebrejským jazykem, ztišili se ještě více.) Řekl tedy:</verse>
				<verse number="3">"Já jsem zajisté Žid, narozený v kilickém Tarsu, ale vychován [jsem] v tomto městě u nohou Gamalielových. Byl jsem se [vší] přísností vyučen otcovskému zákonu a byl jsem horlivcem pro Boha, jako jste podnes vy všichni.</verse>
				<verse number="4">Já jsem tu cestu pronásledoval až k smrti. Svazoval jsem muže i ženy a dával [je] do vězení,</verse>
				<verse number="5">čehož je mi svědkem i nejvyšší kněz a všichni starší. Od nich jsem také přijal dopisy pro bratry a šel jsem do Damašku, abych i ty, kteří byli tam, přivedl svázané do Jeruzaléma k potrestání.</verse>
				<verse number="6">Ale stalo se mi, že když jsem se okolo poledne blížil na cestě k Damašku, náhle mě obklopilo veliké světlo z nebe.</verse>
				<verse number="7">Padl jsem na zem a uslyšel jsem hlas, který mi říkal: 'Saule, Saule, proč mě pronásleduješ?'</verse>
				<verse number="8">Odpověděl jsem: 'Kdo jsi, Pane?' A on řekl: 'Já jsem Ježíš Nazaretský, kterého ty pronásleduješ.'</verse>
				<verse number="9">Ti, kdo byli se mnou, sice viděli světlo a dostali strach, ale hlas toho, který ke mně mluvil, neslyšeli.</verse>
				<verse number="10">Řekl jsem tedy: 'Pane, co mám dělat?' Pán mi řekl: 'Vstaň, jdi do Damašku a tam ti bude řečeno všechno, co je ti určeno dělat.'</verse>
				<verse number="11">A jelikož jsem byl od jasu toho světla nevidomý, přišel jsem do Damašku veden za ruku těmi, kdo byli se mnou.</verse>
				<verse number="12">A jistý Ananiáš, muž zbožný podle Zákona, který měl dobré svědectví ode všech Židů, kteří [tam] bydleli,</verse>
				<verse number="13">přišel ke mně, postavil se a řekl: 'Bratře Saule, prohlédni!' A já jsem hned v tu chvíli na něj pohlédl.</verse>
				<verse number="14">On řekl: 'Bůh našich otců tě vyvolil, abys poznal jeho vůli a spatřil Spravedlivého a uslyšel hlas z jeho úst,</verse>
				<verse number="15">neboť mu budeš přede všemi lidmi svědkem toho, co jsi viděl a slyšel.</verse>
				<verse number="16">A nyní-proč otálíš? Vstaň, pokřti se a smyj své hříchy a vzývej Pánovo jméno!'</verse>
				<verse number="17">Když jsem se pak vrátil do Jeruzaléma a modlil se v chrámu, stalo se, že jsem upadl do vytržení</verse>
				<verse number="18">a viděl jsem ho, jak mi říká: 'Pospěš si a vyjdi rychle z Jeruzaléma, protože tvé svědectví o mně nepřijmou.'</verse>
				<verse number="19">Já jsem řekl: 'Pane, oni vědí, že jsem věřící v tebe dával do vězení a v každé synagoze [je] bil.</verse>
				<verse number="20">A když prolévali krev Štěpána, tvého svědka, i já jsem tam stál a schvaloval jeho zabití a hlídal jsem pláště těch, kdo ho zabíjeli.'</verse>
				<verse number="21">[On] mi však řekl: 'Jdi, protože tě pošlu daleko k pohanům.'"</verse>
				<verse number="22">Poslouchali ho tedy až po toto slovo a [tehdy] pozvedli hlas se slovy: "Pryč s takovým [člověkem] ze země! Nesmí zůstat naživu!"</verse>
				<verse number="23">A když [takto] křičeli a rvali si pláště a házeli prach do vzduchu,</verse>
				<verse number="24">poručil velitel, aby ho odvedli do pevnosti a řekl, ať ho vyslýchají bičováním, aby zjistil, z jakého důvodu na něj tolik křičeli.</verse>
				<verse number="25">Když ho tedy přivázali řemeny, řekl Pavel setníkovi, který [tam] stál: "Vy smíte bičovat člověka, který je Říman a není odsouzen?"</verse>
				<verse number="26">A když [to] ten setník uslyšel, přišel k veliteli a oznámil [mu to]. Řekl: "Dej pozor, co chceš dělat, protože tento člověk je Říman!"</verse>
				<verse number="27">Velitel tedy přišel [k Pavlovi a] řekl mu: "Pověz mi, ty jsi Říman?" A on řekl:"Ano."</verse>
				<verse number="28">Velitel mu tedy odpověděl: "Já jsem to občanství získal za veliké peníze!" Pavel však řekl: "Ale já jsem se [tak] už narodil."</verse>
				<verse number="29">Ti, kteří ho měli vyslýchat, tedy od něho ihned odstoupili a i velitel dostal strach, když zjistil, že je [to] Říman a [on] ho nechal spoutat.</verse>
				<verse number="30">Nazítří ho tedy [velitel] propustil z pout, protože chtěl s jistotou poznat, z čeho ho Židé obviňují, a nařídil, aby se sešli velekněží i celá jejich velerada. Pak přivedl Pavla a postavil [ho] před nimi.</verse>
			</chapter>
			<chapter number="23">
				<verse number="1">Pavel tedy upřeně pohlédl na veleradu a řekl: "Bratři, já až do tohoto dne žiji před Bohem s naprosto čistým svědomím."</verse>
				<verse number="2">Nejvyšší kněz Ananiáš tedy přikázal těm, kdo u něj stáli, aby ho bili přes ústa.</verse>
				<verse number="3">Tehdy mu Pavel řekl: "Tebe bude bít Bůh, obílená stěno! Ty [tu] sedíš, abys mě soudil podle Zákona a proti Zákonu mě nařizuješ bít?"</verse>
				<verse number="4">Ti, kdo tam stáli tedy řekli: " [Ty] spíláš Božímu nejvyššímu knězi?"</verse>
				<verse number="5">Pavel řekl: "Nevěděl jsem, bratři, že je [to] nejvyšší kněz. Je přece napsáno: 'Vůdci svého lidu nebudeš zlořečit.' "</verse>
				<verse number="6">Když pak Pavel poznal, že ve veleradě je jedna strana saduceů a druhá farizeů, zvolal: "Bratři, já jsem farizeus, syn farizea; jsem souzen kvůli naději zmrtvýchvstání!"</verse>
				<verse number="7">A když to řekl, došlo mezi farizeji a saduceji k hádce a shromáždění se rozdělilo.</verse>
				<verse number="8">Saduceové totiž říkají, že není [žádné] vzkříšení ani anděl nebo duch, ale farizeové to obojí vyznávají.</verse>
				<verse number="9">Nastal tedy veliký křik a z farizejské strany povstali zákoníci a bojovali [za něj] se slovy: "Nic zlého jsme na tomto člověku nenašli; jestliže tedy k němu mluvil duch nebo anděl, nebojujme proti Bohu!"</verse>
				<verse number="10">A když nastal veliký rozbroj, poručil velitel vojákům (z obavy, aby Pavla neroztrhali) , ať sejdou dolů, vytrhnou ho z jejich středu a odvedou do pevnosti.</verse>
				<verse number="11">A příští noc se k němu postavil Pán a řekl: "Buď statečný, Pavle; protože tak jako jsi o mně svědčil v Jeruzalémě, musíš svědčit i v Římě."</verse>
				<verse number="12">Když pak nastal den, srotili se někteří z Židů a zapřísáhli se, že nebudou jíst ani pít, dokud nezabijí Pavla.</verse>
				<verse number="13">A těch, kteří se takto spikli, bylo více než čtyřicet.</verse>
				<verse number="14">Ti přistoupili k velekněžím a starším a řekli: "Zavázali jsme se velikou přísahou, že neokusíme žádný [pokrm], dokud nezabijeme Pavla.</verse>
				<verse number="15">Vy tedy nyní s veleradou dejte vědět veliteli, ať ho zítra přivede k vám, jako byste o něm chtěli zjistit něco přesnějšího. A my jsme připraveni zabít ho předtím, než se [k vám] přiblíží."</verse>
				<verse number="16">O té léčce však uslyšel syn Pavlovy sestry. Přišel [tedy], vešel do pevnosti a pověděl [to] Pavlovi.</verse>
				<verse number="17">Pavel tedy k sobě zavolal jednoho ze setníků a řekl: "Doveď tohoto mladíka k veliteli, protože mu má něco oznámit."</verse>
				<verse number="18">On ho tedy vzal, odvedl k veliteli a řekl: "Vězeň Pavel mě zavolal a poprosil, abych k tobě přivedl tohoto mladíka, že ti má něco říci."</verse>
				<verse number="19">Velitel ho tedy vzal za ruku, poodešel s ním stranou a ptal se: "Co mi to máš oznámit?"</verse>
				<verse number="20">A [on] řekl: "Židé se dohodli, že tě požádají, abys zítra přivedl Pavla do velerady, jako by o něm chtěli zjistit něco přesnějšího.</verse>
				<verse number="21">Ale ty jim nevěř, protože na něj číhá více než čtyřicet z nich. Ti muži se zapřísáhli, že nebudou jíst ani pít, dokud ho nezabijí. Jsou už připraveni a čekají [jen] na zprávu od tebe!"</verse>
				<verse number="22">Velitel tedy toho mladíka propustil a přikázal [mu]: "Nikomu neříkej, že jsi mi to oznámil!"</verse>
				<verse number="23">A když si zavolal určité dva setníky, řekl: "Připravte na třetí noční hodinu dvě stě vojáků k cestě do Cesareje, také sedmdesát jezdců a dvě stě lehkooděnců.</verse>
				<verse number="24">A přiveďte zvířata, aby [na ně] Pavla posadili a bezpečně ho dopravili k vladaři Felixovi."</verse>
				<verse number="25">Napsal [také] dopis tohoto znění:</verse>
				<verse number="26">"Klaudius Lysiáš zdraví vznešeného vladaře Felixe.</verse>
				<verse number="27">Tohoto muže Židé zajali a chtěli zabít. Když jsem se [však] dozvěděl, že je Říman, přišel jsem s vojskem a vytrhl [jim] ho.</verse>
				<verse number="28">A protože jsem chtěl zjistit, z čeho jej obviňují, přivedl jsem ho do jejich velerady.</verse>
				<verse number="29">Tehdy jsem shledal, že jej obviňují kvůli [nějakým] otázkám jejich Zákona, ale že nemá žádnou vinu zasluhující smrt nebo vězení.</verse>
				<verse number="30">A když mi bylo oznámeno o úkladech, které tomu muži činili Židé, ihned jsem [ho] poslal k tobě a jeho žalobcům jsem přikázal, aby řekli před tebou, co proti němu mají. Buď zdráv."</verse>
				<verse number="31">Vojáci tedy vzali Pavla, jak jim bylo nařízeno, a odvedli [ho] v noci do Antipatridy.</verse>
				<verse number="32">Nazítří s ním pak nechali jet jezdce a vrátili se do pevnosti.</verse>
				<verse number="33">A ti, když přijeli do Cesareje, doručili vladaři dopis a postavili před něj Pavla.</verse>
				<verse number="34">Když si tedy vladař [dopis] přečetl, zeptal se, z jaké je provincie, a když zjistil, že z Kilikie,</verse>
				<verse number="35">řekl: "Vyslechnu tě, až přijdou také tví žalobci." A nařídil, ať je hlídán v Herodově paláci.</verse>
			</chapter>
			<chapter number="24">
				<verse number="1">Po pěti dnech tedy sestoupil [do Cesareje] nejvyšší kněz Ananiáš se staršími a [s] nějakým řečníkem Tertullem. Ti oznámili vladaři [žalobu] proti Pavlovi.</verse>
				<verse number="2">A když byl předvolán, začal Tertullus obžalobu. Řekl: "Díky tobě zakoušíme veliký pokoj a tvojí prozřetelností se v tomto národě děje [mnoho] náprav,</verse>
				<verse number="3">[což] naprosto a všude přijímáme se vší vděčností, vznešený Felixi.</verse>
				<verse number="4">Abych tě však déle nezdržoval, prosím, abys nás s vlídností [sobě] vlastní krátce vyslyšel.</verse>
				<verse number="5">Shledali jsme totiž, [že] tento muž [je jako] mor. Rozněcuje nesváry mezi všemi Židy po celém světě a [je] vůdcem té sekty nazaretských.</verse>
				<verse number="6">Dokonce se pokusil znesvětit chrám! Zajali jsme ho tedy a chtěli jsme [ho] soudit podle našeho Zákona.</verse>
				<verse number="7">Přišel však velitel Lysiáš, s velikým násilím nám [ho] vzal z rukou</verse>
				<verse number="8">a přikázal, aby jeho žalobci přišli k tobě. Když [ho] vyslechneš, budeš se od něho moci sám dovědět o tom všem, z čeho jej obviňujeme."</verse>
				<verse number="9">A [s tím] souhlasili i Židé a tvrdili, že je to tak.</verse>
				<verse number="10">Když mu tedy vladař pokynul, aby mluvil, Pavel odpověděl: "Jelikož vím, že jsi [již] mnoho let soudcem tohoto národa, budu se hájit s dobrou myslí,</verse>
				<verse number="11">protože ti může být známo, že [to] není více než dvanáct dní, co jsem přišel do Jeruzaléma, abych se poklonil [Bohu].</verse>
				<verse number="12">A nenalezli mě, jak se s někým dohaduji v chrámu nebo působím pozdvižení v zástupu nebo v synagogách nebo ve městě.</verse>
				<verse number="13">A [to], z čeho mě teď obviňují, ani nemohou prokázat.</verse>
				<verse number="14">Vyznávám však před tebou, že podle té cesty, kterou nazývají sektou, tak sloužím Bohu [našich] otců: věřím všemu, co je napsáno v Zákoně a v Prorocích.</verse>
				<verse number="15">A mám v Bohu naději, kterou chovají i oni sami, že nastane vzkříšení spravedlivých i nespravedlivých.</verse>
				<verse number="16">Proto se sám snažím o to, abych měl vždycky čisté svědomí před Bohem i před lidmi.</verse>
				<verse number="17">Po mnoha letech jsem tedy přišel, abych svému národu přinesl almužny a oběti,</verse>
				<verse number="18">při čemž mě někteří Židé z Asie nalezli v chrámu očištěného, ne se zástupem ani s pozdvižením.</verse>
				<verse number="19">Ti by měli stát před tebou a žalovat, pokud proti mně něco mají.</verse>
				<verse number="20">Anebo ať tito sami řeknou, zda na mně, když jsem stál před veleradou, našli nějakou nepravost,</verse>
				<verse number="21">kromě toho jednoho výroku, že jsem zvolal, když jsem stál mezi nimi: 'Já jsem dnes vámi souzen kvůli vzkříšení z mrtvých!'"</verse>
				<verse number="22">A když to Felix vyslechl, odložil jejich [případ], protože [už] věděl o té cestě něco přesnějšího, a řekl: "Rozsoudím vaši při, až přijede velitel Lysiáš."</verse>
				<verse number="23">Poručil tedy setníkovi, aby Pavla střežil a ulehčil mu a aby žádnému z jeho přátel nebránil posluhovat mu nebo ho navštěvovat.</verse>
				<verse number="24">Když pak po několika dnech Felix přišel se svou manželkou Drusillou (která byla Židovka) , poslal pro Pavla a vyslechl si ho ohledně víry v Krista.</verse>
				<verse number="25">A když vyprávěl o spravedlnosti a zdrženlivosti a o nadcházejícím soudu, dostal Felix strach a řekl: "Prozatím odejdi; zavolám si tě, až budu mít čas."</verse>
				<verse number="26">Zároveň však také doufal, že mu Pavel dá peníze, aby ho propustil. Proto také pro něho častěji posílal a hovořil s ním.</verse>
				<verse number="27">Když pak uplynuly dva roky, stal se Felixovým nástupcem Porcius Festus. A protože se Felix chtěl zavděčit Židům, nechal Pavla ve vězení.</verse>
			</chapter>
			<chapter number="25">
				<verse number="1">Když se tedy Festus ujal vlády v provincii, vydal se po třech dnech z Cesareje vzhůru do Jeruzaléma.</verse>
				<verse number="2">Tehdy mu nejvyšší kněz a přední Židé oznámili [žalobu] proti Pavlovi. Prosili ho</verse>
				<verse number="3">a dožadovali se [té] laskavosti, aby ho nechal poslat do Jeruzaléma; chystali totiž léčku, že ho po cestě zabijí.</verse>
				<verse number="4">Ale Festus odpověděl, že Pavel má být střežen v Cesareji a že on sám se chystá brzy odjet.</verse>
				<verse number="5">"Proto ti," řekl, "kdo mezi vámi mají moc, ať se vypraví se [mnou,] a je-li na tom muži nějaká špatnost, ať ho žalují."</verse>
				<verse number="6">Když tedy mezi nimi pobyl přes deset dní, sestoupil do Cesareje. Druhého dne pak usedl na soudnou stolici a poručil, ať předvedou Pavla.</verse>
				<verse number="7">A když přišel, obstoupili ho Židé, kteří přišli z Jeruzaléma, a vznášeli proti Pavlovi mnohá a těžká obvinění. Ta [však] nemohli dokázat,</verse>
				<verse number="8">když se Pavel hájil: "Ani proti židovskému Zákonu ani proti chrámu ani proti císaři jsem se v ničem neprovinil."</verse>
				<verse number="9">Ale Festus, který se chtěl zavděčit Židům, Pavlovi odpověděl: "Chceš se vydat do Jeruzaléma a tam být ohledně toho přede mnou souzen?"</verse>
				<verse number="10">Pavel tedy řekl: "Stojím před císařskou soudnou stolicí, kde mám být souzen. Židům jsem nijak neublížil, jak sám velmi dobře víš.</verse>
				<verse number="11">Jsem-li tedy opravdu v neprávu a spáchal jsem něco zasluhujícího smrt, neodmítám zemřít; jestliže však [na tom,] z čeho mě obviňují, nic není, nikdo mě jim nemůže vydat. Odvolávám se k císaři!"</verse>
				<verse number="12">Tehdy Festus promluvil s radou a odpověděl: "K císaři ses odvolal, k císaři půjdeš!"</verse>
				<verse number="13">Po několika dnech pak do Cesareje dorazil král Agrippa s Bereniké, aby pozdravili Festa.</verse>
				<verse number="14">A když tam pobyli mnoho dní, vyprávěl Festus králi o Pavlově při. Řekl: "Felix zanechal ve vězení jistého muže.</verse>
				<verse number="15">A když jsem byl v Jeruzalémě, řekli mi o něm velekněží a židovští starší a žádali jeho odsouzení.</verse>
				<verse number="16">Odpověděl jsem jim, že Římané nemají ve zvyku vydávat nějakého člověka na smrt dříve, než by ten obžalovaný měl [své] žalobce tváří v tvář a dostal možnost hájit se proti [jejich] obvinění.</verse>
				<verse number="17">Když se tu tedy sešli, usedl jsem příštího dne beze všech odkladů na soudnou stolici a poručil, ať toho muže předvedou.</verse>
				<verse number="18">A když povstali [jeho] žalobci, neobvinili [ho] z ničeho takového, jak jsem se já domníval,</verse>
				<verse number="19">ale měli s ním [spor] o nějakých otázkách ohledně toho jejich náboženství a o nějakém mrtvém Ježíši, o kterém Pavel tvrdil, že žije.</verse>
				<verse number="20">Já jsem však byl nad těmi otázkami bezradný a říkal jsem [mu], zda by chtěl jít do Jeruzaléma a tam být ohledně nich souzen.</verse>
				<verse number="21">Ale když se Pavel odvolal, aby byl zachován k soudu Jeho Veličenstva, nařídil jsem, ať ho hlídají, dokud ho nepošlu k císaři."</verse>
				<verse number="22">Agrippa tedy Festovi řekl: "Také bych si toho člověka chtěl poslechnout." A on řekl: "Uslyšíš ho zítra."</verse>
				<verse number="23">A druhého dne, když Agrippa a Bereniké přišli s velikou nádherou a vstoupili s veliteli a význačnými muži města do jednací síně, byl na Festův rozkaz přiveden Pavel.</verse>
				<verse number="24">Tehdy Festus řekl: "Králi Agrippo a všichni muži, kteří jste tu s námi, vidíte tohoto [člověka], o kterém se mnou jak v Jeruzalémě, tak zde jednala celá židovská obec s křikem, že nesmí zůstat naživu.</verse>
				<verse number="25">Já jsem však shledal, že nic zasluhujícího smrt nespáchal. Když se ale sám odvolal k Jeho Veličenstvu, rozhodl jsem se ho [k] němu poslat.</verse>
				<verse number="26">Nemám [však], co bych [svému] pánu o něm napsal jistého. Proto jsem ho přivedl před vás, a zvláště před tebe, králi Agrippo, abych až [to] bude vyšetřeno, měl co napsat.</verse>
				<verse number="27">Zdá se mi totiž nerozumné posílat vězně a neoznámit, z čeho je obviněn."</verse>
			</chapter>
			<chapter number="26">
				<verse number="1">Potom Agrippa řekl Pavlovi: "Povoluje se ti, abys mluvil sám za sebe." Pavel tedy pokynul rukou a začal [svou] obhajobu:</verse>
				<verse number="2">"Králi Agrippo, pokládám se za šťastného, že se dnes mám před tebou zodpovídat ze všech těch věcí, ze kterých mě Židé obviňují,</verse>
				<verse number="3">zvláště proto, že jsi znalcem všech zvyků a otázek, které se týkají Židů. Proto tě prosím, vyslyš mě trpělivě:</verse>
				<verse number="4">[Jaký byl] od mládí můj život, který jsem zpočátku trávil ve svém vlastním národě v Jeruzalémě, vědí zajisté všichni Židé.</verse>
				<verse number="5">[Ti] mě od počátku [dobře] znali (kdyby chtěli vydat svědectví) , že jsem žil podle nejpřísnější sekty našeho náboženství jako farizeus.</verse>
				<verse number="6">A nyní [tu] stojím, vydán soudu kvůli naději toho zaslíbení, které Bůh dal našim otcům.</verse>
				<verse number="7">Dvanáct našich pokolení ustavičně slouží [Bohu] dnem i nocí v naději, že dojdou k tomu [zaslíbení]. Kvůli této naději mě Židé žalují, králi Agrippo!</verse>
				<verse number="8">Co je podle vašeho soudu neuvěřitelného [na tom], že Bůh křísí mrtvé?</verse>
				<verse number="9">Ačkoliv [i] mně samotnému se zdálo, že toho musím mnoho vykonat proti jménu Ježíše Nazaretského.</verse>
				<verse number="10">To jsem také v Jeruzalémě dělal. Poněvadž jsem [k tomu] od velekněží dostal pravomoc, zavřel jsem mnoho svatých do vězení, a když [měli] být popravováni, hlasoval jsem proti nim.</verse>
				<verse number="11">Ve všech synagogách jsem je často trestal a nutil k rouhání. Nesmírně jsem na ně zuřil a pronásledoval [je] dokonce až do cizích měst."</verse>
				<verse number="12">"A v tom, když jsem byl na cestě do Damašku s plnou mocí a pověřením od velekněží,</verse>
				<verse number="13">spatřil jsem, králi, v poledne na cestě světlo z nebe, jasnější než slunce, které obklopilo mě i ty, kdo šli se mnou.</verse>
				<verse number="14">A když jsme všichni padli na zem, uslyšel jsem hlas, který ke mně mluvil a říkal hebrejským jazykem: 'Saule, Saule, proč mě pronásleduješ? Je pro tebe těžké vzpírat se proti bodcům.'</verse>
				<verse number="15">Já jsem řekl: 'Kdo jsi, Pane?' A on řekl: 'Já jsem Ježíš, kterého ty pronásleduješ.</verse>
				<verse number="16">Ale vstaň a stůj na svých nohou; neboť jsem se ti ukázal proto, abych tě učinil služebníkem a svědkem těch věcí, které jsi viděl, i těch, ve kterých se ti budu ukazovat.</verse>
				<verse number="17">Budu tě vysvobozovat od tohoto lidu i [od] pohanů, ke kterým tě nyní posílám,</verse>
				<verse number="18">abys otvíral jejich oči, aby se obrátili od tmy ke světlu a od moci Satana k Bohu, aby skrze víru ve mne přijali odpuštění hříchů a podíl mezi posvěcenými.' "</verse>
				<verse number="19">"Proto jsem, králi Agrippo, nebyl neposlušný tomu nebeskému vidění,</verse>
				<verse number="20">ale oznamoval jsem nejprve těm, kdo jsou v Damašku, a [potom] v Jeruzalémě i po celé judské zemi, i pohanům, že mají činit pokání, obrátit se k Bohu a dělat skutky odpovídající pokání.</verse>
				<verse number="21">Kvůli tomu mě Židé zajali v chrámu a pokoušeli se [mě] zabít.</verse>
				<verse number="22">Ale protože jsem až do dnešního dne zakoušel pomoc od Boha, stojím, vydávám svědectví malému i velkému a neříkám nic než to, co pověděli proroci i Mojžíš:</verse>
				<verse number="23">Že Kristus má trpět, že [jako] první vstane z mrtvých a [že] bude zvěstovat světlo tomuto lidu i pohanům."</verse>
				<verse number="24">A když Pavel takto mluvil na svou obranu, Festus vykřikl: "Pavle, [ty] šílíš! Tvá veliká učenost tě přivádí k šílenství!"</verse>
				<verse number="25">Ale on řekl: "Nešílím, vznešený Feste, ale pronáším slova pravdy a střízlivosti.</verse>
				<verse number="26">Král, před kterým také směle mluvím, o těchto věcech zajisté ví. Jsem přesvědčen, že mu nic z toho není neznámo, poněvadž se to nedělo [někde] v ústraní.</verse>
				<verse number="27">Věříš, králi Agrippo, prorokům? Vím, že věříš."</verse>
				<verse number="28">Tehdy Agrippa Pavlovi odpověděl: "Téměř jsi mě přesvědčil, abych se stal křesťanem."</verse>
				<verse number="29">Pavel však řekl: "Přál bych si od Boha, abys nejen ty, ale i všichni, kdo mě dnes slyší, byli nejen téměř, ale úplně takoví, jako jsem já, kromě těchto pout!"</verse>
				<verse number="30">Když to řekl, král vstal a [s ním] i vladař a Bereniké i ti, kdo s nimi seděli.</verse>
				<verse number="31">A když odešli, mluvili spolu a říkali: "Tento člověk nedělá nic zasluhujícího smrt nebo vězení!"</verse>
				<verse number="32">Agrippa tedy řekl Festovi: "Kdyby se tento člověk neodvolal k císaři, mohl být propuštěn."</verse>
			</chapter>
			<chapter number="27">
				<verse number="1">Jakmile pak bylo rozhodnuto, že vyplujeme do Itálie, byl Pavel s některými jinými vězni svěřen setníkovi jménem Julius z praporu Jeho Veličenstva.</verse>
				<verse number="2">Nastoupili jsme tedy na adramyttskou loď, která měla plout podél pobřeží Asie, a vypluli jsme. Byl s námi [také] Aristarchos, Makedonec z Tesaloniky.</verse>
				<verse number="3">Druhého [dne] jsme pak přistáli v Sidonu. Julius se choval k Pavlovi přívětivě a dovolil [mu] zajít k přátelům a užít [jejich] péče.</verse>
				<verse number="4">Když jsme tedy odtud vyrazili, obepluli jsme Kypr, protože větry byly proti [nám].</verse>
				<verse number="5">Přepluli jsme tedy moře podél Kilikie a Pamfylie a přijeli jsme do lykijského [města] Myry.</verse>
				<verse number="6">Tam setník našel alexandrijskou loď, která plula do Itálie, a přivedl nás na ni.</verse>
				<verse number="7">Potom jsme se pomalu plavili po mnoho dní a sotva jsme se dostali naproti Knidu. Protože nám bránil vítr, obepluli jsme Krétu podél Salmóny,</verse>
				<verse number="8">a když jsme ji s obtížemi minuli, přijeli jsme na jedno místo zvané Pěkné přístavy, blízko něhož bylo město Lasea.</verse>
				<verse number="9">Když pak uběhlo mnoho času a plavba již byla nebezpečná (protože už minul i Půst) , Pavel jim domlouval:</verse>
				<verse number="10">"Muži, vidím, že tato plavba skončí neštěstím a velikou škodou nejen na lodi a nákladu, ale i na našich životech!"</verse>
				<verse number="11">Ale setník více důvěřoval kormidelníkovi a majiteli lodi, než tomu, co říkal Pavel.</verse>
				<verse number="12">A protože přístav nebyl vhodný k přezimování, většina radila, aby se odtud vyplulo, zda by nějak nemohli k přezimování dorazit do krétského přístavu Fénix, čelícího jihozápadnímu i severozápadnímu větru.</verse>
				<verse number="13">A když začal lehce vanout jižní vítr, zdálo se [jim], že se mají držet svého předsevzetí, a [tak] zvedli [kotvy] a pluli těsně podél Kréty.</verse>
				<verse number="14">Zanedlouho však od ní udeřil bouřlivý vítr zvaný Euroklydon,</verse>
				<verse number="15">a když [jím] byla loď uchvácena a nemohla tomu větru odolat, nechali jsme se unášet.</verse>
				<verse number="16">Dostali jsme se pak do závětří jednoho ostrůvku zvaného Klauda, [kde] jsme stěží byli schopni ovládnout člun.</verse>
				<verse number="17">Když ho vytáhli [na palubu], použili pomocných prostředků k podvázání lodi a ve strachu, aby nenarazili na syrtskou mělčinu, spustili plachtu a tak se nechali unášet.</verse>
				<verse number="18">A když námi bouře velice zmítala, začali druhého [dne] vyhazovat náklad.</verse>
				<verse number="19">A třetího [dne] jsme vlastníma rukama vyhodili vybavení lodi.</verse>
				<verse number="20">Když se pak po mnoho dní neukazovalo slunce ani hvězdy a doléhala [na nás] nemalá bouře, ztrácela se nakonec všechna naděje, že se zachráníme.</verse>
				<verse number="21">A když už byli dlouhou dobu bez jídla, tehdy se Pavel postavil uprostřed nich a řekl: "Muži, měli jste mě poslechnout, nevyplouvat z Kréty a ušetřit si toto neštěstí a škodu.</verse>
				<verse number="22">Nyní vás ale vyzývám, abyste se vzchopili, protože nikdo z vás nepřijde o život, jen loď [bude zničena].</verse>
				<verse number="23">Této noci totiž ke mně přišel anděl toho Boha, kterému patřím a kterému sloužím,</verse>
				<verse number="24">a řekl: 'Neboj se, Pavle, musíš se postavit před císaře; a hle, Bůh ti daroval všechny, kdo se plaví s tebou.'</verse>
				<verse number="25">Proto buďte dobré mysli, muži; věřím totiž Bohu, že se [vše] stane tak, jak mi bylo řečeno.</verse>
				<verse number="26">Musíme však dorazit k nějakému ostrovu."</verse>
				<verse number="27">A když nastala čtrnáctá noc, co jsme byli unášeni napříč Jadranem, začali se kolem půlnoci námořníci domnívat, že se blíží k nějaké zemi.</verse>
				<verse number="28">Spustili tedy olovnici a zjistili [hloubku] dvaceti sáhů; a když maličko poodjeli a znovu spustili olovnici, zjistili [hloubku] patnácti sáhů.</verse>
				<verse number="29">A protože se báli, abychom nenarazili na útesy, spustili ze zádi čtyři kotvy a přáli si, aby nastal den.</verse>
				<verse number="30">Když pak námořníci chtěli utéci z lodi a spustili člun na moře pod záminkou, že chtějí natahovat kotvy [také] z přídi,</verse>
				<verse number="31">řekl Pavel setníkovi a vojákům: "Jestliže oni nezůstanou na lodi, nebudete se moci zachránit!"</verse>
				<verse number="32">Tehdy vojáci usekli lana od člunu a nechali ho uplavat.</verse>
				<verse number="33">A než se začalo rozednívat, vyzýval Pavel všechny, aby pojedli: "Dnes [již] čtrnáctý den čekáte, zůstáváte lační a nic nejíte.</verse>
				<verse number="34">Proto vás prosím, abyste pojedli, neboť je to pro vaši záchranu; nikomu z vás totiž nespadne [ani] vlas z hlavy.</verse>
				<verse number="35">A když to řekl, vzal chléb, přede všemi vzdal díky Bohu, nalámal a začal jíst.</verse>
				<verse number="36">Všichni tedy byli povzbuzeni a pojedli.</verse>
				<verse number="37">(Na lodi nás pak bylo celkem dvě stě sedmdesát šest duší.) </verse>
				<verse number="38">A když se nasytili pokrmem, sypali pšenici do moře, aby odlehčili loď.</verse>
				<verse number="39">Když pak nastal den, nemohli tu zem poznat. Viděli však nějakou zátoku s břehem, na nějž chtěli, bude-li to možné, s lodí najet.</verse>
				<verse number="40">Zbavili se tedy kotev a nechali [je] v moři. Rozvázali také provazy u kormidel a když vytáhli přední plachtu proti větru, dali se ke břehu.</verse>
				<verse number="41">Když však narazili na místo, [kde se schází] dvě moře, loď najela na mělčinu a příď pevně uvázla a nemohla se pohnout, ale záď se lámala pod silou vln.</verse>
				<verse number="42">Vojáci tedy radili, že vězňové mají být zabiti, aby některý neuplaval a neunikl.</verse>
				<verse number="43">Ale setník jejich záměru zabránil, protože chtěl zachránit Pavla. Poručil tedy těm, kdo uměli plavat, aby vyskočili první a dostali se na zem</verse>
				<verse number="44">a ostatní [za nimi] - někteří na prknech jiní na [věcech] z lodi. A tak se stalo, že se všichni ve zdraví dostali na zem.</verse>
			</chapter>
			<chapter number="28">
				<verse number="1">Když se tedy zachránili, zjistili, že se ten ostrov jmenuje Malta.</verse>
				<verse number="2">A domorodci nám prokazovali neobyčejnou přívětivost. Zapálili totiž oheň a všechny nás přijali, kvůli dešti, který nastal, a kvůli zimě.</verse>
				<verse number="3">Když pak Pavel nasbíral spoustu roští a přikládal na oheň, zakousla se mu do ruky zmije, která unikala před teplem.</verse>
				<verse number="4">Když domorodci uviděli toho hada viset od jeho ruky, říkali jedni druhým: "Tento člověk je určitě vrah! Ačkoli se zachránil z moře, Spravedlnost mu nedovolila žít."</verse>
				<verse number="5">On ale setřásl hada do ohně a nic zlého se mu nestalo.</verse>
				<verse number="6">Oni však očekávali, že oteče anebo náhle padne mrtev. A když dlouho čekali a viděli, že se mu nic zlého neděje, změnili názor a říkali, že je [to] bůh.</verse>
				<verse number="7">V těch místech měl pozemky přední [muž] toho ostrova, jménem Publius. Ten nás přijal a po tři dny [nás] přátelsky hostil.</verse>
				<verse number="8">Přihodilo se pak, že otec toho Publia ležel sužován horečkou a úplavicí. Pavel k němu přišel, a když se pomodlil, vložil na něj ruce a uzdravil ho.</verse>
				<verse number="9">A když se to stalo, přicházeli i ostatní [lidé] z toho ostrova, kteří byli nemocní, a byli uzdravováni.</verse>
				<verse number="10">Ti nás také zahrnuli mnoha poctami, a když jsme měli vyplout, naložili [nám], co jsme potřebovali.</verse>
				<verse number="11">Po třech měsících jsme tedy vypluli na alexandrijské lodi se znakem Diových synů, která na tom ostrově přezimovala.</verse>
				<verse number="12">A když jsme připluli do Syrakus, zůstali jsme [tam] tři dny.</verse>
				<verse number="13">Odtud jsme se oklikou dostali do Regia. Po jednom dni pak zavál jižní vítr a [my] jsme druhého dne přijeli do Puteol.</verse>
				<verse number="14">Tam jsme nalezli bratry, kteří žádali, abychom u nich sedm dní zůstali. A tak jsme se vydali k Římu.</verse>
				<verse number="15">Když pak o nás uslyšeli tamější bratři, vyšli nám naproti až k Appiově tržišti a ke Třem krčmám. Když je Pavel uviděl, poděkoval Bohu a nabyl odvahy.</verse>
				<verse number="16">A když jsme přišli do Říma, předal setník vězně veliteli gardy, ale Pavlovi bylo dovoleno, aby bydlel sám s vojákem, který ho hlídal.</verse>
				<verse number="17">Po třech dnech se pak stalo, že Pavel svolal přední z Židů a když se sešli, řekl jim: "Bratři, já jsem neudělal nic proti [našemu] lidu ani proti otcovským zvykům, [ale] byl jsem jako vězeň vydán z Jeruzaléma do rukou Římanů.</verse>
				<verse number="18">Ti mě vyslechli a chtěli propustit, protože na mně nebyla žádná smrtelná vina.</verse>
				<verse number="19">Když se ale Židé stavěli proti [tomu], byl jsem nucen odvolat se k císaři- [avšak] ne proto, abych nějak obviňoval svůj národ.</verse>
				<verse number="20">A z toho důvodu jsem vás pozval, abych [vás] viděl a promluvil [s vámi], protože jsem svázán tímto řetězem kvůli naději Izraele."</verse>
				<verse number="21">Oni mu tedy řekli: "My jsme o tobě nedostali z Judska žádný dopis, ani [nám] nikdo z bratrů nepřišel podat zprávu nebo říci o tobě něco zlého.</verse>
				<verse number="22">Považujeme však za správné slyšet od tebe, jak smýšlíš; je nám totiž o té sektě známo, že se všude mluví proti [ní]."</verse>
				<verse number="23">A když mu určili den, sešlo se jich mnoho k němu tam, kde byl ubytován, a [on] jim vykládal a svědčil o Božím království a od rána až do večera je z Mojžíšova zákona a Proroků přesvědčoval o Ježíši.</verse>
				<verse number="24">A někteří se tím, co říkal, dali přesvědčit, jiní však nevěřili.</verse>
				<verse number="25">Neměli tedy mezi sebou shodu a začali se rozcházet poté, co Pavel řekl to jedno slovo: "Duch Svatý dobře mluvil k našim otcům skrze proroka Izaiáše,</verse>
				<verse number="26">když řekl: 'Jdi k tomuto lidu a řekni: Sluchem uslyšíte, ale nijak nepochopíte a zrakem uvidíte, ale nijak neprohlédnete.</verse>
				<verse number="27">Neboť srdce tohoto lidu ztučnělo a svýma ušima ztěžka slyšeli. Své oči [pevně] zavřeli, aby snad očima neuviděli, ušima neuslyšeli a srdcem nepochopili a neobrátili se abych je neuzdravil.'</verse>
				<verse number="28">Ať je vám tedy známo, že toto Boží spasení bylo posláno pohanům, a ti uslyší!"</verse>
				<verse number="29">A když to řekl, Židé odešli a měli mezi sebou veliké hádky.</verse>
				<verse number="30">Pavel pak zůstal celé dva roky ve vlastním pronájmu a přijímal všechny, kdo k němu přicházeli,</verse>
				<verse number="31">kázal Boží království a učil o Pánu Ježíši Kristu se vší smělostí a bez překážek.</verse>
			</chapter>
		</book>
		<book number="45">
			<chapter number="1">
				<verse number="1">Pavel, služebník Ježíše Krista povolaný apoštol, oddělený pro Boží evangelium,</verse>
				<verse number="2">které [Bůh] předem zaslíbil skrze své proroky ve svatých Písmech,</verse>
				<verse number="3">ohledně jeho Syna-který podle těla povstal z Davidova semene</verse>
				<verse number="4">a který byl podle Ducha svatosti mocně označen za Božího Syna skrze vzkříšení z mrtvých-našeho Pána Ježíše Krista,</verse>
				<verse number="5">skrze něhož jsme přijali [tuto] milost, totiž apoštolství pro jeho jméno, k poslušnosti víry mezi všemi národy,</verse>
				<verse number="6">mezi nimiž jste i vy, povolaní Ježíše Krista,</verse>
				<verse number="7">všem, kteří jsou v Římě, milovaným Božím, povolaným svatým: Milost vám a pokoj od Boha, našeho Otce, a [od] Pána Ježíše Krista.</verse>
				<verse number="8">Především pak děkuji svému Bohu skrze Ježíše Krista za vás všechny, že vaše víra se rozhlašuje po celém světě.</verse>
				<verse number="9">Neboť Bůh, kterému sloužím svým duchem v evangeliu jeho Syna, je mi svědkem, jak se o vás neustále zmiňuji,</verse>
				<verse number="10">když ve svých modlitbách žádám, aby se mi někdy už konečně podařilo přijít z Boží vůle k vám.</verse>
				<verse number="11">Neboť vás toužím vidět, abych vám předal nějaký duchovní dar k vašemu posílení,</verse>
				<verse number="12">to jest abych byl spolu s vámi potěšen skrze vaši i moji společnou víru.</verse>
				<verse number="13">Nechci však bratři, abyste nevěděli, že jsem se mnohokrát rozhodl přijít k vám (ale až dosud jsem měl překážky) , abych měl nějaké ovoce i mezi vámi, tak jako i mezi ostatními národy.</verse>
				<verse number="14">Jsem dlužníkem Řeků i cizích národů, jak moudrých, tak nemoudrých,</verse>
				<verse number="15">takže pokud se mne týče, jsem připraven kázat evangelium i vám, kteří [jste] v Římě.</verse>
				<verse number="16">Nestydím se totiž za Kristovo evangelium, neboť je [to] Boží moc ke spasení každého, kdo věří, předně Žida, ale i Řeka.</verse>
				<verse number="17">Neboť v něm je zjevena Boží spravedlnost z víry k víře, jak je napsáno: "Spravedlivý pak bude žít z víry."</verse>
				<verse number="18">Z nebe se zjevuje Boží hněv proti každé bezbožnosti a nepravosti lidí, kteří zadržují pravdu nepravostí.</verse>
				<verse number="19">Vždyť to, co může být o Bohu poznáno, je jim zjevné, Bůh jim [to] přece zjevil.</verse>
				<verse number="20">Jeho neviditelné [znaky], totiž ta jeho věčná moc a božství, jsou přece od stvoření světa jasně vidět, když [lidé] přemýšlejí o [jeho] díle, takže nemají výmluvu.</verse>
				<verse number="21">Protože když poznali Boha, neoslavovali [ho] jako Boha, ani nebyli vděční, ale ve svých myšlenkách propadli marnosti a jejich nerozumné srdce bylo zatemněno.</verse>
				<verse number="22">Prohlašují se za moudré, ale stali se blázny.</verse>
				<verse number="23">A zaměnili slávu nepomíjejícího Boha za zpodobení obrazu pomíjejícího člověka, ptáků, zvěře a plazů.</verse>
				<verse number="24">A proto je Bůh vydal v žádostech jejich srdce nečistotě, aby navzájem zneuctívali svá těla,</verse>
				<verse number="25">ty, kteří zaměnili Boží pravdu za lež a ctili stvoření a sloužili mu raději nežli Stvořiteli, který je požehnaný na věky. Amen.</verse>
				<verse number="26">Proto je Bůh vydal hanebným vášním; neboť i jejich ženy zaměnily přirozené obcování za to, které je proti přirozenosti.</verse>
				<verse number="27">A podobně i muži opustili přirozené obcování se ženou a ve své touze se rozpálili k sobě navzájem, takže muži páchají nestydatost s muži a sami na sobě dostávají nutnou odplatu za ten svůj blud.</verse>
				<verse number="28">A poněvadž neuznali za dobré mít Boha ve známosti, vydal je Bůh zvrácené mysli, aby dělali to, co se nemá.</verse>
				<verse number="29">Jsou naplněni veškerou nepravostí, smilstvem, ničemností, lakotou, zlobou, plní závisti, vraždy, svárlivosti, lsti, zlomyslnosti;</verse>
				<verse number="30">donašeči, pomlouvači, nenávidící Boha, zpupní, pyšní, vychloubační, kteří vyhledávají zlé věci, neposlouchají rodiče;</verse>
				<verse number="31">nerozumní, nedodržující smlouvy, bezcitní, nesmiřitelní, nemilosrdní,</verse>
				<verse number="32">kteří ačkoli znají Boží spravedlivé ustanovení, že ti, kteří provozují takové věci, zasluhují smrt, nejenže je dělají [také], ale dokonce [to] těm, kteří [je] provozují, schvalují.</verse>
			</chapter>
			<chapter number="2">
				<verse number="1">Proto nemáš výmluvu, ó každý člověče, který soudíš, neboť v čem soudíš jiného, [v tom] odsuzuješ sám sebe, poněvadž [ty,] který soudíš, děláš totéž.</verse>
				<verse number="2">Víme přece, že Boží soud proti těm, kteří dělají takové věci, je podle pravdy.</verse>
				<verse number="3">Domníváš se tedy, ó člověče, který soudíš ty, kteří provozují takové věci, a [přitom] děláš totéž, že ty unikneš Božímu soudu?</verse>
				<verse number="4">Anebo pohrdáš bohatstvím jeho laskavosti, shovívavosti a trpělivosti? Nevíš, že Boží dobrota tě vede k pokání?</verse>
				<verse number="5">Ale [ty] podle své tvrdosti a nekajícího srdce sám sobě shromažďuješ hněv ke dni hněvu a zjevení spravedlivého Božího soudu.</verse>
				<verse number="6">On" odplatí každému podle jeho skutků":</verse>
				<verse number="7">těm, kteří vytrvalostí v konání dobra hledají slávu, čest a nesmrtelnost, věčným životem;</verse>
				<verse number="8">těm však, kteří jsou svárliví a neposlušní pravdě, ale poslouchají nepravost, [odplatí] zuřivostí a hněvem,</verse>
				<verse number="9">soužením a úzkostí, duši každého člověka, který koná zlo, předně Židu, ale i Řeku.</verse>
				<verse number="10">Avšak sláva, čest a pokoj každému, kdo koná dobro, předně Židu, ale i Řeku.</verse>
				<verse number="11">Neboť Bůh nestraní nikomu.</verse>
				<verse number="12">Všichni, kteří hřešili bez Zákona, bez Zákona také zahynou; a všichni, kteří hřešili pod Zákonem, budou Zákonem souzeni.</verse>
				<verse number="13">(Neboť před Bohem nejsou spravedliví ti, kdo Zákon slyší, ale ospravedlněni budou ti, kdo Zákon plní.</verse>
				<verse number="14">Když totiž pohané, kteří nemají Zákon, dělají z přirozenosti to, co Zákon [přikazuje], takoví, ač nemají Zákon, jsou Zákonem sami sobě.</verse>
				<verse number="15">Takoví prokazují dílo Zákona zapsaného v jejich srdcích, [což] dosvědčuje i jejich svědomí a myšlenky, které se navzájem obviňují anebo obhajují.) </verse>
				<verse number="16">[To se stane] v den, kdy Bůh bude soudit lidská tajemství podle mého evangelia skrze Ježíše Krista.</verse>
				<verse number="17">Hle, ty si říkáš Žid, spoléháš na Zákon a chlubíš se Bohem.</verse>
				<verse number="18">Znáš [jeho] vůli a rozeznáváš, co je správné, neboť jsi vyučován ze Zákona.</verse>
				<verse number="19">Jsi přesvědčen, [že] jsi vůdcem slepých a světlem těch, kteří jsou ve tmě,</verse>
				<verse number="20">vychovatelem nemoudrých, učitelem nemluvňat, [někým,] kdo má obraz poznání a pravdy v Zákoně.</verse>
				<verse number="21">[Proč] tedy ty, který učíš jiného, neučíš sám sebe? Ty, který vyhlašuješ, [že] se nemá krást, kradeš?</verse>
				<verse number="22">Ty, který říkáš: "Necizolož!" cizoložíš? Ty, který se štítíš model, se dopouštíš svatokrádeže?</verse>
				<verse number="23">[Ty], který se chlubíš Zákonem, zneuctíváš Boha přestupováním Zákona?</verse>
				<verse number="24">Neboť" Boží jméno je mezi pohany tupeno kvůli vám", jak je napsáno.</verse>
				<verse number="25">Obřízka totiž skutečně prospívá, dodržuješ-li Zákon; pokud jsi však přestupníkem Zákona, tvá obřízka se stala neobřízkou.</verse>
				<verse number="26">Jestliže tedy neobřezaný [člověk] zachovává ustanovení Zákona, nebude se jeho neobřízka počítat za obřízku?</verse>
				<verse number="27">A nebude ten, který [je] podle těla neobřezán, [ale] plní Zákon, soudit tebe, který [i] s literou a obřízkou Zákon přestupuješ?</verse>
				<verse number="28">Židem totiž není ten, kdo [je jím] zjevně a obřízka není to, co [je] zjevné na těle;</verse>
				<verse number="29">ale Židem [je] ten, kdo [je jím] v nitru a [má] srdce obřezané Duchem, ne literou, jehož chvála není od lidí, ale od Boha.</verse>
			</chapter>
			<chapter number="3">
				<verse number="1">Jakou [má] tedy Žid výhodu? A jaký [je] užitek obřízky?</verse>
				<verse number="2">Veliký v každém ohledu! Předně ovšem [ten], že [jim] byla svěřena Boží slova.</verse>
				<verse number="3">Co totiž [na tom], jestliže někteří neuvěřili? Zruší snad jejich nevěra Boží věrnost?</verse>
				<verse number="4">V žádném případě! Ať je však Bůh pravdomluvný a každý člověk lhář, jak je napsáno: "Abys byl shledán spravedlivým ve svých slovech a zvítězil, kdyby ses soudil."</verse>
				<verse number="5">Jestliže však naše nepravost dokazuje Boží spravedlnost, co řekneme? [Je] snad Bůh nespravedlivý, když vylévá svůj hněv? (Mluvím po lidsku.) </verse>
				<verse number="6">V žádném případě! Vždyť jak by [potom] Bůh soudil svět?</verse>
				<verse number="7">Jestliže se totiž mou lží rozhojnila Boží pravda k jeho slávě, proč jsem tedy ještě souzen jako hříšník?</verse>
				<verse number="8">A [proč] neříci: "Čiňme zlé věci, aby přišly dobré," jak nás pomlouvají a jak někteří tvrdí, že my říkáme? Jejich odsouzení je spravedlivé.</verse>
				<verse number="9">Co tedy? Máme [nějakou] přednost? Vůbec ne; vždyť jsme již dříve obvinili jak Židy, tak Řeky, že jsou všichni pod hříchem,</verse>
				<verse number="10">jak je napsáno: "Není spravedlivého, [není] ani jednoho.</verse>
				<verse number="11">Není, kdo by rozuměl, není, kdo by hledal Boha.</verse>
				<verse number="12">Všichni se odchýlili, společně se stali neužitečnými; není, kdo by konal dobro, není ani jeden."</verse>
				<verse number="13">"Jejich hrdlo [je] otevřený hrob, svými jazyky podváděli." "Pod jejich rty [je] jed lítých hadů."</verse>
				<verse number="14">"Jejich ústa jsou plná zlořečení a hořkosti."</verse>
				<verse number="15">"Jejich nohy jsou rychlé k prolití krve;</verse>
				<verse number="16">zkáza a bída [je] na jejich cestách</verse>
				<verse number="17">a cestu pokoje nepoznali."</verse>
				<verse number="18">"Před jejich očima není Boží bázně."</verse>
				<verse number="19">Víme pak, že cokoli Zákon říká, říká těm, kdo jsou pod Zákonem, aby byla zacpána všechna ústa a aby všechen svět byl vinen před Bohem.</verse>
				<verse number="20">Na základě skutků Zákona totiž nebude v jeho očích ospravedlněno žádné tělo; neboť skrze Zákon [přichází] poznání hříchu.</verse>
				<verse number="21">Nyní je však bez Zákona zjevena Boží spravedlnost, dosvědčovaná Zákonem i Proroky,</verse>
				<verse number="22">totiž Boží spravedlnost skrze víru Ježíše Krista ke všem a na všechny, kdo věří. Není totiž rozdílu,</verse>
				<verse number="23">neboť všichni zhřešili a chybí jim Boží sláva.</verse>
				<verse number="24">Jsou [však] zadarmo ospravedlňováni jeho milostí, skrze vykoupení, které [je] v Ježíši Kristu,</verse>
				<verse number="25">jehož Bůh určil za nástroj smíření skrze víru v jeho krev, aby prokázal svou spravedlnost; [neboť] Bůh ve své shovívavosti prominul předešlé hříchy,</verse>
				<verse number="26">aby prokázal svou spravedlnost v nynějším čase, aby byl spravedlivým a ospravedlňujícím toho, kdo [je] z Ježíšovy víry.</verse>
				<verse number="27">Kde je tedy ta chlouba? Byla vyloučena. Skrze jaký zákon? [Snad] skutků? Nikoli, ale skrze zákon víry.</verse>
				<verse number="28">Máme tedy za to, že člověk je ospravedlňován vírou bez skutků Zákona.</verse>
				<verse number="29">[Je] snad Bůh jenom Židů? Není také pohanů? Ano, [je] i pohanů,</verse>
				<verse number="30">poněvadž [je] jeden Bůh, který ospravedlní obřezané z víry a neobřezané skrze víru.</verse>
				<verse number="31">Rušíme tedy vírou Zákon? V žádném případě! Naopak, Zákon potvrzujeme.</verse>
			</chapter>
			<chapter number="4">
				<verse number="1">Co tedy řekneme? [Čeho] dosáhl Abraham, náš otec podle těla?</verse>
				<verse number="2">Byl-li totiž Abraham ospravedlněn na základě skutků, má se čím chlubit, ale ne před Bohem!</verse>
				<verse number="3">Neboť co říká Písmo? "Abraham uvěřil Bohu a bylo mu [to] počteno za spravedlnost."</verse>
				<verse number="4">Tomu, kdo koná skutky, se nepočítá odplata podle milosti, ale podle dluhu.</verse>
				<verse number="5">Avšak tomu, kdo nekoná skutky, ale věří v Toho, který ospravedlňuje bezbožného, se počítá jeho víra za spravedlnost.</verse>
				<verse number="6">Právě tak i David blahoslaví člověka, kterému Bůh přičítá spravedlnost bez skutků:</verse>
				<verse number="7">"Blaze [těm], kterým byly odpuštěny nepravosti a jejichž hříchy byly přikryty.</verse>
				<verse number="8">Blaze muži, kterému Pán už nepočítá hřích."</verse>
				<verse number="9">[Vztahuje se] tedy toto blahoslavení na obřízku, anebo i na neobřízku? Říkáme přece, že Abrahamovi byla víra počtena za spravedlnost.</verse>
				<verse number="10">Jak [mu] tedy byla počtena? Když byl obřezán, anebo [ještě] neobřezán? Nebylo [to] v obřízce, ale před obřezáním!</verse>
				<verse number="11">A znamení obřízky přijal jako pečeť spravedlnosti [z] víry, kterou [měl už] před obřezáním, aby byl otcem všech, kdo věří v neobřízce, aby i jim byla přičtena spravedlnost,</verse>
				<verse number="12">a otcem obřízky těch, kdo nejsou jen z obřízky, ale kteří také kráčí ve šlépějích víry našeho otce Abrahama, která byla před obřezáním.</verse>
				<verse number="13">Neboť zaslíbení, že bude dědicem světa, nebylo Abrahamovi a jeho semeni [dáno] skrze Zákon, ale skrze spravedlnost víry.</verse>
				<verse number="14">Jestliže [jsou] totiž dědici ti, kteří jsou ze Zákona, [pak] je zmařena víra a zrušeno zaslíbení.</verse>
				<verse number="15">(Zákon přece působí hněv; neboť kde není Zákon, [není] ani přestoupení.) </verse>
				<verse number="16">[Je] proto z víry, aby [bylo] podle milosti, aby zaslíbení bylo jisté všemu semeni, nejen tomu, které je ze Zákona, ale také tomu, které je z Abrahamovy víry. [Vždyť] on je otcem nás všech</verse>
				<verse number="17">(jak je napsáno: "Ustanovil jsem tě otcem mnohých národů") před Bohem, kterému uvěřil, který obživuje mrtvé a povolává věci, které nejsou, jako by byly.</verse>
				<verse number="18">[Abraham] uvěřil v naději proti [vší] naději, takže se stal otcem mnohých národů podle toho výroku: "Tolik bude tvého semene."</verse>
				<verse number="19">Neochaboval ve víře: nehleděl na své již umrtvené tělo (bylo mu přibližně sto let) , ani na mrtvost Sářina lůna;</verse>
				<verse number="20">nepochyboval tedy v nevěře o Božím zaslíbení, ale byl posílen vírou, když dal slávu Bohu,</verse>
				<verse number="21">v plné jistotě, že co [Bůh] zaslíbil, je schopen i vykonat.</verse>
				<verse number="22">A proto" mu [to] bylo počteno za spravedlnost".</verse>
				<verse number="23">Že" mu [to] bylo počteno" však není napsáno jen kvůli němu,</verse>
				<verse number="24">ale také kvůli nám, kterým [to] má být počteno, [nám,] věřícím v Toho, který vzkřísil z mrtvých našeho Pána Ježíše.</verse>
				<verse number="25">On byl vydán pro naše provinění a vzkříšen pro naše ospravedlnění.</verse>
			</chapter>
			<chapter number="5">
				<verse number="1">Když jsme tedy ospravedlněni z víry, máme pokoj s Bohem skrze našeho Pána, Ježíše Krista,</verse>
				<verse number="2">skrze něhož také máme vírou přístup k této milosti, ve které stojíme a chlubíme se v naději Boží slávy.</verse>
				<verse number="3">A nejen [to,] ale chlubíme se i souženími, neboť víme, že soužení působí vytrvalost,</verse>
				<verse number="4">vytrvalost spolehlivost a spolehlivost naději.</verse>
				<verse number="5">A naděje nezahanbuje; neboť v našich srdcích je rozlita Boží láska skrze Ducha Svatého, který nám byl dán.</verse>
				<verse number="6">Kristus totiž, když jsme my ještě byli bezmocní, v určený čas zemřel za bezbožné.</verse>
				<verse number="7">(Neboť sotva kdo zemře za spravedlivého, ačkoli za dobrého by se snad i někdo zemřít odvážil.) </verse>
				<verse number="8">Bůh však dokazuje svoji lásku k nám, neboť když jsme ještě byli hříšníci, Kristus zemřel za nás.</verse>
				<verse number="9">Když jsme [tedy] nyní ospravedlněni jeho krví, budeme potom mnohem spíše skrze něho zachráněni před hněvem.</verse>
				<verse number="10">Neboť jestliže, když jsme [ještě] byli nepřátelé, byli jsme s Bohem smířeni skrze smrt jeho Syna, mnohem spíše, když jsme [již] smířeni, budeme zachráněni jeho životem.</verse>
				<verse number="11">A nejen [to,] ale chlubíme se také Bohem skrze našeho Pána, Ježíše Krista, skrze něhož jsme nyní přijali smíření.</verse>
				<verse number="12">A proto, jako skrze jednoho člověka vešel do světa hřích a skrze hřích smrt, tak také smrt přešla na všechny lidi, poněvadž všichni zhřešili-</verse>
				<verse number="13">(neboť hřích byl na světě už před Zákonem, ale když není Zákon, hřích se nepočítá.</verse>
				<verse number="14">Smrt však kralovala od Adama až po Mojžíše i nad těmi, kdo nezhřešili podobným přestoupením jako Adam, který je obrazem toho budoucího.</verse>
				<verse number="15">Není tomu však s obdarováním tak jako s proviněním? Vždyť jestliže proviněním toho jednoho jich mnoho zemřelo, mnohem spíše se k mnohým rozhojnila Boží milost a dar v milosti toho jednoho člověka, Ježíše Krista!</verse>
				<verse number="16">A není [tomu] s darem tak jako [s tím, co přišlo] skrze [toho] jednoho, který zhřešil? Vždyť soud nad jedním [proviněním vedl] k odsouzení, obdarování pak [vede] z mnoha provinění k ospravedlnění!</verse>
				<verse number="17">Jestliže totiž kvůli provinění jednoho [člověka] kralovala skrze toho jednoho smrt, mnohem spíše ti, kteří přijímají hojnost milosti a daru spravedlnosti, budou kralovat v životě skrze toho jednoho, Ježíše Krista!) </verse>
				<verse number="18">Tak tedy, jako skrze jediné provinění [přišlo] na všechny lidi odsouzení, tak také skrze jediný spravedlivý čin [přišlo] na všechny lidi ospravedlnění života.</verse>
				<verse number="19">Neboť jako se neposlušností jednoho člověka mnozí stali hříšnými, tak se také poslušností jednoho mnozí stanou spravedlivými.</verse>
				<verse number="20">Zákon však přišel [proto], aby se rozhojnilo provinění; ale kde se rozhojnil hřích, [tam] se ještě více rozhojnila milost,</verse>
				<verse number="21">aby tak jako skrze smrt zavládl hřích, i milost zavládla skrze spravedlnost k věčnému životu skrze našeho Pána, Ježíše Krista.</verse>
			</chapter>
			<chapter number="6">
				<verse number="1">Co tedy řekneme? Máme zůstat v hříchu, aby se rozhojnila milost?</verse>
				<verse number="2">V žádném případě! Jak bychom mohli ještě žít v hříchu [my,] kdo jsme mu zemřeli?</verse>
				<verse number="3">Nevíte snad, že všichni, kteří jsme pokřtěni do Krista Ježíše, jsme pokřtěni do jeho smrti?</verse>
				<verse number="4">Jsme s ním tedy skrze křest pohřbeni do smrti, abychom tak jako byl Kristus vzkříšen z mrtvých Otcovou slávou, i my mohli začít chodit v novosti života.</verse>
				<verse number="5">Jestliže jsme s ním tedy srostlí zpodobením jeho smrti, budeme jistě [takoví] i ohledně vzkříšení.</verse>
				<verse number="6">Víme [přece], že náš starý člověk byl ukřižován s [ním], aby bylo odstraněno tělo hříchu, abychom již dále nesloužili hříchu.</verse>
				<verse number="7">Neboť kdo zemřel, je ospravedlněn od hříchu.</verse>
				<verse number="8">Jestliže jsme tedy s Kristem zemřeli, věříme, že s ním také budeme žít.</verse>
				<verse number="9">Víme [přece,] že Kristus, když byl vzkříšen z mrtvých, už neumírá, smrt nad ním už nepanuje.</verse>
				<verse number="10">Neboť že zemřel, zemřel hříchu jednou provždy, [ale] že žije, žije Bohu.</verse>
				<verse number="11">Tak se i vy považujte za vskutku mrtvé hříchu, ale za živé Bohu v Kristu Ježíši, našem Pánu.</verse>
				<verse number="12">Ať tedy ve vašich smrtelných tělech nevládne hřích, tak abyste ho poslouchali v jeho žádostech.</verse>
				<verse number="13">Také nevydávejte své údy hříchu za nástroje nepravosti, ale vydejte se Bohu jako [ti], kdo ožili z mrtvých a své údy [vydejte] Bohu za nástroje spravedlnosti.</verse>
				<verse number="14">Neboť hřích nad vámi nebude panovat, protože nejste pod Zákonem, ale pod milostí.</verse>
				<verse number="15">Co tedy? Máme hřešit, když nejsme pod Zákonem, ale pod milostí? V žádném případě!</verse>
				<verse number="16">Nevíte snad, že [když] se někomu vydáváte za služebníky, abyste [ho] poslouchali, [pak] jste služebníky toho, koho posloucháte, ať už hříchu ke smrti, nebo poslušnosti ke spravedlnosti?</verse>
				<verse number="17">Ale díky Bohu, že ačkoli jste byli služebníci hříchu, uposlechli jste ze srdce [ten] způsob učení, do kterého jste byli uvedeni.</verse>
				<verse number="18">Když jste tedy byli osvobozeni od hříchu, byli jste podrobeni do služby spravedlnosti.</verse>
				<verse number="19">Pro slabost vašeho těla [to] říkám po lidsku: Jako jste vydali své údy za služebníky nečistoty a nepravosti k [páchání] nepravosti, tak tedy nyní vydejte své údy za služebníky spravedlnosti k posvěcení.</verse>
				<verse number="20">Když jste totiž byli služebníci hříchu, byli jste svobodní od spravedlnosti.</verse>
				<verse number="21">Jaký jste pak tehdy měli užitek z těch věcí, za které se nyní stydíte? Vždyť jejich výsledkem [je] smrt!</verse>
				<verse number="22">Nyní však, když jste osvobozeni od hříchu a podrobeni do služby Bohu, máte svůj užitek [vedoucí] k posvěcení a výsledkem je věčný život.</verse>
				<verse number="23">Neboť odplatou za hřích [je] smrt, ale Božím darem [je] věčný život v našem Pánu, Ježíši Kristu.</verse>
			</chapter>
			<chapter number="7">
				<verse number="1">Nevíte snad, bratři (mluvím přece k těm, kdo znají Zákon) , že Zákon panuje nad člověkem [jen] po dobu [jeho] života?</verse>
				<verse number="2">Neboť vdaná žena je zákonem vázána k žijícímu muži, ale kdyby ten muž zemřel, je zproštěna zákona o muži.</verse>
				<verse number="3">A proto, oddá-li se jinému muži, zatímco její muž žije, bude nazvána cizoložnicí. Jestliže však její muž zemře, je od toho zákona svobodná, takže není cizoložnicí, když se oddá jinému muži.</verse>
				<verse number="4">A tak jste i vy, moji bratři, skrze Kristovo tělo umrtveni Zákonu, abyste se oddali jinému-tomu, který byl vzkříšen z mrtvých-abychom mohli nést ovoce Bohu.</verse>
				<verse number="5">Když jsme totiž byli v těle, vášně hříchů, [probouzené] skrze Zákon, působily v našich údech k plození ovoce smrti.</verse>
				<verse number="6">Nyní jsme však zproštěni Zákona, když jsme zemřeli tomu, čím jsme byli drženi, abychom sloužili [Bohu] v novosti Ducha a ne ve starobě litery.</verse>
				<verse number="7">Co tedy řekneme? [Že] Zákon [je] hřích? V žádném případě! Avšak hřích jsem nepoznal [jinak] než skrze Zákon. Vždyť ani o žádosti bych nevěděl, kdyby Zákon neříkal: "Nebudeš žádostivý!"</verse>
				<verse number="8">Hřích se pak skrze to přikázání chopil příležitosti a způsobil ve mně veškerou žádost. Bez Zákona [je] tedy hřích mrtev.</verse>
				<verse number="9">Já jsem pak kdysi žil bez Zákona, ale když přišlo přikázání, hřích ožil</verse>
				<verse number="10">a já jsem zemřel. A ukázalo se, že přikázání, které [mělo být] k životu, [je] mi ke smrti.</verse>
				<verse number="11">Neboť hřích, který se skrze to přikázání chopil příležitosti, mne oklamal a skrze ně [mne] zabil.</verse>
				<verse number="12">Zákon [je] tedy jistě svatý a přikázání [je] svaté, spravedlivé a dobré.</verse>
				<verse number="13">Stalo se mi tedy to dobré smrtí? V žádném případě! Avšak hřích, aby se ukázal hříchem, mi skrze to dobré působí smrt, aby se hřích skrze přikázání stal nadmíru hříšným.</verse>
				<verse number="14">Víme přece, že Zákon je duchovní, ale já jsem tělesný, zaprodaný hříchu.</verse>
				<verse number="15">Nerozumím totiž [tomu], co dělám; neboť nekonám to, co chci, ale dělám to, co nenávidím.</verse>
				<verse number="16">Jestliže tedy dělám to, co nechci, souhlasím se Zákonem, že [je] dobrý.</verse>
				<verse number="17">Nyní to pak již nedělám já, ale hřích, který ve mně přebývá.</verse>
				<verse number="18">Vím totiž, že ve mně (to jest v mém těle) , nepřebývá [nic] dobrého. Neboť chtění mám [u sebe] pohotově, ale vykonání toho dobrého nenacházím.</verse>
				<verse number="19">Nekonám totiž dobro, které chci, ale zlo, které nechci, to dělám.</verse>
				<verse number="20">Jestliže pak dělám to, co nechci, [pak] to již nedělám já, ale hřích, který ve mně přebývá.</verse>
				<verse number="21">Nacházím tedy zákon, že když chci dělat dobro, mám [u sebe] pohotově zlo.</verse>
				<verse number="22">Podle vnitřního člověka totiž radostně souhlasím s Božím Zákonem,</verse>
				<verse number="23">ale ve svých údech vidím jiný zákon, který bojuje proti zákonu mé mysli a činí mě zajatcem zákona hříchu, který je v mých údech.</verse>
				<verse number="24">Já ubohý člověk! Kdo mě vysvobodí z tohoto těla smrti?</verse>
				<verse number="25">Děkuji Bohu-skrze Ježíše Krista, našeho Pána! A tak tedy tentýž já sloužím myslí Zákonu Božímu, ale tělem zákonu hříchu.</verse>
			</chapter>
			<chapter number="8">
				<verse number="1">A proto již [není] žádné odsouzení pro ty, kdo jsou v Kristu Ježíši, kteří nechodí podle těla, ale podle Ducha.</verse>
				<verse number="2">Neboť zákon Ducha života v Kristu Ježíši mě osvobodil od zákona hříchu a smrti.</verse>
				<verse number="3">Neboť co [bylo] pro Zákon nemožné, protože byl slabý kvůli tělu, [to] Bůh [vykonal], když poslal svého vlastního Syna v podobě těla hříchu a kvůli hříchu. Odsoudil hřích v těle,</verse>
				<verse number="4">aby byl spravedlivý požadavek Zákona naplněn v nás, kdo nechodíme podle těla, ale podle Ducha.</verse>
				<verse number="5">Ti, kdo jsou podle těla, totiž myslí na věci těla, ale ti, kdo [jsou] podle Ducha, na věci Ducha.</verse>
				<verse number="6">Neboť smýšlení těla [je] smrt, ale smýšlení Ducha [je] život a pokoj.</verse>
				<verse number="7">Smýšlení těla [je] proto v nepřátelství vůči Bohu, neboť není a vlastně ani nemůže být poddáno Božímu zákonu.</verse>
				<verse number="8">A tak ti, kteří jsou v těle, se Bohu líbit nemohou.</verse>
				<verse number="9">Vy však nejste v těle, ale v Duchu, pokud ve vás přebývá Duch Boží. Jestliže pak někdo nemá Kristova Ducha, ten není jeho.</verse>
				<verse number="10">Jestliže však [je] Kristus ve vás, [je] sice tělo mrtvé kvůli hříchu, ale duch žije kvůli spravedlnosti.</verse>
				<verse number="11">Jestliže tedy Duch Toho, který vzkřísil Ježíše z mrtvých, přebývá ve vás, [pak] Ten, který vzkřísil z mrtvých Krista, obživí i vaše smrtelná těla skrze svého Ducha přebývajícího ve vás.</verse>
				<verse number="12">A tak tedy, bratři, nejsme dlužníci těla, abychom žili podle těla.</verse>
				<verse number="13">Žijete-li totiž podle těla, zemřete; jestliže však skutky těla umrtvujete Duchem, budete žít.</verse>
				<verse number="14">Neboť všichni, kdo jsou vedeni Božím Duchem, ti jsou Boží synové.</verse>
				<verse number="15">Nepřijali jste přece ducha otroctví, abyste se znovu báli, ale přijali jste Ducha synovství, v němž voláme Abba, Otče!</verse>
				<verse number="16">Sám Duch dosvědčuje našemu duchu, že jsme Boží děti.</verse>
				<verse number="17">A jestliže děti, [pak] i dědicové, totiž dědicové Boží a spoludědicové Kristovi, abychom jestliže s [ním] trpíme, byli s [ním] také oslaveni.</verse>
				<verse number="18">Mám totiž za to, že utrpení nynějšího času nejsou srovnatelná s tou slávou, která se má zjevit na nás.</verse>
				<verse number="19">Neboť stvoření napjatě vyhlíží a očekává zjevení Božích synů</verse>
				<verse number="20">(stvoření je totiž poddáno marnosti, ne dobrovolně, ale kvůli tomu, který [je] poddal) </verse>
				<verse number="21">v naději, že i ono samo bude vysvobozeno z otroctví zkázy do svobody slávy Božích dětí.</verse>
				<verse number="22">Víme přece, že všechno stvoření až dosud společně sténá a pracuje k porodu.</verse>
				<verse number="23">A nejen ono, ale i my, kteří máme prvotiny Ducha, i my sami v sobě sténáme, zatímco očekáváme přijetí za syny, [to jest] vykoupení svého těla.</verse>
				<verse number="24">Byli jsme totiž spaseni nadějí. Avšak naděje, která je zjevná, není naděje. (Vždyť proč by někdo doufal [v to,] co vidí?) </verse>
				<verse number="25">Doufáme-li však [v to], co nevidíme, [pak to] vytrvale očekáváme.</verse>
				<verse number="26">A tak [nám] také Duch pomáhá v našich slabostech. Vždyť [ani] nevíme, [za] co bychom se měli modlit, jak je potřeba, ale sám Duch oroduje za nás nevýslovným sténáním.</verse>
				<verse number="27">A ten, který zkoumá srdce, ví, jaké [je] smýšlení Ducha, že podle Boží [vůle] prosí za svaté.</verse>
				<verse number="28">Víme pak, že těm, kteří milují Boha, všechny věci napomáhají k dobrému, [totiž] těm, kteří jsou povoláni podle [jeho] předsevzetí.</verse>
				<verse number="29">Neboť ty, které předzvěděl, také předurčil, [aby byli] připodobněni obrazu jeho Syna, aby on byl prvorozený mezi mnoha bratry.</verse>
				<verse number="30">[Ty], které předurčil, ty také povolal; které povolal, ty také ospravedlnil, a které ospravedlnil, ty také oslavil.</verse>
				<verse number="31">Co k tomu tedy řekneme? Když [je] Bůh s námi, kdo proti nám?</verse>
				<verse number="32">Jak by nám Ten, který neušetřil svého vlastního Syna, ale vydal ho za nás [za] všechny, nedaroval s ním také všechny věci?</verse>
				<verse number="33">Kdo obviní Boží vyvolené? [Vždyť] Bůh, ten ospravedlňuje!</verse>
				<verse number="34">Kdo [nás] odsoudí? [Vždyť] Kristus, ten zemřel, ale hlavně byl vzkříšen [z mrtvých]; ten je také po Boží pravici a oroduje za nás!</verse>
				<verse number="35">Kdo nás oddělí od Kristovy lásky? [Snad] soužení, úzkost nebo pronásledování? [Snad] hlad, nahota, nebezpečí nebo meč?</verse>
				<verse number="36">Jak je napsáno: "Pro tebe jsme zabíjeni celý den, počítáni jsme za ovce na porážku."</verse>
				<verse number="37">Ale v tom všem skvěle vítězíme skrze Toho, který si nás zamiloval.</verse>
				<verse number="38">Jsem totiž přesvědčen, že smrt ani život, andělé, vrchnosti ani mocnosti, věci přítomné ani budoucí,</verse>
				<verse number="39">výšina ani hlubina ani žádné jiné stvoření nás nebude moci oddělit od Boží lásky, která [je] v Kristu Ježíši, našem Pánu.</verse>
			</chapter>
			<chapter number="9">
				<verse number="1">Říkám pravdu v Kristu, nelžu; i mé svědomí dosvědčuje v Duchu Svatém,</verse>
				<verse number="2">že mám veliký zármutek a neustálou bolest ve svém srdci.</verse>
				<verse number="3">Neboť bych si přál být sám zavržen od Krista ve prospěch svých bratrů, svých příbuzných podle těla,</verse>
				<verse number="4">kteří jsou Izraelité, jimž [patří] synovství, sláva i smlouvy, vydání Zákona, bohoslužba i zaslíbení,</verse>
				<verse number="5">jejichž [jsou] otcové a z nichž podle těla [pochází] Kristus, který je nade vším, požehnaný Bůh na věky. Amen.</verse>
				<verse number="6">Avšak ne že by Boží slovo selhalo. Neboť ne všichni, kdo [pocházejí] z Izraele, [jsou] Izrael.</verse>
				<verse number="7">Také ne proto, že jsou símě Abrahamovo, [jsou] všichni [jeho] dětmi, ale: "Tvé símě bude povoláno v Izákovi."</verse>
				<verse number="8">To jest: Božími dětmi nejsou děti těla, ale za símě se počítají děti zaslíbení.</verse>
				<verse number="9">Neboť toto [je] slovo zaslíbení: "V tento čas přijdu a Sára bude mít syna."</verse>
				<verse number="10">A nejen [to], ale také když Rebeka počala z jednoho [muže], našeho otce Izáka, [dva syny]</verse>
				<verse number="11">(totiž ještě než se narodili a než udělali cokoli dobrého nebo zlého, aby Boží předsevzetí zůstalo podle vyvolení, ne na základě skutků, ale z Toho, který povolává) ,</verse>
				<verse number="12">bylo jí řečeno: "Starší bude sloužit mladšímu."</verse>
				<verse number="13">Jak je napsáno: "Jákoba jsem si zamiloval, ale Ezaua jsem pojal v nenávist."</verse>
				<verse number="14">Co tedy řekneme? [Je] snad u Boha nespravedlnost? V žádném případě!</verse>
				<verse number="15">Vždyť Mojžíšovi říká: "Smiluji se, nad kým se smiluji, a slituji se, nad kým se slituji."</verse>
				<verse number="16">A tak nezáleží na tom, kdo chce, ani na tom, kdo usiluje, ale na Bohu, který se smilovává.</verse>
				<verse number="17">Faraonovi přece Písmo říká: "Právě proto jsem tě pozdvihl, abych na tobě ukázal svou moc a aby mé jméno bylo rozhlášeno po celé zemi."</verse>
				<verse number="18">A tak se tedy smilovává, nad kým chce, a koho chce, zatvrzuje.</verse>
				<verse number="19">Řekneš mi však: "Proč je [tedy] ještě nespokojen? Vždyť kdo se vzepřel jeho vůli?"</verse>
				<verse number="20">Ale kdo jsi přece ty, ó člověče, že odmlouváš Bohu? Řekne snad výtvor [svému] tvůrci: "Proč jsi mě udělal takto?"</verse>
				<verse number="21">Nemá snad hrnčíř moc nad hlínou, aby udělal ze stejné hmoty jednu nádobu ke cti a jinou k hanbě?</verse>
				<verse number="22">A [co když] Bůh snášel s velikou trpělivostí nádoby hněvu, připravené ke zničení, protože chtěl ukázat hněv a oznámit svou moc?</verse>
				<verse number="23">A [co když] chtěl oznámit bohatství své slávy na nádobách milosrdenství, které předem připravil k slávě,</verse>
				<verse number="24">totiž na nás, které povolal nejen ze Židů, ale i z pohanů?</verse>
				<verse number="25">Jak také říká skrze Ozeáše: "Ne svůj lid nazvu svým lidem a nemilovanou [nazvu] milovanou.</verse>
				<verse number="26">A stane se, [že] na místě, kde jim bylo řečeno: 'Vy nejste můj lid', tam budou nazváni' Synové živého Boha.'"</verse>
				<verse number="27">Izaiáš pak volá nad Izraelem: " [I] kdyby byl počet synů Izraele jako [je] písku v moři, [jen] ostatek bude zachráněn.</verse>
				<verse number="28">Neboť [on] naplní [své] slovo ve spravedlnosti, a [to] rychle; neboť Pán vykoná [své] slovo na zemi rychle."</verse>
				<verse number="29">A jak předem řekl Izaiáš: "Kdyby nám Pán zástupů nezanechal semeno, byli bychom jako Sodoma, Gomoře bychom byli podobni!"</verse>
				<verse number="30">Co tedy řekneme? Že pohané, kteří spravedlnost nevyhledávali, dosáhli spravedlnosti, totiž spravedlnosti z víry,</verse>
				<verse number="31">avšak Izrael, který vyhledával spravedlnost Zákona, k zákonu spravedlnosti nedospěl.</verse>
				<verse number="32">Proč? Protože [ji] nehledali z víry, ale jako [by byla] na základě skutků Zákona. Narazili na kámen úrazu,</verse>
				<verse number="33">jak je napsáno: "Hle, pokládám na Sionu kámen úrazu a skálu pohoršení a nikdo, kdo v něj věří, nebude zahanben."</verse>
			</chapter>
			<chapter number="10">
				<verse number="1">Bratři, touha mého srdce a modlitba k Bohu za Izrael je, aby byli spaseni.</verse>
				<verse number="2">Neboť jim vydávám svědectví, že mají horlivost pro Boha, ale ne podle [pravého] poznání.</verse>
				<verse number="3">Nepoddali se totiž Boží spravedlnosti, protože Boží spravedlnost neznají a snaží se ustanovit svou vlastní spravedlnost.</verse>
				<verse number="4">Vždyť cílem Zákona [je] Kristus, k ospravedlnění každého věřícího.</verse>
				<verse number="5">Neboť Mojžíš píše o spravedlnosti, která [je] ze Zákona, [toto]: "Člověk, který dělá tyto věci, bude jimi živ."</verse>
				<verse number="6">Spravedlnost z víry však mluví takto: "Neříkej ve svém srdci: 'Kdo vystoupí do nebe?' (to jest přivést Krista dolů) ,</verse>
				<verse number="7">anebo: 'Kdo sestoupí do propasti?' (to jest vyvést Krista z mrtvých) ."</verse>
				<verse number="8">Co tedy říká? "Blízko tebe je slovo; ve tvých ústech a ve tvém srdci." (To jest to slovo víry, které kážeme) :</verse>
				<verse number="9">Vyznáš-li svými ústy Pána Ježíše a uvěříš-li ve svém srdci, že ho Bůh vzkřísil z mrtvých, budeš spasen.</verse>
				<verse number="10">Srdcem se totiž věří ke spravedlnosti a ústy se vyznává ke spasení.</verse>
				<verse number="11">Vždyť Písmo říká: "Nikdo, kdo v něj věří, nebude zahanben."</verse>
				<verse number="12">Není totiž rozdílu mezi Židem a Řekem, neboť tentýž Pán všech [je] bohatý ke všem, kdo ho vzývají.</verse>
				<verse number="13">Neboť" každý, kdo by vzýval jméno Pána, bude spasen."</verse>
				<verse number="14">Jak ale budou vzývat [Toho,] v něhož neuvěřili? A jak uvěří [v Toho,] o němž neslyšeli? A jak uslyší bez kazatele?</verse>
				<verse number="15">A jak budou kázat, jestliže nebyli posláni? Jak je napsáno: "Jak krásné jsou nohy zvěstujících pokoj, těch, kteří zvěstují dobré věci."</verse>
				<verse number="16">Ale ne všichni uposlechli evangelium. Vždyť Izaiáš říká: "Pane, kdo uvěřil našemu kázání?"</verse>
				<verse number="17">Víra [je] tedy ze slyšení a slyšení skrze slovo Boží.</verse>
				<verse number="18">Říkám však: Cožpak neslyšeli? Vždyť přece: "Jejich hlas se roznesl po celé zemi a jejich slova do konců světa."</verse>
				<verse number="19">Pravím však: Cožpak Izrael nepoznal? [Vždyť] první Mojžíš říká: "Vzbudím ve vás žárlivost kvůli [těm, kdo] nejsou národ; kvůli nemoudrému národu vás popudím k hněvu."</verse>
				<verse number="20">Izaiáš pak směle říká: "Dal jsem se najít těm, kteří mě nehledali; nechal jsem se poznat těm, kteří se po mně neptali."</verse>
				<verse number="21">Ale o Izraeli říká: "Celý den jsem rozprostíral ruce k lidu neposlušnému a odmlouvavému."</verse>
			</chapter>
			<chapter number="11">
				<verse number="1">Říkám tedy: Zavrhl snad Bůh svůj lid? V žádném případě! Vždyť i já jsem Izraelita, ze semene Abrahamova, [z] pokolení Benjamínova.</verse>
				<verse number="2">Bůh nezavrhl svůj lid, který předzvěděl. Nevíte snad, co Písmo říká o Eliášovi? Jak jedná s Bohem proti Izraeli a říká:</verse>
				<verse number="3">"Pane, tvé proroky zabili a tvé oltáře rozbořili; zůstal jsem jen já, a [i] mně usilují o život!"</verse>
				<verse number="4">Co mu ale říká Boží odpověď? "Ponechal jsem si sedm tisíc mužů, kteří nesklonili koleno před Bálem."</verse>
				<verse number="5">A tak tedy i v nynější době vznikl ostatek, vyvolený podle milosti.</verse>
				<verse number="6">(A jestliže [podle] milosti, tedy ne na základě skutků, jinak by milost již nebyla milost. Jestliže však na základě skutků, již [to] není milost; jinak již skutek není skutek.) </verse>
				<verse number="7">Co tedy? Izrael nedosáhl toho, co hledá, ale vyvolení [toho] dosáhli; ostatní pak byli zatvrzeni.</verse>
				<verse number="8">Jak je napsáno: "Bůh jim dal ducha otupělosti, oči, aby neviděli, a uši, aby neslyšeli, až do dnešního dne."</verse>
				<verse number="9">A David říká: "Ať se jim jejich stůl stane pastí a nástrahou, pohoršením a odplatou.</verse>
				<verse number="10">[Dej], ať se jejich oči zatmějí, aby neviděli, a jejich záda navždy sehni."</verse>
				<verse number="11">Říkám tedy: Klopýtli snad, aby padli? V žádném případě! Jejich pokleskem přece [přišlo] spasení k pohanům, aby [to] v nich vzbudilo žárlivost.</verse>
				<verse number="12">Jestliže pak jejich poklesek [znamená] bohatství pro svět a jejich nedostatek bohatství pro pohany, čím více [bude] jejich plnost?</verse>
				<verse number="13">Vám pohanům pak říkám: Jelikož jsem vskutku apoštolem pohanů, oslavuji [Boha za] svou službu,</verse>
				<verse number="14">zda bych nějak nemohl vzbudit žárlivost [těch, kdo jsou] mé tělo, a některé z nich zachránit.</verse>
				<verse number="15">Neboť jestliže jejich odmítnutí [znamená] smíření světa, co [teprve jejich] přijetí, ne-li život z mrtvých?</verse>
				<verse number="16">Jsou-li totiž svaté prvotiny, [je svaté] i těsto. A je-li svatý kořen, [jsou svaté] i větve.</verse>
				<verse number="17">Jestliže pak jsou některé větve vylomeny a ty, planá oliva, jsi byl naroubován mezi ně a stal ses spoluúčastníkem kořene a tučnosti olivy,</verse>
				<verse number="18">nechlub se proti těm větvím. Pokud se však vychloubáš, [pamatuj, že] ne ty neseš kořen, ale kořen tebe.</verse>
				<verse number="19">Řekneš tedy: "Ty větve byly vylomeny, abych já byl naroubován."</verse>
				<verse number="20">Dobře; nevěrou byly vylomeny, ty však stojíš vírou. Nebuď namyšlený, ale boj se.</verse>
				<verse number="21">Jestliže totiž Bůh neušetřil přirozené větve, [věz,] že by neušetřil ani tebe.</verse>
				<verse number="22">Pohleď tedy [na] Boží laskavost i přísnost: k těm, kteří padli, přísnost, ale k tobě laskavost, budeš-li [ovšem] v té laskavosti zůstávat. Jinak budeš vyťat i ty.</verse>
				<verse number="23">Oni pak také budou naroubováni, pokud nezůstanou v nevěře; Bůh je přece schopen naroubovat je znovu.</verse>
				<verse number="24">Vždyť jestliže jsi ty byl vyťat z přirozeně plané olivy a proti přirozenosti naroubován do ušlechtilé olivy, čím spíše budou ti, kteří [jsou] přirozenými [větvemi], naroubováni do své vlastní olivy?</verse>
				<verse number="25">Neboť nechci, bratři, abyste neznali toto tajemství (abyste nebyli moudří sami před sebou) , že Izraeli nastala částečná zatvrzelost, dokud nevejde plnost pohanů.</verse>
				<verse number="26">A tak bude spasen celý Izrael, jak je napsáno: "Ze Sionu přijde Vysvoboditel a odvrátí bezbožnosti od Jákoba.</verse>
				<verse number="27">A toto [bude] má smlouva s nimi, když odejmu jejich hříchy."</verse>
				<verse number="28">Ohledně evangelia [jsou] tedy nepřátelé kvůli vám, ale ohledně vyvolení [jsou Boží] milovaní kvůli otcům.</verse>
				<verse number="29">[Svých] darů a povolání přece Bůh nelituje!</verse>
				<verse number="30">Vždyť tak jako jste vy kdysi byli neposlušní Bohu, ale nyní se vám dostalo milosrdenství pro jejich neposlušnost,</verse>
				<verse number="31">tak i oni nyní neuposlechli, aby se pro milosrdenství [udělené] vám i jim dostalo milosrdenství.</verse>
				<verse number="32">Neboť Bůh zavřel všechny pod neposlušnost, aby se nade všemi smiloval.</verse>
				<verse number="33">Ó, hloubko bohatství Boží moudrosti i vědění! Jak nevyzpytatelné [jsou] jeho soudy a jak nevystižitelné jeho cesty!</verse>
				<verse number="34">Vždyť" kdo poznal Pánovu mysl? A kdo se stal jeho poradcem?"</verse>
				<verse number="35">Anebo" kdo mu [něco] dal předem a bude mu [to] odplaceno?"</verse>
				<verse number="36">Neboť z něj a skrze něj a pro něj [jsou] všechny věci. Jemu [buď] sláva na věky! Amen.</verse>
			</chapter>
			<chapter number="12">
				<verse number="1">Proto vás vyzývám, bratři, pro Boží milosrdenství, abyste vydali svá těla jako živou oběť, svatou a příjemnou Bohu, [skrze] vaši rozumnou službu.</verse>
				<verse number="2">A nepřizpůsobujte se tomuto světu, ale proměňujte se obnovením své mysli, abyste mohli rozeznat, co [je] dobrá, příjemná a dokonalá Boží vůle.</verse>
				<verse number="3">Neboť skrze milost, která mi je dána, říkám každému, kdo je mezi vámi, aby [o sobě] nesmýšlel více než se má, ale aby smýšlel střízlivě [podle toho,] jak Bůh každému udělil míru víry.</verse>
				<verse number="4">Vždyť tak jako máme v jednom těle mnoho údů, ale všechny údy nemají stejnou práci,</verse>
				<verse number="5">tak [i my, ačkoli] mnozí, jsme jedno tělo v Kristu a jednotlivě údy jedni druhých.</verse>
				<verse number="6">Když tedy máme rozdílná obdarování podle milosti, která je nám dána, ať už proroctví, [to konejme] v souladu s vírou;</verse>
				<verse number="7">nebo službu, ve sloužení; nebo ten, kdo učí, ve vyučování;</verse>
				<verse number="8">nebo ten, kdo povzbuzuje, v povzbuzování; kdo dává, ve štědrosti; kdo vede, v pilnosti; kdo prokazuje milosrdenství, [čiň to] s ochotou.</verse>
				<verse number="9">Láska [ať je] bez pokrytectví. Ošklivte si zlé, lněte k dobrému.</verse>
				<verse number="10">Bratrskou láskou srdečně milujte jedni druhé, vzájemně se předcházejte uctivostí,</verse>
				<verse number="11">v pilnosti nepolevujte, buďte vroucí duchem, služte Pánu,</verse>
				<verse number="12">v naději se radujte, v soužení buďte trpěliví, v modlitbě vytrvalí,</verse>
				<verse number="13">v potřebách se dělte se svatými, věnujte se pohostinnosti.</verse>
				<verse number="14">Dobrořečte těm, kdo vás pronásledují, dobrořečte a nezlořečte.</verse>
				<verse number="15">Radujte se s radujícími a plačte s plačícími.</verse>
				<verse number="16">Buďte k sobě navzájem jednomyslní, nesmýšlejte vysoce, ale nechte se vést k poníženým. Nebuďte moudří sami před sebou.</verse>
				<verse number="17">Nikomu neodplácejte zlo zlem. Opatrujte dobré přede všemi lidmi.</verse>
				<verse number="18">Je-li [to] možné, pokud je na vás, mějte se všemi lidmi pokoj.</verse>
				<verse number="19">Nemstěte se sami, milovaní, ale dejte místo hněvu, neboť je napsáno: "Má [je] pomsta, já odplatím, praví Pán."</verse>
				<verse number="20">A tak: "Hladoví-li tvůj nepřítel, nakrm ho; žízní-li, dej mu napít. Neboť když to uděláš, shrneš na jeho hlavu řeřavé uhlí."</verse>
				<verse number="21">Nenech se přemáhat zlem, ale přemáhej zlo dobrem.</verse>
			</chapter>
			<chapter number="13">
				<verse number="1">Každá duše ať je poddána nadřízeným vládám. Vždyť není vlády, kromě od Boha; a vlády, které jsou, jsou ustanoveny Bohem.</verse>
				<verse number="2">Proto kdo se staví proti vládě, postavil se proti Božímu ustanovení; a ti, kteří se postavili proti [němu], přivedou na sebe odsouzení.</verse>
				<verse number="3">Vládcové přece nejsou postrachem dobrého jednání, ale zlého. Chceš se tedy nebát vlády? Čiň, co [je] dobré, a budeš mít od ní chválu.</verse>
				<verse number="4">Vždyť je Božím služebníkem pro tvé dobro. Jestliže však jednáš zle, boj se, neboť ne nadarmo nosí meč. Je přece Božím služebníkem, mstitelem k [vykonání] hněvu nad tím, kdo páchá zlo.</verse>
				<verse number="5">Proto musíme být poddáni, nejen kvůli hněvu, ale také kvůli svědomí.</verse>
				<verse number="6">Vždyť proto také platíte daň, že jsou [to] Boží služebníci a právě tomu se pilně věnují.</verse>
				<verse number="7">Dávejte tedy každému, co jste povinni: komu daň, [tomu] daň, komu clo, [tomu] clo, komu bázeň, [tomu] bázeň, komu čest, [tomu] čest.</verse>
				<verse number="8">Nikomu nedlužte nic, než abyste se navzájem milovali; neboť ten, kdo miluje druhého, naplnil Zákon.</verse>
				<verse number="9">Vždyť to" Nezcizoložíš, nezabiješ, nebudeš krást, nevydáš falešné svědectví, nebudeš žádostivý" a je-li [ještě] nějaké jiné přikázání, je shrnuto v tomto slově: "Budeš milovat svého bližního jako sám sebe."</verse>
				<verse number="10">Láska nepůsobí bližnímu [nic] zlého; plností Zákona [je] tedy láska.</verse>
				<verse number="11">Kromě toho znejte dobu, že už [je] čas probudit se ze spánku. Vždyť teď [je] naše spasení blíže, nežli když jsme uvěřili.</verse>
				<verse number="12">Noc pokročila a přiblížil se den. Odložme tedy skutky tmy a oblečme zbroj světla.</verse>
				<verse number="13">Choďme počestně jako ve dne, ne v hodování a opilství, ne ve smilstvech a nestydatostech, ne ve svárlivosti a závisti,</verse>
				<verse number="14">ale oblečte se [do] Pána Ježíše Krista a nepečujte o tělo podle [jeho] žádostí.</verse>
			</chapter>
			<chapter number="14">
				<verse number="1">Slabého ve víře přijímejte ne k hádkám o názorech.</verse>
				<verse number="2">Někdo totiž věří, [že] může jíst všechno; ten, kdo je slabý, však jí [jen] zeleninu.</verse>
				<verse number="3">Ten, kdo jí, ať nepohrdá tím, kdo nejí, a kdo nejí, ať nesoudí toho, kdo jí; vždyť Bůh ho přijal!</verse>
				<verse number="4">Kdo jsi ty, že soudíš cizího služebníka? Svému vlastnímu pánu stojí nebo padá! Bude však postaven; Bůh je přece schopen ho postavit.</verse>
				<verse number="5">Někdo totiž uznává jeden den nad jiné, jiný uznává každý den. Každý ať má ve své mysli plnou jistotu.</verse>
				<verse number="6">Kdo zachovává den, zachovává [ho] Pánu, a kdo ten den nezachovává, nezachovává [ho] Pánu. Kdo jí, jí Pánu, neboť děkuje Bohu, a kdo nejí, nejí Pánu a děkuje Bohu.</verse>
				<verse number="7">Nikdo z nás přece nežije sám sobě a nikdo sám sobě neumírá.</verse>
				<verse number="8">Žijeme-li totiž, žijeme Pánu a umíráme-li, umíráme Pánu. Ať už tedy žijeme nebo umíráme, patříme Pánu.</verse>
				<verse number="9">Vždyť proto také Kristus zemřel a vstal [z mrtvých a] ožil, aby byl Pánem mrtvých i živých.</verse>
				<verse number="10">Ty pak, proč soudíš svého bratra? Anebo ty, proč pohrdáš svým bratrem? Všichni se přece postavíme před Kristovou soudnou stolicí.</verse>
				<verse number="11">Vždyť je napsáno: "Jakože jsem živ, praví Pán, skloní se přede mnou každé koleno a každý jazyk vzdá chválu Bohu.</verse>
				<verse number="12">A tak každý z nás bude sám za sebe skládat účet Bohu.</verse>
				<verse number="13">Nesuďme již tedy jedni druhé, ale raději posuďte toto: abyste nekladli před bratra kámen úrazu nebo pohoršení.</verse>
				<verse number="14">Vím a jsem přesvědčen v Pánu Ježíši, že nic [není] nečisté samo o sobě; jenže tomu, kdo něco považuje za nečisté, [je to] nečisté.</verse>
				<verse number="15">Jestliže se totiž kvůli pokrmu rmoutí tvůj bratr, již nechodíš podle lásky. Nepřiváděj svým pokrmem k záhubě toho, za koho zemřel Kristus.</verse>
				<verse number="16">Ať tedy vaše dobré není vydáno potupě.</verse>
				<verse number="17">Vždyť Boží království není pokrm a nápoj, ale spravedlnost, pokoj a radost v Duchu Svatém.</verse>
				<verse number="18">Neboť ten, kdo Kristu slouží v těchto věcech, [je] příjemný pro Boha a vážený pro lidi.</verse>
				<verse number="19">Následujme tedy to, co [vede] k pokoji a k vzájemnému budování.</verse>
				<verse number="20">Neboř Boží dílo kvůli pokrmu. Jistě, všechno [je] čisté, ale pro člověka, který jí s překážkou, [je to] zlé.</verse>
				<verse number="21">[Je] dobré nejíst maso ani nepít víno ani [nedělat nic,] na čem se tvůj bratr uráží nebo pohoršuje nebo [čím] slábne.</verse>
				<verse number="22">Ty máš víru? Měj [ji] sám pro sebe před Bohem. Blaze tomu, kdo nesoudí sám sebe v tom, co uznává za dobré.</verse>
				<verse number="23">Kdyby ale jedl ten, kdo pochybuje, je odsouzen, protože [to] není z víry. A cokoli není z víry, je hřích.</verse>
			</chapter>
			<chapter number="15">
				<verse number="1">My silní jsme tedy povinni snášet slabosti těch, kdo silní nejsou, a ne se snažit líbit sami sobě.</verse>
				<verse number="2">Každý z nás ať se snaží líbit bližnímu k [jeho] dobrému, pro vybudování.</verse>
				<verse number="3">Vždyť ani Kristus se nesnažil líbit sám sobě, ale jak je napsáno: "Hanění těch, kdo hanobili tebe, padla na mě."</verse>
				<verse number="4">Neboť vše, co bylo předem napsáno, bylo napsáno k našemu poučení, abychom skrze trpělivost a [skrze] potěšení Písem měli naději.</verse>
				<verse number="5">Ať vám tedy Bůh trpělivosti a potěšení dá být mezi sebou jednomyslnými podle Krista Ježíše,</verse>
				<verse number="6">abyste jednomyslně jedněmi ústy oslavovali Boha a Otce našeho Pána Ježíše Krista.</verse>
				<verse number="7">Proto se navzájem přijímejte, jako i Kristus přijal nás do Boží slávy.</verse>
				<verse number="8">Říkám totiž, že Ježíš Kristus se pro Boží pravdu stal služebníkem obřízky, aby potvrdil zaslíbení [daná] otcům</verse>
				<verse number="9">a aby pohané slavili Boha za [jeho] milosrdenství, jak je napsáno: "Proto tě budu chválit mezi národy a tvému jménu budu zpívat žalmy.</verse>
				<verse number="10">A znovu říká: "Veselte se, pohané, s jeho lidem!"</verse>
				<verse number="11">A znovu: "Chvalte Pána, všechny národy, a velebte ho, všichni lidé!"</verse>
				<verse number="12">A znovu Izaiáš říká: "Bude kořen Isajův a pohané budou spoléhat na Toho, který povstane, aby vládl národům."</verse>
				<verse number="13">Ať vás tedy Bůh naděje naplní veškerou radostí a pokojem ve víře, abyste se rozhojňovali v naději skrze moc Ducha Svatého.</verse>
				<verse number="14">Také já sám jsem o vás přesvědčen, bratři moji, že i vy jste plni dobroty, naplněni veškerým poznáním a schopni se i navzájem napomínat.</verse>
				<verse number="15">Psal jsem vám však, bratři, poněkud směleji, jako ten, kdo vás upomíná, skrze milost, kterou mi Bůh dal</verse>
				<verse number="16">k tomu, abych byl služebníkem Ježíše Krista mezi pohany. Konám kněžskou službu Božího evangelia, aby oběť pohanů, posvěcená Duchem Svatým, byla [Bohu] příjemná.</verse>
				<verse number="17">Ohledně Božích věcí tedy mám chloubu v Kristu Ježíši.</verse>
				<verse number="18">Neodvážil bych se totiž mluvit o něčem, co by skrze mě Kristus nevykonal k [přivedení] pohanů k poslušnosti slovem i skutkem,</verse>
				<verse number="19">v moci divů a zázraků, v moci Božího Ducha, takže jsem od Jeruzaléma a okolo až k Illyrii [všechno] naplnil Kristovým evangeliem.</verse>
				<verse number="20">A takto usiluji kázat evangelium [tam], kde Kristus ani nebyl jmenován, abych nestavěl na cizí základ,</verse>
				<verse number="21">ale jako je napsáno: " [Ti,] kterým nebylo o něm zvěstováno, uvidí; a [ti,] kteří neslyšeli, porozumí."</verse>
				<verse number="22">A tím mi bylo mnohokrát zabráněno přijít k vám.</verse>
				<verse number="23">Nyní však, když již v těchto krajích nemám místo, a protože mám po mnoho let velikou touhu přijít k vám,</verse>
				<verse number="24">přijdu k vám, jakmile půjdu do Španěl. Doufám totiž, že vás uvidím, až tudy půjdu, a že mě tam vypravíte, až se s vámi napřed trochu potěším.</verse>
				<verse number="25">Nyní však jdu do Jeruzaléma posloužit svatým,</verse>
				<verse number="26">neboť Makedonským a Achájským se zalíbilo udělat nějakou sbírku pro chudé svaté, kteří jsou v Jeruzalémě.</verse>
				<verse number="27">Zalíbilo se jim to totiž a jsou jejich dlužníky. Vždyť jestliže pohané měli účast na jejich duchovních věcech, jsou jim také povinni posloužit tělesnými.</verse>
				<verse number="28">Když to tedy vykonám a zajistím jim toto ovoce, vydám se přes vás do Španěl.</verse>
				<verse number="29">A vím, že až k vám přijdu, přijdu v plnosti požehnání evangelia Kristova.</verse>
				<verse number="30">Prosím vás však, bratři, skrze Pána Ježíše Krista a skrze lásku Ducha, abyste za mě spolu se mnou bojovali ve [svých] modlitbách k Bohu,</verse>
				<verse number="31">abych byl vysvobozen od nepovolných [lidí] v Judsku a aby tato má služba Jeruzalému byla příjemná svatým,</verse>
				<verse number="32">abych k vám z Boží vůle přišel s radostí a odpočinul si mezi vámi.</verse>
				<verse number="33">Bůh pokoje [ať je] s vámi všemi. Amen.</verse>
			</chapter>
			<chapter number="16">
				<verse number="1">Doporučuji vám Fébé, naši sestru, která je služebnicí církve v Kenchrejích,</verse>
				<verse number="2">abyste ji přijali v Pánu, jak se sluší na svaté, a [abyste] stáli při ní, v jakékoli záležitosti by vás potřebovala, neboť i ona byla zastánkyní mnohých i mě samotného.</verse>
				<verse number="3">Pozdravte Priscillu a Akvilu, mé spolupracovníky v Kristu Ježíši,</verse>
				<verse number="4">kteří pro můj život nasadili vlastní hrdlo a kterým děkuji nejen já, ale také všechny církve z pohanů;</verse>
				<verse number="5">[pozdravte] i církev v jejich domě. Pozdravte mého milovaného Epeneta, který je prvotinou Acháje v Kristu.</verse>
				<verse number="6">Pozdravte Marii, která se pro nás mnoho napracovala.</verse>
				<verse number="7">Pozdravte Andronika a Junia, mé příbuzné a spoluvězně, kteří jsou významní mezi apoštoly, kteří také byli v Kristu přede mnou.</verse>
				<verse number="8">Pozdravte Amplia, mého milovaného v Pánu.</verse>
				<verse number="9">Pozdravte Urbana, našeho spolupracovníka v Kristu, a Stachyna, mého milovaného.</verse>
				<verse number="10">Pozdravte Apella, osvědčeného v Kristu. Pozdravte [domácí] Aristobulovy.</verse>
				<verse number="11">Pozdravte Herodiona, mého příbuzného. Pozdravte [domácí] Narkisovy, kteří jsou v Pánu.</verse>
				<verse number="12">Pozdravte Tryfénu a Tryfósu, které pracují v Pánu. Pozdravte milovanou Persidu, která se v Pánu velmi napracovala.</verse>
				<verse number="13">Pozdravte Rufa, vyvoleného v Pánu, a jeho i moji matku.</verse>
				<verse number="14">Pozdravte Asynkrita, Flegonta, Herma, Patróba, Hermu i bratry, kteří jsou s nimi.</verse>
				<verse number="15">Pozdravte Filologa a Julii, Nerea a jeho sestru a Olympa i všechny svaté, kteří jsou s nimi.</verse>
				<verse number="16">Pozdravte se navzájem svatým polibkem. Pozdravují vás Kristovy církve.</verse>
				<verse number="17">Vyzývám vás však, bratři, abyste si dávali pozor na ty, kdo působí roztržky a pohoršení proti učení, které jste poznali, a vyvarujte se jich.</verse>
				<verse number="18">Neboť takoví neslouží našemu Pánu Ježíši Kristu, ale svému břichu a lahodnými řečmi a pochlebováním klamou srdce nevinných.</verse>
				<verse number="19">Vždyť vaše poslušnost dospěla ke všem! Raduji se tedy z vás, ale chci, abyste byli moudří v dobrém, avšak prostoduší ve zlém.</verse>
				<verse number="20">Bůh pokoje pak rozdrtí Satana pod vašima nohama brzy. Milost našeho Pána Ježíše Krista s vámi. Amen.</verse>
				<verse number="21">Pozdravuje vás Timoteus, můj spolupracovník, a Lukios, Jáson a Sozipater, moji příbuzní.</verse>
				<verse number="22">Pozdravuji vás v Pánu já, Tercius, který jsem tento dopis psal.</verse>
				<verse number="23">Pozdravuje vás Gaius, hostitel můj i celé církve. Pozdravuje vás Erastus, městský správce, a bratr Kvartus.</verse>
				<verse number="24">Milost našeho Pána Ježíše Krista s vámi všemi. Amen.</verse>
				<verse number="25">A Tomu, který je schopen vás posílit podle mého evangelia a kázání Ježíše Krista, podle zjevení tajemství, které bylo po věčné časy skryto,</verse>
				<verse number="26">ale nyní bylo zjeveno a podle nařízení věčného Boha bylo oznámeno skrze prorocká Písma všem národům k poslušnosti víry-</verse>
				<verse number="27">jedinému moudrému Bohu [buď] sláva skrze Ježíše Krista na věky. Amen.</verse>
			</chapter>
		</book>
		<book number="46">
			<chapter number="1">
				<verse number="1">Pavel, podle Boží vůle povolaný apoštol Ježíše Krista, a bratr Sostenes</verse>
				<verse number="2">církvi Boží, která je v Korintu, posvěceným v Kristu Ježíši, povolaným svatým, se všemi, kteří vzývají jméno našeho Pána Ježíše Krista na každém místě, jejich i našem:</verse>
				<verse number="3">Milost vám a pokoj od Boha, našeho Otce, a [od] Pána Ježíše Krista.</verse>
				<verse number="4">Vždycky za vás děkuji svému Bohu pro tu Boží milost, která vám byla dána v Kristu Ježíši,</verse>
				<verse number="5">že jste v něm obohaceni v každém ohledu, každým slovem i veškerým poznáním,</verse>
				<verse number="6">(poněvadž mezi vámi bylo utvrzeno Kristovo svědectví) ,</verse>
				<verse number="7">takže nemáte nedostatek v žádném daru a očekáváte zjevení našeho Pána Ježíše Krista,</verse>
				<verse number="8">který vás také utvrdí až do konce, [abyste byli] bezúhonní v den našeho Pána Ježíše Krista.</verse>
				<verse number="9">Věrný [je] Bůh, jímž jste byli povoláni ke společenství jeho Syna Ježíše Krista, našeho Pána!</verse>
				<verse number="10">Prosím vás však, bratři, jménem našeho Pána Ježíše Krista, abyste všichni mluvili stejně a aby mezi vámi nebyly roztržky, ale abyste byli dokonale spojeni v téže mysli a v tomtéž úsudku.</verse>
				<verse number="11">Chloini [domácí] mi totiž o vás, moji bratři, oznámili, že jsou mezi vámi sváry.</verse>
				<verse number="12">Míním pak to, že každý z vás říká: "Já jsem Pavlův," "Já zase Apollův," "Já zase Kéfův" a" Já zase Kristův."</verse>
				<verse number="13">Je Kristus rozdělen? Byl snad za vás ukřižován Pavel? Anebo jste byli pokřtěni ve jméno Pavla?</verse>
				<verse number="14">Děkuji Bohu, že jsem nikoho z vás nepokřtil, kromě Krispa a Gaia,</verse>
				<verse number="15">aby někdo neřekl, že jsem křtil ve své jméno.</verse>
				<verse number="16">Pokřtil jsem vlastně i Štěpánův dům. Jinak nevím, že bych pokřtil někoho dalšího.</verse>
				<verse number="17">Kristus mě totiž neposlal křtít, ale kázat evangelium, ne v moudrosti řeči, aby snad nebyl zmařen Kristův kříž.</verse>
				<verse number="18">Neboť slovo kříže je těm, kteří hynou, bláznovstvím, ale pro nás, kteří docházímespasení, je [to] Boží moc.</verse>
				<verse number="19">Je přece napsáno: "Zahubím moudrost moudrých a rozumnost rozumných zavrhnu."</verse>
				<verse number="20">Kde [je] moudrý? Kde zákoník? Kde [je] myslitel tohoto věku? Neobrátil Bůh moudrost tohoto světa v bláznovství?</verse>
				<verse number="21">Když totiž v Boží moudrosti svět nepoznal Boha skrze moudrost, zalíbilo se Bohu spasit věřící skrze bláznivost kázání.</verse>
				<verse number="22">Židé totiž žádají znamení, Řekové zase hledají moudrost,</verse>
				<verse number="23">ale my kážeme Krista ukřižovaného-pohoršení pro Židy a bláznovství pro Řeky,</verse>
				<verse number="24">těm však, kteří jsou povoláni, jak Židům, tak Řekům, Krista-Boží moc a Boží moudrost.</verse>
				<verse number="25">Protože Boží bláznivé je moudřejší než lidé a Boží slabé je silnější než lidé.</verse>
				<verse number="26">Vidíte přece své povolání, bratři, že nemnozí [jsou] moudří podle těla, nemnozí mocní, nemnozí urození.</verse>
				<verse number="27">Ale bláznivé tohoto světa Bůh vyvolil, aby zahanbil moudré. A slabé tohoto světa Bůh vyvolil, aby zahanbil silné.</verse>
				<verse number="28">A neurozené tohoto světa a opovržené Bůh vyvolil, ba dokonce to, co není, aby obrátil vniveč to, co je,</verse>
				<verse number="29">aby se před ním nemohlo chlubit žádné tělo.</verse>
				<verse number="30">Vy jste však z něho v Kristu Ježíši, který se nám stal Boží moudrostí, spravedlností, posvěcením i vykoupením,</verse>
				<verse number="31">aby [bylo] tak, jak je napsáno: "Kdo se chlubí, ať se chlubí v Pánu."</verse>
			</chapter>
			<chapter number="2">
				<verse number="1">Když jsem k vám tedy, bratři, přišel, nepřišel jsem vám zvěstovat Boží svědectví se vznešeností řeči nebo moudrosti.</verse>
				<verse number="2">Rozhodl jsem se totiž neznat mezi vámi nic než Ježíše Krista, a to toho ukřižovaného.</verse>
				<verse number="3">A byl jsem u vás ve slabosti a v bázni a ve mnohém rozechvění.</verse>
				<verse number="4">A má řeč a mé kázání nebylo v přesvědčivých řečech lidské moudrosti, ale v dokázání Ducha a moci,</verse>
				<verse number="5">aby vaše víra nespočívala v lidské moudrosti, ale v Boží moci.</verse>
				<verse number="6">Moudrost pak mluvíme mezi dokonalými, avšak ne moudrost tohoto věku, ani vládců tohoto věku, kteří hynou.</verse>
				<verse number="7">Ale mluvíme tajemnou moudrost Boží, tu skrytou [moudrost], kterou Bůh předurčil před věky k naší slávě,</verse>
				<verse number="8">kterou nikdo z vládců tohoto věku nepoznal, neboť kdyby [ji] poznali, neukřižovali by Pána slávy.</verse>
				<verse number="9">Ale jak je napsáno: "Co oko nevidělo, ani ucho neslyšelo, ani na lidské srdce nevstoupilo, to připravil Bůh těm, kteří ho milují."</verse>
				<verse number="10">Nám [to] však Bůh zjevil skrze svého Ducha. Duch totiž zkoumá všechny věci, i Boží hlubokosti.</verse>
				<verse number="11">Vždyť kdo z lidí zná nitro člověka, než duch člověka, který je v něm? Tak ani Boží věci nezná nikdo [jiný] než Duch Boží.</verse>
				<verse number="12">My jsme ovšem nepřijali ducha světa, ale Ducha, který je z Boha, abychom věděli, co nám bylo od Boha darováno.</verse>
				<verse number="13">O tom také mluvíme (ne slovy, jimž učí lidská moudrost, ale slovy, jimž vyučuje Duch Svatý) , když spojujeme duchovní věci [s] duchovními.</verse>
				<verse number="14">Ale tělesný člověk nepřijímá věci Božího Ducha, neboť jsou mu bláznovstvím, a nemůže [je] poznat, protože musí být posuzovány duchovně.</verse>
				<verse number="15">Kdo však [je] duchovní, posuzuje všechno, sám pak není posuzován od nikoho.</verse>
				<verse number="16">Neboť: "Kdo poznal Pánovu mysl, aby ho poučil?" A my máme mysl Kristovu!</verse>
			</chapter>
			<chapter number="3">
				<verse number="1">A já jsem k vám, bratři, nemohl mluvit jako k duchovním, ale jako k tělesným, jako k nemluvňatům v Kristu.</verse>
				<verse number="2">Napájel jsem vás mlékem, ne [hutným] pokrmem, neboť jste [ho] ještě nemohli [snést a] ani dosud nemůžete,</verse>
				<verse number="3">neboť jste dosud tělesní. Když [je] totiž mezi vámi závist, svár a různice, nejste snad tělesní a nechodíte podle člověka?</verse>
				<verse number="4">Když totiž někdo říká: "Já jsem Pavlův" a jiný" Já Apollův," nejste snad tělesní?</verse>
				<verse number="5">Kdo je tedy Pavel? A kdo Apollo? Služebníci, skrze něž jste uvěřili, a to každý, jak mu dal Pán.</verse>
				<verse number="6">Já jsem sázel, Apollo zaléval, ale Bůh působil vzrůst.</verse>
				<verse number="7">A tak ani ten, kdo sází, není nic, ani ten, kdo zalévá, ale Bůh, který dává vzrůst.</verse>
				<verse number="8">Ten, kdo sází, a ten, kdo zalévá, jsou pak jedno; každý však dostane svou vlastní odplatu podle své vlastní práce.</verse>
				<verse number="9">Jsme přece Boží spolupracovníci; [vy] jste Boží pole, Boží stavba.</verse>
				<verse number="10">Podle Boží milosti, jež mi byla dána, jsem jako moudrý stavitel položil základ, jiný pak na [něm] staví. Každý však ať dává pozor, jak na [něm] staví.</verse>
				<verse number="11">Neboť nikdo nemůže položit jiný základ vedle toho, který je [již] položen, jenž je Ježíš Kristus.</verse>
				<verse number="12">Staví-li pak někdo na tom základě zlato, stříbro, drahé kamení, dříví, seno, slámu,</verse>
				<verse number="13">dílo každého vyjde najevo. Ten den [je] totiž ukáže, neboť bude zjeveno ohněm a ten oheň vyzkouší dílo každého, jaké je.</verse>
				<verse number="14">Zůstane-li něčí dílo, které na [něm] postavil, dostane odplatu.</verse>
				<verse number="15">Shoří-li něčí dílo, utrpí škodu; ale sám bude spasen, avšak tak jako skrze oheň.</verse>
				<verse number="16">Cožpak nevíte, že jste Boží chrám a [že] Boží Duch přebývá ve vás?</verse>
				<verse number="17">Jestliže někdo ničí Boží chrám, toho zničí Bůh, neboť Boží chrám je svatý, a to jste vy.</verse>
				<verse number="18">Ať nikdo neklame sám sebe. Zdá-li se někomu z vás, že je na tomto světě moudrý, ať se stane bláznem, aby se mohl stát moudrým.</verse>
				<verse number="19">Moudrost tohoto světa je totiž u Boha bláznovstvím. Je přece napsáno: "On chytá moudré v jejich chytráctví."</verse>
				<verse number="20">A znovu: "Pán zná myšlenky moudrých a [ví], že jsou marné."</verse>
				<verse number="21">Ať se proto nikdo nechlubí lidmi; neboť všechno je vaše.</verse>
				<verse number="22">Ať už Pavel, Apollo nebo Kéfas, ať už svět, život nebo smrt, ať už přítomné věci nebo budoucí-všechno je vaše.</verse>
				<verse number="23">Vy pak [jste] Kristovi a Kristus Boží.</verse>
			</chapter>
			<chapter number="4">
				<verse number="1">Tak ať o nás člověk smýšlí, jako o Kristových služebnících a správcích Božích tajemství.</verse>
				<verse number="2">Od správců se ostatně vyžaduje, aby byl každý shledán věrným.</verse>
				<verse number="3">Mně pak je [to] to nejmenší, abych byl posuzován vámi anebo lidským soudem; dokonce ani neposuzuji sám sebe.</verse>
				<verse number="4">Nejsem si totiž o sobě ničeho vědom, ale tím nejsem ospravedlněn, neboť ten, kdo mě posuzuje, je Pán.</verse>
				<verse number="5">Proto nesuďte nic předčasně, dokud nepřijde Pán, který osvětlí to, co je skryté ve tmě, a zjeví úmysly srdcí. A tehdy bude mít každý chválu od Boha.</verse>
				<verse number="6">Tyto věci jsem pak, bratři, v podobenství vztáhl na sebe a Apolla kvůli vám, abyste se na nás naučili nesmýšlet nad to, co je napsáno, aby se někdo kvůli jednomu nepyšnil proti druhému.</verse>
				<verse number="7">Vždyť kdo tě činí zvláštním? A co máš, co jsi nedostal? A když jsi [to] dostal, proč se chlubíš, jako bys [to] nedostal?</verse>
				<verse number="8">Již jste nasyceni, již jste zbohatli! Bez nás jste začali kralovat! Ale kéž byste začali kralovat [tak,] abychom i my kralovali s vámi.</verse>
				<verse number="9">Mám totiž zato, že nás poslední apoštoly Bůh vystavil [na odiv] jako odsouzence k smrti, protože jsme se tomuto světu, andělům i lidem stali podívanou.</verse>
				<verse number="10">My [jsme] kvůli Kristu blázny, ale vy [jste] v Kristu rozumní; my slabí, ale vy silní; vy slavní, ale my bezectní.</verse>
				<verse number="11">Až do této hodiny hladovíme a žízníme, trpíme nahotou, dostáváme rány, jsme bez domova.</verse>
				<verse number="12">S námahou pracujeme vlastníma rukama; když se nám spílá, žehnáme, když jsme pronásledováni, snášíme [to],</verse>
				<verse number="13">když jsme tupeni, potěšujeme. Až doposud jsme učiněni jakoby smetím tohoto světa, odpadky u všech [lidí].</verse>
				<verse number="14">Toto nepíši proto, abych vás zahanboval, ale napomínám [vás] jako své milované děti.</verse>
				<verse number="15">Vždyť [i] kdybyste měli deset tisíc pěstounů v Kristu, přesto ne mnoho otců. V Kristu Ježíši jsem vás přece skrze evangelium zplodil já!</verse>
				<verse number="16">Vyzývám vás tedy, následujte můj příklad.</verse>
				<verse number="17">Proto jsem k vám poslal Timotea, který je můj milovaný a věrný syn v Pánu. On vám připomene mé cesty v Kristu, jak učím všude v každé církvi.</verse>
				<verse number="18">Někteří se naduli, jako bych k vám [už] neměl přijít.</verse>
				<verse number="19">Přijdu k vám však brzy, bude-li Pán chtít, a poznám ne řeč těch nadutých, ale [jejich] moc.</verse>
				<verse number="20">Neboť Boží království nespočívá v řeči, ale v moci.</verse>
				<verse number="21">Co chcete? Abych k vám přišel s holí, anebo s láskou a duchem krotkosti?</verse>
			</chapter>
			<chapter number="5">
				<verse number="1">Vůbec se proslýchá, [že je] mezi vámi smilstvo, dokonce takové smilstvo, jaké nemá jméno ani mezi pohany-že někdo má manželku svého otce!</verse>
				<verse number="2">A vy jste nadutí, než abyste se raději dali do truchlení, aby ten, kdo spáchal takový skutek, byl vyloučen z vašeho středu.</verse>
				<verse number="3">Já jsem totiž-jako tělem vzdálený, ale duchem přítomný-již rozhodl o tom, kdo to spáchal, jako bych byl přítomen:</verse>
				<verse number="4">Ve jménu našeho Pána Ježíše Krista, až se shromáždíte, vy a můj duch spolu s mocí našeho Pána Ježíše Krista,</verse>
				<verse number="5">vydejte takového Satanovi k záhubě těla, aby jeho duch byl spasen v den Pána Ježíše.</verse>
				<verse number="6">Vaše chlubení není dobré. Nevíte snad, že maličko kvasu prokvasí celé těsto?</verse>
				<verse number="7">Vyčistěte tedy starý kvas, abyste byli novým těstem, poněvadž jste nekvašení. Vždyť přece byl za nás obětován náš velikonoční Beránek, Kristus!</verse>
				<verse number="8">Proto slavme svátek ne se starým kvasem, ani s kvasem špatnosti a ničemnosti, ale s nekvašenými [chleby] upřímnosti a pravdy.</verse>
				<verse number="9">Napsal jsem vám v dopisu, abyste se nesměšovali se smilníky,</verse>
				<verse number="10">ale ne vůbec se smilníky tohoto světa nebo s lakomci, rváči nebo s modláři-vždyť potom byste museli ze světa odejít.</verse>
				<verse number="11">Teď vám však píši, abyste se nesměšovali, kdyby nějaký takzvaný bratr byl smilník, lakomec, modlář, utrhač, opilec nebo rváč. S takovým ani nejezte.</verse>
				<verse number="12">Vždyť proč bych já měl soudit ještě ty venku? Nesoudíte snad vy ty, kteří jsou uvnitř?</verse>
				<verse number="13">Ty venku pak soudí Bůh. A [tak] toho zlého vylučte ze svého středu.</verse>
			</chapter>
			<chapter number="6">
				<verse number="1">[Jak] se někdo z vás odvažuje, když má při proti druhému, soudit se před nespravedlivými a ne před svatými?</verse>
				<verse number="2">Nevíte, že svatí budou soudit svět? A budete-li vy soudit svět, jste snad nehodní soudit ty nejmenší věci?</verse>
				<verse number="3">Nevíte, že budeme soudit anděly? Čím spíše [tedy] věci tohoto života?</verse>
				<verse number="4">Když už tedy máte soud ohledně věcí tohoto života, osazujete [jej] těmi, kterými církev pohrdá?</verse>
				<verse number="5">Říkám [to] k vašemu zahanbení. To mezi vámi není ani jediný moudrý, který by mohl rozsoudit své bratry?</verse>
				<verse number="6">Ale bratr se soudí s bratrem, a to před nevěřícími!</verse>
				<verse number="7">Naprostý nedostatek mezi vámi je již [to], že máte jedni s druhými soudy. Proč raději nesnášíte křivdu? Proč raději netrpíte škodu?</verse>
				<verse number="8">Vy ale křivdíte a škodíte, a to [svým] bratrům!</verse>
				<verse number="9">Cožpak nevíte, že nespravedliví nebudou dědici Božího království? Nemylte se! Smilníci ani modláři, cizoložníci, zženštilí ani homosexuálové,</verse>
				<verse number="10">zloději ani lakomci, opilci, utrhači ani rváči nebudou dědici Božího království.</verse>
				<verse number="11">A takoví jste někteří byli, ale jste omyti, nadto posvěceni, ano, ospravedlněni jménem Pána Ježíše a Duchem našeho Boha!</verse>
				<verse number="12">Všechno smím, ale ne všechno je prospěšné. Všechno smím, ale já se ničím [z toho] nedám ovládnout.</verse>
				<verse number="13">Pokrmy [patří] břichu a břicho pokrmům; Bůh pak jedno i druhé obrátí vniveč. Tělo však nepatří smilstvu, ale Pánu a Pán tělu.</verse>
				<verse number="14">Bůh vzkřísil Pána-vzkřísí svou mocí i nás!</verse>
				<verse number="15">Nevíte, že vaše těla jsou Kristovými údy? Vezmu tedy údy Kristovy a učiním [je] údy nevěstky? V žádném případě!</verse>
				<verse number="16">Anebo nevíte, že kdo se spojuje s nevěstkou, je [s ní] jedno tělo? Vždyť [Písmo] říká: "Ti dva budou jedno tělo."</verse>
				<verse number="17">Kdo se však spojuje s Pánem, je [s ním] jeden duch.</verse>
				<verse number="18">Utíkejte před smilstvem! Každý hřích, který člověk udělá, je mimo tělo; kdo však smilní, hřeší proti vlastnímu tělu.</verse>
				<verse number="19">Anebo nevíte, že vaše tělo je chrámem Ducha Svatého ve vás, kterého máte od Boha, a nejste sami svoji?</verse>
				<verse number="20">Byli jste přece koupeni za cenu. Oslavujte tedy Boha svým tělem i svým duchem, což obojí je Boží.</verse>
			</chapter>
			<chapter number="7">
				<verse number="1">Ohledně pak toho, o čem jste mi psali: pro člověka [by bylo] dobré se ženy nedotýkat.</verse>
				<verse number="2">Avšak vzhledem k smilstvu ať každý má svou manželku a každá [žena] ať má svého manžela.</verse>
				<verse number="3">Muž ať prokazuje manželce povinnou náklonnost a podobně také manželka muži.</verse>
				<verse number="4">Žena nevládne svým tělem, nýbrž její muž; podobně také muž nevládne svým tělem, nýbrž jeho žena.</verse>
				<verse number="5">Neodpírejte se jeden druhému-jedině snad ze [společné] shody, na čas, abyste se uvolnili pro půst a modlitbu, a potom se zase spolu sejděte, aby vás Satan nepokoušel pro vaši nezdrženlivost.</verse>
				<verse number="6">Toto však říkám jako svolení, ne jako nařízení.</verse>
				<verse number="7">Chtěl bych totiž, aby všichni lidé byli jako já; ale každý má svůj vlastní dar od Boha, jeden tak a druhý jinak.</verse>
				<verse number="8">Svobodným a vdovám tedy říkám, [že by] pro ně [bylo] dobré, kdyby zůstali jako já.</verse>
				<verse number="9">Nemohou-li se však zdržet, ať vstoupí do manželství. Je přece lepší vstoupit do manželství, než se pálit.</verse>
				<verse number="10">Manželům pak přikazuji ne já, ale Pán: Manželka ať neodchází od muže.</verse>
				<verse number="11">Kdyby však přece odešla, ať zůstává nevdaná, anebo ať se smíří s manželem. Také muž ať neopouští [svou] ženu.</verse>
				<verse number="12">Ostatním pak říkám já, nikoli Pán: Má-li nějaký bratr nevěřící manželku a ta je ochotná s ním žít, ať ji neopouští.</verse>
				<verse number="13">A žena, která má nevěřícího manžela a ten je ochoten s ní žít, ať ho neopouští.</verse>
				<verse number="14">Nevěřící muž je totiž posvěcen svou manželkou a nevěřící žena je posvěcena svým mužem. Jinak by přece vaše děti byly nečisté, ale nyní jsou svaté.</verse>
				<verse number="15">Jestliže však nevěřící [chce] odejít, ať odejde. Bratr ani sestra v takových případech nejsou otroky a Bůh nás povolal k pokoji.</verse>
				<verse number="16">Vždyť jak víš, manželko, zda získáš svého muže? A jak víš, muži, zda získáš svou ženu?</verse>
				<verse number="17">Jen ať každý chodí tak, jak [mu] Pán odměřil, jak každého Bůh povolal. A tak [to] nařizuji ve všech církvích.</verse>
				<verse number="18">Byl někdo povolán jako obřezaný? Ať se nečiní neobřezaným. Byl někdo povolán v neobřízce? Ať se nedává obřezat.</verse>
				<verse number="19">Obřízka nic není a neobřízka nic není. [Záleží] přece [na] zachovávání Božích přikázání.</verse>
				<verse number="20">Každý ať zůstává v tom povolání, v němž byl povolán.</verse>
				<verse number="21">Byl jsi povolán jako otrok? Neměj [s tím] starost. Můžeš-li se však stát svobodným, raději [toho] využij.</verse>
				<verse number="22">Neboť kdo byl Pánem povolán jako otrok, je Pánův osvobozený. Podobně také ten, kdo je povolán jako svobodný, je Kristův otrok.</verse>
				<verse number="23">Byli jste koupeni za cenu; nestávejte se otroky lidí!</verse>
				<verse number="24">Bratři, ať každý před Bohem zůstává v tom, v čem byl povolán.</verse>
				<verse number="25">Ohledně panen sice nemám Pánovo nařízení, dávám však radu jako ten, kterému se od Pána dostalo milosrdenství být věrným.</verse>
				<verse number="26">Domnívám se tedy, že je to dobré vzhledem k nynější tísni, [totiž] že je dobré, aby člověk zůstal tak, [jak je].</verse>
				<verse number="27">Jsi přivázán k ženě? Nehledej rozvázání. Jsi od ženy rozvázán? Nehledej ženu.</verse>
				<verse number="28">I kdyby ses však oženil, nezhřešíš, a vdala-li by se panna, nezhřeší. Takoví ovšem budou mít soužení s tělem; já vás však [toho] chci ušetřit.</verse>
				<verse number="29">Říkám [vám,] bratři, toto: čas je krátký. Po [jeho] zbytek ať ti, kteří mají ženy, jsou, jako by [je] neměli,</verse>
				<verse number="30">ti, kdo pláčou, jako by neplakali, ti, kdo se radují, jako by se neradovali, ti, kdo kupují, jako by [nic] neměli</verse>
				<verse number="31">a ti, kdo používají tento svět, jako by [ho] nevyužívali. Vždyť podoba tohoto světa pomíjí.</verse>
				<verse number="32">Přeji si, abyste byli bez starostí. Kdo není ženatý, stará se o věci Pána, jak by se zalíbil Pánu,</verse>
				<verse number="33">kdo se však oženil, stará se o věci světa, jak by se zalíbil [své] ženě.</verse>
				<verse number="34">Mezi ženou a pannou je [také] rozdíl. Nevdaná [žena] se stará o věci Pána, aby byla svatá tělem i duchem; vdaná se však stará o věci světa, jak by se zalíbila svému muži.</verse>
				<verse number="35">Toto pak říkám k vašemu vlastnímu prospěchu-ne abych vám na [krk] hodil smyčku, ale kvůli slušnosti a [proto,] abyste vytrvale sloužili Pánu bez rozptylování.</verse>
				<verse number="36">Domnívá-li se však někdo, že nejedná slušně vůči své panně, jestliže je ve zralém věku a musí to tak být, ať dělá, jak chce: nehřeší. Ať se vezmou.</verse>
				<verse number="37">Kdo se ovšem pevně ustanovil v srdci a nemá tíseň, ale má svou vůli ve [své] moci a rozhodl se v srdci [tak], že svou pannu zachová, učiní dobře.</verse>
				<verse number="38">A tak ten, kdo vstupuje do manželství, činí dobře a ten, kdo do manželství nevstupuje, učiní [ještě] lépe.</verse>
				<verse number="39">Žena je vázána zákonem, dokud její muž žije. Kdyby však její muž zemřel, je svobodná vzít si koho chce, [ale] pouze v Pánu.</verse>
				<verse number="40">Podle mého úsudku je však blaženější, kdyby zůstala tak, [jak je]. A mám zato, že i já mám Ducha Božího.</verse>
			</chapter>
			<chapter number="8">
				<verse number="1">Ohledně pak toho, co se obětuje modlám: víme, že všichni máme poznání. ([A] poznání nadýmá, láska však buduje.</verse>
				<verse number="2">Zdá-li se někomu, že něco ví, ještě nic nepoznal tak, jak by měl znát.</verse>
				<verse number="3">Jestliže však někdo miluje Boha, ten je jím poznán.) </verse>
				<verse number="4">Tedy ohledně pojídání toho, co se obětuje modlám: víme, že modla není ničím na světě a že není žádný jiný Bůh než jeden.</verse>
				<verse number="5">I když totiž jsou [někteří] takzvaní bohové, ať už na nebi nebo na zemi (jakože je mnoho bohů a mnoho pánů) ,</verse>
				<verse number="6">pro nás [je] ale jediný Bůh-Otec, z něhož [je] všechno, i my pro něj; a jediný Pán-Ježíš Kristus, skrze něhož [je] všechno, i my skrze něj.</verse>
				<verse number="7">Ve všech ale toto poznání není. Někteří totiž až dosud jedí věc obětovanou modle s vědomím o modle a jejich svědomí, [které je] slabé, se poskvrňuje.</verse>
				<verse number="8">Pokrm nás však Bohu nepřibližuje; neboť budeme-li jíst, nebudeme lepší, a nebudeme-li jíst, nebudeme horší.</verse>
				<verse number="9">Dejte však pozor, aby se tato vaše svoboda nestala kamenem úrazu pro slabé.</verse>
				<verse number="10">Vždyť kdyby někdo spatřil tebe, který máš poznání, jak sedíš u jídla v chrámu model, nebude snad svědomí toho, kdo je slabý, povzbuzeno k tomu, aby jedl věci obětované modlám?</verse>
				<verse number="11">A [tak] kvůli tvému poznání zahyne slabý bratr, pro kterého zemřel Kristus.</verse>
				<verse number="12">Když tedy takto hřešíte proti bratrům a zraňujete jejich slabé svědomí, hřešíte proti Kristu.</verse>
				<verse number="13">A proto, jestliže pokrm pohoršuje mého bratra, nebudu už nikdy jíst maso, abych nepohoršil svého bratra.</verse>
			</chapter>
			<chapter number="9">
				<verse number="1">Nejsem snad apoštol? Nejsem snad svobodný? neviděl jsem snad našeho Pána Ježíše Krista? Nejste snad vy mé dílo v Pánu?</verse>
				<verse number="2">Nejsem-li apoštolem pro jiné, pro vás [jím] však přece jsem; vždyť pečetí mého apoštolství jste vy v Pánu.</verse>
				<verse number="3">Má obhajoba před těmi, kdo mě posuzují, je tato:</verse>
				<verse number="4">Nemáme snad právo jíst a pít?</verse>
				<verse number="5">Nemáme snad právo mít s sebou věřící ženu jako ostatní apoštolové, i Pánovi bratři, i Kéfas?</verse>
				<verse number="6">Anebo pouze já a Barnabáš nemáme právo přestat pracovat?</verse>
				<verse number="7">Kdo kdy bojuje na vlastní náklady? Kdo sází vinici a nejí z jejích plodů? A kdo pase stádo a nepije mléko toho stáda?</verse>
				<verse number="8">Říkám snad tyto věci podle člověka? Neříká to snad i Zákon?</verse>
				<verse number="9">V Mojžíšově zákoně je přece napsáno: "Mlátícímu volu nezavážeš ústa." Má snad Bůh starost o voly?</verse>
				<verse number="10">Anebo [to] říká spíše kvůli nám? Jistěže [to] bylo napsáno kvůli nám, protože ten, kdo oře, má orat v naději a ten, kdo mlátí, v naději, že bude mít na své naději podíl.</verse>
				<verse number="11">Jestliže jsme vám my rozsívali duchovní věci, [je to] snad něco velikého, jestliže budeme sklízet vaše tělesné věci?</verse>
				<verse number="12">Jestliže toho práva na vás požívají druzí, [proč] ne raději my? [My] jsme však tohoto práva nevyužili, ale všechno mlčky snášíme, abychom snad nedali nějakou překážku Kristovu evangeliu.</verse>
				<verse number="13">Nevíte snad, že ti, kdo pracují se svatými věcmi, jedí ze svatých věcí, a ti, kdo slouží při oltáři, mají podíl z oltáře?</verse>
				<verse number="14">A stejně tak Pán nařídil, aby ti, kdo kážou evangelium, z evangelia žili.</verse>
				<verse number="15">Já jsem však nic z toho nevyužil. A toto jsem nenapsal proto, aby se tak stalo při mně, neboť pro mne by bylo lepší, kdybych umřel, než aby někdo zmařil [tuto] mou chloubu.</verse>
				<verse number="16">Kážu-li totiž evangelium, nemám se čím chlubit-vždyť na mne doléhá nutnost a běda mně, kdybych nekázal!</verse>
				<verse number="17">Dělám-li to tedy dobrovolně, mám odplatu; jestliže však ne z vlastní vůle, je mi svěřen úřad.</verse>
				<verse number="18">Co je tedy mou odplatou? Abych když kážu evangelium, předložil Kristovo evangelium zdarma a svého práva v evangeliu nevyužil.</verse>
				<verse number="19">Ačkoli jsem totiž svobodný ode všech, vydal jsem se všem za otroka, abych jich co nejvíce získal.</verse>
				<verse number="20">A [tak] jsem pro Židy jako Žid, abych získal Židy; pro ty pod Zákonem [jsem] jako pod Zákonem, abych získal ty pod Zákonem.</verse>
				<verse number="21">Pro ty bez Zákona, [jsem] jako bez Zákona (i když pro Boha nejsem bez Zákona, ale v Zákoně pro Krista) , abych získal ty bez Zákona.</verse>
				<verse number="22">Pro slabé jsem jako slabý, abych získal slabé: všem jsem se stal vším, abych jakkoli aspoň některé zachránil.</verse>
				<verse number="23">A toto činím kvůli evangeliu, abych byl jeho spoluúčastníkem.</verse>
				<verse number="24">Nevíte snad, že ti, kdo běží závod, běží sice všichni, ale vítěznou odměnu dostává [jen] jeden? Běžte tak, abyste [ji] získali.</verse>
				<verse number="25">A každý, kdo závodí, je ve všem zdrženlivý. Oni [to] ovšem [dělají], aby získali pomíjející věnec, my však nepomíjející.</verse>
				<verse number="26">Já tedy běžím takto, ne jako v nejistotě; takto bojuji, ne jako bych bušil do větru.</verse>
				<verse number="27">Raději své tělo tužím a podrobuji do služby, abych snad, když kážu druhým, nebyl sám vyřazen.</verse>
			</chapter>
			<chapter number="10">
				<verse number="1">Bratři, nechci, abyste nevěděli, že naši otcové byli všichni pod tím oblakem a všichni prošli mořem;</verse>
				<verse number="2">a všichni byli oblakem a mořem pokřtěni v Mojžíše;</verse>
				<verse number="3">a všichni jedli tentýž duchovní pokrm;</verse>
				<verse number="4">a všichni pili tentýž duchovní nápoj (neboť pili z duchovní skály, která šla za nimi, a ta skála byl Kristus) ;</verse>
				<verse number="5">ale ve většině z nich Bůh nenašel zalíbení, neboť byli pobiti na poušti.</verse>
				<verse number="6">Tyto věci se staly nám pro výstrahu, abychom nedychtili po zlých věcech, jako dychtili oni.</verse>
				<verse number="7">Nebuďte ani modláři, jako někteří z nich, jak je napsáno: "Lid si sedl, aby jedl a pil, a vstali, aby se bavili."</verse>
				<verse number="8">Ani nesmilněme, jako někteří z nich smilnili a padlo jich v jeden den dvacet tři tisíc.</verse>
				<verse number="9">Ani nepokoušejme Krista, jako někteří z nich pokoušeli a byli zahubeni hady.</verse>
				<verse number="10">Ani nereptejte, jako někteří z nich reptali a byli zahubeni zhoubcem.</verse>
				<verse number="11">A toto všechno se jim stalo na výstrahu a bylo [to] zapsáno pro napomenutí nám, ke kterým dospěly konce věků.</verse>
				<verse number="12">Proto ať ten, kdo se domnívá, že stojí, dá pozor, aby nepadl.</verse>
				<verse number="13">Nezachvátilo vás [jiné] pokušení než lidské. Ale věrný [je] Bůh, který vás nenechá pokoušet nad vaše možnosti, ale způsobí se zkouškou také východisko, abyste [ji] mohli unést.</verse>
				<verse number="14">A proto, moji milovaní, utíkejte před modlářstvím.</verse>
				<verse number="15">Mluvím jako k rozumným [lidem]; sami posuďte, co říkám.</verse>
				<verse number="16">Kalich požehnání, který žehnáme-není [to] snad společenství Kristovy krve? Chléb, který lámeme-není [to] snad společenství Kristova těla?</verse>
				<verse number="17">Vždyť jsme, [ač] mnozí, jedním chlebem, jedním tělem, neboť máme všichni podíl na tom jednom chlebu.</verse>
				<verse number="18">Pohleďte na Izrael podle těla: nejsou snad ti, kdo jedí [z] obětí, účastníky oltáře?</verse>
				<verse number="19">Co tedy říkám? Že modla je něco? Anebo, že modlám obětované je něco?</verse>
				<verse number="20">[Říkám] spíše, že to, co obětují pohané, obětují démonům a ne Bohu. A [já] nechci, abyste byli účastníky démonů.</verse>
				<verse number="21">Nemůžete pít Pánův kalich i kalich démonů; nemůžete mít podíl na Pánově stolu i na stolu démonů.</verse>
				<verse number="22">Anebo chceme Pána popouzet k žárlivosti? Jsme snad silnější než on?</verse>
				<verse number="23">Všechno smím, ale ne všechno je prospěšné; všechno smím, ale ne všechno buduje.</verse>
				<verse number="24">Nikdo ať nehledá svůj [prospěch], ale každý [prospěch] toho druhého.</verse>
				<verse number="25">Jezte, cokoli se prodává na masném trhu, a na nic se kvůli svědomí nevyptávejte,</verse>
				<verse number="26">neboť" Pánova [je] země i její plnost."</verse>
				<verse number="27">Jestliže vás někdo z nevěřících zve a [vy tam] chcete jít, jezte, cokoli vám nabídnou, a na nic se kvůli svědomí nevyptávejte.</verse>
				<verse number="28">Kdyby vám však někdo řekl: "Toto je obětované modlám," nejezte kvůli tomu, kdo [vám to] oznámil, a kvůli svědomí. Vždyť" Pánova [je] země i její plnost."</verse>
				<verse number="29">Nemluvím ovšem o [tvém] vlastním svědomí, ale [o svědomí] toho druhého. Vždyť proč má být moje svoboda souzena svědomím [někoho] jiného?</verse>
				<verse number="30">A jestliže já požívám [pokrm] s děkováním, proč mám být tupen kvůli tomu, za co vzdávám díky?</verse>
				<verse number="31">Ať už tedy jíte nebo pijete nebo děláte cokoli, dělejte všechno k Boží slávě.</verse>
				<verse number="32">Buďte bezúhonní pro Židy, pro Řeky i pro Boží církev,</verse>
				<verse number="33">jako se i já všem snažím líbit v každém ohledu, nehledaje vlastní užitek, ale [užitek] mnohých, aby byli spaseni.</verse>
			</chapter>
			<chapter number="11">
				<verse number="1">Následujte můj příklad, tak jako já [následuji] Kristův.</verse>
				<verse number="2">Chválím vás, bratři, že ve všem pamatujete na mne a dodržujete ustanovení tak, jak jsem vám [je] vydal.</verse>
				<verse number="3">Chci však, abyste věděli, že hlavou každého muže je Kristus, hlavou ženy muž a hlavou Krista Bůh.</verse>
				<verse number="4">Každý muž modlící se nebo prorokující s pokrytou hlavou hanobí svou hlavu.</verse>
				<verse number="5">Také každá žena modlící se nebo prorokující s nezahalenou hlavou hanobí svou hlavu; vždyť je [to] jedno a totéž, jako [kdyby] se oholila.</verse>
				<verse number="6">Jestliže se totiž žena nezahaluje, ať se také ostříhá. Je-li však pro ženu hanba, aby se ostříhala nebo oholila, ať se zahaluje.</verse>
				<verse number="7">Muž si ovšem nemá zahalovat hlavu, neboť je obrazem a slávou Boží, žena však je slávou muže.</verse>
				<verse number="8">Vždyť muž není z ženy, ale žena z muže.</verse>
				<verse number="9">Muž přece také nebyl stvořen kvůli ženě, ale žena kvůli muži.</verse>
				<verse number="10">Proto má žena mít na hlavě [znamení] moci kvůli andělům.</verse>
				<verse number="11">Avšak v Pánu [není] ani žena bez muže, ani muž bez ženy.</verse>
				<verse number="12">Neboť jako [je] žena z muže, tak [je] také muž skrze ženu, a všechny věci [jsou] z Boha.</verse>
				<verse number="13">Posuďte sami mezi sebou: je vhodné, aby se žena modlila k Bohu nezahalená?</verse>
				<verse number="14">Neučí vás snad ani sama přirozenost, že pro muže je hanba, když má dlouhé vlasy?</verse>
				<verse number="15">Má-li však dlouhé vlasy žena, je [to] pro ni sláva; dlouhé vlasy jsou jí totiž dány místo závoje.</verse>
				<verse number="16">Míní-li však někdo být neústupným, my takový zvyk nemáme a církve Boží také ne.</verse>
				<verse number="17">Když však přikazuji tyto věci, nechválím [to,] že se nescházíte k prospěchu, ale ke škodě.</verse>
				<verse number="18">Především slyším, [že] když se scházíte v církvi, jsou mezi vámi roztržky, a zčásti tomu věřím.</verse>
				<verse number="19">Musí totiž mezi vámi být i sekty, aby se ukázali ti, kdo jsou mezi vámi [vskutku] osvědčení.</verse>
				<verse number="20">Když se tedy spolu scházíte, není [to] k tomu, abyste jedli Pánovu večeři;</verse>
				<verse number="21">vždyť každý si při jídle bere nejdříve svou večeři, a tak jeden hladoví a jiný je opilý.</verse>
				<verse number="22">Cožpak nemáte domy, abyste [v nich] jedli a pili? Anebo pohrdáte Boží církví a zahanbujete ty, kteří [nic] nemají? Co vám mám říci? Mám vás pochválit? Za toto [vás] nechválím!</verse>
				<verse number="23">Neboť já jsem přijal od Pána to, co jsem vám také předal, že Pán Ježíš v tu noc, kdy byl zrazen, vzal chléb,</verse>
				<verse number="24">a když vzdal díky, rozlomil [jej a] řekl: "Vezměte, jezte, toto je mé tělo, které se láme za vás. Toto čiňte na mou památku."</verse>
				<verse number="25">Stejně tak i kalich, když povečeřel, se slovy: "Tento kalich je ta nová smlouva v mé krvi. Toto čiňte, kdykoli byste [jej] pili, na moji památku."</verse>
				<verse number="26">Neboť kdykoli byste jedli tento chléb a pili tento kalich, zvěstujete Pánovu smrt, dokud nepřijde.</verse>
				<verse number="27">A proto, kdokoli by jedl tento chléb a pil Pánův kalich nehodně, bude vinen tělem a krví Pána.</verse>
				<verse number="28">Ať tedy člověk prověří sám sebe a takto ať jí z toho chleba a pije z toho kalichu.</verse>
				<verse number="29">Neboť kdo jí a pije nehodně, jí a pije sám sobě odsouzení, jelikož nerozsuzuje Pánovo tělo.</verse>
				<verse number="30">Proto jsou mezi vámi mnozí slabí a nemocní a mnozí usínají.</verse>
				<verse number="31">Kdybychom se totiž rozsuzovali sami, nebyli bychom souzeni.</verse>
				<verse number="32">Když jsme však souzeni, býváme Pánem vychováváni, abychom nebyli odsouzeni se světem.</verse>
				<verse number="33">A tak, moji bratři, když se scházíte k jídlu, čekejte jedni na druhé.</verse>
				<verse number="34">A jestliže má někdo hlad, ať jí doma, abyste se nescházeli k odsouzení. Ostatní věci pak zařídím, až přijdu.</verse>
			</chapter>
			<chapter number="12">
				<verse number="1">Nechci pak, bratři, abyste nevěděli o duchovních darech.</verse>
				<verse number="2">Víte, že jste byli pohané a chodili jste k němým modlám, jak jste bývali vedeni.</verse>
				<verse number="3">Proto vám oznamuji, že nikdo, kdo mluví v Duchu Svatém, neřekne" Ježíš [buď] proklet," a nikdo nemůže říci" Ježíš [je] Pán," jedině v Duchu Svatém.</verse>
				<verse number="4">Jsou rozličné dary, ale tentýž Duch,</verse>
				<verse number="5">jsou rozličné služby, ale tentýž Pán</verse>
				<verse number="6">a jsou rozličná působení, ale Bůh, který to všechno ve všech působí, je tentýž.</verse>
				<verse number="7">A [tak] je každému dáván projev Ducha k užitku:</verse>
				<verse number="8">jednomu je totiž skrze Ducha dáváno slovo moudrosti, jinému pak slovo poznání podle téhož Ducha,</verse>
				<verse number="9">dalšímu víra v témž Duchu a jinému dary uzdravování v tomtéž Duchu,</verse>
				<verse number="10">jinému pak činění zázraků, jinému proroctví, jinému rozlišování duchů, jinému [rozličné] druhy jazyků, jinému výklad jazyků.</verse>
				<verse number="11">To vše ale působí jeden a tentýž Duch, který každému uděluje zvlášť, tak jak chce.</verse>
				<verse number="12">Vždyť tak jako je tělo jedno a má mnoho údů (ačkoli je totiž všech údů toho jednoho těla mnoho, jsou jedním tělem) , tak [je tomu] i s Kristem.</verse>
				<verse number="13">Všichni jsme totiž byli v jednom Duchu pokřtěni do jednoho těla-ať už Židé nebo Řekové, otroci nebo svobodní-a všichni jsme byli napojeni jedním Duchem.</verse>
				<verse number="14">Tělo přece není jeden úd, ale mnoho.</verse>
				<verse number="15">Kdyby noha řekla: "Protože nejsem ruka, nepatřím do těla," nepatří snad kvůli tomu do těla?</verse>
				<verse number="16">A kdyby ucho řeklo: "Protože nejsem oko, nepatřím do těla," nepatří snad kvůli tomu do těla?</verse>
				<verse number="17">Kdyby celé tělo [bylo] okem, kde [by byl] sluch? Kdyby [bylo] celé sluchem, kde [by byl] čich?</verse>
				<verse number="18">Nyní však Bůh umístil údy v těle, každý jednotlivý z nich tak, jak chtěl.</verse>
				<verse number="19">Kdyby však byli všichni jedním údem, kde [by bylo] tělo?</verse>
				<verse number="20">Nyní pak je vskutku mnoho údů, avšak jedno tělo.</verse>
				<verse number="21">A oko nemůže říci ruce: "Nepotřebuji tě," nebo zase hlava nohám: "Nepotřebuji vás."</verse>
				<verse number="22">Naopak! Mnohem spíše jsou potřebné ty údy těla, které se zdají být slabší.</verse>
				<verse number="23">A těm [údům] těla, které máme za méně ctihodné, těm prokazujeme větší čest. Naše neslušné [údy] dostávají větší slušnost,</verse>
				<verse number="24">kterou ovšem naše slušné [údy] nepotřebují. Bůh ale složil tělo [tak, že] dal větší čest tomu, kterému se jí nedostává,</verse>
				<verse number="25">aby v těle nebylo rozdělení, ale [aby] údy měly o sebe navzájem stejnou péči.</verse>
				<verse number="26">A [tak], jestliže trpí jeden úd, trpí s [ním] všechny údy. Jestliže je jeden úd chválen, všechny údy se radují spolu [s ním].</verse>
				<verse number="27">Vy jste tedy Kristovo tělo a jednotlivě [jeho] údy.</verse>
				<verse number="28">A Bůh ustanovil v církvi některé [takto]: za prvé apoštoly, za druhé proroky, za třetí učitele, potom zázraky, potom dary uzdravování, [potom] pomoci, vedení, [rozličné] druhy jazyků.</verse>
				<verse number="29">[Jsou] snad všichni apoštolové? [Jsou] snad všichni proroci? [Jsou] snad všichni učitelé? [Činí] snad všichni zázraky?</verse>
				<verse number="30">Mají snad všichni dary uzdravování? Mluví snad všichni jazyky? Vykládají snad všichni?</verse>
				<verse number="31">Mějte však horlivou touhu po lepších darech a [já] vám ukážu ještě mnohem vyšší cestu:</verse>
			</chapter>
			<chapter number="13">
				<verse number="1">Kdybych mluvil jazyky lidí i andělů, ale neměl bych lásku, stal jsem se dunícím kovem nebo řinčícím činelem.</verse>
				<verse number="2">A kdybych měl proroctví a rozuměl všem tajemstvím a veškerému poznání a kdybych měl všechnu víru, takže bych [i] hory přenášel, ale neměl bych lásku, nejsem nic.</verse>
				<verse number="3">A kdybych všechen svůj majetek vynaložil na krmení [chudých] a kdybych vydal své tělo ke spálení, ale neměl bych lásku, nic mi [to] neprospěje.</verse>
				<verse number="4">Láska je trpělivá, je dobrotivá, láska nezávidí, láska se nevychloubá [ani] nenadýmá;</verse>
				<verse number="5">nechová se nepatřičně, nehledá svůj [prospěch], nedá se vydráždit, nemyslí na [nic] zlého;</verse>
				<verse number="6">neraduje se z nepravosti, ale raduje se s pravdou;</verse>
				<verse number="7">všechno snáší, všemu věří, ve vše doufá, všechno vydrží.</verse>
				<verse number="8">Láska nikdy neselhává. Avšak proroctví, ta zaniknou, jazyky, ty přestanou, poznání, to bude zmařeno.</verse>
				<verse number="9">Částečně totiž poznáváme a částečně prorokujeme,</verse>
				<verse number="10">ale jakmile přijde to dokonalé, tehdy to, co je částečné, zanikne.</verse>
				<verse number="11">Dokud jsem byl dítě, mluvil jsem jako dítě, smýšlel jsem jako dítě, uvažoval jsem jako dítě; když jsem se však stal mužem, zanechal jsem dětinských věcí.</verse>
				<verse number="12">Nyní totiž vidíme jako v zrcadle, zastřeně, ale potom tváří v tvář. Nyní poznávám částečně, ale potom poznám tak, jak jsem byl také [sám] poznán.</verse>
				<verse number="13">Nyní pak zůstává víra, naděje a láska, tato trojice; ale největší z nich [je] láska.</verse>
			</chapter>
			<chapter number="14">
				<verse number="1">Následujte lásku, mějte horlivou touhu po duchovních [darech], nejvíce však, abyste prorokovali.</verse>
				<verse number="2">Neboť ten, kdo mluví jazykem, nemluví k lidem, ale k Bohu (nikdo [mu] totiž nerozumí) a duchem mluví tajemství.</verse>
				<verse number="3">Avšak ten, kdo prorokuje, mluví k lidem [pro jejich] vybudování, povzbuzení a potěšení.</verse>
				<verse number="4">Ten, kdo mluví jazykem, buduje sám sebe, avšak ten, kdo prorokuje, buduje církev.</verse>
				<verse number="5">Chtěl bych, abyste všichni mluvili jazyky, ale [ještě] více, abyste prorokovali. Ten, kdo prorokuje, [je] totiž větší než ten, kdo mluví jazyky, ledaže by [také] vykládal, aby se budovala církev.</verse>
				<verse number="6">Nyní však, bratři, kdybych k vám přišel a mluvil jazyky, čím vám prospěji, pokud k vám nepromluvím ve zjevení, v poznání, v proroctví nebo v učení?</verse>
				<verse number="7">Podobně [i] neživé věci vydávající zvuk, jako flétna nebo harfa: kdyby nevydávaly rozdílné zvuky, jak by se poznalo, co se píská nebo hraje?</verse>
				<verse number="8">A kdyby polnice vydala nejistý zvuk, kdo se bude chystat do boje?</verse>
				<verse number="9">A tak [je to] i s vámi: pokud jazykem nepronesete srozumitelné slovo, jak se pozná, co se mluví? Vždyť budete mluvit do větru!</verse>
				<verse number="10">Přijde-li na to, na světě je tolik druhů řečí a žádná [není] beze smyslu!</verse>
				<verse number="11">Jestliže tedy nebudu znát smysl té řeči, budu tomu, kdo mluví, cizincem a ten, kdo mluví, [bude] cizincem pro mě.</verse>
				<verse number="12">A tak i vy, poněvadž jste horliví milovníci duchovních [darů], snažte se [v tom] rozhojňovat pro vybudování církve.</verse>
				<verse number="13">Proto ať se ten, kdo mluví jazykem, modlí, aby mohl vykládat.</verse>
				<verse number="14">Modlím-li se totiž jazykem, modlí se můj duch, ale má mysl je bez užitku.</verse>
				<verse number="15">Co tedy? Budu se modlit duchem, budu se však modlit také myslí. Budu zpívat duchem, budu však zpívat také myslí.</verse>
				<verse number="16">Kdybys totiž dobrořečil [jen] v duchu, jak ten, kdo zaujímá místo prostého člověka, řekne" Amen" ke tvému díkůčinění, když neví, co říkáš?</verse>
				<verse number="17">Ty totiž jistě vzdáváš díky správně, ale jiný se [tím] nebuduje.</verse>
				<verse number="18">Děkuji svému Bohu, že mluvím jazyky více než vy všichni;</verse>
				<verse number="19">ve sboru ale raději chci promluvit pět slov svou myslí, abych poučil i druhé, než deset tisíc slov v jazyce.</verse>
				<verse number="20">Bratři, nebuďte dětmi ohledně myšlení, ale buďte [jako] nemluvňata ohledně zlého. Ohledně myšlení pak buďte dospělí.</verse>
				<verse number="21">V Zákoně je napsáno: "Jinými jazyky a cizími rty budu mluvit k tomuto lidu a ani tak mě neposlechnou, praví Pán."</verse>
				<verse number="22">Jazyky tedy nejsou znamením pro věřící, ale pro nevěřící; proroctví však není pro nevěřící, ale pro věřící.</verse>
				<verse number="23">Kdyby se tedy sešla celá církev najednou a všichni by mluvili jazyky a přišli by [tam] prostí lidé nebo nevěřící, neřeknou snad, že blázníte?</verse>
				<verse number="24">Kdyby ale všichni prorokovali a přišel by někdo nevěřící nebo prostý, bude všemi usvědčován a všemi posuzován.</verse>
				<verse number="25">A tak budou zjevena tajemství jeho srdce; potom padne na tvář, pokloní se Bohu a vyzná, že Bůh je opravdu mezi vámi.</verse>
				<verse number="26">Co tedy, bratři? Když se scházíte, každý z vás má žalm, má vyučování, má jazyk, má zjevení, má výklad. Ať se [to] všechno děje k budování.</verse>
				<verse number="27">Mluví-li někdo jazykem, [ať mluví] dva nebo nejvýše tři, a [to] postupně, a jeden ať vykládá.</verse>
				<verse number="28">Kdyby [tam] však nebyl vykladač, ať ve shromáždění mlčí a mluví [jen] pro sebe a pro Boha.</verse>
				<verse number="29">Proroci ať mluví dva nebo tři a ostatní ať [to] rozsuzují.</verse>
				<verse number="30">A jestliže je [něco] zjeveno jinému, který [tam] sedí, ať ten první mlčí.</verse>
				<verse number="31">Můžete přece jeden po druhém prorokovat všichni, aby se všichni učili a všichni byli povzbuzováni.</verse>
				<verse number="32">Duchové proroků jsou pak poddáni prorokům,</verse>
				<verse number="33">neboť Bůh není [Bohem] nepořádku, ale pokoje, jako ve všech sborech svatých.</verse>
				<verse number="34">Vaše ženy ať při shromážděních mlčí, neboť se jim nedovoluje mluvit, ale [mají] být poddány, jak říká i Zákon.</verse>
				<verse number="35">Chtějí-li se něco dozvědět, ať se ptají svých mužů doma. Je přece hanba, aby ženy při shromáždění mluvily.</verse>
				<verse number="36">Vyšlo snad Boží slovo od vás? Dorazilo snad jenom k vám?</verse>
				<verse number="37">Domnívá-li se někdo, že je prorok nebo duchovní, ať uznává, že to, co vám píši, jsou Pánova přikázání.</verse>
				<verse number="38">Jestliže však někdo neví, ať neví.</verse>
				<verse number="39">A proto, bratři, mějte horlivou touhu prorokovat a [nikomu] nebraňte mluvit v jazycích.</verse>
				<verse number="40">Všechno ať se děje slušně a podle řádu.</verse>
			</chapter>
			<chapter number="15">
				<verse number="1">Připomínám vám, bratři, evangelium, které jsem vám kázal, které jste přijali a v němž stojíte,</verse>
				<verse number="2">skrze něž také docházíte spasení (pokud se držíte slova, které jsem vám kázal-jinak byste uvěřili nadarmo) .</verse>
				<verse number="3">Předal jsem vám totiž především to, co jsem také přijal: že Kristus zemřel za naše hříchy podle Písem</verse>
				<verse number="4">a že byl pohřben a třetího dne byl vzkříšen podle Písem</verse>
				<verse number="5">a že se ukázal Kéfovi a potom dvanácti.</verse>
				<verse number="6">Poté se ukázal více než pěti stům bratrů najednou, z nichž většina dosud žije a někteří zesnuli.</verse>
				<verse number="7">Pak se ukázal Jakubovi, potom všem apoštolům</verse>
				<verse number="8">a naposledy ze všech se jako nedochůdčeti ukázal i mně.</verse>
				<verse number="9">Já jsem přece nejmenší z apoštolů; [ani] nejsem hoden být apoštolem nazýván, protože jsem pronásledoval Boží církev.</verse>
				<verse number="10">Boží milostí však jsem to, co jsem, a jeho milost ke mně nebyla marná, ale pracoval jsem více než oni všichni; avšak ne já, ale Boží milost, která [je] se mnou.</verse>
				<verse number="11">Já i oni tedy takto kážeme a takto jste uvěřili.</verse>
				<verse number="12">Když se tedy o Kristu káže, že je vzkříšen z mrtvých, jak mohou někteří mezi vámi říkat, že není zmrtvýchvstání?</verse>
				<verse number="13">Jestliže není zmrtvýchvstání, pak není vzkříšen ani Kristus!</verse>
				<verse number="14">A jestliže Kristus není vzkříšen, pak [je] naše kázání marné; marná [je] i vaše víra!</verse>
				<verse number="15">[My] jsme pak navíc shledáni [jako] falešní Boží svědkové, protože jsme vydali o Bohu svědectví, že vzkřísil Krista, jehož nevzkřísil-pokud totiž mrtví nejsou kříšeni.</verse>
				<verse number="16">Vždyť jestliže mrtví nejsou kříšeni, pak nebyl vzkříšen ani Kristus!</verse>
				<verse number="17">A jestliže Kristus nebyl vzkříšen, vaše víra je marná-ještě jste ve svých hříších.</verse>
				<verse number="18">Pak tedy i ti, kteří zesnuli v Kristu, zahynuli.</verse>
				<verse number="19">Jestliže pak máme v Kristu naději pouze v tomto životě, jsme nejpolitováníhodnější ze všech lidí.</verse>
				<verse number="20">Nyní je však Kristus vzkříšen; stal se prvotinou těch, kdo zesnuli.</verse>
				<verse number="21">Poněvadž totiž skrze člověka [přišla] smrt, [přišlo] skrze člověka také zmrtvýchvstání.</verse>
				<verse number="22">Neboť tak jako v Adamovi všichni umírají, tak také v Kristu budou všichni obživeni.</verse>
				<verse number="23">Každý však ve svém pořadí: [jako] prvotina Kristus, při jeho příchodu pak ti, kteří jsou Kristovi.</verse>
				<verse number="24">Potom [bude] konec, až [Kristus] předá království Bohu a Otci, až zruší každou vládu i každou vrchnost a moc.</verse>
				<verse number="25">On totiž musí kralovat, dokud nepoloží všechny nepřátele pod jeho nohy.</verse>
				<verse number="26">Poslední nepřítel, [který] bude zničen, [je] smrt.</verse>
				<verse number="27">Vždyť" všechno poddal pod jeho nohy." Když však říká, že je [mu] všechno poddáno, je zřejmé, že [je to] kromě Toho, který mu to všechno poddal.</verse>
				<verse number="28">A až mu bude všechno poddáno, pak se i sám Syn poddá Tomu, který mu všechno poddal, aby Bůh byl všechno ve všem.</verse>
				<verse number="29">Co potom budou dělat ti, kteří se nechávají křtít za mrtvé? Jestliže mrtví vůbec nejsou kříšeni, proč se tedy křtí za mrtvé?</verse>
				<verse number="30">Proč i my každou hodinu podstupujeme nebezpečí?</verse>
				<verse number="31">Při chloubě, kterou mám ve vás v Kristu Ježíši, našem Pánu, prohlašuji, že denně umírám.</verse>
				<verse number="32">Jestliže jsem v Efezu bojoval se šelmami podle člověka, co mi [to] prospěje, jestliže mrtví nevstávají? "Jezme a pijme, neboť zítra zemřeme!"</verse>
				<verse number="33">Nemylte se: "Špatné vztahy kazí dobré mravy."</verse>
				<verse number="34">Opravdově procitněte a nehřešte. Někteří totiž neznají Boha-říkám [to] k vašemu zahanbení.</verse>
				<verse number="35">Někdo ale řekne: "Jak budou mrtví vzkříšeni? A v jakém přijdou těle?"</verse>
				<verse number="36">["] nemoudrý! To, co ty rozsíváš, nebude obživeno, pokud [to] nezemře.</verse>
				<verse number="37">A co rozsíváš? Ne to tělo, které povstane, ale holé zrno-možná [zrno] pšenice nebo nějaké jiné.</verse>
				<verse number="38">Bůh mu však dává tělo, jak [sám] chtěl, totiž každému z těch semen jeho vlastní tělo.</verse>
				<verse number="39">Každé tělo není stejné, ale jiné [je] tělo lidské, jiné tělo zvířecí, jiné zase rybí a jiné ptačí.</verse>
				<verse number="40">[Jsou] také těla nebeská a těla pozemská; ale jiná [je] sláva nebeských a jiná pozemských.</verse>
				<verse number="41">Jiná [je] sláva slunce, jiná sláva měsíce a jiná sláva hvězd, neboť hvězda od hvězdy se liší ve slávě.</verse>
				<verse number="42">A tak [je to] také se zmrtvýchvstáním. Rozsívá se v pomíjivosti, křísí se v nepomíjivosti.</verse>
				<verse number="43">Rozsívá se v hanbě, křísí se ve slávě; rozsívá se ve slabosti, křísí se v moci.</verse>
				<verse number="44">Rozsívá se tělo tělesné, křísí se tělo duchovní. Je tělesné tělo, je i tělo duchovní.</verse>
				<verse number="45">(Tak je [to] i napsáno: "První člověk, Adam, se stal živou duší." Poslední Adam [se stal] obživujícím duchem.) </verse>
				<verse number="46">Nejdříve však není to duchovní, ale to tělesné, a potom to duchovní.</verse>
				<verse number="47">První člověk [byl] ze země, z prachu, druhý člověk [je sám] Pán z nebe.</verse>
				<verse number="48">Jaký [byl] ten z prachu, takoví [jsou] i ti, kdo jsou z prachu; a jaký ten nebeský, takoví i nebeští.</verse>
				<verse number="49">A jako jsme nesli obraz toho, který [byl] z prachu, tak poneseme i obraz toho nebeského.</verse>
				<verse number="50">Říkám vám, bratři, toto: tělo a krev nemohou být dědici Božího království a pomíjivost nezdědí nepomíjivost.</verse>
				<verse number="51">Hle, říkám vám tajemství: ne všichni zemřeme, ale všichni budeme proměněni-</verse>
				<verse number="52">naráz, v okamžiku, za [zvuku] poslední polnice. Neboť zatroubí a mrtví budou vzkříšeni [jako] nesmrtelní a my budeme proměněni.</verse>
				<verse number="53">Toto pomíjivé totiž musí obléci nepomíjivost a toto smrtelné [musí] obléci nesmrtelnost.</verse>
				<verse number="54">A když toto pomíjivé oblékne nepomíjivost a toto smrtelné oblékne nesmrtelnost, tehdy se uskuteční to slovo, které bylo napsáno: "Smrt byla pohlcena ve vítězství."</verse>
				<verse number="55">"Kde [je], [ó] smrti, tvůj osten? Kde [je], [ó] peklo, tvé vítězství?"</verse>
				<verse number="56">Ostnem smrti [je] pak hřích a mocí hříchu Zákon.</verse>
				<verse number="57">Ale díky Bohu, který nám dává vítězství skrze našeho Pána Ježíše Krista!</verse>
				<verse number="58">Proto, moji milovaní bratři, buďte pevní a nepohnutelní, stále se rozhojňujte v Pánově díle a vězte, že vaše práce není v Pánu marná.</verse>
			</chapter>
			<chapter number="16">
				<verse number="1">A ohledně sbírky na svaté, čiňte i vy tak, jak jsem nařídil galatským církvím:</verse>
				<verse number="2">Vždy prvního [dne] v týdnu ať každý z vás sám u sebe uloží, kolik se [mu] podaří nastřádat, aby se sbírky nekonaly [teprve] tehdy, když přijdu.</verse>
				<verse number="3">A až přijdu, pošlu s [doporučujícími] listy ty, které schválíte, aby váš dar odnesli do Jeruzaléma.</verse>
				<verse number="4">Jestliže pak bude vhodné, abych šel i já, půjdou se mnou.</verse>
				<verse number="5">Až tedy projdu Makedonii, přijdu k vám (procházím totiž Makedonii) .</verse>
				<verse number="6">A u vás snad pobudu, anebo i strávím zimu, abyste mě mohli vypravit na cestu, kamkoli půjdu.</verse>
				<verse number="7">Nechci vás totiž vidět teď při cestě, neboť doufám, že u vás nějaký čas zůstanu, dovolí-li Pán.</verse>
				<verse number="8">Až do Letnic však zůstanu v Efezu,</verse>
				<verse number="9">neboť mi jsou otevřeny veliké a mocné dveře a protivníků [je] mnoho.</verse>
				<verse number="10">Kdyby pak přišel Timoteus, hleďte, aby byl u vás beze strachu, neboť koná Pánovo dílo jako i já.</verse>
				<verse number="11">Ať jím tedy nikdo nepohrdá, ale vypravte ho v pokoji, aby mohl přijít ke mně, neboť na něj s bratry čekám.</verse>
				<verse number="12">A ohledně bratra Apolla-velice jsem ho prosil, aby k vám s bratry přišel, ale vůbec [zde] nebyla vůle, aby přišel teď; přijde však, až bude příhodný čas.</verse>
				<verse number="13">Bděte, stůjte ve víře, počínejste si zmužile, buďte silní.</verse>
				<verse number="14">Všechny vaše věci ať se dějí v lásce.</verse>
				<verse number="15">A prosím vás, bratři-víte, že Štěpánův dům je prvotinou Acháje a [že] se vydali službě svatým-</verse>
				<verse number="16">abyste se i vy poddávali takovým i každému, kdo pomáhá a pracuje.</verse>
				<verse number="17">Raduji se však z příchodu Štěpána, Fortunáta a Achaika, protože doplnili, čeho se [mi] nedostávalo od vás.</verse>
				<verse number="18">Občerstvili totiž mého i vašeho ducha. Uznávejte tedy takové.</verse>
				<verse number="19">Pozdravují vás sbory v Asii. Velmi vás v Pánu pozdravuje Akvila a Priscilla s církví, která je v jejich domě.</verse>
				<verse number="20">Pozdravují vás všichni bratři. Pozdravte se navzájem svatým polibkem.</verse>
				<verse number="21">Pozdrav mou, Pavlovou rukou.</verse>
				<verse number="22">Nemá-li někdo rád Pána Ježíše Krista, ať je proklet. Maranatha!</verse>
				<verse number="23">Milost Pána Ježíše Krista s vámi.</verse>
				<verse number="24">Má láska [je] s vámi všemi v Kristu Ježíši. Amen.</verse>
			</chapter>
		</book>
		<book number="47">
			<chapter number="1">
				<verse number="1">Pavel, podle Boží vůle apoštol Ježíše Krista, a bratr Timoteus církvi Boží, která je v Korintu, se všemi svatými, kteří jsou v celé Acháji:</verse>
				<verse number="2">Milost vám a pokoj od Boha, našeho Otce, a [od] Pána Ježíše Krista.</verse>
				<verse number="3">Požehnaný Bůh a Otec našeho Pána Ježíše Krista, Otec milosrdenství a Bůh veškerého potěšení,</verse>
				<verse number="4">který nás potěšuje v každém našem soužení, abychom mohli potěšovat ty, kteří [jsou] v jakémkoli soužení, tím potěšením, kterým jsme sami potěšeni od Boha.</verse>
				<verse number="5">Jak se totiž při nás rozhojňují Kristova utrpení, tak se skrze Krista rozhojňuje také naše potěšení.</verse>
				<verse number="6">Ať už tedy jsme souženi [- je to] pro vaše potěšení a spasení, které se projevuje ve snášení stejných utrpení, která trpíme i my; nebo jsme potěšováni- [je to] pro vaše potěšení a spasení.</verse>
				<verse number="7">A naše naděje o vás [je] pevná, neboť víme, že jak jste účastníky utrpení, tak i potěšení.</verse>
				<verse number="8">Bratři, nechceme, abyste nevěděli o našem soužení, které na nás přišlo v Asii-že jsme byli nadmíru přetíženi, nad [naše] síly, takže jsme ztratili i naději na život.</verse>
				<verse number="9">Měli jsme sami v sobě dokonce rozsudek smrti, abychom nespoléhali sami na sebe, ale na Boha, který křísí mrtvé,</verse>
				<verse number="10">který nás z takové smrti vysvobodil a vysvobozuje, v něhož doufáme, že [nás] i nadále bude vysvobozovat,</verse>
				<verse number="11">když nám i vy budete společně pomáhat modlitbou za nás, aby za nás mnoho lidí mohlo děkovat pro dar, který nám [byl dán] kvůli mnohým.</verse>
				<verse number="12">Neboť naše chlouba je tato: svědectví našeho svědomí, že jsme si na světě-a obzvláště u vás-počínali v prostotě a upřímnosti Boží, ne v tělesné moudrosti, ale v Boží milosti.</verse>
				<verse number="13">Nepíšeme vám přece [nic] jiného, než co čtete a [čemu] také rozumíte. Doufám pak, že budete rozumět až do konce,</verse>
				<verse number="14">jako jste zčásti porozuměli i nám, že jsme vaše chlouba, tak jako i vy naše, v den Pána Ježíše.</verse>
				<verse number="15">V této důvěře jsem k vám dříve zamýšlel přijít, abyste měli druhou milost,</verse>
				<verse number="16">a přes vás jít do Makedonie a z Makedonie zase přijít k vám, a od vás být vypraven do Judska.</verse>
				<verse number="17">Když jsem tedy takto uvažoval, jednal jsem snad lehkomyslně? Anebo [snad] to, co zamýšlím, zamýšlím podle těla, aby při mně bylo" ano, ano" i" ne, ne"?</verse>
				<verse number="18">Věrný Bůh [ví], že naše řeč k vám nebyla" ano a ne".</verse>
				<verse number="19">Vždyť Boží Syn Ježíš Kristus, kterého jsme mezi vámi kázali-já, Silvanus a Timoteus-nebyl" ano a ne", ale bylo v něm" ano".</verse>
				<verse number="20">Neboť všechna Boží zaslíbení [jsou] v něm" ano" a skrze něj" amen", k slávě Bohu skrze nás.</verse>
				<verse number="21">Ten, kdo nás s vámi utvrzuje v Kristu a pomazal nás, [je] Bůh,</verse>
				<verse number="22">který nás také označil a dal do našich srdcí záruku Ducha.</verse>
				<verse number="23">Já pak volám Boha za svědka na svou duši, že jsem ještě nepřišel do Korintu proto, že vás šetřím.</verse>
				<verse number="24">Ne že panujeme nad vaší vírou, ale jsme pomocníky vaší radosti; vždyť vírou stojíte.</verse>
			</chapter>
			<chapter number="2">
				<verse number="1">Rozhodl jsem se však pro toto: že k vám znovu nepřijdu se zármutkem.</verse>
				<verse number="2">Vždyť jestliže vás já zarmoutím, kdo by mě pak [mohl] rozveselit? Jedině ten, kdo je mnou zarmoucen.</verse>
				<verse number="3">A toto vám píši, abych až přijdu, neměl zármutek kvůli těm, z nichž bych se měl radovat; jsem o vás všech přesvědčen, že má radost je [radostí] vás všech.</verse>
				<verse number="4">Píši vám totiž z velikého soužení a úzkosti srdce, s mnoha slzami, ne abyste byli zarmouceni, ale abyste poznali lásku, kterou k vám oplývám.</verse>
				<verse number="5">Jestliže však někdo zarmoutil, nezarmoutil mne, ale zčásti (abych nepřeháněl) vás všechny.</verse>
				<verse number="6">Takovému stačí trest, jehož [se mu dostalo] od mnohých,</verse>
				<verse number="7">takže [mu již] raději naopak odpusťte a potěšte [ho], aby snad nebyl pohlcen přílišným zármutkem.</verse>
				<verse number="8">Proto vás prosím, potvrďte mu [svou] lásku.</verse>
				<verse number="9">Psal jsem vám totiž také proto, abych poznal vaši spolehlivost, zda jste ve všem poslušni.</verse>
				<verse number="10">Komu pak [vy] něco odpouštíte, [odpouštím] i já. Vždyť i já, jestliže jsem komu co odpustil, odpustil jsem kvůli vám před Kristovou tváří,</verse>
				<verse number="11">abychom nebyli oklamáni Satanem. Jeho úmysly nám přece nejsou neznámé.</verse>
				<verse number="12">Když jsem pak kvůli Kristovu evangeliu přišel do Troady, ačkoli mi v Pánu byly otevřeny dveře,</verse>
				<verse number="13">neměl jsem ve svém duchu úlevu, protože jsem nenalezl svého bratra Tita, a tak jsem se s nimi rozloučil a vydal se do Makedonie.</verse>
				<verse number="14">Avšak díky Bohu, který nám vždycky dává vítězství v Kristu a na každém místě skrze nás zjevuje vůni svého poznání.</verse>
				<verse number="15">Jsme totiž Bohu Kristovou líbeznou vůní mezi těmi, kteří jsou zachraňováni, i mezi těmi, kteří hynou:</verse>
				<verse number="16">některým jsme ovšem smrtelnou vůní k smrti, jiným pak vůní života k životu. Kdo je však k tomu způsobilý?</verse>
				<verse number="17">Nejsme totiž jako mnozí, kteří kupčí s Božím slovem, ale jakožto z upřímnosti, jakožto z Boha, mluvíme před Boží tváří o Kristu.</verse>
			</chapter>
			<chapter number="3">
				<verse number="1">Začínáme zase doporučovat sami sebe? Cožpak potřebujeme, jako někteří, doporučující listy k vám nebo od vás?</verse>
				<verse number="2">Vy jste náš list zapsaný v našich srdcích, [list,] který znají a čtou všichni lidé.</verse>
				<verse number="3">Je [přece] zjevné, že jste list Kristův zhotovený naší službou, napsaný ne inkoustem, ale Duchem živého Boha, ne na kamenných deskách, ale na masitých deskách srdce.</verse>
				<verse number="4">A takovouto důvěru máme skrze Krista k Bohu:</verse>
				<verse number="5">Ne že jsme sami o sobě způsobilí, abychom si něco mysleli sami o sobě, ale naše způsobilost [je] z Boha,</verse>
				<verse number="6">který nás také učinil způsobilými služebníky nové smlouvy, ne litery, ale Ducha; neboť litera zabíjí, ale Duch obživuje.</verse>
				<verse number="7">Jestliže pak služba smrti, literami vyrytá do kamenů, byla slavná, takže synové Izraele nemohli pohledět do Mojžíšovy tváře kvůli slávě jeho obličeje, která byla pomíjející,</verse>
				<verse number="8">jak by tím spíše neměla být slavná služba Ducha?</verse>
				<verse number="9">Jestliže totiž služba odsouzení [měla] slávu, služba spravedlnosti se ve slávě rozhojňuje mnohem více!</verse>
				<verse number="10">Vždyť vzhledem k té nesmírné slávě ani to, co bylo oslaveno, v tomto ohledu oslaveno není.</verse>
				<verse number="11">Jestliže totiž to pomíjející [přišlo] skrze slávu, mnohem spíše [je] ve slávě to, co zůstává.</verse>
				<verse number="12">Jelikož tedy máme takovouto naději, mluvíme tak otevřeně,</verse>
				<verse number="13">a ne jako Mojžíš, [který] kladl na svou tvář roušku, aby synové Izraele nehleděli k cíli toho, co mělo pominout.</verse>
				<verse number="14">Jejich mysli se však zatvrdily. Až do dnešního dne totiž zůstává při čtení Staré smlouvy tatáž rouška neodkrytá, neboť se odnímá [jen] v Kristu.</verse>
				<verse number="15">Když tedy bývá čten Mojžíš, na jejich srdci leží až do dnešního dne rouška.</verse>
				<verse number="16">Jakmile se však [člověk] obrátí k Pánu, je ta rouška odstraněna.</verse>
				<verse number="17">Ten Pán je Duch, a kde [je] Pánův Duch, tam [je] svoboda.</verse>
				<verse number="18">My všichni se pak s odkrytou tváří zhlížíme v Pánově slávě jako v zrcadle a jsme proměňováni v tentýž obraz, od slávy k slávě, jako od Pánova Ducha.</verse>
			</chapter>
			<chapter number="4">
				<verse number="1">Poněvadž tedy máme tuto službu podle milosrdenství, které jsme přijali, nepolevujeme.</verse>
				<verse number="2">Zřekli jsme se skrytých hanebností, nechodíme v chytráctví, ani nezacházíme s Božím slovem podvodně, ale zjevováním pravdy se v Božích očích osvědčujeme před každým lidským svědomím.</verse>
				<verse number="3">Jestliže je pak naše evangelium zakryté, je zakryté těm, kteří hynou,</verse>
				<verse number="4">nevěřícím, jimž bůh tohoto světa oslepil mysli, aby jim nezazářilo světlo evangelia o slávě Krista, který je obrazem Božím.</verse>
				<verse number="5">Neboť nekážeme sami sebe, ale Ježíše Krista [jako] Pána, a sebe [jako] vaše služebníky pro Ježíše.</verse>
				<verse number="6">Vždyť ten Bůh, který řekl, aby ze tmy zazářilo světlo, ten zazářil v našich srdcích, aby osvítil poznání Boží slávy ve tváři Ježíše Krista.</verse>
				<verse number="7">Tento poklad však máme v hliněných nádobách, aby nesmírnost té moci byla Boží a ne z nás:</verse>
				<verse number="8">ze všech stran býváme souženi, ale ne [zcela] sevřeni; býváme bezradní, ale ne zoufalí;</verse>
				<verse number="9">býváme pronásledováni, ale ne opuštěni; sráženi, ale ne zničeni.</verse>
				<verse number="10">Stále nosíme na [svém] těle umírání Pána Ježíše, aby byl na našem těle zjeven také Ježíšův život.</verse>
				<verse number="11">My, kteří jsme živí, jsme totiž pro Ježíše stále vydáváni na smrt, aby byl také Ježíšův život zjeven na našem smrtelném těle.</verse>
				<verse number="12">A tak tedy v nás působí smrt, ale ve vás život.</verse>
				<verse number="13">Jelikož však máme stejného ducha víry, podle toho, jak je napsáno: "Uvěřil jsem, a proto jsem mluvil," i my věříme, a proto mluvíme,</verse>
				<verse number="14">neboť víme, že Ten, který vzkřísil Pána Ježíše, vzkřísí skrze Ježíše i nás a postaví [nás] s vámi.</verse>
				<verse number="15">To všechno [se] totiž [děje] pro vás, aby se milost rozmnožená skrze díkůčinění mnohých ještě více rozhojnila k Boží slávě.</verse>
				<verse number="16">Proto nepolevujeme, ale ačkoli ten náš vnější člověk podléhá zkáze, ten vnitřní se den ode dne obnovuje.</verse>
				<verse number="17">Vždyť naše nynější lehké soužení nám působí nesmírně veliké břemeno věčné slávy,</verse>
				<verse number="18">když se nedíváme na to, co je vidět, ale na to, co vidět není; neboť to, co je vidět, [je] dočasné, ale to, co není vidět, [je] věčné.</verse>
			</chapter>
			<chapter number="5">
				<verse number="1">Víme přece, že kdyby byl náš pozemský dům tohoto přebývání zbořen, máme od Boha věčné stavení v nebesích, dům neudělaný rukama.</verse>
				<verse number="2">Vždyť také v tomto vzdycháme, neboť toužíme být oblečeni svým příbytkem z nebe,</verse>
				<verse number="3">jestliže ovšem budeme shledáni oblečenými, ne nahými.</verse>
				<verse number="4">[My,] kdo jsme v tomto stanu, totiž vzdycháme tíhou, protože nechceme být svlečení, ale oblečení, aby to, co je smrtelné, bylo pohlceno životem.</verse>
				<verse number="5">A ten, kdo nás právě k tomuto uzpůsobil, [je] Bůh, který nám také dal záruku Ducha.</verse>
				<verse number="6">Proto máme stále smělou důvěru a víme, že dokud jsme doma v tomto těle, jsme vzdáleni od Pána.</verse>
				<verse number="7">Chodíme totiž vírou, ne viděním.</verse>
				<verse number="8">Máme tedy smělou důvěru a líbí se nám raději být vzdálenými od tohoto těla a být doma u Pána.</verse>
				<verse number="9">Proto také, ať už zůstáváme doma nebo se vzdalujeme, usilujeme [o to], abychom mu byli příjemní.</verse>
				<verse number="10">My všichni se přece musíme ukázat před Kristovou soudnou stolicí, aby každý dostal [odplatu] za to, co [dělal] v těle, podle toho, co vykonal, ať už [to bylo] dobré nebo zlé.</verse>
				<verse number="11">Jelikož tedy známe Pánovu hrůzu, přivádíme lidi k víře. Bohu jsme zjevní a mám naději, že jsme zjevní i vašemu svědomí.</verse>
				<verse number="12">Nedoporučujeme vám přece znovu sami sebe, ale dáváme vám příležitost, abyste se námi chlubili, abyste měli [něco] oproti těm, kteří se chlubí zevnějškem a ne srdcem.</verse>
				<verse number="13">Jsme-li totiž bez sebe- [je to] pro Boha; jsme-li rozvážní- [je to] pro vás.</verse>
				<verse number="14">Vždyť Kristova láska nás zavazuje. Máme zato, že jestliže jeden zemřel za všechny, pak zemřeli všichni;</verse>
				<verse number="15">a [on] zemřel za všechny, aby ti, kdo žijí, již nežili sami pro sebe, ale pro toho, který za ně zemřel a vstal [z mrtvých].</verse>
				<verse number="16">My tedy [již] od nynějška nikoho neznáme podle těla. A jestliže jsme i Krista znali podle těla, nyní ho však již [takto] neznáme.</verse>
				<verse number="17">Proto, jestliže [je] někdo v Kristu, [je] nové stvoření. Staré věci pominuly, hle, vše je nové!</verse>
				<verse number="18">To všechno [je] pak z Boha, který nás se sebou smířil skrze Ježíše Krista a dal nám službu toho smíření,</verse>
				<verse number="19">totiž že Bůh byl v Kristu, když smiřoval svět se sebou, nepočítaje lidem jejich hříchy. A slovo o tom smíření svěřil nám.</verse>
				<verse number="20">Proto tedy jako Kristovi velvyslanci prosíme na místě Kristově, jako by skrze nás žádal Bůh: Smiřte se s Bohem.</verse>
				<verse number="21">Vždyť toho, který nepoznal hřích, učinil hříchem za nás, abychom se my v něm stali Boží spravedlností.</verse>
			</chapter>
			<chapter number="6">
				<verse number="1">[Jako] spolupracovníci [vás] však také napomínáme, abyste nepřijímali Boží milost nadarmo.</verse>
				<verse number="2">Vždyť [on] říká: "V čas milosti jsem tě vyslyšel a ve dni spasení jsem ti přispěl na pomoc." Hle, nyní [je] čas milosti, hle, nyní [je] den spasení!</verse>
				<verse number="3">V ničem nedáváme žádnou příležitost k pohoršení, aby [naší] službě nebylo co vytknout,</verse>
				<verse number="4">ale ve všem se osvědčujeme jako Boží služebníci: v mnohé vytrvalosti, v souženích, v nedostatcích, v úzkostech,</verse>
				<verse number="5">v ranách, ve vězeních, v nepokojích, v pracech, v bděních, v postech,</verse>
				<verse number="6">v čistotě, v poznání, v trpělivosti, v laskavosti, v Duchu Svatém, v nepředstírané lásce,</verse>
				<verse number="7">ve slově pravdy, v Boží moci; skrze výzbroj spravedlnosti napravo i nalevo,</verse>
				<verse number="8">skrze slávu i pohanu, skrze zlou i dobrou pověst; jako bludaři, a [přitom] pravdomluvní,</verse>
				<verse number="9">jako neznámí, a [přitom] dobře známí, jako umírající, a hle, žijeme, jako trestaní, a [přitom] nevydávaní na smrt,</verse>
				<verse number="10">jako zarmoucení, stále se však radující, jako chudí, avšak obohacující mnohé, jako nic nemající, a [přitom] všechno vlastnící.</verse>
				<verse number="11">Naše ústa jsou otevřena k vám, Korintští, naše srdce je rozšířeno.</verse>
				<verse number="12">Nejste omezeni námi, ale jste omezeni svými vlastními city.</verse>
				<verse number="13">Na oplátku za to (mluvím jako k dětem) se tedy rozšiřte i vy.</verse>
				<verse number="14">Netáhněte jho s nevěřícími. Vždyť jaký [je] spolek spravedlnosti s nepravostí a jaké společenství světla s temnotou?</verse>
				<verse number="15">Jaká [je] shoda Krista s Beliálem a jaký díl [má] věřící s nevěřícím?</verse>
				<verse number="16">Jaké [je] spolčení Božího chrámu s modlami? Vy jste přece chrám živého Boha, jak Bůh řekl: "Budu v nich přebývat a procházet se mezi [nimi]. Budu jejich Bohem a oni budou mým lidem."</verse>
				<verse number="17">Proto: "Vyjděte z jejich středu a oddělte se, praví Pán, nedotýkejte se nečistého; a já vás přijmu."</verse>
				<verse number="18">"A budu vaším Otcem a vy mi budete syny a dcerami, praví Pán Všemohoucí."</verse>
			</chapter>
			<chapter number="7">
				<verse number="1">Když tedy máme tato zaslíbení, milovaní, očistěme se od každé poskvrny těla i ducha a v Boží bázni konejme posvěcení.</verse>
				<verse number="2">Přijměte nás. Nikomu jsme neublížili, nikomu neuškodili, nikoho jsme neoklamali.</verse>
				<verse number="3">Neříkám [to] k [vašemu] odsouzení; vždyť jsem již řekl, že jste v našich srdcích, abychom byli spolu v životě i ve smrti.</verse>
				<verse number="4">Veliká [je] má otevřenost k vám, velice se vámi chlubím; jsem naplněn potěšením, přetékám radostí při všem našem soužení.</verse>
				<verse number="5">Když jsme totiž přišli do Makedonie, nemělo naše tělo žádnou úlevu, ale byli jsme sužováni ze všech stran: zvenčí boje, zevnitř strachy.</verse>
				<verse number="6">Ale Bůh, ten, který těší ponížené, nás potěšil příchodem Tita,</verse>
				<verse number="7">a nejen jeho příchodem, ale také tím potěšením, které měl [on] z vás, když nám vyprávěl o vaší touze, o vašem úpění a o vaší horlivé [lásce] ke mně, takže jsem se zaradoval [ještě] více.</verse>
				<verse number="8">Pokud jsem vás totiž zarmoutil dopisem, nelituji [toho] (i když jsem litoval) . Vidím totiž, že vás ten dopis zarmoutil, třebaže [jen] na čas.</verse>
				<verse number="9">Nyní se raduji, ne protože jste byli zarmouceni, ale protože jste se zarmoutili k pokání. Zarmoutili jste se totiž podle Boha, takže jste kvůli nám v ničem nepřišli ke škodě.</verse>
				<verse number="10">Zármutek, který je podle Boha, přece působí pokání [vedoucí] ke spasení, jehož nelze litovat. Zármutek světa však působí smrt.</verse>
				<verse number="11">Pohleďte přece, jakou ve vás právě to, že jste se zarmoutili podle Boha, způsobilo snahu, ale [i] omluvu, rozhořčení, bázeň, touhu, horlivost a zjednání práva. V každém ohledu jste dokázali, že jste v té věci nevinní.</verse>
				<verse number="12">Proto ačkoli jsem vám napsal, nebylo [to] kvůli tomu, kdo spáchal křivdu, ani kvůli tomu, kdo ji utrpěl, ale aby se vám ukázala naše péče o vás před Bohem.</verse>
				<verse number="13">Proto jsme potěšeni z vašeho potěšení. Ale ještě mnohem více jsme se zaradovali z radosti Titovy, že jeho duch byl vámi všemi občerstven</verse>
				<verse number="14">a že pokud jsem se mu vámi chlubil, nejsem zahanben, ale jako jsme vám všechno říkali podle pravdy, tak také naše chlouba před Titem byla shledána pravdivou.</verse>
				<verse number="15">A jeho náklonnost k vám je [ještě] mnohem větší, když vzpomíná na poslušnost vás všech, jak jste ho přijali s bázní a rozechvěním.</verse>
				<verse number="16">Proto se raduji, že k vám mohu mít ve všem smělou důvěru.</verse>
			</chapter>
			<chapter number="8">
				<verse number="1">Bratři, oznamujeme vám Boží milost danou sborům v Makedonii,</verse>
				<verse number="2">že se ve veliké zkoušce soužením jejich veliká radost a jejich hluboká chudoba rozhojnila do bohatství jejich štědrosti.</verse>
				<verse number="3">Vydávám jim totiž svědectví, [že dávali] sami od sebe podle [své] možnosti, [ba] i nad možnost.</verse>
				<verse number="4">S mnoha prosbami nás žádali, abychom přijali tu milost a účast na službě svatým,</verse>
				<verse number="5">a [to] ne tak, jak jsme se nadáli, ale [oni] nejprve dali sami sebe Pánu a skrze Boží vůli [i] nám.</verse>
				<verse number="6">Vyzvali jsme tedy Tita, aby tak, jak dříve začal, [nyní] také dovršil u vás i tuto milost.</verse>
				<verse number="7">Ale jako se rozhojňujete ve všech věcech- [ve] víře, [ve] slově, [v] poznání, [ve] vší píli i ve své lásce k nám, tak buďte hojní také v této milosti.</verse>
				<verse number="8">Neříkám [to] jako příkaz, ale zkouším upřímnost vaší lásky pilností jiných.</verse>
				<verse number="9">Znáte přece milost našeho Pána Ježíše Krista, že se kvůli vám stal chudým, ačkoli byl bohatý, abyste vy jeho chudobou mohli zbohatnout.</verse>
				<verse number="10">A v tomto [vám] dávám radu, neboť je to užitečné pro vás, kteří jste [to] již před rokem začali nejen dělat, ale i chtít.</verse>
				<verse number="11">Nyní tedy vykonejte i ten skutek, aby tak, jak [bylo] pohotové chtění, [bylo] také vykonání [sbírky] z toho, co máte.</verse>
				<verse number="12">Je-li totiž pohotová ochota, [je] vítaná podle toho, co člověk má, ne podle toho, co nemá.</verse>
				<verse number="13">Nechci přece, aby jiní měli úlevu a vy soužení, ale [aby byla] rovnost.</verse>
				<verse number="14">V tomto nynějším čase váš přebytek [pomůže] jejich nedostatku, aby také jejich přebytek mohl pomoci vašemu nedostatku, aby byla rovnost,</verse>
				<verse number="15">jak je napsáno: "Kdo [nasbíral] hodně, tomu nepřebylo, a kdo málo, neměl nedostatek."</verse>
				<verse number="16">Díky Bohu, že dal do Titova srdce tutéž péči o vás,</verse>
				<verse number="17">takže tu výzvu přijal. Byl však [ještě] pilnější: šel k vám sám od sebe.</verse>
				<verse number="18">Poslali jsme tedy s ním toho bratra, který má v evangeliu chválu po všech církvích,</verse>
				<verse number="19">a nejen [to], ale byl církvemi vybrán za našeho společníka v putování s touto milostí, kterou sloužíme ke slávě samotného Pána a k [ukázání] vaší ochoty.</verse>
				<verse number="20">Varujeme se toho, aby nám někdo nevytýkal tu hojnost, kterou zprostředkujeme.</verse>
				<verse number="21">Opatrujeme totiž dobré nejen před tváří Pána, ale i před lidmi.</verse>
				<verse number="22">Poslali jsme tedy s nimi našeho bratra, o kterém jsme se mnohokrát v mnoha věcech přesvědčili, že je pilný. Nyní je však [ještě] mnohem pilnější [díky] veliké důvěře k vám.</verse>
				<verse number="23">Pokud [jde] o Tita- [je to] můj společník a pomocník v práci pro vás; pokud [jde] o naše bratry- [jsou] vyslanci církví a sláva Kristova.</verse>
				<verse number="24">Proto jim i před [všemi] církvemi ukažte důkaz své lásky a naší chlouby vámi.</verse>
			</chapter>
			<chapter number="9">
				<verse number="1">Je zbytečné, abych vám psal o této službě svatým.</verse>
				<verse number="2">Znám přece vaši ochotu, [pro] kterou se vámi chlubím Makedoncům, že Achája je připravena od minulého roku. A ta vaše horlivost podnítila mnohé.</verse>
				<verse number="3">Poslal jsem tedy tyto bratry, aby snad naše chlouba vámi nebyla v tomto ohledu zmařena, [ale] abyste, jak jsem řekl, byli připraveni.</verse>
				<verse number="4">Abychom snad my (neřku-li vy!) nebyli zahanbeni v jistotě této chlouby, kdyby se mnou přišli Makedonci a nalezli vás nepřipravené.</verse>
				<verse number="5">Proto jsem považoval za potřebné požádat tyto bratry, aby k vám šli napřed a připravili toto vaše předem slíbené požehnání, aby bylo takto připraveno jako požehnání a ne jako lakomství.</verse>
				<verse number="6">[Říkám] však toto: Kdo skoupě rozsívá, bude skoupě i sklízet, ale kdo rozsívá požehnaně, bude také sklízet požehnaně.</verse>
				<verse number="7">Každý [ať dává] tak, jak si předsevzal v srdci, ne se zármutkem nebo z povinnosti. Vždyť Bůh miluje ochotného dárce.</verse>
				<verse number="8">Bůh je schopen rozhojnit k vám veškerou milost, abyste vždycky ve všem měli veškerý dostatek a byli hojní ke každému dobrému skutku,</verse>
				<verse number="9">jak je napsáno: "Rozsypal a dal nuzným, jeho spravedlnost zůstává na věky."</verse>
				<verse number="10">Ať tedy ten, který dává semeno rozsívajícímu a chléb za pokrm, opatří a rozmnoží vaši setbu a dá vzrůst plodům vaší spravedlnosti,</verse>
				<verse number="11">abyste byli ve všem obohacováni k veškeré štědrosti, která skrze nás působí vděčnost Bohu.</verse>
				<verse number="12">Vždyť zprostředkování této oběti nejen doplňuje to, čeho se nedostává svatým, ale také se rozhojňuje skrze vděčnost mnoha [lidí] Bohu.</verse>
				<verse number="13">Protože se tato služba osvědčuje, oslavují Boha za vaši jednomyslnou poddanost Kristovu evangeliu a [za vaše] štědré sdílení s nimi a se všemi [lidmi].</verse>
				<verse number="14">Oni se za vás modlí a touží po vás pro tu nesmírnou Boží milost při vás.</verse>
				<verse number="15">Díky Bohu za jeho nepopsatelný dar!</verse>
			</chapter>
			<chapter number="10">
				<verse number="1">Já sám, Pavel, vás napomínám skrze krotkost a vlídnost Kristovu, [já,] který když jsem přítomen, jsem mezi vámi ponížený, ale když jsem nepřítomen, jsem k vám smělý.</verse>
				<verse number="2">Prosím [vás] však, abych se nemusel, až budu přítomen, osmělit tou důvěrností, [se] kterou zamýšlím být odvážný proti některým, kteří si myslí, že chodíme podle těla.</verse>
				<verse number="3">Ačkoliv totiž chodíme v těle, nebojujeme podle těla.</verse>
				<verse number="4">Zbraně našeho boje totiž nejsou tělesné, ale [jsou] v Bohu mocné k boření pevností:</verse>
				<verse number="5">Boříme výmysly a každou povýšenost, která se pozdvihuje proti poznání Boha; uvádíme každou myšlenku do zajetí, aby byla poslušna Krista,</verse>
				<verse number="6">a jsme připraveni potrestat každou neposlušnost, až se naplní vaše poslušnost.</verse>
				<verse number="7">Díváte se [jen] na to, co [je] před očima? Je-li někdo o sobě přesvědčen, že je Kristův, ať si sám znovu promyslí to, že jako [je] on Kristův, tak [jsme] Kristovi i my.</verse>
				<verse number="8">I kdybych se totiž tou naší mocí (kterou nám Pán dal k budování a ne k vašemu boření) chlubil [ještě] více, nebudu zahanben-</verse>
				<verse number="9">[ale] aby se snad nezdálo, že vás chci zastrašovat dopisy.</verse>
				<verse number="10">Neboť [mé] dopisy [jsou] prý závažné a mocné, ale tělesná přítomnost [je] slabá a řeč nestojí za nic.</verse>
				<verse number="11">Ať tedy takový [člověk] pomyslí na to, že jací jsme ve slově skrze dopisy, když jsme vzdáleni, takoví [budeme] i ve skutku, až budeme přítomni.</verse>
				<verse number="12">[My] se totiž neodvažujeme započítat ani se přirovnat k těm, kteří doporučují sami sebe. Oni se měří sami sebou a sami se sebou se srovnávají, ale [ničemu] nerozumí.</verse>
				<verse number="13">My se však nebudeme chlubit donekonečna, ale podle rozměrů působiště, [totiž] míry, kterou nám Bůh vyměřil, abychom dosáhli také až k vám.</verse>
				<verse number="14">Nerozpínáme se totiž nad [míru] (jako kdybychom k vám nedosahovali) , neboť jsme v Kristově evangeliu dospěli až k vám.</verse>
				<verse number="15">Nechlubíme se donekonečna pracemi druhých, ale máme naději, [že] když vaše víra poroste, rozšíříme se velice mezi vámi po [celém] našem působišti,</verse>
				<verse number="16">abychom kázali evangelium [ještě] tam za vámi, abychom se nechlubili v cizím působišti tím, co je [už] hotové.</verse>
				<verse number="17">Ale: "Kdo se chlubí, ať se chlubí v Pánu."</verse>
				<verse number="18">Vždyť osvědčený není ten, kdo doporučuje sám sebe, ale [ten,] koho doporučuje Pán.</verse>
			</chapter>
			<chapter number="11">
				<verse number="1">Kéž byste při mně snesli maličko nerozumnosti-ale i [tak] mě snášejte.</verse>
				<verse number="2">Žárlím na vás Boží žárlivostí, neboť jsem vás zasnoubil jednomu muži, abych [vás] jako neposkvrněnou pannu představil Kristu.</verse>
				<verse number="3">Avšak bojím se, aby tak, jako ten had svou vychytralostí oklamal Evu, nebyly [i] vaše mysli svedeny od prostoty, která je v Kristu.</verse>
				<verse number="4">Když totiž někdo přichází a káže jiného Ježíše, než kterého jsme kázali, anebo [když] dostáváte jiného ducha, než kterého jste dostali, nebo jiné evangelium než to, které jste přijali, snášíte [to] dobře.</verse>
				<verse number="5">Mám ovšem za to, že nejsem o nic horší než ti veleapoštolové.</verse>
				<verse number="6">A jsem-li prostý v řeči, rozhodně ne v poznání. Ale ve všem a všemožně jsme k vám byli zjevní.</verse>
				<verse number="7">Spáchal jsem snad hřích, když jsem se sám ponižoval, abyste vy byli povýšeni, protože jsem vám kázal Boží evangelium zadarmo?</verse>
				<verse number="8">Jiné církve jsem okrádal, když jsem [od nich] bral žold, abych mohl sloužit vám.</verse>
				<verse number="9">A když jsem byl u vás a měl jsem nedostatek, nebyl jsem nikomu na obtíž, neboť to, co se mi nedostávalo, doplnili bratři, kteří přišli z Makedonie. A [tak] jsem se všemožně střežil a budu střežit, abych vás neobtěžoval.</verse>
				<verse number="10">Jakože je pravda Kristova ve mně, tato chlouba mi nebude v achájských krajích zmařena.</verse>
				<verse number="11">Proč [to dělám]? Protože vás nemiluji? Bůh [to] ví.</verse>
				<verse number="12">Avšak to, co dělám, budu dělat i [nadále], abych vzal příležitost těm, kteří chtějí [najít] příležitost, aby mohli být v tom, čím se chlubí, shledáni podobnými nám.</verse>
				<verse number="13">Takoví [lidé jsou] falešní apoštolové, lstiví dělníci, vydávající se za apoštoly Kristovy.</verse>
				<verse number="14">A není divu, vždyť sám Satan se vydává za anděla světla.</verse>
				<verse number="15">Proto není [nic] zvláštního, jestliže se také jeho služebníci vydávají za služebníky spravedlnosti. Jejich konec bude podle jejich skutků.</verse>
				<verse number="16">Znovu říkám, aby mě nikdo neměl za nemoudrého. Jinak mě přijměte aspoň jako nemoudrého, abych se i já trošku pochlubil.</verse>
				<verse number="17">To, co říkám, neříkám podle Pána, ale jakoby v nerozumu, v této jistotě chlouby.</verse>
				<verse number="18">Když se mnozí chlubí podle těla, pochlubím se i já.</verse>
				<verse number="19">Rádi totiž snášíte nemoudré, i když jste moudří.</verse>
				<verse number="20">Vždyť snášíte [i to], když vás někdo zotročuje, když [vás] někdo vyjídá, když někdo bere, když se někdo pozdvihuje, když vás někdo bije do tváře!</verse>
				<verse number="21">Říkám [to] ke [své] hanbě, jako bychom byli slabí. Avšak v čemkoli si kdo troufá (mluvím nemoudře) , troufám si i já.</verse>
				<verse number="22">Jsou [to] Hebrejové? Já také! Jsou Izraelité? Já také! Jsou símě Abrahamovo? Já také!</verse>
				<verse number="23">Jsou Kristovi služebníci? (Mluvím jako hlupák:) Já více! Hojněji v pracích, v nesčetných ranách, hojněji ve vězeních, často v nebezpečí smrti.</verse>
				<verse number="24">Od Židů jsem pětkrát dostal čtyřicet [ran] bez jedné.</verse>
				<verse number="25">Třikrát jsem byl zbit holemi, jednou jsem byl kamenován, třikrát jsem ztroskotal, strávil jsem noc a den v moři.</verse>
				<verse number="26">Často na cestách, v nebezpečích na řekách, v nebezpečích od lupičů, v nebezpečích od [vlastního] národa, v nebezpečích od pohanů, v nebezpečích ve městě, v nebezpečích na poušti, v nebezpečích na moři, v nebezpečích mezi falešnými bratry;</verse>
				<verse number="27">v námaze a únavě, často v bděních, o hladu a žízni, často v postech, v chladu a nahotě.</verse>
				<verse number="28">Kromě těch vnějších věcí [je tu ještě] to, co proti mně povstává každý den: péče o všechny sbory.</verse>
				<verse number="29">Kdo slábne, abych [já] neslábl? Kdo se pohoršuje, aby mě [to] nepálilo?</verse>
				<verse number="30">Musím-li se chlubit, budu se chlubit svými slabostmi.</verse>
				<verse number="31">Bůh a Otec našeho Pána Ježíše Krista, jenž je požehnaný navěky, ví, že nelžu.</verse>
				<verse number="32">V Damašku hlídal místodržitel krále Aréty město Damašských, neboť mě chtěl zajmout.</verse>
				<verse number="33">Byl jsem však spuštěn v koši oknem v hradbě a [tak] jsem unikl z jeho rukou.</verse>
			</chapter>
			<chapter number="12">
				<verse number="1">Jistě pro mě není užitečné, abych se chlubil; přistoupím však k viděním a zjevením [od] Pána:</verse>
				<verse number="2">Znám člověka v Kristu, který byl před čtrnácti lety vytržen až do třetího nebe-nevím, zda v těle, nevím, zda mimo tělo, Bůh [to] ví.</verse>
				<verse number="3">A znám takového člověka (zda [to bylo] v těle nebo mimo tělo, nevím, Bůh [to] ví) ,</verse>
				<verse number="4">který byl vytržen do ráje a uslyšel nepopsatelná slova, která člověku nepřísluší mluvit.</verse>
				<verse number="5">Takovým se tedy budu chlubit, ale sebou samým se chlubit nebudu, jedině [snad] svými slabostmi.</verse>
				<verse number="6">Kdybych se totiž chtěl pochlubit, nebudu nemoudrý, řeknu pravdu; zdržuji se však, aby si snad někdo o mně nemyslel více, než při mně vidí nebo ode mne slyší.</verse>
				<verse number="7">A abych se nesmírností těch zjevení nadmíru nepovyšoval, byl mi [jako] trn do těla dán Satanův anděl, aby mě bil, abych se nepovyšoval nadmíru.</verse>
				<verse number="8">Třikrát jsem kvůli tomu prosil Pána, aby [to] ode mne odešlo,</verse>
				<verse number="9">ale řekl mi: "Moje milost ti stačí; vždyť má moc se dovršuje ve slabosti." Nejraději se tedy budu chlubit spíše svými slabostmi, aby na mně spočívala Kristova moc.</verse>
				<verse number="10">Proto mám zalíbení ve slabostech, v příkořích, v nedostatcích, pronásledováních a v úzkostech pro Krista. Vždyť když jsem slabý, tehdy jsem silný.</verse>
				<verse number="11">Stal jsem se nemoudrým, když se chlubím, [ale] vy jste mě [k tomu] donutili. Já jsem přece měl být chválen vámi-vždyť jsem nebyl o nic horší než ti veleapoštolové, i když nejsem nic.</verse>
				<verse number="12">Znamení apoštola byla mezi vámi vykonána ve vší vytrvalosti, ve znameních, divech i zázracích.</verse>
				<verse number="13">Vždyť v čem jste byli ukráceni oproti ostatním církvím kromě [toho], že jsem vám já sám nebyl na obtíž? Odpusťte mi toto bezpráví!</verse>
				<verse number="14">Hle, jsem připraven přijít k vám potřetí a nebudu vám na obtíž. Nehledám totiž to, co je vaše, ale vás. Děti přece nemají střádat pro rodiče, ale rodiče pro děti.</verse>
				<verse number="15">Já tedy milerád zaplatím náklady; i sám sebe vynaložím za vaše duše, i když [čím] více vás miluji, [tím] méně jsem milován.</verse>
				<verse number="16">Ať je to však [jakkoliv], nebyl jsem vám přítěží. [Prý] jsem ale chytrý a dostal jsem vás lstí!</verse>
				<verse number="17">Oklamal jsem vás snad skrze někoho z těch, které jsem k vám poslal?</verse>
				<verse number="18">Požádal jsem Tita a poslal jsem s ním toho bratra. Oklamal vás snad Titus? Nechodili jsme ve stejném duchu? Nešli jsme stejnými šlépějemi?</verse>
				<verse number="19">Znovu si myslíte, že se před vámi obhajujeme? Mluvíme před Boží tváří v Kristu, a to všechno, milovaní, kvůli vašemu vybudování.</verse>
				<verse number="20">Bojím se totiž, abych vás, až přijdu, neshledal jinými, než bych si přál, a [abych] já nebyl vámi shledán jiný než byste si přáli: aby snad nebyly sváry, závidění, hněvání, soupeření, pomluvy, šeptání, nadutosti a nepokoje;</verse>
				<verse number="21">aby mě snad, až znovu přijdu, můj Bůh mezi vámi neponížil, [takže] bych truchlil nad mnohými, kteří předtím padli do hříchu a nečinili pokání z nečistoty, smilstva a [z] nestydatosti, kterou napáchali.</verse>
			</chapter>
			<chapter number="13">
				<verse number="1">Toto [je] potřetí, [co] k vám přicházím. "V ústech dvou nebo tří svědků obstojí každé slovo."</verse>
				<verse number="2">Již jsem [to] řekl a předpovídám [znovu], jako když jsem byl přítomen podruhé, [tak] i nyní, když jsem nepřítomen, píši těm, kteří předtím padli do hříchu, i všem ostatním, že až znovu přijdu, nebudu [nikoho] šetřit.</verse>
				<verse number="3">Jelikož hledáte důkaz, že ve mně mluví Kristus (který vůči vám není slabý, ale je ve vás mocný,</verse>
				<verse number="4">neboť ačkoliv byl ukřižován ze slabosti, žije z Boží moci; vždyť i my jsme v něm slabí, ale budeme s ním žít z Boží moci vůči vám) ,</verse>
				<verse number="5">zkoušejte sami sebe, zda jste ve víře, sami sebe prověřujte. Neznáte snad sami sebe, že je ve vás Ježíš Kristus? (Pokud ovšem nejste zavrženi.) </verse>
				<verse number="6">Doufám, že poznáte, že my nejsme zavrženi.</verse>
				<verse number="7">Modlím se k Bohu, abyste nedělali nic zlého-ne [proto,] abychom se my ukázali [jako] osvědčení, ale abyste vy dělali to, co je dobré, a my [abychom] byli jako zavržení.</verse>
				<verse number="8">Nezmůžeme přece nic proti pravdě, ale [jen] pro pravdu.</verse>
				<verse number="9">Radujeme se, když my jsme slabí, ale vy silní; a modlíme se také za to, abyste [přišli k] dokonalosti.</verse>
				<verse number="10">Tyto věci píši během své nepřítomnosti proto, abych až budu přítomen, nemusel jednat přísně podle té moci, kterou mi Pán dal k budování a ne k boření.</verse>
				<verse number="11">Závěrem, bratři, buďte zdrávi. Spějte k dokonalosti, povzbuzujte se, mějte jednu mysl, žijte v pokoji a Bůh lásky a pokoje bude s vámi.</verse>
				<verse number="12">Pozdravte se navzájem svatým polibkem. Pozdravují vás všichni svatí.</verse>
				<verse number="13">Milost Pána Ježíše Krista, Boží láska a společenství Ducha Svatého s vámi všemi. Amen.</verse>
			</chapter>
		</book>
		<book number="48">
			<chapter number="1">
				<verse number="1">Pavel, apoštol ([poslaný] ne od lidí, ani skrze člověka, ale skrze Ježíše Krista a Boha Otce, který ho vzkřísil z mrtvých) ,</verse>
				<verse number="2">a všichni bratři, kteří jsou se mnou, církvím v Galacii:</verse>
				<verse number="3">Milost vám a pokoj od Boha Otce a [od] našeho Pána Ježíše Krista,</verse>
				<verse number="4">který dal sám sebe za naše hříchy, aby nás vysvobodil z nynějšího zlého věku podle vůle našeho Boha a Otce,</verse>
				<verse number="5">jemuž [buď] sláva na věky věků. Amen.</verse>
				<verse number="6">Divím se, že se tak rychle uchylujete od toho, který vás povolal Kristovou milostí, k jinému evangeliu.</verse>
				<verse number="7">Jiné [evangelium] není, ale jsou někteří, kteří vás zneklidňují a chtějí převrátit evangelium Kristovo.</verse>
				<verse number="8">Ale i kdybychom vám my anebo anděl z nebe kázali [jiné] evangelium než to, které jsme vám kázali, ať je proklet!</verse>
				<verse number="9">Jak jsme již řekli, tak [to] nyní říkám znovu: Jestliže vám někdo káže [jiné] evangelium než to, které jste přijali, ať je proklet!</verse>
				<verse number="10">Získávám si teď lidi nebo Boha? Jde mi snad o to líbit se lidem? Kdybych se ještě snažil líbit lidem, nebyl bych Kristův služebník!</verse>
				<verse number="11">Oznamuji vám, bratři, že evangelium, které jsem kázal, není podle člověka.</verse>
				<verse number="12">Já jsem ho totiž nepřijal ani se [ho] nenaučil od člověka, ale zjevením Ježíše Krista.</verse>
				<verse number="13">Slyšeli jste přece o mém někdejším způsobu života v židovství-že jsem nesmírně pronásledoval Boží církev a snažil se ji vyhladit</verse>
				<verse number="14">a že jsem v židovství postupoval nad mnohé vrstevníky ve svém národě, neboť jsem byl horlivějším milovníkem tradic svých otců.</verse>
				<verse number="15">Když se však Bohu, který mě oddělil [již] v lůnu mé matky a povolal svou milostí, zalíbilo</verse>
				<verse number="16">zjevit svého Syna ve mně, abych ho kázal mezi pohany, neporadil jsem se hned s tělem a krví,</verse>
				<verse number="17">ani jsem nešel do Jeruzaléma k těm, kteří [byli] apoštoly přede mnou, ale odešel jsem do Arábie a vrátil se znovu do Damašku.</verse>
				<verse number="18">Potom jsem po třech letech přišel do Jeruzaléma, abych poznal Petra, a pobyl jsem u něho patnáct dní.</verse>
				<verse number="19">[Žádného] jiného z apoštolů jsem však neviděl, kromě Jakuba, Pánova bratra.</verse>
				<verse number="20">A hle, před Bohem [prohlašuji], že [v] tom, co vám píši, nelžu.</verse>
				<verse number="21">Potom jsem přišel do krajů Sýrie a Kilikie.</verse>
				<verse number="22">V judských církvích, které jsou v Kristu, mě však osobně neznali.</verse>
				<verse number="23">Slyšeli jen, že" ten, který nás kdysi pronásledoval, teď káže víru, kterou se kdysi snažil vyhladit,"</verse>
				<verse number="24">a oslavovali kvůli mně Boha.</verse>
			</chapter>
			<chapter number="2">
				<verse number="1">Potom jsem po čtrnácti letech znovu přišel do Jeruzaléma s Barnabášem a vzal jsem s sebou i Tita.</verse>
				<verse number="2">Přišel jsem pak podle zjevení a předložil jsem jim (a zvláště těm věhlasným) evangelium, které kážu mezi pohany, abych snad nyní i předtím neběžel nadarmo.</verse>
				<verse number="3">Ale ani Titus, který [byl] se mnou a je Řek, nebyl přinucen dát se obřezat,</verse>
				<verse number="4">totiž kvůli těm záludným falešným bratrům, kteří se vloudili, aby vyšpehovali naši svobodu, kterou máme v Kristu Ježíši, a aby nás zotročili.</verse>
				<verse number="5">Těm jsme ani na chvíli neustoupili a nepoddali se, aby při vás zůstala pravda evangelia.</verse>
				<verse number="6">A od těch, kteří se zdají něčím být (čímkoli kdy byli, pro mne [to] nic neznamená; Bůh nestraní nikomu) , mně tedy ti, kteří se zdají [něčím být], nic nepřidali.</verse>
				<verse number="7">Právě naopak, když uviděli, že mi bylo svěřeno evangelium pro neobřezané, tak jako Petrovi pro obřezané</verse>
				<verse number="8">(neboť ten, který působil [skrze] Petra co do apoštolství k obřezaným, působil i [skrze] mne co do pohanů) ,</verse>
				<verse number="9">a když Jakub, Kéfas a Jan, kteří jsou považováni za sloupy, poznali milost, která mi byla dána, podali mně a Barnabášovi pravice [na důkaz] společenství, abychom my [šli] k pohanům a oni k obřezaným.</verse>
				<verse number="10">[Chtěli] jen, abychom pamatovali na chudé, což jsem se právě také snažil dělat.</verse>
				<verse number="11">Když však Petr přišel do Antiochie, osobně jsem se proti němu postavil, protože byl hoden odsouzení.</verse>
				<verse number="12">Předtím, než přišli někteří od Jakuba, totiž jedl s pohany; když však přišli, stahoval se zpátky a odděloval se, neboť se bál těch z obřízky.</verse>
				<verse number="13">A spolu s ním začali jednat jako pokrytci i ostatní Židé, takže byl jejich pokrytectvím stržen i Barnabáš.</verse>
				<verse number="14">Když jsem ale spatřil, že nechodí přímě podle pravdy evangelia, řekl jsem Petrovi přede všemi: "Jestliže ty, který jsi Žid, žiješ pohansky a ne židovsky, proč nutíš pohany k židovství?"</verse>
				<verse number="15">My, narození [jako] Židé a ne [jako] hříšníci z pohanů,</verse>
				<verse number="16">i my jsme uvěřili v Ježíše Krista (poněvadž víme, že člověk není ospravedlňován na základě skutků Zákona, ale jedině vírou [v] Ježíše Krista) , abychom byli ospravedlněni z Kristovy víry a ne na základě skutků Zákona; neboť na základě skutků Zákona nebude ospravedlněno žádné tělo.</verse>
				<verse number="17">Jestliže však, zatímco hledáme ospravedlnění v Kristu, jsme i [my] sami shledáni hříšníky, [je] tedy Kristus služebníkem hříchu? V žádném případě!</verse>
				<verse number="18">Stavím-li totiž znovu to, co jsem zbořil, dokazuji, že jsem přestupník.</verse>
				<verse number="19">Já jsem přece skrze Zákon zemřel Zákonu, abych mohl být živý Bohu!</verse>
				<verse number="20">Jsem ukřižován s Kristem; žiji tedy již ne já, ale žije ve mně Kristus. A [život], který nyní žiji v těle, žiji ve víře [v] Božího Syna, který si mě zamiloval a vydal sám sebe za mne.</verse>
				<verse number="21">Neodmítám tu Boží milost. Vždyť jestliže spravedlnost [přichází] skrze Zákon, pak Kristus zemřel nadarmo.</verse>
			</chapter>
			<chapter number="3">
				<verse number="1">Ó, nemoudří Galatští! Kdo vás zmámil, abyste nedůvěřovali pravdě? [Vás,] před jejichž očima byl Ježíš Kristus vylíčen [jako] ukřižovaný mezi vámi!</verse>
				<verse number="2">Chtěl bych se od vás dozvědět jen toto: Přijali jste Ducha na základě skutků Zákona, anebo na základě slyšení víry?</verse>
				<verse number="3">Jste [vskutku] tak nemoudří? Když jste začali Duchem, dokončujete nyní tělem?</verse>
				<verse number="4">Vytrpěli jste [toho] tolik nadarmo? (Jestliže [to] ovšem [bylo] nadarmo.) </verse>
				<verse number="5">Ten, který vám uděluje Ducha a působí mezi vámi zázraky, [to] tedy [dělá] na základě skutků Zákona, anebo na základě slyšení víry?</verse>
				<verse number="6">[Pamatujte,] jak Abraham" uvěřil Bohu a bylo mu [to] počteno za spravedlnost."</verse>
				<verse number="7">Vězte tedy, že ti, kteří [jsou] z víry, ti jsou synové Abrahamovi.</verse>
				<verse number="8">A Písmo, které předvídalo, že Bůh ospravedlňuje pohany z víry, předpovědělo Abrahamovi: "V tobě budou požehnány všechny národy."</verse>
				<verse number="9">A tak ti, kteří [jsou] z víry, docházejí požehnání s věrným Abrahamem.</verse>
				<verse number="10">Všichni, kdo jsou ze skutků Zákona, jsou totiž pod prokletím, neboť je napsáno: "Proklet [je] každý, kdo nezůstává ve všem, co je napsáno v knize Zákona, aby to činil."</verse>
				<verse number="11">[To,] že Zákonem není před Bohem nikdo ospravedlňován, je zřejmé, neboť" Spravedlivý bude žít z víry."</verse>
				<verse number="12">Zákon však není z víry, ale: "Člověk, který činí tyto věci, bude jimi živ."</verse>
				<verse number="13">Kristus nás vykoupil z prokletí Zákona, když se stal prokletím za nás (neboť je napsáno: "Proklet [je] každý, kdo visí na dřevě") ,</verse>
				<verse number="14">aby Abrahamovo požehnání přišlo v Kristu Ježíši na pohany a abychom skrze víru přijali zaslíbení Ducha.</verse>
				<verse number="15">Bratři, mluvím po lidsku: Vždyť ani lidskou smlouvu nikdo neruší ani [k ní] nic nepřidává, když [již] nabyla právoplatnosti.</verse>
				<verse number="16">Abrahamovi a jeho semeni pak byla dána zaslíbení. [Písmo] neříká: "a semenům", jako [by mluvilo] o mnohých, ale: "a tvému semeni" jako o jednom, jímž je Kristus.</verse>
				<verse number="17">Říkám tedy toto: Smlouvu, předem schválenou Bohem vůči Kristu, nemůže Zákon, který byl zaveden po čtyřech stech třiceti letech, zrušit, aby obrátil zaslíbení vniveč.</verse>
				<verse number="18">Jestliže [je] totiž dědictví ze Zákona, pak již není ze zaslíbení. Abrahama však Bůh obdaroval skrze zaslíbení.</verse>
				<verse number="19">K čemu tedy Zákon? Byl přidán kvůli přestoupením, dokud by nepřišlo to símě, jemuž bylo dáno zaslíbení. Byl ustanoven skrze anděly, rukou prostředníka</verse>
				<verse number="20">a prostředník není [prostředníkem] jednoho, Bůh je však jeden.</verse>
				<verse number="21">[Je] tedy Zákon proti Božím zaslíbením? V žádném případě! Vždyť kdyby byl dán Zákon, který by mohl obživit, pak by opravdu spravedlnost byla ze Zákona.</verse>
				<verse number="22">Písmo ale zavřelo všechny pod hřích, aby zaslíbení z víry Ježíše Krista mohlo být dáno těm, kdo věří.</verse>
				<verse number="23">Než však přišla víra, byli jsme střeženi pod Zákonem, zavřeni k té víře, která měla být zjevena,</verse>
				<verse number="24">takže Zákon byl naším vychovatelem ke Kristu, abychom byli ospravedlněni z víry.</verse>
				<verse number="25">Ale když přišla víra, nejsme již pod vychovatelem.</verse>
				<verse number="26">Skrze víru jste všichni Božími syny v Kristu Ježíši.</verse>
				<verse number="27">Všichni, kteří jste pokřtěni do Krista, jste přece oblékli Krista.</verse>
				<verse number="28">Není [už] Žid ani Řek, není otrok ani svobodný, není muž ani žena, neboť vy všichni jste jedno v Kristu Ježíši.</verse>
				<verse number="29">A jestliže [jste] Kristovi, pak jste símě Abrahamovo a dědicové podle zaslíbení.</verse>
			</chapter>
			<chapter number="4">
				<verse number="1">Říkám však, že dokud je dědic nedospělý, ničím se neliší od otroka, ačkoli je pánem všeho,</verse>
				<verse number="2">ale je pod poručníky a správci až do času určeného otcem.</verse>
				<verse number="3">Stejně i my, když jsme byli nedospělí, byli jsme zotročeni pod principy tohoto světa.</verse>
				<verse number="4">Když však přišla plnost času, poslal Bůh svého Syna, narozeného z ženy, narozeného pod Zákonem,</verse>
				<verse number="5">aby vykoupil ty, kteří byli pod Zákonem, abychom přijali [právo] synovství.</verse>
				<verse number="6">A protože jste synové, Bůh poslal do vašich srdcí Ducha svého Syna, volajícího: "Abba, Otče!"</verse>
				<verse number="7">A tak už nejsi otrok, ale syn, a když syn, [pak] také Boží dědic skrze Krista.</verse>
				<verse number="8">Tehdy, když jste neznali Boha, otročili jste těm, kdo přirozeností nejsou bohové.</verse>
				<verse number="9">Avšak nyní, když jste Boha poznali (spíše jste však byli poznáni Bohem) , jak to, [že] se znovu obracíte k těm chabým a ubohým principům a chcete jim znovu začít otročit?</verse>
				<verse number="10">Dbáte na dny, měsíce, časy a roky!</verse>
				<verse number="11">Bojím se o vás, abych se snad pro vás [tolik] nenapracoval nadarmo.</verse>
				<verse number="12">Bratři, prosím vás, buďte jako já; vždyť i já [jsem] jako vy. Nijak jste mi neublížili.</verse>
				<verse number="13">Víte, že jsem vám poprvé kázal evangelium ve slabosti těla;</verse>
				<verse number="14">a [vy] jste tou zkouškou na mém těle nepohrdli, ani jste [mě] neodmítli, ale přijali jste mě jako Božího anděla, jako Krista Ježíše.</verse>
				<verse number="15">Jaké tedy bylo vaše štěstí? Vydávám vám svědectví, že kdyby [to bylo] možné, vyloupli byste si oči a dali mi [je]!</verse>
				<verse number="16">Stal jsem se tedy vaším nepřítelem, když vám říkám pravdu?</verse>
				<verse number="17">Horlivě po vás touží, [ale] nedobře; dokonce vás chtějí odloučit, abyste horlili pro ně.</verse>
				<verse number="18">Správné [je] však horlit v dobrém vždycky, a ne jen když jsem u vás.</verse>
				<verse number="19">Synáčkové moji, které znovu v bolestech rodím, dokud ve vás nebude zformován Kristus,</verse>
				<verse number="20">chtěl bych být nyní u vás a změnit svůj hlas, neboť jsem nad vámi bezradný.</verse>
				<verse number="21">Povězte mi vy, kteří chcete být pod Zákonem, nenasloucháte snad Zákonu?</verse>
				<verse number="22">Je přece napsáno, že Abraham měl dva syny, jednoho ze služky a druhého ze svobodné.</verse>
				<verse number="23">Ale ten ze služky se narodil podle těla, kdežto ten ze svobodné skrze zaslíbení.</verse>
				<verse number="24">Je to jinotaj, neboť ty [ženy] jsou dvě smlouvy: jedna z hory Sinaj, rodící [své děti] do otroctví, a to je Hagar.</verse>
				<verse number="25">Tato Hagar je hora Sinaj v Arábii a odpovídá nynějšímu Jeruzalému, [neboť] je se svými dětmi v otroctví.</verse>
				<verse number="26">Ale ten horní Jeruzalém je svobodný, a ten je matkou nás všech.</verse>
				<verse number="27">Je přece napsáno: "Raduj se, neplodná, která nerodíš; propukni v jásot a zvolej, [ty,] která nemáš porodní bolesti; neboť dětí opuštěné [je] mnoho, více než té která má muže."</verse>
				<verse number="28">My jsme však, bratři, tak jako Izák, dětmi zaslíbení.</verse>
				<verse number="29">Ale jako tehdy ten narozený podle těla pronásledoval toho podle Ducha, tak [je to] i teď.</verse>
				<verse number="30">Avšak co říká Písmo? "Vyvrhni služku i jejího syna, neboť syn služky nebude dědicem se synem svobodné."</verse>
				<verse number="31">A tak, bratři, nejsme dětmi služky, ale [dětmi] té svobodné.</verse>
			</chapter>
			<chapter number="5">
				<verse number="1">Proto stůjte v té svobodě, [ke] které nás Kristus vysvobodil, a nezaplétejte se znovu do otrockého jha.</verse>
				<verse number="2">Hle, já Pavel vám říkám, že budete-li se obřezávat, Kristus vám nijak neprospěje.</verse>
				<verse number="3">Každému člověku, který se nechává obřezat, pak znovu dosvědčuji, že je povinen dodržovat celý Zákon.</verse>
				<verse number="4">Zbavili jste se Krista, [vy] všichni, kdo se ospravedlňujete Zákonem; odpadli jste od milosti!</verse>
				<verse number="5">My přece očekáváme naději spravedlnosti skrze Ducha na základě víry.</verse>
				<verse number="6">Vždyť v Kristu Ježíši nic nezmůže obřízka ani neobřízka, ale [jen] víra projevující se láskou.</verse>
				<verse number="7">Běželi jste dobře. Kdo vám zabránil důvěřovat pravdě?</verse>
				<verse number="8">To přesvědčování není z toho, který vás povolává.</verse>
				<verse number="9">Maličko kvasu prokvasí celé těsto.</verse>
				<verse number="10">Jsem o vás v Pánu přesvědčen, že nebudete smýšlet jinak; avšak ten, kdo vás znepokojuje, ponese odsouzení, ať už je [to] kdokoli.</verse>
				<verse number="11">A jestliže já, bratři, dosud kážu obřízku, proč jsem ještě pronásledován? Pohoršení kříže je tedy obráceno vniveč!</verse>
				<verse number="12">Kéž by se ti, kdo vás znepokojují, rovnou vyřezali!</verse>
				<verse number="13">Vy jste přece povoláni do svobody, bratři; jenom tu svobodu nemějte za záminku pro tělo, ale v lásce služte jedni druhým.</verse>
				<verse number="14">Vždyť celý Zákon se naplňuje v jednom slově, [totiž] v tomto: "Budeš milovat svého bližního jako sám sebe."</verse>
				<verse number="15">Když se však navzájem koušete a požíráte, dejte pozor, abyste se vzájemně nepohltili!</verse>
				<verse number="16">Říkám však: Choďte Duchem a nevykonáte žádost těla.</verse>
				<verse number="17">Vždyť žádost těla je proti Duchu a [žádost] Ducha proti tělu; ty věci jsou ve vzájemném rozporu, abyste nečinili, co byste chtěli.</verse>
				<verse number="18">Jestliže jste však vedeni Duchem, nejste pod Zákonem.</verse>
				<verse number="19">Skutky těla jsou ovšem zjevné. Jsou to: cizoložství, smilstvo, nečistota, nestydatost,</verse>
				<verse number="20">modlářství, čarodějnictví, nepřátelství, sváry, žárlení, hněvání, soupeření, roztržky, sekty,</verse>
				<verse number="21">závidění, vraždy, opilství, hodování a takové podobné věci. Předpovídám vám, jak jsem už dříve řekl, že ti, kdo takové věci dělají, nebudou dědici Božího království.</verse>
				<verse number="22">Ovocem Ducha je pak láska, radost, pokoj, trpělivost, laskavost, dobrota, věrnost, krotkost, zdrženlivost.</verse>
				<verse number="23">Proti takovým není [žádný] zákon.</verse>
				<verse number="24">A ti, kdo jsou Kristovi, ukřižovali [své] tělo s vášněmi a žádostmi.</verse>
				<verse number="25">Jsme-li živí Duchem, [pak] také Duchem choďme.</verse>
				<verse number="26">Nedychtěme po marné slávě, nepopouzejme jedni druhé a jedni druhým nezáviďme.</verse>
			</chapter>
			<chapter number="6">
				<verse number="1">Bratři, i kdyby byl člověk zachvácen nějakým prohřeškem, vy duchovní ho napravte v duchu krotkosti a [každý] dávej pozor sám na sebe, abys nebyl pokoušen i ty.</verse>
				<verse number="2">Neste břemena jedni druhých a tak naplňte Kristův zákon.</verse>
				<verse number="3">Zdá-li se totiž někomu, že je něco, ačkoli není nic, [takový] klame svou vlastní mysl.</verse>
				<verse number="4">Každý ať posoudí své vlastní dílo a tehdy se bude chlubit jen sám sobě, a ne jinému.</verse>
				<verse number="5">Každý totiž ponese svůj vlastní náklad.</verse>
				<verse number="6">Ten, kdo je vyučován ve slově, ať se ve všech dobrých věcech dělí s tím, kdo [ho] vyučuje.</verse>
				<verse number="7">Nemylte se, Bohu se nelze vysmívat: vždyť cokoli člověk rozseje, to také sklidí.</verse>
				<verse number="8">Kdo totiž rozsívá svému tělu, bude z těla sklízet zkázu; kdo však rozsívá Duchu, bude z Ducha sklízet věčný život.</verse>
				<verse number="9">V konání dobrého pak nepolevujme, neboť v patřičný čas budeme sklízet bez ustání.</verse>
				<verse number="10">A proto, dokud máme čas, dělejme dobře všem, a zvláště členům rodiny víry.</verse>
				<verse number="11">Pohleďte, jak velkými písmeny vám píši svou vlastní rukou.</verse>
				<verse number="12">Ti, kdo chtějí dobře vypadat v těle, vás nutí, abyste se obřezávali, jen [proto], aby nebyli pronásledováni pro Kristův kříž.</verse>
				<verse number="13">Vždyť ani ti, kdo jsou sami obřezáni, nezachovávají Zákon! Chtějí však, abyste se obřezávali, aby se mohli pochlubit vaším tělem.</verse>
				<verse number="14">Ale já se v žádném případě chlubit nebudu-jedině křížem našeho Pána Ježíše Krista, skrze nějž je svět ukřižován mně a já světu.</verse>
				<verse number="15">Vždyť v Kristu Ježíši nic nezmůže obřízka ani neobřízka, ale [jen] nové stvoření.</verse>
				<verse number="16">A všichni, kdo budou následovat toto pravidlo, na ty [ať přijde] pokoj a milosrdenství, i na Boží Izrael.</verse>
				<verse number="17">Nadále ať mi nikdo nedělá potíže, vždyť já na svém těle nosím vyrytá znamení, [že patřím] Pánu Ježíši.</verse>
				<verse number="18">Milost našeho Pána Ježíše Krista s vaším duchem, bratři. Amen.</verse>
			</chapter>
		</book>
		<book number="49">
			<chapter number="1">
				<verse number="1">Pavel, podle Boží vůle apoštol Ježíše Krista, svatým, kteří jsou v Efezu, a věrným v Kristu Ježíši:</verse>
				<verse number="2">Milost vám a pokoj od Boha, našeho Otce, a [od] Pána Ježíše Krista.</verse>
				<verse number="3">Požehnaný [buď] Bůh a Otec našeho Pána Ježíše Krista, který nás požehnal veškerým duchovním požehnáním v nebeských věcech v Kristu,</verse>
				<verse number="4">poněvadž nás v něm vyvolil před založením světa, abychom před jeho tváří byli svatí a bezúhonní v lásce.</verse>
				<verse number="5">Podle zalíbení své vůle nás předurčil k přijetí za své syny skrze Ježíše Krista</verse>
				<verse number="6">ke chvále slávy své milosti, kterou nás poctil v tom milovaném.</verse>
				<verse number="7">V něm máme skrze jeho krev vykoupení, [totiž] odpuštění hříchů, podle bohatství jeho milosti,</verse>
				<verse number="8">kterou k nám rozhojnil ve vší moudrosti a prozíravosti,</verse>
				<verse number="9">když nám podle svého zalíbení, o němž rozhodl sám v sobě, oznámil tajemství své vůle,</verse>
				<verse number="10">aby ve správě plnosti časů shromáždil pod jednu hlavu v Kristu všechno, co je v nebesích i na zemi-v něm,</verse>
				<verse number="11">ve kterém jsme se také stali dědici, když jsme byli předurčeni podle předsevzetí toho, který působí všechno podle rozhodnutí své vůle,</verse>
				<verse number="12">abychom [tu] my, kteří od dřívějška máme naději v Kristu, byli ke chvále jeho slávy.</verse>
				<verse number="13">V něm jste i vy (když jste vyslechli slovo pravdy, [totiž] evangelium svého spasení, a uvěřili [mu)] byli označeni zaslíbeným Duchem Svatým,</verse>
				<verse number="14">jenž je zárukou našeho dědictví až do vykoupení toho, co [jím] bylo získáno ke chvále jeho slávy.</verse>
				<verse number="15">Proto i já, když jsem uslyšel o vaší věrnosti v Pánu Ježíši a lásce ke všem svatým,</verse>
				<verse number="16">nepřestávám za vás děkovat, když se o vás zmiňuji ve svých modlitbách,</verse>
				<verse number="17">aby vám Bůh našeho Pána Ježíše Krista, Otec slávy, dal ducha moudrosti a zjevení v poznání jeho</verse>
				<verse number="18">a osvícené oči vaší mysli, abyste věděli, jaká je naděje jeho povolání, jaké [je] bohatství slávy jeho dědictví ve svatých</verse>
				<verse number="19">a jak nesmírná [je] velikost jeho moci k nám věřícím podle působení moci jeho síly,</verse>
				<verse number="20">kterou dokázal na Kristu, když ho vzkřísil z mrtvých a posadil po své pravici v nebesích,</verse>
				<verse number="21">vysoko nad každou vládu, mocnost, moc i panství, i [nad] každé jméno, které je jmenováno nejen v tomto věku, ale i v budoucím.</verse>
				<verse number="22">A [tak] poddal všechno pod jeho nohy a dal ho církvi jako hlavu nade vším.</verse>
				<verse number="23">Ona je jeho tělem, [totiž] plností Toho, který naplňuje všechno ve všem.</verse>
			</chapter>
			<chapter number="2">
				<verse number="1">A [vzkřísil] i vás, mrtvé v proviněních a hříších,</verse>
				<verse number="2">v nichž jste kdysi chodili podle běhu tohoto světa, podle mocného vládce ovzduší, toho ducha, který nyní působí v synech neposlušnosti,</verse>
				<verse number="3">mezi nimiž jsme také my všichni kdysi žili v žádostech svého těla, když jsme dělali to, co chtělo tělo a mysl, a byli jsme přirozeností dětmi hněvu tak jako ostatní.</verse>
				<verse number="4">Ale Bůh, který je bohatý v milosrdenství, pro svou velikou lásku, kterou si nás zamiloval,</verse>
				<verse number="5">obživil spolu s Kristem i nás, mrtvé v proviněních (-jste spaseni milostí!) ,</verse>
				<verse number="6">a spolu [s ním] vzkřísil a posadil na nebesích v Kristu Ježíši,</verse>
				<verse number="7">aby v budoucích dobách ukázal nesmírné bohatství své milosti skrze [svou] laskavost k nám v Kristu Ježíši.</verse>
				<verse number="8">Neboť jste spaseni milostí skrze víru, a to není z vás- [je] to Boží dar,</verse>
				<verse number="9">ne na základě skutků, aby se nikdo nemohl chlubit.</verse>
				<verse number="10">Jsme přece jeho dílo, stvořeni v Kristu Ježíši k dobrým skutkům, které Bůh předem připravil, abychom v nich chodili.</verse>
				<verse number="11">Proto pamatujte, že vy, kdysi tělem pohané-které takzvaná obřízka na těle, učiněná rukou, nazývá neobřízkou-</verse>
				<verse number="12">jste byli v té době bez Krista, odcizení od společnosti Izraele, cizí vzhledem k zaslíbeným smlouvám, nemající naději a bez Boha na světě.</verse>
				<verse number="13">Ale nyní, v Kristu Ježíši, jste vy, kteří jste kdysi byli dalecí, učiněni blízkými skrze Kristovu krev.</verse>
				<verse number="14">Vždyť on je náš pokoj; on, který učinil z obojího jedno a zbořil zeď rozdělení.</verse>
				<verse number="15">Svým tělem zrušil nepřátelství, [totiž] Zákon přikázání [spočívající] v ustanoveních, aby z těch dvou stvořil sám v sobě jednoho nového člověka. [Tak] způsobil pokoj</verse>
				<verse number="16">a v jednom těle to obojí usmířil s Bohem skrze kříž, kterým to nepřátelství zahladil.</verse>
				<verse number="17">A když přišel, vyhlásil pokoj vám, dalekým i blízkým,</verse>
				<verse number="18">neboť skrze něho máme všichni v jednom Duchu přístup k Otci.</verse>
				<verse number="19">Již tedy nejste cizinci a přistěhovalci, ale spoluobčané svatých a členové Boží rodiny.</verse>
				<verse number="20">Byli jste postaveni na základ apoštolů a proroků, zatímco úhelným kamenem je sám Ježíš Kristus,</verse>
				<verse number="21">v němž se celá stavba spojuje a roste ve svatý chrám v Pánu,</verse>
				<verse number="22">v němž se i vy společně budujete, abyste [byli] Božím příbytkem v Duchu.</verse>
			</chapter>
			<chapter number="3">
				<verse number="1">Kvůli tomu já Pavel, vězeň Ježíše Krista pro vás pohany-</verse>
				<verse number="2">pokud jste ovšem slyšeli o správě Boží milosti, jež mi byla udělena pro vás,</verse>
				<verse number="3">[totiž] že mi skrze zjevení oznámil tajemství, jak jsem [již] předem krátce napsal.</verse>
				<verse number="4">Z toho můžete při čtení poznat, že rozumím Kristovu tajemství,</verse>
				<verse number="5">které za jiných dob nebylo lidským synům oznámeno [tak], jak je nyní skrze Ducha zjeveno jeho svatým apoštolům a prorokům,</verse>
				<verse number="6">[že] pohané jsou spoludědicové, součásti [téhož] těla a spoluúčastníci jeho zaslíbení v Kristu skrze evangelium,</verse>
				<verse number="7">jehož jsem se stal služebníkem podle daru Boží milosti, který mi byl dán působením jeho moci.</verse>
				<verse number="8">Mně, zdaleka nejmenšímu ze všech svatých, byla dána tato milost, abych mezi pohany kázal Kristovo nevystižitelné bohatství</verse>
				<verse number="9">a abych všem vysvětlil, jaká [je] účast na tom tajemství (jež bylo od věků ukryto v Bohu, který všechno stvořil skrze Ježíše Krista) ,</verse>
				<verse number="10">aby nyní byla skrze církev oznámena vládám a mocnostem v nebesích přerozmanitá Boží moudrost,</verse>
				<verse number="11">podle věčného předsevzetí, jež učinil v Kristu Ježíši, našem Pánu,</verse>
				<verse number="12">v němž máme smělou důvěru a [možnost] přístupu s jistotou skrze víru v něj.</verse>
				<verse number="13">Prosím tedy, abyste nepolevovali kvůli mým soužením pro vás, neboť je to vaše sláva.</verse>
				<verse number="14">- Kvůli tomu tedy klekám na kolena před Otcem našeho Pána Ježíše Krista,</verse>
				<verse number="15">z něhož se nazývá veškerá rodina na nebi i na zemi,</verse>
				<verse number="16">aby vám podle bohatství své slávy dal, abyste skrze jeho Ducha byli posilněni mocí ve vnitřním člověku,</verse>
				<verse number="17">aby Kristus přebýval skrze víru ve vašich srdcích a abyste, zakořeněni a založeni v lásce,</verse>
				<verse number="18">mohli se všemi svatými postihnout, jaká [je] šířka a délka, výška i hloubka,</verse>
				<verse number="19">a poznat Kristovu lásku, přesahující chápání, abyste byli naplněni do veškeré Boží plnosti.</verse>
				<verse number="20">Tomu pak, který je podle moci působící v nás schopen učinit nezměrně více než všechno, co prosíme nebo rozumíme,</verse>
				<verse number="21">tomu [buď] sláva v církvi skrze Krista Ježíše ve všech dobách na věky věků. Amen.</verse>
			</chapter>
			<chapter number="4">
				<verse number="1">Já, vězeň v Pánu, vás tedy prosím, abyste chodili, jak se sluší na to povolání, jímž jste byli povoláni,</verse>
				<verse number="2">s veškerou pokorou a krotkostí, [abyste] se navzájem trpělivě snášeli v lásce</verse>
				<verse number="3">a usilovali zachovávat jednotu Ducha ve svazku pokoje.</verse>
				<verse number="4">[Je] jedno tělo a jeden Duch, tak jako jste také povoláni v jedné naději svého povolání;</verse>
				<verse number="5">jeden Pán, jedna víra, jeden křest,</verse>
				<verse number="6">jeden Bůh a Otec všech, který je nade všechny a skrze všechny a ve vás všech.</verse>
				<verse number="7">Každému jednotlivému z nás pak byla dána milost podle míry Kristova obdarování.</verse>
				<verse number="8">Proto říká: "Když vystoupil do výše, přivedl [s sebou] zajatce a dal dary lidem."</verse>
				<verse number="9">(A co [jiného] znamená, [že] "vystoupil", než že předtím také sestoupil do nižších končin země?</verse>
				<verse number="10">A ten, který sestoupil, je také ten, který vystoupil vysoko nad všechna nebesa, aby naplnil všechno.) </verse>
				<verse number="11">On tedy dal některé jako apoštoly, jiné jako proroky, jiné jako evangelisty, jiné jako pastýře a učitele,</verse>
				<verse number="12">pro dokonalou přípravu svatých k dílu služby, k budování Kristova těla,</verse>
				<verse number="13">dokud všichni nedospějeme k jednotě víry a poznání Božího Syna, k dokonalému lidství, k míře [postavy] Kristova plného věku,</verse>
				<verse number="14">abychom už nebyli nemluvňata zmítaná a unášená každým větrem učení, lidskou vrtkavostí a vychytralostí k lstivému oklamávání,</verse>
				<verse number="15">ale [abychom] říkali pravdu v lásce a ve všem rostli v toho, který je hlavou, [totiž v] Krista.</verse>
				<verse number="16">Z něj celé tělo, spojené a svázané za přispění každého kloubu, podle činnosti [odpovídající] míře každé jednotlivé části působí růst těla, aby se budovalo v lásce.</verse>
				<verse number="17">Toto tedy říkám a dosvědčuji v Pánu, abyste již nechodili tak, jako chodí ostatní pohané, v marnosti své mysli,</verse>
				<verse number="18">zatemnění v rozumu a odcizení od Božího života kvůli nevědomosti, která je v nich pro zatvrzelost jejich srdce.</verse>
				<verse number="19">Ti otupěli a vydali se nestydatosti, aby chtivě páchali každou nečistotu.</verse>
				<verse number="20">Vy jste však Krista takto nepoznali</verse>
				<verse number="21">- pokud jste ho ovšem uslyšeli a byli o něm vyučeni tak, jak je pravda v Ježíši,</verse>
				<verse number="22">[že] vzhledem k dřívějšímu způsobu života máte odložit toho starého člověka, který se kazí podle klamných žádostí.</verse>
				<verse number="23">Obnovujte se pak duchem své mysli</verse>
				<verse number="24">a oblékněte toho nového člověka, který byl stvořen podle Boha ve spravedlnosti a svatosti pravdy.</verse>
				<verse number="25">Proto odložme lež a mluvme každý se svým bližním pravdu, neboť jsme údy jedni druhých.</verse>
				<verse number="26">"Hněvejte se a nehřešte;" ať nad vaším hněvem nezapadá slunce.</verse>
				<verse number="27">Nedávejte místo ďáblu.</verse>
				<verse number="28">Zloděj ať již nekrade, ale ať raději pracuje a dělá svýma rukama, co je dobré, aby měl [z čeho] dávat tomu, kdo má nouzi.</verse>
				<verse number="29">Ať z vašich úst nevychází žádné špatné slovo, ale jen to, co [je] dobré k potřebnému vybudování, aby přineslo posluchačům milost.</verse>
				<verse number="30">A nezarmucujte Božího Svatého Ducha, jímž jste byli označeni ke dni vykoupení.</verse>
				<verse number="31">Veškerá hořkost, hněv, zuřivost, křik i urážky ať jsou od vás odňaty [spolu] s každou špatností.</verse>
				<verse number="32">Buďte pak k sobě navzájem laskaví a milosrdní. Odpouštějte jedni druhým, jako i Bůh v Kristu odpustil vám.</verse>
			</chapter>
			<chapter number="5">
				<verse number="1">Jakožto milované děti tedy následujte Boží příklad</verse>
				<verse number="2">a choďte v lásce, tak jako Kristus miloval nás a vydal sám sebe za nás jako dar a oběť Bohu na líbeznou vůni.</verse>
				<verse number="3">Avšak smilstvo, veškerá nečistota a chtivost ať mezi vámi nejsou ani jmenovány, jak se sluší na svaté;</verse>
				<verse number="4">ani nestoudnost, pošetilé řeči a vtipkování, což je nepatřičné, ale raději díkůčinění.</verse>
				<verse number="5">Víte přece to, že žádný smilník ani nečistý nebo lakomý člověk (jenž je modlář) nemá dědictví v Kristově a Božím království.</verse>
				<verse number="6">Ať vás nikdo neklame prázdnými slovy, neboť kvůli těmto věcem přichází Boží hněv na syny neposlušnosti.</verse>
				<verse number="7">Nebuďte tedy jejich spoluúčastníky.</verse>
				<verse number="8">Kdysi jste byli tmou, ale nyní [jste] v Pánu světlem. Choďte jako děti světla,</verse>
				<verse number="9">neboť ovoce Ducha [spočívá] ve vší dobrotě, spravedlnosti a pravdě.</verse>
				<verse number="10">Rozeznávejte, co je příjemné Pánu,</verse>
				<verse number="11">a neúčastněte se neplodných skutků tmy, ale raději [je] usvědčujte.</verse>
				<verse number="12">Vždyť o tom, co oni vskrytu dělají, je hanba i mluvit.</verse>
				<verse number="13">Ale všechno, co je světlem usvědčováno, je zjevováno; všechno, co je zjevné, je přece světlo.</verse>
				<verse number="14">Proto se říká: "Probuď se, ty, kdo spíš, vstaň z mrtvých a zazáří ti Kristus!"</verse>
				<verse number="15">Dbejte tedy pečlivě [na to], jak [máte] chodit: ne jako nemoudří, ale jako moudří.</verse>
				<verse number="16">Vykupujte čas, protože dny jsou zlé.</verse>
				<verse number="17">Proto nebuďte nerozumní, ale chápejte, co [je] Pánova vůle.</verse>
				<verse number="18">Neopíjejte se vínem, v němž je prostopášnost, ale buďte naplňováni Duchem.</verse>
				<verse number="19">Mluvte k sobě navzájem v žalmech, chvalozpěvech a duchovních písních; zpívejte a hrajte svým srdcem Pánu.</verse>
				<verse number="20">Vždycky za všechno děkujte Bohu a Otci ve jménu našeho Pána Ježíše Krista</verse>
				<verse number="21">a poddávejte se jedni druhým v Boží bázni.</verse>
				<verse number="22">Manželky, poddávejte se svým mužům jako Pánu.</verse>
				<verse number="23">Vždyť muž je hlavou své ženy, jako [je] Kristus hlavou církve; a on je Spasitelem těla.</verse>
				<verse number="24">Jako se tedy církev poddává Kristu, tak [ať se] i manželky ve všem [poddávají] svým mužům.</verse>
				<verse number="25">Muži, milujte své ženy, jako i Kristus miloval církev a vydal sám sebe za ni,</verse>
				<verse number="26">aby ji posvětil, když ji očistil koupelí vody skrze slovo;</verse>
				<verse number="27">aby ji postavil před sebou jako slavnou církev, nemající poskvrnu ani vrásku nebo cokoli takového, ale aby byla svatá a bez úhony.</verse>
				<verse number="28">Tak jsou i muži povinni milovat své manželky jako svá vlastní těla. Kdo miluje svou manželku, miluje sám sebe.</verse>
				<verse number="29">Nikdo nikdy přece neměl své vlastní tělo v nenávisti, ale [každý] je živí a opatruje, tak jako i Pán církev,</verse>
				<verse number="30">neboť jsme údy jeho těla, z jeho masa a z jeho kostí.</verse>
				<verse number="31">"Proto člověk opustí svého otce i matku a přilne ke své manželce a ti dva budou jedno tělo."</verse>
				<verse number="32">Toto je veliké tajemství; já však mluvím o Kristu a o církvi.</verse>
				<verse number="33">Ať však také každý jednotlivý z vás miluje svou manželku jako sám sebe. Žena pak ať má [svého] manžela v úctě.</verse>
			</chapter>
			<chapter number="6">
				<verse number="1">Děti, poslouchejte své rodiče v Pánu, protože je to spravedlivé.</verse>
				<verse number="2">"Cti svého otce i matku," to je první přikázání se zaslíbením:</verse>
				<verse number="3">"aby ti bylo dobře a abys žil dlouho na zemi."</verse>
				<verse number="4">A [vy], otcové, nepopouzejte své děti k hněvu, ale vychovávejte je v Pánově kázni a napomínání.</verse>
				<verse number="5">Služebníci, poslouchejte tělesné pány s bázní a chvěním, v prostotě srdce, jako Krista.</verse>
				<verse number="6">Neslužte naoko, jako ti, kdo se chtějí zalíbit lidem, ale jako Kristovi služebníci čiňte Boží vůli z [celé] duše.</verse>
				<verse number="7">Služte s ochotnou myslí, jako Pánu a ne lidem,</verse>
				<verse number="8">a vězte, že cokoli každý učinil dobrého, za to dostane [odplatu] od Pána, ať už [byl] otrok nebo svobodný.</verse>
				<verse number="9">A [vy,] páni, jednejte stejně vůči nim. Zanechte výhrůžek a vězte, že i vy máte svého Pána v nebesích, a ten nestraní nikomu.</verse>
				<verse number="10">Závěrem, bratři moji, posilněte se v Pánu a v moci jeho síly.</verse>
				<verse number="11">Oblečte si celou Boží zbroj, abyste se mohli postavit proti ďáblovým úkladům.</verse>
				<verse number="12">Vždyť náš boj není proti krvi a tělu, ale proti vládám, proti mocnostem, proti světovládcům temnoty tohoto věku, proti duchovním [silám] zla v nebesích.</verse>
				<verse number="13">Proto si vezměte celou Boží zbroj, abyste mohli odolat ve zlý den, všechno vykonat a zůstat stát.</verse>
				<verse number="14">Stůjte tedy přepásáni na bedrech pravdou a oblečeni pancířem spravedlnosti;</verse>
				<verse number="15">nohy mějte obuté připraveností [kázat] evangelium pokoje.</verse>
				<verse number="16">Nade všechno si [pak] vezměte štít víry, jímž budete moci uhasit všechny ohnivé šípy toho zlého.</verse>
				<verse number="17">Vezměte také přilbu spasení a meč Ducha, jímž je Boží slovo,</verse>
				<verse number="18">a v každý čas se každou modlitbou a prosbou modlete v Duchu, a právě proto bděte ve vší vytrvalosti a prošení za všechny svaté.</verse>
				<verse number="19">[Modlete se] i za mne, aby mi bylo dáno slovo, když otevřu ústa, abych směle oznamoval tajemství evangelia</verse>
				<verse number="20">(jehož jsem velvyslancem v řetězech) , abych v něm mluvil [tak] směle, jak mi mluvit náleží.</verse>
				<verse number="21">A abyste i vy věděli, jak se mi daří a co dělám, všechno vám [to] oznámí Tychikus, milovaný bratr a věrný služebník v Pánu.</verse>
				<verse number="22">Posílám ho k vám právě proto, abyste se dozvěděli, jak se nám daří, a aby potěšil vaše srdce.</verse>
				<verse number="23">Pokoj [všem] bratrům a láska s vírou od Boha Otce a [od] Pána Ježíše Krista.</verse>
				<verse number="24">[Boží] milost se všemi, kdo milují našeho Pána Ježíše Krista v neporušitelnosti. Amen.</verse>
			</chapter>
		</book>
		<book number="50">
			<chapter number="1">
				<verse number="1">Pavel a Timoteus, služebníci Ježíše Krista, všem svatým v Kristu Ježíši, kteří jsou ve Filipech, s biskupy a diakony:</verse>
				<verse number="2">Milost vám a pokoj od Boha, našeho Otce, a [od] Pána Ježíše Krista.</verse>
				<verse number="3">Pokaždé, když si na vás vzpomenu, děkuji svému Bohu</verse>
				<verse number="4">(neboť za vás všechny při každé své modlitbě stále s radostí prosím) </verse>
				<verse number="5">za vaši účast na evangeliu od prvního dne až doposud.</verse>
				<verse number="6">Jsem si jist, že ten, který ve vás začal dobré dílo, [je také] do dne Ježíše Krista dokončí.</verse>
				<verse number="7">Je přece správné, abych o vás všech takto smýšlel, protože vás mám v srdci: vy všichni jste spoluúčastníci mé milosti, jak v mém vězení, tak v obraně a potvrzování evangelia.</verse>
				<verse number="8">Bůh je mi svědkem, jak po vás všech toužím s láskou Ježíše Krista.</verse>
				<verse number="9">A modlím se za to, aby se vaše láska ještě víc a více rozhojňovala v poznání a [ve] vší vnímavosti,</verse>
				<verse number="10">tak abyste rozeznávali důležité věci [od nedůležitých], abyste byli upřímní a bezúhonní až do Kristova dne</verse>
				<verse number="11">a byli naplněni ovocem spravedlnosti, které [nesete] skrze Ježíše Krista ke slávě a chvále Boží.</verse>
				<verse number="12">Chtěl bych však, bratři, abyste věděli, že to, co mě [potkalo], přispělo spíše k prospěchu evangelia,</verse>
				<verse number="13">takže celé císařské gardě i všem ostatním je známo, [že] mé vězení [je] pro Krista,</verse>
				<verse number="14">a mnozí bratři v Pánu se spolehli na mé vězení a mají mnohem větší smělost mluvit slovo beze strachu.</verse>
				<verse number="15">Někteří sice kážou Krista ze závisti a nevraživosti, jiní však z dobré vůle.</verse>
				<verse number="16">Jedni hlásají Krista ze ctižádosti, neupřímně a mají za to, že [mi] k mému vězení přidají soužení;</verse>
				<verse number="17">druzí však z lásky, neboť vědí, že jsem postaven k obraně evangelia.</verse>
				<verse number="18">[Ale] co na tom! Aspoň se jakýmkoli způsobem, ať už naoko nebo opravdově, káže Kristus. A z toho se raduji a budu radovat i [nadále].</verse>
				<verse number="19">Vím totiž, že se mi to díky vaší modlitbě a přispění Ducha Ježíše Krista obrátí ve vysvobození,</verse>
				<verse number="20">podle mého dychtivého očekávání a naděje, že v ničem nebudu zahanben, ale [že] ve vší smělosti bude jako vždy [tak] i nyní Kristus veleben na mém těle, ať už skrze život nebo skrze smrt.</verse>
				<verse number="21">Neboť žít- [to je] pro mne Kristus a umřít- [to je] zisk.</verse>
				<verse number="22">Jestliže však pro mne život v těle [znamená] plodnou práci, pak nevím, co si vybrat,</verse>
				<verse number="23">neboť mě přitahuje obojí. Mám touhu odejít a být s Kristem, [což je] zdaleka nejlepší;</verse>
				<verse number="24">ale zůstat v tomto těle je potřebnější kvůli vám.</verse>
				<verse number="25">Na to tedy spoléhám a vím, že [tu ještě] pobudu a spolu s vámi všemi tu zůstanu k vašemu prospěchu a radosti víry,</verse>
				<verse number="26">aby se vaše chlubení mnou rozhojnilo v Kristu Ježíši skrze můj opětovný příchod k vám.</verse>
				<verse number="27">Jenom veďte život důstojný Kristova evangelia, abych ať už přijdu a uvidím vás, anebo když budu vzdálen, slyšel o vás, že stojíte v jednom duchu, [že] s jednou myslí společně bojujete ve víře evangelia</verse>
				<verse number="28">a v ničem se nelekáte protivníků. To je jim jistým znamením zkázy, ale vám záchrany, a to od Boha.</verse>
				<verse number="29">Neboť vám bylo pro Krista darováno, abyste v něj nejen věřili, ale také pro něho trpěli,</verse>
				<verse number="30">když podstupujete tentýž zápas, který jste při mně viděli a [i] nyní slyšíte, [že je] při mně.</verse>
			</chapter>
			<chapter number="2">
				<verse number="1">Je-li tedy v Kristu nějaké povzbuzení, je-li nějaké potěšení lásky, je-li nějaké společenství Ducha, je-li nějaký soucit a milosrdenství,</verse>
				<verse number="2">dovršte mou radost: smýšlejte stejně, mějte stejnou lásku, [buďte] jedné duše a jedné mysli.</verse>
				<verse number="3">Nic [nedělejte] pod vlivem ctižádosti nebo ješitnosti, ale v pokoře pokládejte jedni druhé za přednější než sami sebe.</verse>
				<verse number="4">Ať si každý nehledí [jen] svého, ale každý také toho, co [je] druhých.</verse>
				<verse number="5">Nechť je tedy ve vás totéž smýšlení, jaké [bylo] v Kristu Ježíši,</verse>
				<verse number="6">který ačkoli se nacházel v Božím způsobu [existence], nepovažoval to, že je roven Bohu, za kořist,</verse>
				<verse number="7">ale zmařil sám sebe, když přijal způsob služebníka a stal se podobným lidem.</verse>
				<verse number="8">A když se ocitl v lidské podobě, pokořil se a stal se poslušným až k smrti, a to smrti na kříži.</verse>
				<verse number="9">Proto ho Bůh také povýšil nade [všechno] a dal mu jméno nad každé jméno,</verse>
				<verse number="10">aby ve jménu Ježíše pokleklo každé koleno na nebi, na zemi i pod zemí</verse>
				<verse number="11">a každý jazyk [aby] vyznal ke slávě Boha Otce, že Ježíš Kristus [je] Pán.</verse>
				<verse number="12">Proto, moji milovaní, jako jste byli vždycky poslušní, nejen když jsem byl přítomen, ale nyní mnohem více, když jsem nepřítomen, s bázní a chvěním uskutečňujte spasení svých duší.</verse>
				<verse number="13">Vždyť ten, kdo ve vás podle [své] dobré vůle působí chtění i činění, je Bůh!</verse>
				<verse number="14">Všechno dělejte bez reptání a pochybování,</verse>
				<verse number="15">abyste byli bezúhonní a bezelstní, Boží děti bez vady uprostřed pokřiveného a zvráceného pokolení, v němž záříte jako světla ve světě.</verse>
				<verse number="16">Pevně se držte slova života, abych se v Kristův den mohl chlubit, že jsem neběžel nadarmo ani se nadarmo nenamáhal.</verse>
				<verse number="17">Jestliže ale [začínám] být obětován pro oběť a službu vaší víře, raduji se a raduji se spolu s vámi všemi.</verse>
				<verse number="18">Stejně se tedy radujte i vy a radujte se spolu se mnou.</verse>
				<verse number="19">Mám naději v Pánu Ježíši, že k vám brzy pošlu Timotea, abych i já byl dobré mysli, když se dozvím, jak se vám daří.</verse>
				<verse number="20">Nemám totiž nikoho stejně smýšlejícího, kdo by se opravdově staral o vaše [věci],</verse>
				<verse number="21">neboť všichni hledají svůj vlastní [prospěch] a ne [prospěch] Ježíše Krista.</verse>
				<verse number="22">O něm však víte, jak se osvědčil, že jako syn otci sloužil [spolu] se mnou v evangeliu.</verse>
				<verse number="23">Toho tedy doufám pošlu, hned jak uvidím, co se mnou [bude].</verse>
				<verse number="24">Spoléhám však v Pánu [na to], že [k vám] brzy přijdu i sám.</verse>
				<verse number="25">Považoval jsem však za nutné poslat k vám Epafrodita, svého bratra, spolupracovníka a spolubojovníka, vašeho vyslance a služebníka k mojí potřebě.</verse>
				<verse number="26">Toužil totiž po vás všech a byl znepokojen, protože jste slyšeli, že byl zesláblý.</verse>
				<verse number="27">A vskutku byl zesláblý až k smrti, ale Bůh se nad ním smiloval, a nejen nad ním, ale i nade mnou, abych neměl zármutek na zármutek.</verse>
				<verse number="28">Posílám ho tedy tím ochotněji, abyste se zaradovali, když ho znovu uvidíte, a já abych byl méně zarmoucen.</verse>
				<verse number="29">Přijměte ho tedy v Pánu s veškerou radostí a mějte takové [lidi] v úctě.</verse>
				<verse number="30">Vždyť se pro Kristovo dílo přiblížil až k smrti a nasadil život, aby doplnil to, co chybělo ve vaší službě vůči mně.</verse>
			</chapter>
			<chapter number="3">
				<verse number="1">Dále [pak], bratři moji, radujte se v Pánu. Psát vám [znovu] totéž mi jistě není zatěžko a pro vás [je to] bezpečné.</verse>
				<verse number="2">Dejte si pozor na ty psy, dejte si pozor na ty zlé dělníky, dejte si pozor na tu' rozřízku'!</verse>
				<verse number="3">[Pravá] obřízka jsme přece my, kdo sloužíme Bohu duchem, chlubíme se v Kristu Ježíši a nespoléháme na tělo.</verse>
				<verse number="4">Ačkoli právě já bych mohl spoléhat na tělo. Zdá-li se někomu jinému, že může spoléhat na tělo, já více:</verse>
				<verse number="5">obřezán osmého dne, z rodu Izraelského, [z] pokolení Benjamínova, Hebrej z Hebrejů, co do Zákona farizeus,</verse>
				<verse number="6">co do horlivosti pronásledovatel církve, co do spravedlnosti Zákona jsem byl bezúhonný.</verse>
				<verse number="7">Ale cokoli mi bylo ziskem, to jsem pro Krista odepsal jako ztrátu.</verse>
				<verse number="8">A vůbec všechno považuji za ztrátu vzhledem k nadřazenosti poznání Krista Ježíše, mého Pána. Pro něj jsem to všechno ztratil a pokládám [to] za hnůj, abych získal Krista</verse>
				<verse number="9">a byl shledán v něm, nemaje svou spravedlnost, která [je] ze Zákona, ale tu, která [je] skrze víru Kristovu, tu spravedlnost, která [je] z Boha a [spočívá] ve víře;</verse>
				<verse number="10">abych poznal jeho i moc jeho vzkříšení a účast na jeho utrpení. Beru na sebe podobu jeho smrti,</verse>
				<verse number="11">abych [tak] snad dospěl ke vzkříšení z mrtvých.</verse>
				<verse number="12">Ne že bych již dosáhl anebo již byl dokonalý, ale ženu se vpřed, abych přece jen uchvátil [to], k čemu jsem byl uchvácen Kristem Ježíšem.</verse>
				<verse number="13">Bratři, já nemám za to, že bych již uchvátil, ale [činím] jediné: zapomínaje na to, co [je] za [mnou], a vztahuje se k tomu, co [je] přede [mnou],</verse>
				<verse number="14">ženu se k cíli, k vítězné odměně Božího povolání shůry v Kristu Ježíši.</verse>
				<verse number="15">Všichni, kdo [jsme] dospělí, tedy smýšlejme takto; a jestliže v něčem smýšlíte jinak, Bůh vám zjeví i to.</verse>
				<verse number="16">V tom, k čemu jsme došli, pak následujme stejné pravidlo a smýšlejme stejně.</verse>
				<verse number="17">Bratři, následujte společně můj příklad a všímejte si těch, kdo chodí podle našeho vzoru.</verse>
				<verse number="18">Neboť mnozí, o nichž jsem vám často říkal a nyní vám říkám s pláčem, chodí jako nepřátelé Kristova kříže.</verse>
				<verse number="19">Jejich konec [je] záhuba, jejich bůh břicho a [jejich] sláva v jejich hanebnostech. Ti myslí na pozemské věci.</verse>
				<verse number="20">Naše občanství je ovšem v nebesích, odkud také očekáváme Spasitele-Pána Ježíše Krista.</verse>
				<verse number="21">Ten promění tělo naší poníženosti, aby bylo podobné tělu jeho slávy, podle té moci, kterou je také schopen podmanit si všechno.</verse>
			</chapter>
			<chapter number="4">
				<verse number="1">Proto, moji milovaní a vytoužení bratři, moje radosti a koruno, takto stůjte v Pánu, milovaní.</verse>
				<verse number="2">Prosím Euodii a prosím Syntychu, aby stejně smýšlely v Pánu.</verse>
				<verse number="3">A žádám i tebe, věrný spojenče, pomáhej jim. Ony [přece] spolu se mnou bojovaly v evangeliu, a také s Klementem a s mými ostatními spolupracovníky, jejichž jména [jsou] v knize života.</verse>
				<verse number="4">Radujte se v Pánu vždycky; znovu říkám: Radujte se!</verse>
				<verse number="5">Vaše vlídnost ať je známa všem lidem. Pán [je] blízko.</verse>
				<verse number="6">O nic nemějte starost, ale za všech [okolností] své žádosti skrze modlitbu a prosbu s díkůčiněním oznamujte Bohu.</verse>
				<verse number="7">A Boží pokoj, který převyšuje všechen rozum, bude střežit vaše srdce i vaše mysli v Kristu Ježíši.</verse>
				<verse number="8">Závěrem, bratři, cokoli je pravdivé, cokoli počestné, cokoli spravedlivé, cokoli čisté, cokoli milé, cokoli má dobrou pověst, je-li nějaká ctnost a nějaká chvála-o tom přemýšlejte.</verse>
				<verse number="9">Čemu jste se naučili a přijali, [co] jste slyšeli a viděli na mně, to dělejte a Bůh pokoje bude s vámi.</verse>
				<verse number="10">Velice jsem se v Pánu zaradoval, že nyní konečně znovu rozkvetl váš zájem o mne. Mysleli jste na to sice [již dříve], ale neměli jste příležitost.</verse>
				<verse number="11">Neříkám [to] kvůli tomu, že [bych měl] nedostatek; já jsem se totiž naučil být za [všech] okolností spokojen.</verse>
				<verse number="12">Umím být pokořen, umím také mít hojnost. Jsem zasvěcen do všeho a každým [způsobem:] být sytý i hladový, mít nadbytek i nedostatek.</verse>
				<verse number="13">Všechno mohu v Kristu, který mě posiluje.</verse>
				<verse number="14">Udělali jste však dobře, [že] jste se stali spoluúčastníky mého soužení.</verse>
				<verse number="15">Vy, Filipští, přece sami víte, že v počátcích evangelia, když jsem vyšel z Makedonie, se žádný sbor se mnou nepodílel na výdajích a příjmech, jedině vy sami.</verse>
				<verse number="16">I do Tesaloniky jste mi přece více než jednou poslali na [mé] potřeby.</verse>
				<verse number="17">Ne že bych toužil po darech, ale toužím po ovoci, jež se rozhojňuje na váš účet.</verse>
				<verse number="18">Dostal jsem tedy všechno a mám nadbytek; jsem plně zaopatřen, když jsem přijal od Epafrodita to, co jste [poslali] - líbeznou vůni a vzácnou oběť příjemnou Bohu.</verse>
				<verse number="19">Můj Bůh pak podle svého bohatství slavně naplní každou vaši potřebu v Kristu Ježíši.</verse>
				<verse number="20">Našemu Bohu a Otci tedy buď sláva na věky věků. Amen.</verse>
				<verse number="21">Pozdravte všechny svaté v Kristu Ježíši. Pozdravují vás bratři, kteří jsou se mnou.</verse>
				<verse number="22">Pozdravují vás všichni svatí, zvláště pak ti, kteří jsou z císařského domu.</verse>
				<verse number="23">Milost našeho Pána Ježíše Krista s vámi všemi. Amen.</verse>
			</chapter>
		</book>
		<book number="51">
			<chapter number="1">
				<verse number="1">Pavel, podle Boží vůle apoštol Ježíše Krista, a bratr Timoteus</verse>
				<verse number="2">těm, kteří jsou v Kolosách, svatým a věrným bratrům v Kristu: Milost vám a pokoj od Boha, našeho Otce, a [od] Pána Ježíše Krista.</verse>
				<verse number="3">Děkujeme Bohu a Otci našeho Pána Ježíše Krista a stále se za vás modlíme,</verse>
				<verse number="4">neboť jsme slyšeli o vaší víře v Kristu Ježíši a o lásce, kterou [máte] ke všem svatým,</verse>
				<verse number="5">kvůli naději, která je pro vás uložena v nebesích. O té jste [již] dříve slyšeli ve slově pravdy, [v] evangeliu,</verse>
				<verse number="6">které přišlo k vám tak jako i na celý svět a nese ovoce, jako [je tomu] i u vás od toho dne, kdy jste [je] uslyšeli a poznali Boží milost v pravdě.</verse>
				<verse number="7">Tak jste se naučili od našeho milovaného spoluslužebníka Epafra, jenž je vůči vám Kristův věrný služebník,</verse>
				<verse number="8">který nás také obeznámil s vaší láskou v Duchu.</verse>
				<verse number="9">Proto se i my, od toho dne, kdy jsme [to] uslyšeli, nepřestáváme za vás modlit a prosit, abyste byli naplněni poznáním jeho vůle ve vší moudrosti a duchovním porozumění,</verse>
				<verse number="10">abyste chodili, jak je důstojné Pána, k [jeho] plnému zalíbení, [abyste] nesli ovoce v každém dobrém skutku, rostli v poznání Boha</verse>
				<verse number="11">a byli podle síly jeho slávy posilováni veškerou mocí k veškeré vytrvalosti a trpělivosti s radostí,</verse>
				<verse number="12">[abyste] děkovali Otci, který nás uzpůsobil k účasti na dědictví svatých ve světle.</verse>
				<verse number="13">On nás vysvobodil z vlády temnoty a přenesl do království svého milovaného Syna,</verse>
				<verse number="14">v němž máme skrze jeho krev vykoupení, [totiž] odpuštění hříchů.</verse>
				<verse number="15">On je obraz neviditelného Boha, prvorozený všeho stvoření.</verse>
				<verse number="16">Jím bylo stvořeno všechno, co je na nebi i na zemi, věci viditelné i neviditelné, jak trůny, tak panství, jak vlády, tak mocnosti-všechno je stvořeno skrze něj a pro něj.</verse>
				<verse number="17">A on je přede vším a jím všechno stojí;</verse>
				<verse number="18">on je hlavou těla církve, on je počátek a prvorozený z mrtvých, aby ve všem držel prvenství.</verse>
				<verse number="19">Vždyť [Otci] se zalíbilo, aby veškerá plnost přebývala v něm</verse>
				<verse number="20">a aby jeho prostřednictvím všechno smířil se sebou. Skrze něj způsobil pokoj, [když] krví jeho kříže [usmířil] to, co je na zemi, i to, co je na nebi.</verse>
				<verse number="21">I vás, kdysi odcizené a nepřátelské v mysli kvůli zlým skutkům, nyní již usmířil</verse>
				<verse number="22">svým pozemským tělem skrze smrt, aby vás postavil před svou tváří svaté, neposkvrněné a bezúhonné-</verse>
				<verse number="23">pokud ovšem zůstáváte založení a pevní ve víře a neodchylujete se od naděje evangelia, jež jste slyšeli, jež bylo vyhlášeno všemu stvoření pod nebem a jehož jsem se já Pavel stal služebníkem.</verse>
				<verse number="24">Nyní se [tedy] raduji ve svých utrpeních pro vás a svým tělem doplňuji to, co zbývá z Kristových soužení pro jeho tělo, jímž je církev.</verse>
				<verse number="25">Jejím jsem se stal služebníkem, vzhledem ke správcovství, jež mi bylo pro vás dáno od Boha, abych naplnil Boží slovo-</verse>
				<verse number="26">to tajemství, jež bylo po věky a pokolení skryté, avšak nyní bylo zjeveno jeho svatým,</verse>
				<verse number="27">jimž si Bůh přál oznámit, jaké [je] bohatství tohoto slavného tajemství mezi pohany: je to Kristus ve vás, ta naděje slávy.</verse>
				<verse number="28">Jeho kážeme, napomínajíce každého člověka a učíce každého člověka ve vší moudrosti, abychom každého člověka postavili dokonalého v Kristu Ježíši.</verse>
				<verse number="29">A [právě] proto pracuji a bojuji podle jeho moci, která ve mně mocně působí.</verse>
			</chapter>
			<chapter number="2">
				<verse number="1">Chtěl bych, abyste věděli, jaký zápas podstupuji za vás a za ty, kteří jsou v Laodikeji, i za všechny, kdo osobně neviděli mou tvář:</verse>
				<verse number="2">aby jejich srdce spojená v lásce byla potěšena, a [to] k veškerému bohatství plné jistoty porozumění, k poznání tajemství Boha-jak Otce, tak Krista,</verse>
				<verse number="3">v němž jsou skryty všechny poklady moudrosti a poznání.</verse>
				<verse number="4">A toto říkám, aby vás nikdo neklamal přesvědčivými řečmi.</verse>
				<verse number="5">Ačkoliv jsem totiž tělem vzdálený, v duchu jsem s vámi a raduji se, když vidím váš řád a pevnost vaší víry v Krista.</verse>
				<verse number="6">Proto, jak jste přijali Krista Ježíše [jako] Pána, [tak] v něm choďte-</verse>
				<verse number="7">zakořenění a budovaní v něm a utvrzovaní ve víře, jak jste byli naučeni, rostouce v ní s díkůčiněním.</verse>
				<verse number="8">Dejte si pozor, aby vás někdo neunesl filozofií a marným klamem založeným na lidské tradici, na principech světa, a ne na Kristu.</verse>
				<verse number="9">Neboť v něm přebývá veškerá plnost Božství tělesně;</verse>
				<verse number="10">a [tak] jste naplněni v tom, který je hlavou každé vlády a mocnosti.</verse>
				<verse number="11">V něm jste také obřezáni obřízkou, jež nebyla učiněna rukama, [ale] svlečením těla hříchů skrze obřezání Kristovo.</verse>
				<verse number="12">Spolu s ním jste pohřbeni křtem, jímž jste také spolu s ním vzkříšeni skrze víru v moc Boha, který ho vzkřísil z mrtvých.</verse>
				<verse number="13">I vás, mrtvé v hříších a neobřízce vašeho těla, spolu s ním obživil, když vám odpustil všechny hříchy</verse>
				<verse number="14">a smazal ten soupis ustanovení, jenž byl proti nám a byl nám nepřátelský. Odstranil ho z cesty tím, že ho přibil ke kříži.</verse>
				<verse number="15">A když odzbrojil vlády a mocnosti, vystavil [je] veřejné potupě a skrze něj nad nimi slavil vítězství.</verse>
				<verse number="16">Ať vás tedy nikdo nesoudí kvůli jídlu či pití, nebo kvůli svátku, novoluní či sobotám.</verse>
				<verse number="17">Ty věci jsou stínem toho, co mělo přijít, ale skutečnost [je] v Kristu.</verse>
				<verse number="18">Ať vás nikdo, kdo si libuje ve [falešné] pokoře a v andělském náboženství, nepřipraví o vítěznou odměnu. [Takový] se vydává do věcí, jež neviděl, prázdně se nadýmá svou tělesnou myslí</verse>
				<verse number="19">a nedrží se hlavy, z níž celé tělo podporované a spojené klouby a šlachami roste Božím vzrůstem.</verse>
				<verse number="20">Když jste tedy s Kristem zemřeli principům světa, proč se poddáváte [těm] ustanovením, jako byste [ještě] žili ve světě?</verse>
				<verse number="21">"Nesahej, neokoušej, ani se nedotýkej!" -</verse>
				<verse number="22">všechny ty věci se zakládají na příkazech a učeních lidí a jejich zneužívání vede ke zkáze.</verse>
				<verse number="23">[Svou] strojenou nábožností, [falešnou] pokorou a nešetřením těla sice působí zdáním moudrosti, [ale] nemají žádnou cenu, [jedině] k uspokojení těla.</verse>
			</chapter>
			<chapter number="3">
				<verse number="1">Když jste tedy byli vzkříšeni s Kristem, hledejte to, co je nahoře, kde po Boží pravici sedí Kristus.</verse>
				<verse number="2">Myslete na to, co je nahoře, ne na to, co je na zemi;</verse>
				<verse number="3">neboť jste zemřeli a váš život je s Kristem ukryt v Bohu.</verse>
				<verse number="4">Až se ukáže Kristus, náš život, tehdy se s ním ve slávě ukážete i vy.</verse>
				<verse number="5">Umrtvěte tedy své pozemské údy-smilstvo, nečistotu, vášeň, zlou žádostivost i lakotu (což je modlářství) ,</verse>
				<verse number="6">[neboť] kvůli těmto věcem přichází Boží hněv na syny neposlušnosti.</verse>
				<verse number="7">V těch jste kdysi chodili i vy, když jste v nich žili,</verse>
				<verse number="8">ale nyní to všechno ze svých úst odložte: zuřivost, hněv, zlobu, urážky [i] nestoudné řeči.</verse>
				<verse number="9">Nelžete jedni druhým, když jste [již] svlékli starého člověka s jeho skutky</verse>
				<verse number="10">a oblékli toho nového, jenž se obnovuje k [plnému] poznání podle obrazu Toho, který ho stvořil.</verse>
				<verse number="11">Tehdy [už] není Řek a Žid, obřízka a neobřízka, cizinec a Skytha, otrok a svobodný, ale všechno a ve všem Kristus.</verse>
				<verse number="12">Oblečte se tedy, jako Boží vyvolení, svatí a milovaní, soucitným milosrdenstvím, laskavostí, pokorou, krotkostí, trpělivostí.</verse>
				<verse number="13">Snášejte jedni druhé a vzájemně si odpouštějte, má-li někdo proti někomu stížnost. Tak jako Kristus odpustil vám, [odpouštějte] i vy.</verse>
				<verse number="14">Nad to všechno se však [oblečte] láskou, která je svazkem dokonalosti.</verse>
				<verse number="15">Ve vašich srdcích ať vládne Boží pokoj, k němuž jste také byli povoláni v jednom těle; a buďte vděční.</verse>
				<verse number="16">Ať ve vás bohatě přebývá Kristovo slovo ve vší moudrosti. Vyučujte a napomínejte jedni druhé žalmy, chvalozpěvy a duchovními písněmi; s vděčností zpívejte svým srdcem Pánu.</verse>
				<verse number="17">A všechno, cokoli děláte slovem nebo skutkem, všechno [to čiňte] ve jménu Pána Ježíše a děkujte skrze něj Bohu a Otci.</verse>
				<verse number="18">Manželky, poddávejte se svým mužům, jak se sluší v Pánu.</verse>
				<verse number="19">Muži, milujte své manželky a nebuďte k nim hrubí.</verse>
				<verse number="20">Děti, poslouchejte ve všem své rodiče, neboť to je příjemné Pánu.</verse>
				<verse number="21">Otcové, nepopouzejte své děti, aby nebyly sklíčené.</verse>
				<verse number="22">Služebníci, poslouchejte ve všem své tělesné pány. neslužte [jen] naoko, jako ti, kdo se chtějí zalíbit lidem, ale v prostotě srdce a s Boží bázní.</verse>
				<verse number="23">Všechno, cokoli děláte, čiňte [celou] duší, jako Pánu a ne lidem,</verse>
				<verse number="24">s vědomím, že od Pána přijmete odplatu dědictví, neboť sloužíte Pánu Kristu.</verse>
				<verse number="25">Ten, kdo páchá škodu však dostane [odplatu] za to, co spáchal. A [Bůh] nestraní nikomu.</verse>
			</chapter>
			<chapter number="4">
				<verse number="1">Páni, nakládejte se služebníky spravedlivě a slušně, s vědomím, že i vy máte Pána v nebesích.</verse>
				<verse number="2">V modlitbě buďte vytrvalí, bděte v ní s díkůčiněním.</verse>
				<verse number="3">Modlete se přitom i za nás, aby nám Bůh otevřel dveře slova k mluvení o Kristově tajemství (pro něž jsem právě ve vězení) ,</verse>
				<verse number="4">abych je vyjevoval tak, jak [o něm] mám mluvit.</verse>
				<verse number="5">Choďte v moudrosti před těmi, kdo jsou venku, a vykupujte čas.</verse>
				<verse number="6">Vaše řeč ať je vždy příjemná, ochucená solí, abyste věděli, jak máte odpovídat každému člověku.</verse>
				<verse number="7">Všechno o tom, jak se mi daří, vám oznámí Tychikus, [můj] milovaný bratr, věrný pomocník a spoluslužebník v Pánu.</verse>
				<verse number="8">Posílám ho k vám právě proto, aby zjistil, jak se vám daří, a potěšil vaše srdce</verse>
				<verse number="9">spolu s Onezimem, věrným a milovaným bratrem, který je [tam] od vás. Ti vám oznámí všechno, co se zde [děje].</verse>
				<verse number="10">Pozdravuje vás můj spoluvězeň Aristarchos a Barnabášův bratranec Marek (o němž jste [již] dostali pokyny: přijde-li k vám, přijměte ho) ,</verse>
				<verse number="11">dále [pak] Jesus zvaný Justus. Ti jsou z obřízky mými jedinými spolupracovníky pro Boží království; stali se mi útěchou.</verse>
				<verse number="12">Pozdravuje vás Kristův služebník Epafras, který je od vás a který za vás neustále bojuje na modlitbách, abyste stáli dokonalí a plní ve veškeré Boží vůli.</verse>
				<verse number="13">Vydávám mu svědectví, že pro vás velice horlí, i pro ty, kdo jsou v Laodikeji a v Hierapoli.</verse>
				<verse number="14">Pozdravuje vás milovaný lékař Lukáš a Démas.</verse>
				<verse number="15">Pozdravte bratry v Laodikeji, i Nymfa a církev v jeho domě.</verse>
				<verse number="16">A až bude tento dopis u vás přečten, zařiďte, aby byl přečten také v laodikejském sboru a ten z Laodikeje abyste četli také vy.</verse>
				<verse number="17">A Archippovi řekněte: "Hleď, abys naplňoval službu, kterou jsi v Pánu přijal."</verse>
				<verse number="18">Pozdrav mou, Pavlovou rukou. Pamatujte na mé vězení. Milost s vámi. Amen.</verse>
			</chapter>
		</book>
		<book number="52">
			<chapter number="1">
				<verse number="1">Pavel, Silvanus a Timoteus církvi Tesalonických v Bohu Otci a [v] Pánu Ježíši Kristu: Milost vám a pokoj od Boha, našeho Otce, a [od] Pána Ježíše Krista.</verse>
				<verse number="2">Stále za vás všechny děkujeme Bohu a zmiňujeme se o vás ve svých modlitbách;</verse>
				<verse number="3">neustále pamatujeme na váš skutek víry, práci lásky a vytrvalost naděje v našem Pánu Ježíši Kristu před tváří našeho Boha a Otce.</verse>
				<verse number="4">Víme, bratři milovaní Bohem, o vašem vyvolení,</verse>
				<verse number="5">neboť naše evangelium k vám nepřišlo jen ve slově, ale také v moci, v Duchu Svatém a v naprosté jistotě. Víte přece, jací jsme mezi vámi byli kvůli vám.</verse>
				<verse number="6">A vy jste následovali náš i Pánův příklad, když jste ve mnohém soužení přijali Slovo s radostí Ducha Svatého,</verse>
				<verse number="7">takže jste se stali vzorem pro všechny věřící v Makedonii i v Acháji.</verse>
				<verse number="8">Vždyť nejenže se od vás Pánovo slovo rozeznělo po [celé] Makedonii a Acháji, ale po všech místech se také roznesla vaše víra v Boha, takže [o tom] nepotřebujeme nic říkat.</verse>
				<verse number="9">[Všichni] totiž o nás sami vyprávějí, jaký byl náš příchod k vám a jak jste se obrátili k Bohu od model, abyste sloužili Bohu živému a pravému</verse>
				<verse number="10">a abyste z nebe očekávali jeho Syna, jehož vzkřísil z mrtvých-Ježíše, našeho Vysvoboditele od nadcházejícího hněvu.</verse>
			</chapter>
			<chapter number="2">
				<verse number="1">Bratři, víte přece sami, že náš příchod k vám nebyl marný.</verse>
				<verse number="2">Naopak: ačkoli jsme předtím, jak víte, trpěli a snášeli pohanění ve Filipech, osmělili jsme se v našem Bohu, abychom vám uprostřed mnoha zápasů řekli Boží evangelium.</verse>
				<verse number="3">Naše výzva přece nepocházela z bludu nebo z nečistoty, ani [nespočívala] ve lsti.</verse>
				<verse number="4">Naopak: jako jsme byli Bohem uznáni za hodné [toho], aby [nám] svěřil evangelium, tak mluvíme-ne abychom se líbili lidem, ale Bohu, který zkoumá naše srdce.</verse>
				<verse number="5">Nikdy jsme přece, jak víte, nepoužívali lichotivé řeči ani jsme pod [nějakou] záminkou nebyli chamtiví-Bůh [je] svědek.</verse>
				<verse number="6">Také jsme nehledali chválu od lidí, ať už od vás nebo od jiných, ačkoli jsme jako Kristovi apoštolové mohli vyžadovat uctivost.</verse>
				<verse number="7">Byli jsme však mezi vámi laskaví, jako když kojící žena chová své děti.</verse>
				<verse number="8">Měli jsme k vám takovou náklonnost, že jsme vám s potěšením vydali nejen Boží evangelium, ale i své vlastní duše, neboť jste nám byli drazí.</verse>
				<verse number="9">Bratři, přece si vzpomínáte na naši námahu a úsilí: pracovali jsme dnem i nocí, abychom nikomu z vás nebyli přítěží, a [tak] jsme vám kázali Boží evangelium.</verse>
				<verse number="10">Vy i Bůh [jste] svědkové, jak svatě, spravedlivě a bezúhonně jsme se k vám věřícím chovali.</verse>
				<verse number="11">Jak víte, každého jednotlivého z vás jsme napomínali, utěšovali a zapřísahali jako otec své děti,</verse>
				<verse number="12">abyste chodili, jak je důstojné Boha, který vás volá do svého království a slávy.</verse>
				<verse number="13">Proto i my neustále děkujeme Bohu, neboť když jste přijali Boží slovo, jež jste slyšeli od nás, přijali jste [je] ne [jako] lidské slovo, ale jako to, čím vskutku je, [totiž] slovo Boží, jež také působí ve vás věřících.</verse>
				<verse number="14">Vy, bratři, jste následovali příklad Božích církví v Kristu Ježíši, které jsou v Judsku, neboť jste od svých krajanů vytrpěli totéž, co oni od Židů,</verse>
				<verse number="15">kteří zabili Pána Ježíše i své vlastní proroky, nás vyhnali, Bohu se nelíbí a [vůči] všem lidem [jsou] nepřátelští.</verse>
				<verse number="16">Brání nám totiž mluvit k pohanům, aby byli spaseni, a tím neustále doplňují [míru] svých hříchů. Přišel však na ně konečný hněv.</verse>
				<verse number="17">Když jsme pak od vás byli nakrátko odloučeni ([ačkoli jen] tělem, ne srdcem) , tím více jsme se s velikou touhou snažili spatřit vaši tvář.</verse>
				<verse number="18">Chtěli jsme k vám tedy přijít-já Pavel víc než jednou-ale Satan nám zabránil.</verse>
				<verse number="19">Vždyť kdo [je] naší nadějí, radostí a korunou chlouby? Nejste to snad právě vy před tváří našeho Pána Ježíše Krista při jeho příchodu?</verse>
				<verse number="20">Vy jste přece naše sláva a radost!</verse>
			</chapter>
			<chapter number="3">
				<verse number="1">Když jsme to tedy již nemohli déle vydržet, zdálo se nám dobré, abychom zůstali v Athénách sami,</verse>
				<verse number="2">a poslali jsme Timotea, našeho bratra, Božího služebníka a našeho spolupracovníka v Kristově evangeliu, aby vás upevnil a povzbudil ve vaší víře,</verse>
				<verse number="3">aby se nikdo nedával zviklat těmito souženími. Víte přece sami, že jsme k tomu určeni.</verse>
				<verse number="4">Vždyť když jsme ještě byli u vás, předpovídali jsme vám, že na nás přichází soužení, což se, jak víte, také stalo.</verse>
				<verse number="5">Proto také, když jsem [to] již nemohl déle vydržet, poslal jsem [ho], abych se dozvěděl o vaší víře, aby vás snad nepokoušel Pokušitel a naše úsilí nepřišlo nazmar.</verse>
				<verse number="6">Nyní však Timoteus přišel od vás [zase] k nám a oznámil nám radostnou zprávu o vaší víře a lásce a [o tom,] že na nás stále vzpomínáte v dobrém a toužíte nás vidět stejně jako my vás.</verse>
				<verse number="7">Proto jsme z vás, bratři, byli při vší své tísni a soužení povzbuzeni skrze vaši víru.</verse>
				<verse number="8">Neboť nyní žijeme, jestliže vy stojíte v Pánu!</verse>
				<verse number="9">Vždyť jakým děkováním za vás se můžeme Bohu odvděčit za všechnu tu radost, kterou z vás máme před naším Bohem,</verse>
				<verse number="10">když se dnem i nocí převelice modlíme, abychom spatřili vaši tvář a doplnili to, co se nedostává vaší víře?</verse>
				<verse number="11">Kéž tedy sám náš Bůh a Otec i náš Pán Ježíš Kristus připraví naši cestu k vám.</verse>
				<verse number="12">A vás ať Pán rozmnoží a rozhojní v lásce k sobě navzájem i ke všem [lidem], tak jako i my [milujeme] vás,</verse>
				<verse number="13">aby [tak] upevnil vaše srdce, bezúhonná ve svatosti před tváří Boha, našeho Otce, při příchodu našeho Pána Ježíše Krista se všemi jeho svatými.</verse>
			</chapter>
			<chapter number="4">
				<verse number="1">Dále vás tedy, bratři, prosíme a vyzýváme v Pánu Ježíši, abyste se ještě více rozhojňovali v tom, co jste od nás přijali, totiž jak máte žít a líbit se Bohu.</verse>
				<verse number="2">Víte přece, jaká přikázání jsme vám dali skrze Pána Ježíše Krista.</verse>
				<verse number="3">Neboť toto je Boží vůle: vaše posvěcení, [totiž] abyste se zdržovali od smilstva,</verse>
				<verse number="4">[aby] každý z vás uměl zacházet se svou nádobou v posvěcení a úctě</verse>
				<verse number="5">(ne v žádostivé vášni jako pohané, kteří neznají Boha) ,</verse>
				<verse number="6">aby [nikdo] nepřekračoval [meze] a neoklamával v této věci svého bratra, protože Pán [je] toho všeho mstitelem, jak jsme vám také předem řekli a dosvědčili.</verse>
				<verse number="7">Bůh nás přece nepovolal k nečistotě, ale k posvěcení.</verse>
				<verse number="8">Kdo tedy [toto] odmítá, neodmítá člověka, ale Boha, který nám také dal svého Svatého Ducha.</verse>
				<verse number="9">O bratrské lásce vám pak není potřeba [nic] psát-jste přece sami vyučováni Bohem, abyste milovali jedni druhé,</verse>
				<verse number="10">a vskutku tak činíte všem bratrům po celé Makedonii. Vyzýváme vás však, abyste se [v tom ještě] více rozhojňovali,</verse>
				<verse number="11">snažili se být pokojní, starali se o své věci a pracovali vlastníma rukama, jak jsme vám přikázali,</verse>
				<verse number="12">abyste před těmi, kdo jsou venku, chodili počestně a neměli žádný nedostatek.</verse>
				<verse number="13">Nechci pak, bratři, abyste nevěděli o těch, kdo zesnuli, abyste se nermoutili jako ti ostatní, kteří nemají naději.</verse>
				<verse number="14">Věříme-li totiž, že Ježíš zemřel a vstal [z mrtvých], právě tak [věřme, že] i ty, kdo zesnuli v Ježíši, Bůh přivede s ním.</verse>
				<verse number="15">Říkáme vám totiž Pánovým slovem toto: My, kdo zůstaneme živí až do Pánova příchodu, rozhodně nepředejdeme ty, kdo zesnuli.</verse>
				<verse number="16">Vždyť až zazní zvolání, hlas archanděla a Boží polnice, sestoupí sám Pán z nebe a mrtví v Kristu vstanou jako první.</verse>
				<verse number="17">Potom my, kdo zůstaneme živí, budeme spolu s nimi v oblacích uchváceni do vzduchu vstříc Pánu; a tak budeme navždycky s Pánem.</verse>
				<verse number="18">Proto se navzájem potěšujte těmito slovy.</verse>
			</chapter>
			<chapter number="5">
				<verse number="1">O časech a dobách vám pak není potřeba [nic] psát, bratři,</verse>
				<verse number="2">neboť sami dobře víte, že Pánův den přijde jako zloděj v noci.</verse>
				<verse number="3">Až totiž budou říkat: "Pokoj a bezpečnost," tehdy na ně nečekaně přijde zhouba, tak jako bolest na těhotnou ženu, a neuniknou.</verse>
				<verse number="4">Vy, bratři, však nejste ve tmě, aby vás ten den překvapil jako zloděj.</verse>
				<verse number="5">Vy všichni jste synové světla a synové dne. Nepatříme noci ani tmě.</verse>
				<verse number="6">Nespěme tedy jako ostatní, ale bděme a buďme střízliví.</verse>
				<verse number="7">Vždyť ti, kdo spí, spí v noci a ti, kdo se opíjejí, jsou opilí v noci.</verse>
				<verse number="8">My, kdo patříme dni, však buďme střízliví a oblečení pancířem víry a lásky a přilbou naděje spasení.</verse>
				<verse number="9">Bůh nás přece neurčil k hněvu, ale [k tomu,] abychom došli spasení skrze našeho Pána Ježíše Krista,</verse>
				<verse number="10">který za nás zemřel, abychom-ať už bdíme nebo spíme-žili společně s ním.</verse>
				<verse number="11">Proto se navzájem povzbuzujte a budujte jeden druhého, jak také činíte.</verse>
				<verse number="12">Prosíme vás, bratři, abyste se znali k těm, kdo mezi vámi pracují, vedou vás v Pánu a napomínají vás,</verse>
				<verse number="13">a abyste si jich v lásce nesmírně vážili kvůli jejich práci. Mějte mezi sebou pokoj.</verse>
				<verse number="14">Vyzýváme vás tedy, bratři, napomínejte neukázněné, těšte malomyslné, podpírejte slabé a se všemi mějte trpělivost.</verse>
				<verse number="15">Hleďte, aby někdo někomu neodplácel zlo zlem, ale vždycky následujte to, co je dobré-jak pro vás, tak pro všechny [lidi].</verse>
				<verse number="16">Vždycky se radujte.</verse>
				<verse number="17">Neustále se modlete.</verse>
				<verse number="18">Za všech [okolností] buďte vděční, neboť toto je Boží vůle v Kristu Ježíši pro vás.</verse>
				<verse number="19">Ducha neuhašujte.</verse>
				<verse number="20">Proroctvími nepohrdejte.</verse>
				<verse number="21">Všechno prověřujte; co je dobré, [toho] se držte.</verse>
				<verse number="22">Varujte se zla v každé podobě.</verse>
				<verse number="23">Sám Bůh pokoje ať vás tedy plně posvětí a zachová celého vašeho ducha, duši i tělo bez úhony k příchodu našeho Pána Ježíše Krista.</verse>
				<verse number="24">Ten, který vás volá, je věrný a on [to] učiní.</verse>
				<verse number="25">Bratři, modlete se za nás.</verse>
				<verse number="26">Pozdravte všechny bratry svatým polibkem.</verse>
				<verse number="27">Zapřísahám vás v Pánu, aby tento dopis byl čten všem svatým bratrům.</verse>
				<verse number="28">Milost našeho Pána Ježíše Krista s vámi. Amen.</verse>
			</chapter>
		</book>
		<book number="53">
			<chapter number="1">
				<verse number="1">Pavel, Silvanus a Timoteus církvi Tesalonických v Bohu, našem Otci, a [v] Pánu Ježíši Kristu:</verse>
				<verse number="2">Milost vám a pokoj od Boha, našeho Otce, a [od] Pána Ježíše Krista.</verse>
				<verse number="3">Musíme za vás, bratři, stále děkovat Bohu, jak se sluší, protože vaše víra velice roste a vzájemná láska vás všech se rozhojňuje,</verse>
				<verse number="4">takže se vámi v Božích církvích sami chlubíme- [totiž] vaší vytrvalostí a věrností ve všech vašich pronásledováních a souženích, která snášíte.</verse>
				<verse number="5">[Ta jsou] znamením Božího spravedlivého soudu, abyste byli uznáni za hodné Božího království, pro něž také trpíte.</verse>
				<verse number="6">U Boha je totiž spravedlivé, aby těm, kdo vás sužují, bylo odplaceno soužením</verse>
				<verse number="7">a vám, kdo jste sužováni, odpočinutím s námi, až se zjeví Pán Ježíš z nebe se svými mocnými anděly</verse>
				<verse number="8">a v ohnivém plameni uvede pomstu na ty, kdo neznají Boha a nejsou poslušni evangelia našeho Pána Ježíše Krista.</verse>
				<verse number="9">Ti ponesou trest věčné záhuby, [odloučeni] od Pánovy tváře a od slávy jeho moci,</verse>
				<verse number="10">v ten den, kdy přijde, aby byl oslaven ve svých svatých a ukázal se jako podivuhodný ve všech věřících-neboť jste uvěřili našemu svědectví mezi vámi.</verse>
				<verse number="11">Proto se také za vás stále modlíme, aby vás náš Bůh uznal za hodné [tohoto] povolání a mocně naplnil každý dobrotivý záměr i [každý] skutek víry,</verse>
				<verse number="12">aby tak jméno našeho Pána Ježíše Krista bylo oslaveno ve vás a vy v něm podle milosti našeho Boha a Pána Ježíše Krista.</verse>
			</chapter>
			<chapter number="2">
				<verse number="1">Ohledně příchodu našeho Pána Ježíše Krista a našeho shromáždění k němu vás tedy prosíme, bratři,</verse>
				<verse number="2">abyste se nenechali snadno vyvést z míry ani lekat, ať už duchem, slovem nebo dopisem (údajně od nás) , jako by již nastal Kristův den.</verse>
				<verse number="3">Nenechte se od nikoho žádným způsobem oklamat. [Ten den] totiž nenastane, dokud napřed nepřijde odpadnutí a nebude zjeven ten člověk hříchu, ten syn zatracení,</verse>
				<verse number="4">který se staví na odpor a povyšuje se nade všechno, čemu se říká Bůh a co se uctívá, takže se posadí v Božím chrámu jako Bůh a bude se vydávat za Boha.</verse>
				<verse number="5">Nevzpomínáte si, že jsem vám to říkal, když jsem ještě byl u vás?</verse>
				<verse number="6">a víte, co [ho] nyní zadržuje-proto, aby byl zjeven [až] ve svůj čas.</verse>
				<verse number="7">Tajemství této bezbožnosti již přece působí; jen [čeká], dokud nebude odstraněn z cesty ten, kdo [ji] dosud zadržuje.</verse>
				<verse number="8">A tehdy se zjeví ten bezbožník, kterého Pán pohltí dechem svých úst a zničí jasem svého příchodu.</verse>
				<verse number="9">Příchod [toho bezbožníka] odpovídá Satanovu působení s [jeho] veškerou mocí, znameními a lživými zázraky</verse>
				<verse number="10">a s veškerým klamem nepravosti pro ty, kdo hynou, protože nepřijali lásku k pravdě, aby mohli být spaseni.</verse>
				<verse number="11">A proto na ně Bůh pošle [mocné] působení bludu, aby uvěřili lži</verse>
				<verse number="12">a aby všichni, kdo neuvěřili pravdě, ale našli zálibu v nepravosti, byli odsouzeni.</verse>
				<verse number="13">My však musíme stále děkovat Bohu za vás, bratři milovaní Pánem, protože vás Bůh od počátku vyvolil ke spasení skrze posvěcení Duchem a víru v pravdu.</verse>
				<verse number="14">K tomuto [spasení] vás povolal naším evangeliem, abyste došli slávy našeho Pána Ježíše Krista.</verse>
				<verse number="15">A proto, bratři, stůjte a držte se ustanovení, jimž jste se naučili jak skrze slovo, tak [i] skrze náš dopis.</verse>
				<verse number="16">Sám náš Pán Ježíš Kristus a náš Bůh a Otec, který si nás zamiloval a z milosti [nám] dal věčné potěšení a dobrou naději,</verse>
				<verse number="17">ať potěší vaše srdce a posilní vás v každém dobrém slovu i skutku.</verse>
			</chapter>
			<chapter number="3">
				<verse number="1">Závěrem, bratři, modlete se za nás, aby se Pánovo slovo rychle šířilo a bylo oslavováno tak jako u vás</verse>
				<verse number="2">a abychom byli vysvobozeni od neslušných a zlých lidí; neboť ne všichni mají víru.</verse>
				<verse number="3">Pán je však věrný: on vás posílí a ochrání od zlého.</verse>
				<verse number="4">Jsme o vás v Pánu přesvědčeni, že děláte a také budete dělat to, co vám přikazujeme.</verse>
				<verse number="5">Kéž tedy Pán vede vaše srdce k Boží lásce a ke Kristově vytrvalosti.</verse>
				<verse number="6">Přikazujeme vám tedy, bratři, ve jménu našeho Pána Ježíše Krista, abyste se vyhýbali každému bratru, který se chová neukázněně a ne podle ustanovení, které přijal od nás.</verse>
				<verse number="7">Sami přece víte, jak je potřeba následovat náš příklad, protože jsme u vás nebyli neukáznění,</verse>
				<verse number="8">ani jsme nejedli ničí chléb zadarmo. Naopak: dnem i nocí jsme s námahou a úsilím pracovali, abychom nikomu z vás nebyli přítěží.</verse>
				<verse number="9">Ne že bychom [na to] neměli právo, ale chtěli jsme se vám dát za příklad k následování.</verse>
				<verse number="10">Když jsme [ještě] byli u vás, přikazovali jsme vám přece toto: Nechce-li někdo pracovat, ať také nejí!</verse>
				<verse number="11">Slyšíme totiž, [že] se někteří mezi vámi chovají neukázněně: vůbec nepracují, ale [zato] jsou všeteční.</verse>
				<verse number="12">Takovým tedy přikazujeme a vyzýváme [je] skrze našeho Pána Ježíše Krista, aby pokojně pracovali a jedli svůj vlastní chléb.</verse>
				<verse number="13">Vy, bratři, pak nepolevujte ve správném jednání.</verse>
				<verse number="14">Jestliže však někdo neuposlechne naše slovo v tomto dopise, takového označte a nesměšujte se s ním, aby se zastyděl.</verse>
				<verse number="15">Nemějte [ho] však za nepřítele, ale napomínejte [ho] jako bratra.</verse>
				<verse number="16">Kéž vám tedy sám Pán pokoje daruje pokoj v každý [čas a] v každém ohledu. Pán s vámi všemi.</verse>
				<verse number="17">Pozdrav mou, Pavlovou rukou, což je znamením v každém dopisu. Takto píšu.</verse>
				<verse number="18">Milost našeho Pána Ježíše Krista s vámi všemi. Amen.</verse>
			</chapter>
		</book>
		<book number="54">
			<chapter number="1">
				<verse number="1">Pavel, apoštol Ježíše Krista, podle přikázání Boha, našeho Spasitele, a Pána Ježíše Krista, naší naděje,</verse>
				<verse number="2">Timoteovi, [svému] vlastnímu synu ve víře: Milost, milosrdenství a pokoj od Boha, našeho Otce, a [od] Ježíše Krista, našeho Pána.</verse>
				<verse number="3">Jako jsem tě [už] prosil, když jsem šel do Makedonie, zůstaň v Efezu a přikaž některým [lidem], aby neučili jiná učení</verse>
				<verse number="4">a nezabývali se bájemi a nekonečným vykládáním rodokmenů, neboť to dává vznik hádkám spíše než Božímu budování, které je ve víře.</verse>
				<verse number="5">Vždyť cílem přikázání je láska z čistého srdce, dobrého svědomí a nepředstírané víry,</verse>
				<verse number="6">od čehož někteří zbloudili, když se uchýlili k prázdnému tlachání.</verse>
				<verse number="7">Chtějí být učiteli Zákona, přitom [však] nechápou ani to, co říkají, ani [to,] na čem trvají.</verse>
				<verse number="8">Víme ovšem, že Zákon [je] dobrý, užívá-li ho někdo náležitě</verse>
				<verse number="9">a s vědomím toho, že Zákon není uložen spravedlivému, ale nespravedlivým a nepoddaným, bezbožným a hříšníkům, nesvatým a světským [lidem], otcovrahům, matkovrahům a vrahům [vůbec],</verse>
				<verse number="10">smilníkům, homosexuálům, obchodníkům s lidmi, lhářům, křivopřísežníkům a čemukoliv jinému, co je v rozporu se zdravým učením</verse>
				<verse number="11">podle slavného evangelia požehnaného Boha, které mi bylo svěřeno.</verse>
				<verse number="12">Jsem tedy vděčný tomu, který mě zmocnil, našemu Pánu Ježíši Kristu, že mě považoval za věrného a postavil mě do [této] služby.</verse>
				<verse number="13">Předtím jsem byl rouhač, pronásledovatel a trýznitel, ale dostalo se mi milosrdenství, neboť jsem [to] činil nevědomě a v nevěře.</verse>
				<verse number="14">Milost našeho Pána se tedy nesmírně rozhojnila [spolu] s vírou a láskou, která je v Kristu Ježíši.</verse>
				<verse number="15">To slovo [je] spolehlivé a hodné úplného přijetí, [totiž] že Kristus Ježíš přišel na svět, aby spasil hříšníky, z nichž já jsem první.</verse>
				<verse number="16">Ale proto se mi dostalo milosrdenství, aby Kristus Ježíš na mně [jako] prvním ukázal veškerou trpělivost pro příklad těm, kdo v něho mají uvěřit k věčnému životu.</verse>
				<verse number="17">Králi věků, nepomíjejícímu, neviditelnému, jedinému moudrému Bohu [buď] čest a sláva na věky věků! Amen.</verse>
				<verse number="18">Toto přikázání ti ukládám, [můj] synu Timoteji, podle předešlých proroctví o tobě, abys skrze ně bojoval dobrý boj,</verse>
				<verse number="19">maje víru a dobré svědomí, které někteří odvrhli a ztroskotali ve víře</verse>
				<verse number="20">(z nichž je Hymeneus a Alexandr, které jsem vydal Satanovi, aby se odnaučili rouhat) .</verse>
			</chapter>
			<chapter number="2">
				<verse number="1">Především pak žádám, aby se konaly prosby, modlitby, žádosti a díkůčinění za všechny lidi,</verse>
				<verse number="2">za krále i [za] všechny, kdo jsou ve vysokém postavení, abychom mohli vést klidný a pokojný život ve vší zbožnosti a počestnosti;</verse>
				<verse number="3">neboť to [je] dobré a vzácné v očích našeho Spasitele Boha,</verse>
				<verse number="4">který chce, aby všichni lidé byli spaseni a došli k poznání pravdy.</verse>
				<verse number="5">[Je] přece jediný Bůh a jediný prostředník mezi Bohem a lidmi, člověk Kristus Ježíš,</verse>
				<verse number="6">který dal sám sebe jako výkupné za všechny na svědectví v patřičný čas,</verse>
				<verse number="7">k čemuž jsem byl já postaven za kazatele a apoštola (říkám pravdu v Kristu, nelžu) , za učitele pohanů ve víře a pravdě.</verse>
				<verse number="8">Proto si přeji, aby se muži modlili na každém místě, zvedajíce svaté ruce bez hněvu a bez pochybování.</verse>
				<verse number="9">Podobně také, aby se ženy zdobily upraveným oděvem, s cudností a rozvahou, ne zaplétáním [vlasů], zlatem, perlami nebo drahým rouchem,</verse>
				<verse number="10">ale dobrými skutky, jak se sluší na ženy, které se hlásí ke zbožnosti.</verse>
				<verse number="11">Ať se žena učí v tichosti a s veškerou poddaností.</verse>
				<verse number="12">Ženě pak nedovoluji učit ani ovládat [jejího] muže, ale ať je v tichosti.</verse>
				<verse number="13">Vždyť nejdříve byl stvořen Adam, potom Eva.</verse>
				<verse number="14">A Adam nebyl oklamán, ale žena byla oklamána a upadla do přestoupení.</verse>
				<verse number="15">Bude však ochráněna během rození dětí, zůstanou-li ve víře, lásce a svatosti s rozvahou.</verse>
			</chapter>
			<chapter number="3">
				<verse number="1">Toto slovo [je] spolehlivé: Dychtí-li někdo po úřadu biskupa, touží po dobré práci.</verse>
				<verse number="2">Biskup však musí být bezúhonný, manžel jedné ženy, střídmý, rozvážný, pořádný, pohostinný, schopný vyučovat,</verse>
				<verse number="3">ne pijan, ne ziskuchtivý [nebo] rváč, ale vlídný, ne svárlivý, ne lakomec.</verse>
				<verse number="4">[Ať] dobře vede svou rodinu a udržuje [své] děti v poddanosti se vší počestností</verse>
				<verse number="5">(vždyť neumí-li někdo vést svůj vlastní dům, jak se postará o Boží církev?) ;</verse>
				<verse number="6">ne čerstvě obrácený, aby nadut [pýchou] neupadl do ďáblova odsouzení.</verse>
				<verse number="7">Musí mít také dobré svědectví od těch venku, aby neupadl do potupy a [do] ďáblovy pasti.</verse>
				<verse number="8">Podobně diakoni [ať jsou] počestní, ne dvojího jazyka, ne oddávající se příliš vínu, ne ziskuchtiví,</verse>
				<verse number="9">[ale] mající tajemství víry v čistém svědomí.</verse>
				<verse number="10">A ti ať jsou také nejdříve vyzkoušeni, a když budou bez úhony, ať potom slouží.</verse>
				<verse number="11">Rovněž manželky [ať mají] počestné, ne pomlouvačné, [ale] střídmé, ve všem věrné.</verse>
				<verse number="12">Diakoni ať jsou manželé jedné ženy, kteří dobře vedou své děti i své domy.</verse>
				<verse number="13">Vždyť ti, kdo dobře sloužili jako diakoni, si získávají dobré postavení a velikou smělost ve víře, která je v Kristu Ježíši.</verse>
				<verse number="14">Toto ti píši v naději, že k tobě brzy přijdu.</verse>
				<verse number="15">Kdybych se však zdržel, [chci,] abys věděl, jak je třeba počínat si v Božím domě, jímž je církev živého Boha, pilíř a základna pravdy.</verse>
				<verse number="16">Tajemství zbožnosti je bezesporu veliké: Bůh byl zjeven v těle, ospravedlněn v Duchu, viděn anděly, kázán pohanům, uvěřilo se mu na světě a ve slávě byl vzat vzhůru.</verse>
			</chapter>
			<chapter number="4">
				<verse number="1">Duch však výslovně říká, že v posledních časech někteří odstoupí od víry, naslouchajíce bludným duchům a učením démonů.</verse>
				<verse number="2">Pokrytecky mluví lež, mají cejchované svědomí,</verse>
				<verse number="3">brání [lidem] vstupovat do manželství, [přikazují] zdržovat se pokrmů, které Bůh stvořil, aby [je] ti, kdo věří a poznali pravdu, s vděčností užívali.</verse>
				<verse number="4">Vždyť veškeré Boží stvoření [je] dobré a nic, co se přijímá s díkůčiněním, se nemá odmítat,</verse>
				<verse number="5">neboť se [to] posvěcuje Božím slovem a modlitbou.</verse>
				<verse number="6">Když budeš tyto věci připomínat bratrům, budeš dobrý služebník Ježíše Krista, vykrmený slovy víry a správného učení, jež jsi [až dosud] následoval.</verse>
				<verse number="7">Světské a babské báje však odmítej a cvič se ve zbožnosti.</verse>
				<verse number="8">Tělesné cvičení je totiž malého užitku, ale zbožnost je užitečná ke všemu, neboť má zaslíbení nynějšího života i toho budoucího.</verse>
				<verse number="9">To slovo [je] spolehlivé a hodné úplného přijetí.</verse>
				<verse number="10">Vždyť proto také pracujeme a snášíme pohanění, že máme naději v živém Bohu, který je ochráncem všech lidí, a zvláště věřících.</verse>
				<verse number="11">Tyto věci přikazuj a uč.</verse>
				<verse number="12">Nikdo ať nepohrdá tvým mládím, ale buď pro věřící příkladem v řeči, v chování, v lásce, v duchu, ve víře a v čistotě.</verse>
				<verse number="13">Dokud nepřijdu, zabývej se čtením, povzbuzováním a vyučováním.</verse>
				<verse number="14">Nezanedbávej dar, který je v tobě, který ti byl dán skrze proroctví s vkládáním rukou staršovstva.</verse>
				<verse number="15">O tom přemýšlej a v tom buď, aby tvůj pokrok byl zjevný všem.</verse>
				<verse number="16">Věnuj pozornost sobě a učení. V těch věcech zůstávej, neboť když to budeš dělat, zachráníš sám sebe i ty, kteří tě poslouchají.</verse>
			</chapter>
			<chapter number="5">
				<verse number="1">Staršího nekárej, ale domlouvej [mu] jako otci, mladším jako bratrům,</verse>
				<verse number="2">starším ženám jako matkám, mladším jako sestrám, ve vší čistotě.</verse>
				<verse number="3">Cti vdovy, které jsou opravdovými vdovami.</verse>
				<verse number="4">Má-li však některá vdova děti nebo vnuky, ať se [oni] učí prokazovat zbožnost předně [vůči] vlastnímu domu a odplácet [svým] rodičům; neboť to je v Božích očích dobré a vzácné.</verse>
				<verse number="5">Ta, která je opravdová vdova (to jest osamělá) , spoléhá na Boha a zůstává v prosbách a modlitbách dnem i nocí;</verse>
				<verse number="6">ale ta, která žije požitkářsky, je mrtvá zaživa.</verse>
				<verse number="7">Přikazuj [jim] tedy tyto věci, ať jsou bez úhony.</verse>
				<verse number="8">Jestliže se pak někdo nestará o své vlastní a zvláště o členy [své] rodiny, zapřel víru a je horší než nevěřící.</verse>
				<verse number="9">Za vdovu ať je počítána nejméně šedesátiletá, jež byla manželkou jednoho muže,</verse>
				<verse number="10">osvědčená v dobrých skutcích: jestliže vychovala děti, jestliže přijímala hosty, jestliže myla nohy svatým, jestliže pomáhala souženým, jestliže se věnovala každému dobrému dílu.</verse>
				<verse number="11">Ale odmítej [započítat] mladší vdovy, neboť když nedbají na Krista a začnou být rozpustilé, chtějí se vdávat.</verse>
				<verse number="12">[Takové] nesou odsouzení, protože zavrhly [svou] první víru.</verse>
				<verse number="13">Zároveň se také učí zahálet a chodit po domech; a nejen zahálet, ale také být klevetivé a všetečné a mluvit, co se nepatří.</verse>
				<verse number="14">Proto si přeji, aby se mladší [vdovy] vdávaly, rodily děti, vedly domácnost a nedávaly protivníkovi žádnou příležitost k pomlouvání.</verse>
				<verse number="15">Některé se už totiž uchýlily zpět k Satanovi.</verse>
				<verse number="16">Jestliže [tedy] některý věřící muž nebo žena má [v rodině] vdovy, ať jim pomáhá, aby nebyla zatěžována církev a mohla pomoci opravdovým vdovám.</verse>
				<verse number="17">Starší, kteří dobře vedou [sbor], ať jsou pokládáni za hodné dvojí cti, zvláště ti, kteří pracují ve slově a učení.</verse>
				<verse number="18">Písmo totiž říká: "Mlátícímu volu nezavážeš ústa" a" Dělník [je] hoden své mzdy."</verse>
				<verse number="19">Obvinění proti staršímu nepřijímej, jedině na základě [výpovědi] dvou nebo tří svědků.</verse>
				<verse number="20">Ty, kteří hřeší, kárej přede všemi, aby i ostatní měli bázeň.</verse>
				<verse number="21">Zapřísahám [tě] před Bohem a Pánem Ježíšem Kristem a [před] vyvolenými anděly, abys tyto věci dodržoval bez předsudků a nedělal nic předpojatě.</verse>
				<verse number="22">Na nikoho nevkládej ruce ukvapeně a neměj účast na cizích hříších; zachovávej sám sebe v čistotě.</verse>
				<verse number="23">Nepij již [pouze] vodu, ale kvůli svému žaludku a svým častým nemocem užívej trošku vína.</verse>
				<verse number="24">Hříchy některých lidí jsou zřejmé a předem vedou k odsouzení, [u] jiných však teprve následují.</verse>
				<verse number="25">Právě tak jsou zřejmé i dobré skutky; a ty, [s nimiž] je tomu jinak, nemohou zůstat skryty.</verse>
			</chapter>
			<chapter number="6">
				<verse number="1">Všichni, kdo jsou pod otrockým jhem, ať považují své pány za hodné vší úcty, aby Boží jméno a učení nebylo tupeno.</verse>
				<verse number="2">A ti, kdo mají za pány věřící, ať [jimi] nepohrdají, protože jsou bratři, ale ať slouží tím spíše, protože ti, kdo mají užitek [z jejich] dobré práce, jsou věřící a milovaní. Tyto věci uč a vybízej [k nim].</verse>
				<verse number="3">Učí-li někdo jinak a nechce přistoupit na zdravá slova našeho Pána Ježíše Krista a učení, které odpovídá zbožnosti,</verse>
				<verse number="4">je nadutý, ničemu nerozumí, ale dychtí po hádkách a slovních potyčkách, z nichž vzniká závist, svár, urážky, zlé domněnky,</verse>
				<verse number="5">neustálé třenice lidí s porušenou myslí a zbavených pravdy, domnívajících se, že zbožnost je zdrojem zisku. Od takových odstupuj.</verse>
				<verse number="6">[Opravdu] velikým ziskem je však zbožnost se spokojeností.</verse>
				<verse number="7">Nic jsme přece na svět nepřinesli [a] je zřejmé, že si také nemůžeme nic odnést.</verse>
				<verse number="8">Máme-li tedy jídlo a oděv, budeme s tím spokojeni.</verse>
				<verse number="9">Ti, kdo touží zbohatnout, však upadají do pokušení a pasti a [do] mnoha nerozumných a škodlivých žádostí, které ponořují lidi do záhuby a zkázy.</verse>
				<verse number="10">Neboť kořenem všeho zla je láska k penězům; když po nich někteří dychtili, zbloudili od víry a sami se naplnili mnoha bolestmi.</verse>
				<verse number="11">Ty, Boží člověče, však od takových věcí utíkej. Následuj pak spravedlnost, zbožnost, víru, lásku, trpělivost, krotkost.</verse>
				<verse number="12">Bojuj ten dobrý boj víry, chop se věčného života, k němuž jsi také povolán, a vyznal jsi dobré vyznání před mnoha svědky.</verse>
				<verse number="13">Přikazuji ti před Bohem, který všechno obživuje, a [před] Kristem Ježíšem, který dosvědčil před Pontským Pilátem dobré vyznání,</verse>
				<verse number="14">abys zachovával toto přikázání bez poskvrny a bez úhony až do příchodu našeho Pána Ježíše Krista,</verse>
				<verse number="15">který ve svůj čas ukáže ten požehnaný a jediný Vládce, Král kralujících a Pán panujících,</verse>
				<verse number="16">jenž jediný má nesmrtelnost a přebývá v nepřístupném světle, jehož nikdo z lidí neviděl ani vidět nemůže, a jemuž [patří] čest a věčná moc. Amen.</verse>
				<verse number="17">Těm, kdo jsou v tomto světě bohatí, přikazuj, ať nesmýšlí povýšeně a nespoléhají na nejisté bohatství, ale na živého Boha, který nám dává k užívání hojnost všeho.</verse>
				<verse number="18">[Také] ať činí dobře, bohatnou v dobrých skutcích, jsou štědří a dělí se [s ostatními];</verse>
				<verse number="19">[ať] si ukládají dobrý základ pro budoucnost, aby se chopili věčného života.</verse>
				<verse number="20">Ó, Timoteji! Zachovávej to, co [ti] bylo svěřeno a vyhýbej se světským prázdným řečem a rozporům toho falešně nazývaného" poznání",</verse>
				<verse number="21">k němuž se někteří začali hlásit a zbloudili ve víře. Milost s tebou. Amen.</verse>
			</chapter>
		</book>
		<book number="55">
			<chapter number="1">
				<verse number="1">Pavel, podle Boží vůle apoštol Ježíše Krista, podle zaslíbení života, který je v Kristu Ježíši,</verse>
				<verse number="2">Timoteovi, [svému] milovanému synu: Milost, milosrdenství a pokoj od Boha Otce a [od] Krista Ježíše, našeho Pána.</verse>
				<verse number="3">Jsem vděčný Bohu, kterému sloužím jako [i naši] předkové s čistým svědomím, že na tebe neustále pamatuji ve svých modlitbách ve dne i v noci.</verse>
				<verse number="4">Když vzpomínám na tvé slzy, toužím tě vidět, abych byl naplněn radostí,</verse>
				<verse number="5">a připomínám si tu tvoji nepředstíranou víru, která nejdříve byla ve tvé babičce Loidě a ve tvé matce Eunice, a jsem si jist, že [je] i v tobě.</verse>
				<verse number="6">Proto ti připomínám, abys rozněcoval ten Boží dar, který je v tobě díky vkládání mých rukou.</verse>
				<verse number="7">Bůh nám přece nedal ducha bázlivosti, ale [ducha] moci, lásky a jasné mysli.</verse>
				<verse number="8">Proto se nestyď za svědectví našeho Pána, ani za mě, jeho vězně, ale snášej spolu [se mnou] útrapy pro evangelium podle Boží moci.</verse>
				<verse number="9">[Vždyť] on nás spasil a povolal svatým povoláním; ne podle našich skutků, ale podle vlastního předsevzetí a [podle] milosti, která nám byla dána v Kristu Ježíši před věčnými časy</verse>
				<verse number="10">a která se nyní ukázala skrze příchod našeho Spasitele Krista Ježíše, který zničil smrt a skrze evangelium vyvedl na světlo život a nesmrtelnost,</verse>
				<verse number="11">k čemuž jsem byl já postaven za kazatele, apoštola a učitele pohanů.</verse>
				<verse number="12">Proto také snáším tyto věci, ale nestydím se [za to], neboť vím, komu jsem uvěřil. A jsem si jist, že [on] je schopen zachovat to, co jsem mu svěřil, [až] do onoho dne.</verse>
				<verse number="13">Za příklad zdravých slov měj ta, která jsi slyšel ode mě ve víře a lásce, která je v Kristu Ježíši.</verse>
				<verse number="14">Ten nádherný poklad, jenž [ti] byl svěřen, zachovávej skrze Ducha Svatého, který v nás přebývá.</verse>
				<verse number="15">Víš o tom, že se ode mě odvrátili všichni, kdo jsou v Asii, mezi nimi [i] Fygelus a Hermogenes.</verse>
				<verse number="16">Kéž Pán prokáže milosrdenství Oneziforovu domu, neboť mě často osvěžoval a nestyděl se za mé řetězy.</verse>
				<verse number="17">Naopak-když přišel do Říma, velmi usilovně mě hledal, až [mě] našel.</verse>
				<verse number="18">Kéž mu Pán dá v onen den najít milosrdenství u Pána. A jak hodně mi pomáhal v Efezu, víš sám velmi dobře.</verse>
			</chapter>
			<chapter number="2">
				<verse number="1">Proto se [i] ty, můj synu, posiluj v milosti, která je v Kristu Ježíši.</verse>
				<verse number="2">A co jsi ode mě slyšel před mnoha svědky, to svěřuj věrným lidem, kteří budou schopní učit zase další.</verse>
				<verse number="3">Snášej tedy útrapy jako dobrý voják Ježíše Krista.</verse>
				<verse number="4">Nikdo, kdo bojuje, se nezaplétá do záležitostí běžného života, aby se líbil svému vojevůdci.</verse>
				<verse number="5">Také když někdo závodí, nezíská věnec, pokud nezávodil podle pravidel.</verse>
				<verse number="6">Rolník, který se namáhá, musí okusit úrodu jako první.</verse>
				<verse number="7">Mysli na to, co říkám, a kéž ti Pán dá ve všem porozumění.</verse>
				<verse number="8">Pamatuj, že Ježíš Kristus z Davidova semene byl podle mého evangelia vzkříšen z mrtvých.</verse>
				<verse number="9">Pro ně snáším útrapy, dokonce pouta jako zločinec; ale Boží slovo není v poutech.</verse>
				<verse number="10">A proto všechno snáším, kvůli vyvoleným, aby i oni došli spasení, které je v Kristu Ježíši, s věčnou slávou.</verse>
				<verse number="11">Toto slovo [je] spolehlivé: Jestliže jsme s [ním] zemřeli, budeme s [ním] také žít.</verse>
				<verse number="12">Jestliže vytrváme, budeme s [ním] také kralovat. Zapřeme-li [ho], zapře i [on] nás.</verse>
				<verse number="13">Jsme-li nevěrní, on zůstává věrný, neboť nemůže zapřít sám sebe.</verse>
				<verse number="14">Tyto věci připomínej a zapřísahej [bratry] před Pánovou tváří, aby se nehádali o slova, [což není] k žádnému užitku, [ale] ke zkáze posluchačů.</verse>
				<verse number="15">Usiluj, aby ses mohl představit jako osvědčený před Bohem, dělník, který se nemá za co stydět a který správně vykládá slovo pravdy.</verse>
				<verse number="16">Světským prázdným řečem se pak vyhýbej, neboť [ti, kdo je mluví,] budou postupovat k [ještě] větší bezbožnosti</verse>
				<verse number="17">a jejich řeč se bude šířit jako rakovina. Mezi nimi je [i] Hymeneus a Filétus,</verse>
				<verse number="18">kteří zbloudili od pravdy, když říkají, že již nastalo vzkříšení, a převracejí víru některých [lidí].</verse>
				<verse number="19">Avšak Boží pevný základ zůstává stát a má [na sobě] tento nápis: "Pán zná ty, kdo jsou jeho" a" Ať odstoupí od nepravosti každý, kdo vyslovuje Kristovo jméno."</verse>
				<verse number="20">Ve velikém domě totiž nejsou jen zlaté a stříbrné nádoby, ale také dřevěné a hliněné; a některé [jsou] jistě ke cti, ale některé k hanbě.</verse>
				<verse number="21">Kdo by se tedy od těchto věcí očistil, bude nádobou ke cti, posvěcenou a velmi užitečnou pro Pána, připravenou pro každé dobré dílo.</verse>
				<verse number="22">Utíkej tedy od mladických žádostí a následuj spravedlnost, víru, lásku a pokoj [spolu] s těmi, kdo vzývají Pána z čistého srdce.</verse>
				<verse number="23">Pošetilé a nerozumné otázky pak odmítej, neboť víš, že plodí hádky.</verse>
				<verse number="24">A Pánův služebník se nemá hádat, ale [má] být ke všem laskavý, schopný vyučovat, snášenlivý,</verse>
				<verse number="25">s krotkostí napravující ty, kdo se stavějí na odpor. Snad jim Bůh dá pokání, aby poznali pravdu</verse>
				<verse number="26">a probrali se z ďáblovy pasti, neboť jím byli chyceni, aby [činili] jeho vůli.</verse>
			</chapter>
			<chapter number="3">
				<verse number="1">Věz však, že v posledních dnech nastanou nebezpečné časy.</verse>
				<verse number="2">Lidé totiž budou samolibí, milující peníze, vychloubační, pyšní, rouhaví, neposlouchající rodiče, nevděční, bezbožní,</verse>
				<verse number="3">bezcitní, nesmiřitelní, pomlouvační, nezdrženliví, hrubí, nepřátelé dobra,</verse>
				<verse number="4">zrádci, ukvapení, nadutí, milující rozkoše více než Boha.</verse>
				<verse number="5">Budou mít vnější způsob zbožnosti, ale zřeknou se její moci. Od takových se odvracej.</verse>
				<verse number="6">Jsou mezi nimi [i] tací, kteří se vkrádají do domů a svádějí ženštiny obtížené hříchy, puzené různými žádostmi,</verse>
				<verse number="7">které se stále učí, ale nikdy nemohou dojít k poznání pravdy.</verse>
				<verse number="8">Stejně jako Jannes a Jambres odporovali Mojžíšovi, tak i tito lidé zkažené mysli a zvrácení ve víře [nyní] odporují pravdě.</verse>
				<verse number="9">Dále však [již] postupovat nebudou; neboť jejich nerozum bude všem zřejmý, tak jako byl i [nerozum] tamtěch.</verse>
				<verse number="10">Ty jsi ale [až dosud] následoval mé učení, [můj] způsob života, [mé] předsevzetí, víru, trpělivost, lásku, vytrvalost,</verse>
				<verse number="11">pronásledování [i] utrpení, která na mě přišla v Antiochii, v Ikoniu a v Lystře. Jaká pronásledování jsem přestál! Pán mě však ze všech vysvobodil.</verse>
				<verse number="12">A všichni, kdo chtějí zbožně žít v Kristu Ježíši, budou pronásledováni.</verse>
				<verse number="13">Zlí lidé a podvodníci však budou postupovat [stále] k horšímu-svůdci i svádění.</verse>
				<verse number="14">Ale ty zůstávej v tom, čemu ses naučil a [o čem] jsi přesvědčen. Věz, od koho ses [to] naučil,</verse>
				<verse number="15">a že od dětství znáš Svatá Písma, která ti mohou dát moudrost ke spasení skrze víru, jež je v Kristu Ježíši.</verse>
				<verse number="16">Veškeré Písmo [je] vdechnuté Bohem a [je] užitečné k vyučování, k usvědčování, k napravování a k výchově ve spravedlnosti,</verse>
				<verse number="17">aby byl Boží člověk dokonalý a vybavený ke každému dobrému dílu.</verse>
			</chapter>
			<chapter number="4">
				<verse number="1">Proto [tě] před Bohem a [před] Pánem Ježíšem Kristem, který má soudit živé i mrtvé, zapřísahám při jeho příchodu a jeho království:</verse>
				<verse number="2">Kaž Slovo; buď připraven vhod [i] nevhod, usvědčuj, kárej a napomínej se vší trpělivostí a učením.</verse>
				<verse number="3">Neboť nastane čas, kdy nebudou snášet zdravé učení, ale budou si podle vlastních chutí shromažďovat učitele lechtající [jejich] sluch.</verse>
				<verse number="4">Odvrátí uši od pravdy a uchýlí se k bájím.</verse>
				<verse number="5">Ty však buď ve všem střízlivý, snášej útrapy, konej dílo kazatele evangelia, naplň svoji službu.</verse>
				<verse number="6">Já už totiž [začínám] být obětován a nastal čas mého odchodu.</verse>
				<verse number="7">Bojoval jsem dobrý boj; běh jsem dokončil, víru jsem zachoval.</verse>
				<verse number="8">Nakonec je pro mě připravena koruna spravedlnosti, kterou mi dá v onen den Pán, ten spravedlivý soudce; a nejen mně, ale i všem, kdo si zamilovali jeho příchod.</verse>
				<verse number="9">Vynasnaž se ke mně brzy přijít;</verse>
				<verse number="10">Démas mě totiž opustil, protože si zamiloval tento svět, a odešel do Tesaloniky, Krescens do Galacie, Titus do Dalmácie.</verse>
				<verse number="11">Jediný Lukáš je se mnou. Vyzvedni Marka a přiveď [ho] s sebou, neboť je mi velmi užitečný ke službě.</verse>
				<verse number="12">Tychika jsem poslal do Efezu.</verse>
				<verse number="13">Až půjdeš, přines [mi] plášť, který jsem nechal v Troadě u Karpa, a knihy, zvláště pergameny.</verse>
				<verse number="14">Kovář Alexandr mi učinil mnoho zlého-ať mu Pán odplatí podle jeho skutků.</verse>
				<verse number="15">Chraň se ho i ty, neboť velice odporoval našim slovům.</verse>
				<verse number="16">Při mé první obhajobě se za mě nikdo nepostavil, ale všichni mě opustili. Kéž jim to není počítáno.</verse>
				<verse number="17">Pán však stál při mně a posílil mě, aby skrze mne bylo dovršeno kázání a slyšely [je] všechny národy. A [tak] jsem byl vysvobozen ze lví tlamy.</verse>
				<verse number="18">A Pán mě vysvobodí od každého zlého skutku a zachová [mě] pro své nebeské království. Jemu [buď] sláva na věky věků. Amen.</verse>
				<verse number="19">Pozdrav Prisku a Akvilu i Oneziforův dům.</verse>
				<verse number="20">Erastus zůstal v Korintu a Trofima jsem zanechal v Milétu nemocného.</verse>
				<verse number="21">Vynasnaž se přijít [ještě] před zimou. Pozdravuje tě Eubulus, Pudens, Línus, Klaudia a všichni bratři.</verse>
				<verse number="22">Pán Ježíš Kristus [buď] s tvým duchem. Milost s vámi. Amen.</verse>
			</chapter>
		</book>
		<book number="56">
			<chapter number="1">
				<verse number="1">Pavel, Boží služebník a apoštol Ježíše Krista, podle víry Božích vyvolených a poznání pravdy, jež [vede] ke zbožnosti,</verse>
				<verse number="2">v naději věčného života, který před věčnými časy zaslíbil Bůh, který [nikdy] nelže</verse>
				<verse number="3">a [který] v patřičný čas zjevil své slovo skrze kázání, jež mi bylo svěřeno podle nařízení našeho Spasitele Boha,</verse>
				<verse number="4">Titovi, [svému] vlastnímu synu v obecné víře: Milost, milosrdenství a pokoj od Boha Otce a [od] Pána Ježíše Krista, našeho Spasitele.</verse>
				<verse number="5">Zanechal jsem tě na Krétě z toho důvodu, abys dal do pořádku to, co [ještě] zbývá, a ustanovil po městech starší, jak jsem ti nařídil.</verse>
				<verse number="6">Někdo [může být starším,] je-li bezúhonný, manžel jedné ženy a má-li věřící děti, které nelze obvinit z bujnosti nebo nepoddajnosti.</verse>
				<verse number="7">Neboť biskup musí jakožto Boží správce být bezúhonný, ne samolibý, ne prchlivý, ne pijan, ne rváč, ne ziskuchtivý,</verse>
				<verse number="8">ale pohostinný, milovník dobra, rozvážný, spravedlivý, svatý, zdrženlivý,</verse>
				<verse number="9">držící se spolehlivého slova podle toho, jak byl naučen, aby mohl nejen povzbuzovat zdravým učením, ale i přemáhat odpůrce.</verse>
				<verse number="10">Je totiž mnoho nepoddaných, prázdných mluvků a svůdců mysli, zvláště těch z obřízky,</verse>
				<verse number="11">jimž musí být zacpána ústa. Ti rozvracejí celé domy, když pro mrzký zisk vyučují tomu, co se nesmí.</verse>
				<verse number="12">Jeden z nich, jejich vlastní prorok, řekl: "Kréťané [byli] vždycky lháři, zlá zvěř a líná břicha."</verse>
				<verse number="13">Toto svědectví je pravdivé. Proto je přísně kárej, aby byli zdraví ve víře</verse>
				<verse number="14">a nezabývali se židovskými bájemi a příkazy lidí, kteří se odvracejí od pravdy.</verse>
				<verse number="15">Čistým [je] všechno čisté; poskvrněným a nevěřícím však [není] čisté nic, ale jejich [vlastní] mysl i svědomí jsou poskvrněné.</verse>
				<verse number="16">Vyznávají, že znají Boha, svými skutky [to] však popírají. Jsou ohavní, nepovolní a nezpůsobilí k jakémukoli dobrému dílu.</verse>
			</chapter>
			<chapter number="2">
				<verse number="1">Ty pak mluv, co se sluší na zdravé učení.</verse>
				<verse number="2">Starší muži ať jsou střídmí, počestní, rozvážní, zdraví ve víře, v lásce a v trpělivosti.</verse>
				<verse number="3">Podobně starší ženy ať se chovají, jak se sluší na svaté, [ať] nejsou pomlouvačné ani zotročené množstvím vína, [ať] jsou učitelkami dobrého,</verse>
				<verse number="4">ať učí mladé ženy, aby milovaly manžely a děti,</verse>
				<verse number="5">[byly] rozvážné, cudné, pečující o domácnost, laskavé, poddané svým manželům, aby Boží slovo nebylo tupeno.</verse>
				<verse number="6">Podobně napomínej [i] mladíky, aby byli rozvážní.</verse>
				<verse number="7">Ty sám buď ve všem příkladem dobrých skutků; v učení [měj] celost, vážnost, stálost.</verse>
				<verse number="8">[Mluv] zdravé slovo, jež nelze odsoudit, aby protivník byl zahanben a neměl, co by o vás řekl zlého.</verse>
				<verse number="9">Služebníky [uč], ať jsou poddáni svým pánům, ať jsou ve všem příjemní, [ať] neodmlouvají,</verse>
				<verse number="10">neokrádají, ale prokazují veškerou správnou věrnost, aby ve všem byli ozdobou učení našeho Spasitele Boha.</verse>
				<verse number="11">Boží zachraňující milost se zajisté zjevila všem lidem.</verse>
				<verse number="12">[Ta] nás vyučuje, abychom se zřekli bezbožnosti a světských žádostí a žili v tomto světě rozvážně, spravedlivě a zbožně,</verse>
				<verse number="13">v očekávání té požehnané naděje, totiž slavného příchodu našeho velikého Boha a Spasitele Ježíše Krista,</verse>
				<verse number="14">který dal sám sebe za nás, aby nás vykoupil z veškeré nepravosti a očistil si pro sebe svůj zvláštní lid, horlivě milující dobré skutky.</verse>
				<verse number="15">Toto mluv; napomínej a kárej s veškerým důrazem. Ať tebou nikdo nepohrdá.</verse>
			</chapter>
			<chapter number="3">
				<verse number="1">Připomínej jim, ať jsou poddáni vládcům a vrchnostem, ať [je] poslouchají, ať jsou připraveni ke každému dobrému skutku,</verse>
				<verse number="2">ať o nikom nemluví zle, ať nejsou svárliví, [ale] vlídní a ať prokazují veškerou krotkost vůči všem lidem.</verse>
				<verse number="3">Vždyť i my jsme kdysi byli nerozumní, nepovolní, oklamaní, otročili jsme různým žádostem a rozkoším, žili jsme ve zlobě a závisti, [byli jsme] odporní a vzájemně se nenávidící.</verse>
				<verse number="4">Když se však ukázala dobrota a lidumilnost našeho Spasitele Boha,</verse>
				<verse number="5">spasil nás-ne na základě skutků spravedlnosti, které jsme my vykonali, ale podle svého milosrdenství-skrze koupel znovuzrození a obnovení Ducha Svatého,</verse>
				<verse number="6">kterého na nás vylil v hojnosti skrze našeho Spasitele Ježíše Krista,</verse>
				<verse number="7">abychom se, ospravedlněni jeho milostí, stali dědici v naději věčného života.</verse>
				<verse number="8">To slovo [je] spolehlivé a chci, abys na těchto věcech trval, aby se ti, kteří uvěřili Bohu, snažili vynikat v dobrých skutcích.</verse>
				<verse number="9">Pošetilým hádkám, vykládání rodokmenů, svárům a zákonickým sporům se pak vyhýbej, neboť jsou neplodné a marné.</verse>
				<verse number="10">Sektáře po prvním a druhém napomenutí vyobcuj.</verse>
				<verse number="11">Věz, že takový [člověk] je rozvrácený a hřeší, odsouzen sám sebou.</verse>
				<verse number="12">Až k tobě pošlu Artema nebo Tychika, vynasnaž se přijít ke mně do Nikopole, neboť jsem se rozhodl strávit tam zimu.</verse>
				<verse number="13">Zénu, učeného v Zákoně, a Apolla důkladně vyprav na cestu, aby jim nic nescházelo.</verse>
				<verse number="14">A ať se i naši učí vynikat v dobrých skutcích k [naplňování] naléhavých potřeb, aby nebyli neužiteční.</verse>
				<verse number="15">Všichni, kdo jsou se mnou, tě pozdravují. Pozdrav ty, kteří nás milují ve víře. Milost s vámi všemi. Amen.</verse>
			</chapter>
		</book>
		<book number="57">
			<chapter number="1">
				<verse number="1">Pavel, vězeň Ježíše Krista, a bratr Timoteus našemu milovanému [příteli] a spolupracovníku Filemonovi,</verse>
				<verse number="2">milované Apfii, našemu spolubojovníku Archippovi i církvi, která je ve tvém domě:</verse>
				<verse number="3">Milost vám a pokoj od Boha, našeho Otce, a [od] Pána Ježíše Krista.</verse>
				<verse number="4">Děkuji svému Bohu, když se o tobě neustále zmiňuji ve svých modlitbách</verse>
				<verse number="5">(neboť se doslýchám o tvé lásce a věrnosti, kterou máš k Pánu Ježíši i ke všem svatým) ,</verse>
				<verse number="6">aby se sdílení tvé víry stalo mocným skrze poznání všeho dobrého, co je ve vás díky Kristu Ježíši.</verse>
				<verse number="7">Máme totiž velikou radost a potěšení ze tvé lásky, neboť srdce svatých byla skrze tebe občerstvena, bratře.</verse>
				<verse number="8">Proto, ačkoli mám velikou smělost přikázat ti, co se patří,</verse>
				<verse number="9">kvůli lásce [však] raději prosím, neboť jsem [už] takový, totiž starý Pavel a nyní i vězeň Ježíše Krista.</verse>
				<verse number="10">Prosím tě [tedy] ohledně svého syna, jehož jsem zplodil ve svém vězení, Onezima,</verse>
				<verse number="11">který ti byl kdysi neužitečný, ale nyní je tobě i mně velmi užitečný. Toho ti posílám zpět.</verse>
				<verse number="12">Přijmi ho tedy jako mé [vlastní] srdce.</verse>
				<verse number="13">Zamýšlel jsem si ho ponechat u sebe, aby mi ve vězení pro evangelium sloužil místo tebe,</verse>
				<verse number="14">ale nechtěl jsem nic udělat bez tvého vědomí, aby tvůj dobrý [skutek] nebyl jako z povinnosti, ale [aby byl] dobrovolný.</verse>
				<verse number="15">Snad byl totiž na chvíli vzdálen proto, abys ho mohl dostat navždy-</verse>
				<verse number="16">ne již jako otroka, ale více než otroka, [totiž jako] milovaného bratra, zvláště pro mne, a čím spíše pro tebe, jak podle těla, tak v Pánu.</verse>
				<verse number="17">Máš-li mě tedy za společníka, přijmi ho jako mě.</verse>
				<verse number="18">Jestliže ti pak způsobil nějakou škodu nebo [něco] dluží, přičti to mně.</verse>
				<verse number="19">[Toto] píši já Pavel svou vlastní rukou: Já [to] zaplatím-ať ti [však] nemusím říci, že mi dlužíš i sám sebe!</verse>
				<verse number="20">Nuže, bratře, ať z tebe mám v Pánu užitek [i] já; občerstvi mé srdce v Pánu!</verse>
				<verse number="21">Píši ti v jistotě o tvé poslušnosti a vím, že uděláš ještě více, než co říkám.</verse>
				<verse number="22">Zároveň mi však také připrav ubytování, neboť doufám, že vám budu díky vašim modlitbám darován.</verse>
				<verse number="23">Pozdravuje tě Epafras, můj spoluvězeň v Kristu Ježíši,</verse>
				<verse number="24">a moji spolupracovníci Marek, Aristarchos, Démas a Lukáš.</verse>
				<verse number="25">Milost našeho Pána Ježíše Krista s vaším duchem. Amen.</verse>
			</chapter>
		</book>
		<book number="58">
			<chapter number="1">
				<verse number="1">Mnohokrát a mnoha způsoby mluvil kdysi Bůh k otcům skrze proroky,</verse>
				<verse number="2">[ale] v těchto posledních dnech mluvil k nám skrze [svého] Syna, jehož ustanovil za dědice všeho a skrze něhož také stvořil světy.</verse>
				<verse number="3">On je jasem [jeho] slávy a vyjádřením jeho podstaty; slovem svojí moci udržuje všechno, [co je]. Když sám skrze sebe vykonal očištění našich hříchů, posadil se po pravici Velebnosti na výsostech</verse>
				<verse number="4">a stal se o to vznešenějším, než [jsou] andělé, oč význačnější jméno než oni přijal za dědictví.</verse>
				<verse number="5">Vždyť kterému z andělů kdy řekl: "Ty jsi můj Syn; dnešního dne jsem tě zplodil"? A znovu: "Já mu budu otcem a on mi bude Synem."</verse>
				<verse number="6">A znovu, když přivádí Prvorozeného na svět, říká: "A klanějte se mu všichni Boží andělé!"</verse>
				<verse number="7">O andělech sice říká: "On činí své anděly větry a své služebníky plameny ohně."</verse>
				<verse number="8">Ale o Synu říká: "Tvůj trůn, ó Bože, [je] na věky věků; žezlo spravedlnosti [je] žezlem tvého království.</verse>
				<verse number="9">Miloval jsi spravedlnost a nenáviděl jsi nepravost; proto tě, ó Bože, pomazal tvůj Bůh olejem veselí nad [všechny] tvé společníky."</verse>
				<verse number="10">A [dále]: "Ty, Pane, jsi na počátku založil zemi a nebesa jsou dílem tvých rukou.</verse>
				<verse number="11">Ona pominou, ty však zůstáváš; všechna zestárnou jako roucho.</verse>
				<verse number="12">Svineš je jako plášť a budou změněna; ty však jsi tentýž a tvá léta [nikdy] nepřestanou."</verse>
				<verse number="13">A kterému z andělů kdy řekl: "Seď po mé pravici, dokud nepoložím tvé nepřátele za podnož tvých nohou"?</verse>
				<verse number="14">Nejsou snad všichni služebnými duchy, posílanými ke službě těm, kdo se mají stát dědici spasení?</verse>
			</chapter>
			<chapter number="2">
				<verse number="1">Proto musíme věnovat tím větší pozornost tomu, co jsme slyšeli, abychom to snad neminuli.</verse>
				<verse number="2">Jestliže totiž slovo řečené skrze anděly bylo pevné a každému přestoupení a neposlušnosti se dostalo spravedlivé odplaty,</verse>
				<verse number="3">jak [potom] unikneme my, zanedbáme-li takovéto spasení, jenž začalo být zvěstováno skrze [samotného] Pána a nám bylo potvrzeno těmi, kteří [ho] slýchali?</verse>
				<verse number="4">Také Bůh [je] podle své vůle dosvědčuje znameními i divy, rozličnými zázraky a udílením Ducha Svatého.</verse>
				<verse number="5">Ten budoucí svět, o němž mluvíme, přece nepoddal andělům.</verse>
				<verse number="6">Někdo však na jednom místě vydal svědectví: "Co je člověk, že na něj pamatuješ, a syn člověka, že ho navštěvuješ?</verse>
				<verse number="7">Učinil jsi jej o málo menším než anděly, korunoval jsi jej slávou a ctí a ustanovil jsi jej nad dílem svých rukou.</verse>
				<verse number="8">Všechno jsi poddal pod jeho nohy." Když mu tedy poddal všechno, nenechal nic, co by mu nebylo poddáno. Nyní ovšem ještě nevidíme, [že] je mu všechno poddáno,</verse>
				<verse number="9">ale Ježíše, jenž se stal o málo menším než andělé, aby z Boží milosti okusil smrt za každého [člověka], toho vidíme pro utrpení smrti korunovaného slávou a ctí.</verse>
				<verse number="10">Na toho, pro něhož [je] všechno a skrze něhož [je] všechno, se totiž slušelo, aby přivedl mnoho synů do slávy, když skrze utrpení přivedl k cíli vůdce jejich spasení.</verse>
				<verse number="11">Neboť ten, který posvěcuje, i ti, kteří jsou posvěcováni, [jsou] všichni z jednoho. Proto se nestydí nazývat je bratry,</verse>
				<verse number="12">když říká: "Budu ohlašovat tvé jméno svým bratrům; uprostřed shromáždění ti budu zpívat chvály."</verse>
				<verse number="13">A znovu: "Já na něj budu spoléhat." A znovu: "Hle, já a děti, které mi dal Bůh."</verse>
				<verse number="14">A jelikož děti mají účast na těle a krvi, i on se jich podobně stal účastným, aby skrze smrt zničil toho, kdo měl moc smrti, to jest ďábla,</verse>
				<verse number="15">a osvobodil ty, kdo byli po celý život drženi v otroctví strachem ze smrti.</verse>
				<verse number="16">Andělů se totiž opravdu neujímá, ale ujímá se Abrahamova semene.</verse>
				<verse number="17">Proto musel být v každém ohledu připodobněn [svým] bratrům, aby se v Božích věcech stal milosrdným a věrným nejvyšším knězem a mohl vykonat [oběť] usmíření za hříchy lidu.</verse>
				<verse number="18">Vždyť díky tomu, že sám trpěl, když byl pokoušen, může těm, kdo jsou pokoušeni, přispět na pomoc.</verse>
			</chapter>
			<chapter number="3">
				<verse number="1">A proto, svatí bratři, účastníci nebeského povolání, hleďte na apoštola a nejvyššího kněze našeho vyznání, Krista Ježíše,</verse>
				<verse number="2">jenž byl věrný tomu, který ho ustanovil, jako [byl] i Mojžíš [věrný] v celém jeho domě.</verse>
				<verse number="3">Tento je ovšem hoden větší slávy než Mojžíš, tak jako má větší čest stavitel nežli sám dům.</verse>
				<verse number="4">Vždyť každý dům je někým postaven a ten, kdo postavil všechno, [je] Bůh.</verse>
				<verse number="5">Mojžíš byl vskutku věrný v celém jeho domě jako služebník, na svědectví o tom, co mělo být mluveno [potom],</verse>
				<verse number="6">ale Kristus [byl věrný] nad svým domem jakožto Syn; a jeho dům jsme my, udržíme-li si tu smělou důvěru a tu chloubu naděje pevnou až do konce.</verse>
				<verse number="7">Proto, jak říká Duch Svatý: "Dnes, uslyšíte-li jeho hlas,</verse>
				<verse number="8">nezatvrzujte svá srdce, jako při tom roztrpčení v den pokušení na poušti,</verse>
				<verse number="9">kde mne pokoušeli vaši otcové. Vyzkoušeli mne, a viděli mé skutky po čtyřicet let.</verse>
				<verse number="10">Proto jsem se rozhněval na to pokolení a řekl jsem: Oni svým srdcem stále bloudí a mé cesty nepoznali.</verse>
				<verse number="11">Proto jsem ve svém hněvu odpřísáhl: Nevejdou do mého odpočinku!"</verse>
				<verse number="12">Dávejte pozor, bratři, aby snad v někom z vás nebylo zlé a nevěrné srdce, [jež] by se odvracelo od živého Boha,</verse>
				<verse number="13">ale den co den se vzájemně napomínejte, dokud se [ještě] říká" dnes", aby někdo z vás nebyl zatvrzen oklamáním hříchu.</verse>
				<verse number="14">Stali jsme se přece účastníky Krista-udržíme-li si ovšem to počáteční ujištění pevné až do konce,</verse>
				<verse number="15">když se říká: "Dnes, uslyšíte-li jeho hlas, nezatvrzujte svá srdce, jako při tom roztrpčení."</verse>
				<verse number="16">Někteří [ho] totiž vyslechli a roztrpčili-ale ne všichni, kteří prostřednictvím Mojžíše vyšli z Egypta.</verse>
				<verse number="17">Na koho se pak hněval čtyřicet let? Zdali ne na ty, kteří hřešili a jejichž těla padla na poušti?</verse>
				<verse number="18">A komu odpřísáhl, že nevejdou do jeho odpočinku? Přece těm, kdo byli neposlušní.</verse>
				<verse number="19">Vidíme tedy, že nemohli vejít kvůli nevěře.</verse>
			</chapter>
			<chapter number="4">
				<verse number="1">Ulekněme se tedy, aby se snad neukázalo, že se někdo z vás opozdil, zatímco trvá zaslíbení o vstupu do jeho odpočinku.</verse>
				<verse number="2">I nám přece byla kázána radostná zvěst, tak jako i jim; ale slovo, jež slyšeli, jim neprospělo, neboť nebylo spojeno s vírou těch, kdo [je] slyšeli.</verse>
				<verse number="3">[My,] kdo jsme uvěřili, tedy vcházíme do odpočinku, poněvadž [on] řekl: "Jak jsem odpřísáhl ve svém hněvu, nevejdou do mého odpočinku," ačkoli jsou [jeho] díla dokonána od založení světa.</verse>
				<verse number="4">Na jednom místě totiž řekl o sedmém dni toto: "A Bůh sedmého dne odpočinul ode všech svých skutků,"</verse>
				<verse number="5">a jinde zase: "Nevejdou do mého odpočinku."</verse>
				<verse number="6">Poněvadž tedy zůstává [pravdou], že někteří do něj [mají] vstoupit a ti, kterým byla dříve kázána radostná zvěst, [do něj] nevstoupili kvůli neposlušnosti,</verse>
				<verse number="7">označuje znovu nějaký den [jako] "dnes", když v Davidovi po tak dlouhé době říká (jak [už] bylo řečeno) : "Dnes, uslyšíte-li jeho hlas, nezatvrzujte svá srdce."</verse>
				<verse number="8">Kdyby je totiž Jozue uvedl do odpočinku, nemluvil by potom [Bůh] o jiném dni.</verse>
				<verse number="9">A tak Božímu lidu zůstává svátek.</verse>
				<verse number="10">Vždyť ten, kdo vstoupil do jeho odpočinku, odpočinul od svých skutků, tak jako i Bůh [odpočinul] od svých.</verse>
				<verse number="11">Vynasnažme se tedy vstoupit do toho odpočinku, aby snad někdo neupadl do téhož příkladu neposlušnosti.</verse>
				<verse number="12">Neboť Boží slovo je živé, mocné a ostřejší než každý dvojsečný meč; proniká až k rozdělení duše a ducha, [i] kloubů a morku [v kostech], a rozsuzuje myšlenky i záměry srdce.</verse>
				<verse number="13">Není stvoření, které by před ním bylo skryté, ale všechno [je] nahé a obnažené před očima toho, jemuž [musíme složit] účet.</verse>
				<verse number="14">Poněvadž tedy máme velikého nejvyššího kněze, který prošel nebesa-Ježíše, Božího Syna-držme se toho vyznání.</verse>
				<verse number="15">Nemáme totiž nejvyššího kněze neschopného cítit s našimi slabostmi, ale [takového], který byl ve všem pokoušen podobně jako [my], [avšak zůstal] bez hříchu.</verse>
				<verse number="16">Přistupme tedy se smělou důvěrou k trůnu milosti, abychom dosáhli milosrdenství a nalezli milost k [přijetí] včasné pomoci.</verse>
			</chapter>
			<chapter number="5">
				<verse number="1">Každý nejvyšší kněz vybíraný z lidí bývá v Božích věcech postaven za lidi, aby obětoval dary a oběti za hříchy.</verse>
				<verse number="2">Dovede mít ohled na nevědomé a bloudící, neboť i on sám je obklíčen slabostí</verse>
				<verse number="3">a kvůli ní musí obětovat jak za hříchy lidu, tak i za své vlastní.</verse>
				<verse number="4">Nikdo si také tuto čest nemůže sám přivlastnit, ale musí být povolán Bohem tak jako Áron.</verse>
				<verse number="5">Tak ani Kristus, když se stal nejvyšším knězem, neoslavil sám sebe, ale [udělal to] ten, který mu řekl: "Ty jsi můj Syn; dnešního dne jsem tě zplodil,"</verse>
				<verse number="6">jako říká i na jiném místě: "Ty [jsi] knězem na věky, podle Melchisedechova řádu."</verse>
				<verse number="7">On za dnů svého těla s velikým křikem a slzami obětoval modlitby a prosby tomu, kdo ho byl schopen zachránit před smrtí, a pro svou zbožnost byl vyslyšen.</verse>
				<verse number="8">Ačkoliv byl [Boží] Syn, naučil se z toho, co vytrpěl, poslušnosti.</verse>
				<verse number="9">A když dosáhl cíle, stal se pro všechny, kdo ho poslouchají, původcem věčného spasení</verse>
				<verse number="10">a Bůh ho jmenoval nejvyšším knězem podle Melchisedechova řádu.</verse>
				<verse number="11">O něm bychom měli říci mnoho věcí, a [to] těžko vysvětlitelných, poněvadž jste líní naslouchat.</verse>
				<verse number="12">Ačkoli byste totiž po [takové] době [již] měli být učiteli, potřebujete, aby vás někdo znovu učil základním principům Božích výroků. Stali jste se těmi, kdo potřebují mléko, a ne hutný pokrm.</verse>
				<verse number="13">Kdokoli totiž užívá mléko, není obeznámen se slovem spravedlnosti, neboť je nemluvně.</verse>
				<verse number="14">Pro dospělé je však hutný pokrm, [to jest] pro ty, kdo mají díky zkušenosti smysly vycvičené k rozeznání dobrého a zlého.</verse>
			</chapter>
			<chapter number="6">
				<verse number="1">Proto zanechme řeči o Kristových počátečních věcech a směřujme k dokonalosti. Nepokládejme znovu základ [y] pokání z mrtvých skutků a víry v Boha,</verse>
				<verse number="2">učení o křtech, vkládání rukou, vzkříšení z mrtvých a [o] věčném soudu.</verse>
				<verse number="3">(A to uděláme, jestliže Bůh dovolí.) </verse>
				<verse number="4">Neboť pro ty, kdo byli jednou osvíceni, okusili ten nebeský dar, stali se účastníky Ducha Svatého</verse>
				<verse number="5">a okusili dobré Boží slovo i zázraky budoucího věku,</verse>
				<verse number="6">[je] nemožné, aby když odpadnou, byli znovu obnoveni k pokání, poněvadž by pro sebe znovu křižovali Božího Syna a vystavovali [ho] potupě.</verse>
				<verse number="7">Vždyť země, která pije déšť, jenž na ni často přichází, a plodí rostlinu užitečnou pro ty, kdo ji obdělávají, dochází požehnání od Boha;</verse>
				<verse number="8">ale ta, která vydává trní a bodláčí, je zavržená a blízká prokletí a její konec [je] spálení.</verse>
				<verse number="9">Ohledně vás, milovaní, však máme jistotu o lepších věcech, totiž o těch, jež náležejí ke spasení, přestože takto mluvíme.</verse>
				<verse number="10">Vždyť Bůh není nespravedlivý, aby zapomněl na vaše dílo a na pracovitou lásku, kterou jste prokazovali vůči jeho jménu tím, že jste sloužili a [dosud] sloužíte svatým.</verse>
				<verse number="11">Toužíme pak, aby každý z vás až do konce projevoval tutéž píli vzhledem k plné jistotě naděje,</verse>
				<verse number="12">abyste nebyli líní, ale následovali příklad těch, kdo se skrze víru a trpělivost stali dědici zaslíbení.</verse>
				<verse number="13">Když totiž Bůh dával zaslíbení Abrahamovi, neměl, při kom větším by přísahal, a tak přísahal sám při sobě:</verse>
				<verse number="14">"Jistě ti velmi požehnám a velice tě rozmnožím."</verse>
				<verse number="15">A tak, protože byl trpělivý, dosáhl zaslíbení.</verse>
				<verse number="16">Lidé přece přísahají při [někom] větším a přísaha [je] pro ně potvrzením, které končí každý spor.</verse>
				<verse number="17">Bůh tedy chtěl dědicům zaslíbení ukázat nezvratnost své vůle [ještě] přesvědčivěji, a tak [je] potvrdil přísahou,</verse>
				<verse number="18">abychom díky [těm] dvěma nezvratným věcem (v nichž [je] nemožné, aby Bůh lhal) měli pevné potěšení my, kdo jsme se utekli k uchopení předkládané naděje.</verse>
				<verse number="19">Tuto [naději] máme jako kotvu duše, bezpečnou a pevnou a vcházející [až] dovnitř za oponu,</verse>
				<verse number="20">kam za nás vstoupil [náš] předchůdce Ježíš, jenž se na věky stal nejvyšším knězem podle Melchisedechova řádu.</verse>
			</chapter>
			<chapter number="7">
				<verse number="1">Tento Melchisedech, král Sálemu a kněz Nejvyššího Boha, vyšel vstříc Abrahamovi, vracejícímu se od pobití králů, a požehnal mu.</verse>
				<verse number="2">Jemu také Abraham oddělil desátek ze všech věcí. [Ten] je podle výkladu nejprve Král spravedlnosti, dále pak také král Sálemu, což znamená král pokoje.</verse>
				<verse number="3">Bez otce, bez matky, bez rodokmenu, nemaje počátek dní ani konec života, ale připodobněn Božímu Synu zůstává knězem navždycky.</verse>
				<verse number="4">Považte tedy, jak vznešený [je] ten, kterému i patriarcha Abraham dal desátek z kořisti!</verse>
				<verse number="5">Ti ze synů Léviho, kteří přijímají kněžství, přece mají přikázání, aby podle Zákona přijímali desátky od lidu, to jest od svých bratrů, ačkoli vyšli z Abrahamových beder.</verse>
				<verse number="6">Avšak ten, který nepochází z jejich rodokmenu, přijal desátek od Abrahama a požehnal toho, který měl zaslíbení.</verse>
				<verse number="7">Požehnání pak bezesporu přijímá menší od většího.</verse>
				<verse number="8">Zde tedy přijímají desátky smrtelní lidé, ale tam [někdo], o kom se svědčí, že žije.</verse>
				<verse number="9">Dalo by se dokonce říci, [že] skrze Abrahama dal desátek i Lévi, který desátky přijímá,</verse>
				<verse number="10">neboť byl ještě v otcových bedrech, když mu Melchisedech vyšel vstříc.</verse>
				<verse number="11">Kdyby tedy dokonalost byla skrze levítské kněžství (neboť za něj byl lidu vydán Zákon) , proč by ještě [bylo] potřeba, aby povstal jiný kněz podle Melchisedechova řádu, a nebyl jmenován podle Áronova řádu?</verse>
				<verse number="12">Mění-li se totiž kněžství, nastává nutně i změna Zákona.</verse>
				<verse number="13">Neboť [ten], o kom se toto říká, patří k jinému pokolení, z něhož se nikdo oltáři nevěnoval.</verse>
				<verse number="14">Je přece zřejmé, že náš Pán povstal z Judy, a o tomto pokolení Mojžíš nic ohledně kněžství nemluvil.</verse>
				<verse number="15">A je [to] ještě mnohem zřejmější, když podobně jako Melchisedech povstává jiný kněz,</verse>
				<verse number="16">který přišel ne podle zákona tělesného nařízení, ale podle moci nepomíjejícího života.</verse>
				<verse number="17">[Písmo] totiž svědčí: "Ty jsi knězem navěky podle Melchisedechova řádu."</verse>
				<verse number="18">Dochází tedy jednak ke zrušení [toho] předchozího přikázání pro jeho slabost a neužitečnost</verse>
				<verse number="19">(neboť Zákon nepřivedl nic k dokonalosti) a jednak k zavedení lepší naděje, skrze niž se přibližujeme Bohu.</verse>
				<verse number="20">A poněvadž není [knězem] bez přísahy</verse>
				<verse number="21">(neboť oni se stali kněžími bez přísahy, ale on s přísahou při tom, který mu řekl: "Pán odpřisáhl a nebude [toho] litovat: Ty jsi knězem navěky podle Melchisedechova řádu") ,</verse>
				<verse number="22">tím lepší smlouvy se stal Ježíš ručitelem.</verse>
				<verse number="23">A jich se stalo kněžími mnoho, protože jim smrt bránila [jimi] zůstat,</verse>
				<verse number="24">ale on, protože zůstává na věky, má nepomíjející kněžství.</verse>
				<verse number="25">Proto je také schopen dokonale spasit ty, kdo skrze něj přicházejí k Bohu, neboť je stále živ, aby za ně orodoval.</verse>
				<verse number="26">Slušelo se totiž, abychom měli takovéhoto nejvyššího kněze-svatého, nevinného, neposkvrněného, odděleného od hříšníků a vyvýšeného nad nebesa.</verse>
				<verse number="27">Ten nemusí jako tamti nejvyšší kněží každý den nejprve přinášet oběti za své vlastní hříchy a potom za [hříchy] lidu, neboť to udělal jednou provždy, když obětoval sám sebe.</verse>
				<verse number="28">Zákon totiž za nejvyšší kněží ustanovuje lidi, kteří mají slabosti, ale slovo přísahy, která [přišla] po Zákonu, [ustanovuje] na věky dokonalého Syna.</verse>
			</chapter>
			<chapter number="8">
				<verse number="1">Avšak to hlavní na tom, o čem se [tu] mluví, [je], [že] máme takového nejvyššího kněze, který se posadil po pravici trůnu Velebnosti v nebesích.</verse>
				<verse number="2">[On je] služebníkem svatyně a toho pravého stánku, který postavil Pán a ne člověk.</verse>
				<verse number="3">Každý nejvyšší kněz je přece ustanoven, aby obětoval dary a oběti, a tak [bylo] potřeba, aby i tento měl co obětovat.</verse>
				<verse number="4">Kdyby totiž byl na zemi, nebyl by ani knězem, neboť [zde] jsou kněží, kteří obětují dary podle Zákona.</verse>
				<verse number="5">(Ti slouží obrazu a stínu nebeských věcí, jak bylo Mojžíši od Boha sděleno, když měl dokončit stánek. Řekl [mu] přece: "Hleď, abys všechno udělal podle vzoru, jenž ti byl ukázán na této hoře.") </verse>
				<verse number="6">Nyní pak obdržel [o tolik] významnější službu, nakolik je také prostředníkem lepší smlouvy, která je založena na lepších zaslíbeních.</verse>
				<verse number="7">Kdyby totiž ta první [smlouva] byla bez vady, nehledalo by se místo pro druhou.</verse>
				<verse number="8">Kárá je přece a říká: "Hle, přicházejí dny, praví Pán, kdy uzavřu s domem Izraelovým a s domem Judovým novou smlouvu.</verse>
				<verse number="9">Ne takovou smlouvu, jakou jsem uzavřel s jejich otci v den, kdy jsem je vzal za ruku, abych je vyvedl z egyptské země. Vždyť oni v této mé smlouvě nezůstali a já jsem o ně přestal dbát, praví Pán.</verse>
				<verse number="10">Toto [je] tedy smlouva, kterou po těchto dnech uzavřu s domem Izraelovým, praví Pán: Dám své zákony do jejich mysli a napíši je na jejich srdce; a budu jejich Bohem a oni budou mým lidem.</verse>
				<verse number="11">A nebudou už učit každý svého bližního a každý svého bratra a říkat: 'Poznej Pána!', protože mne všichni budou znát-od nejmenšího až po největšího z nich.</verse>
				<verse number="12">Neboť se slituji nad jejich nepravostmi a na jejich hříchy ani na jejich nezákonné činy si již nikdy nevzpomenu."</verse>
				<verse number="13">Když [tedy] mluví o nové, prohlašuje tu první [smlouvu] za starou; a to, co stárne a chátrá, je blízké zániku.</verse>
			</chapter>
			<chapter number="9">
				<verse number="1">Také ta první [smlouva] ovšem měla pravidla bohoslužby i svatyni, [ale] pozemskou.</verse>
				<verse number="2">Byl totiž zřízen první stánek, v němž [byl] svícen, stůl a chleby předložení, a ten se nazýval svatyně.</verse>
				<verse number="3">Za druhou oponou pak [byl] stánek nazývaný nejsvětější svatyně.</verse>
				<verse number="4">K ní patřil zlatý kadidlový oltář a truhla smlouvy, ze všech stran obložená zlatem, v níž byl zlatý džbán s manou, Áronova hůl, která rozkvetla, a desky smlouvy.</verse>
				<verse number="5">Nad ní pak [byli] cherubové [Boží] slávy, kteří zastiňovali slitovnici. O těchto věcech [však] nyní nelze mluvit dopodrobna.</verse>
				<verse number="6">Od doby, kdy to bylo takto zřízeno, vcházejí kněží neustále do prvního stánku a konají bohoslužbu.</verse>
				<verse number="7">Do toho druhého však [jen] jednou za rok [vchází] samotný nejvyšší kněz, a [to] ne bez krve, kterou obětuje sám za sebe i za hříchy lidu, [spáchané] v nevědomosti.</verse>
				<verse number="8">[Tím] Duch Svatý poukazuje na to, že dokud stál ten první stánek, nebyla ještě zjevena cesta [do] svatyně.</verse>
				<verse number="9">[Byl] to [jen] náznak pro nynější čas: podle něj se obětují dary a oběti, jež tomu, kdo koná bohoslužbu, nemohou dát dokonale [čisté] svědomí.</verse>
				<verse number="10">[Šlo] jen o pokrmy, nápoje, různá omývání a tělesná nařízení, uložená [lidem] jen do času nápravy.</verse>
				<verse number="11">Kristus však, [jako] nejvyšší kněz budoucího dobra, přišel skrze větší a dokonalejší stánek, neudělaný rukama, to jest ne [rukama] tohoto stvoření.</verse>
				<verse number="12">Když [nám] získal věčné vykoupení, vstoupil jednou provždy do nejsvětější svatyně, a [to] ne s krví kozlů a telat, ale se svou vlastní krví.</verse>
				<verse number="13">Vždyť jestliže krev býků a kozlů a popel z jalovice, skrápějící poskvrněné, posvěcuje k čistotě těla,</verse>
				<verse number="14">čím spíše krev Krista, který skrze věčného Ducha obětoval sám sebe neposkvrněného Bohu, očistí vaše svědomí od mrtvých skutků ke službě živému Bohu?</verse>
				<verse number="15">A proto je prostředníkem nové smlouvy, aby ti, kdo jsou povoláni, mohli přijmout zaslíbení věčného dědictví, neboť [již] nastala smrt k vykoupení z přestupků [spáchaných] za první smlouvy.</verse>
				<verse number="16">K závěti se totiž musí připojit smrt toho, kdo ji ustanovil.</verse>
				<verse number="17">Platná je přece [jen] závěť těch, kdo zemřeli: dokud ten, kdo ji ustanovil, žije, nemá vůbec žádnou moc.</verse>
				<verse number="18">Proto ani ta první [smlouva] nebyla uzavřena bez krve.</verse>
				<verse number="19">Když totiž Mojžíš všemu lidu přednesl všechna přikázání podle Zákona, vzal krev telat a kozlů s vodou, rudou vlnou a yzopem a pokropil jak samotnou knihu, tak i všechen lid</verse>
				<verse number="20">se slovy: "Toto [je] krev smlouvy, kterou vám Bůh přikázal."</verse>
				<verse number="21">Podobně tou krví také pokropil stánek i všechny nádoby k bohoslužbě.</verse>
				<verse number="22">A podle Zákona se téměř všechno očišťuje krví a bez prolití krve není odpuštění.</verse>
				<verse number="23">Obrazy nebeských věcí tedy [bylo] potřeba očišťovat takto; samy nebeské věci však lepšími oběťmi, než [jsou] tyto.</verse>
				<verse number="24">Kristus přece nevstoupil do svatyně udělané rukama (jež [je] zobrazením té pravé) , ale do samotného nebe, aby se nyní objevil před Boží tváří za nás.</verse>
				<verse number="25">Ne proto, aby obětoval sám sebe znovu a znovu, tak jako nejvyšší kněz každoročně vchází do nejsvětější svatyně s cizí krví</verse>
				<verse number="26">(protože [tehdy] by musel od založení světa trpět mnohokrát) , ale nyní na konci věků se ukázal, aby svou obětí odstranil hřích jednou [provždy].</verse>
				<verse number="27">A jako je lidem uloženo jednou zemřít, a potom [přijde] soud,</verse>
				<verse number="28">tak byl i Kristus jednou obětován, aby vzal na sebe hříchy mnohých, a těm, kdo ho očekávají, se podruhé ukáže bez hříchu, aby [je] spasil.</verse>
			</chapter>
			<chapter number="10">
				<verse number="1">Zákon obsahuje [pouhý] stín budoucího dobra, ne samotný obraz skutečností. Proto nemůže týmiž neustále přinášenými každoročními oběťmi nikdy přivést k dokonalosti ty, kdo [s nimi] přicházejí.</verse>
				<verse number="2">Cožpak by jinak nepřestaly být obětovány? Ti, kdo konají [tuto] bohoslužbu, by přece již neměli žádné vědomí hříchů, neboť [by] byli jednou [provždy] očištěni.</verse>
				<verse number="3">Těmi [oběťmi] se ale hříchy každoročně připomínají,</verse>
				<verse number="4">neboť je nemožné, aby krev býků a kozlů odstranila hříchy.</verse>
				<verse number="5">Proto, když přichází na svět, říká: "Oběť ani dar sis nepřál, ale připravils mi tělo;</verse>
				<verse number="6">zápaly ani [oběti] za hřích sis neoblíbil.</verse>
				<verse number="7">Tehdy jsem řekl: Hle, přišel jsem ([jak] je o mně napsáno ve svitku knihy) , abych konal tvou vůli, ó Bože."</verse>
				<verse number="8">Nejprve řekl: "Oběť ani dar, zápaly ani [oběti] za hřích" (jež se obětují podle Zákona) "sis nepřál a neoblíbil,"</verse>
				<verse number="9">a potom dodal: "Hle, přišel jsem, abych konal tvou vůli, ó Bože." [Tak] ruší to první, aby ustanovil druhé.</verse>
				<verse number="10">A v této vůli jsme skrze obětování těla Ježíše Krista jednou provždy posvěceni.</verse>
				<verse number="11">Každý kněz stojí a denně koná bohoslužbu, [při níž] znovu a znovu obětuje tytéž oběti, které nikdy nemohou odstranit hříchy.</verse>
				<verse number="12">Kristus však za hříchy obětoval jedinou oběť a posadil se navždy po Boží pravici.</verse>
				<verse number="13">Od té doby čeká, až budou jeho nepřátelé položeni za podnož jeho nohou;</verse>
				<verse number="14">neboť jedinou obětí přivedl ty, kteří jsou posvěcováni, navždy k dokonalosti.</verse>
				<verse number="15">Svědčí nám [o tom] i Duch Svatý. Když totiž nejdříve řekl:</verse>
				<verse number="16">"Toto [je] smlouva, kterou s nimi po těchto dnech uzavřu, praví Pán: Dám své zákony do jejich srdce a napíši je na jejich mysli,"</verse>
				<verse number="17">[dodává:] "Na jejich hříchy a na jejich nepravosti již nikdy nevzpomenu."</verse>
				<verse number="18">Kde [je] tedy jejich odpuštění, [není] už žádná oběť za hříchy.</verse>
				<verse number="19">Máme tedy, bratři, smělou důvěru k vstoupení do nejsvětější svatyně skrze Ježíšovu krev,</verse>
				<verse number="20">tou novou a živou cestou, kterou pro nás otevřel, skrze oponu, to jest jeho tělo.</verse>
				<verse number="21">[Máme] také velikého kněze nad Božím domem,</verse>
				<verse number="22">a [proto] přistupme s opravdovým srdcem, v plné jistotě víry, se srdcem očištěným od špatného svědomí a s tělem omytým čistou vodou.</verse>
				<verse number="23">Držme se neochvějně vyznání [naší] naděje, neboť ten, který dal zaslíbení, [je] věrný.</verse>
				<verse number="24">Hleďme si jedni druhých, abychom se rozněcovali v lásce a dobrých skutcích,</verse>
				<verse number="25">a neopouštějme naše společné shromáždění, jak mají někteří ve zvyku, ale napomínejme se, a [to] tím více, čím více vidíte, že se blíží ten den.</verse>
				<verse number="26">Jestliže totiž poté, co jsme poznali pravdu, dobrovolně hřešíme, nezůstává již žádná oběť za hříchy,</verse>
				<verse number="27">ale nějaké hrozné očekávání soudu a oheň [jeho] horlivosti, který má pohltit nepřátele.</verse>
				<verse number="28">Kdokoli pohrdl Mojžíšovým zákonem, na základě [výpovědi] dvou nebo tří svědků bez milosti umírá.</verse>
				<verse number="29">Čím přísnějšího trestu si myslíte, že bude hoden ten, kdo pošlapal Božího Syna, přestal si cenit krve smlouvy, kterou byl posvěcen, a potupil Ducha milosti?</verse>
				<verse number="30">Známe přece toho, který řekl: "Má [je] pomsta, já odplatím," praví Pán, a znovu: "Pán bude soudit svůj lid."</verse>
				<verse number="31">[Je] hrozné upadnout do rukou živého Boha!</verse>
				<verse number="32">Připomínejte si tedy dřívější dny, v nichž jste byli osvíceni a podstoupili jste mnohý zápas s utrpením,</verse>
				<verse number="33">ať už jste byli veřejně vystavováni potupám a soužením, nebo jste se stali společníky těch, s nimiž bylo takto nakládáno.</verse>
				<verse number="34">Zakusili jste přece spolu se mnou i vězení a s radostí jste přijali uloupení svého majetku s vědomím, že máte pro sebe lepší a trvalé vlastnictví v nebesích.</verse>
				<verse number="35">Proto nezahazujte svou smělou důvěru, která má velikou odplatu.</verse>
				<verse number="36">Potřebujete totiž vytrvalost, abyste vykonali Boží vůli a dosáhli zaslíbení.</verse>
				<verse number="37">"Neboť ještě velmi, velmi krátký čas a Ten, který přichází, přijde a neopozdí se.</verse>
				<verse number="38">Spravedlivý pak bude žít z víry; kdyby však couvl, má duše v něm nemá zalíbení."</verse>
				<verse number="39">My však necouváme k záhubě, ale věříme k získání duše.</verse>
			</chapter>
			<chapter number="11">
				<verse number="1">Víra je podstata věcí, v něž doufáme, důkaz skutečností, jež nevidíme.</verse>
				<verse number="2">Díky ní [naši] předkové obdrželi [dobré] svědectví.</verse>
				<verse number="3">Vírou rozumíme, že světy byly uspořádány Božím slovem, takže věci, které vidíme, nevznikly z viditelných.</verse>
				<verse number="4">Vírou Ábel přinesl Bohu lepší oběť nežli Kain. Skrze ni obdržel svědectví, že je spravedlivý (neboť Bůh vydal svědectví o jeho darech) , a skrze ni, ačkoli zemřel, dosud mluví.</verse>
				<verse number="5">Vírou byl Enoch přenesen, aby nespatřil smrt, a" nebyl nalezen, protože ho Bůh přenesl." Předtím, než byl přenesen, měl totiž svědectví, že se líbil Bohu.</verse>
				<verse number="6">Bez víry [je] však nemožné se [mu] zalíbit, neboť ten, kdo přichází k Bohu, musí věřit, že [Bůh] je a [že] těm, kteří ho pilně hledají, dává odplatu.</verse>
				<verse number="7">Vírou Noé, Bohem obeznámený o dosud neviditelných věcech, pečlivě připravil archu k záchraně svého domu. Skrze ni odsoudil svět a stal se dědicem spravedlnosti, jež [vyplývá] z víry.</verse>
				<verse number="8">Vírou Abraham uposlechl, když byl [Bohem] volán, aby odešel na místo, které měl přijmout za dědictví; a vyšel, ačkoli nevěděl, kam jde.</verse>
				<verse number="9">Vírou se stal přistěhovalcem v zaslíbené zemi, jako [by byla] cizí, a bydlel ve stanech s Izákem a Jákobem, spoludědici téhož zaslíbení.</verse>
				<verse number="10">Očekával totiž město, které má základy, [město], jehož stavitelem a tvůrcem [je] Bůh.</verse>
				<verse number="11">Vírou také i Sára přijala moc k početí semene a mimo přiměřený věk porodila, protože soudila toho, který dal zaslíbení, za věrného.</verse>
				<verse number="12">Proto se také z [toho] jednoho, a to již umrtveného, narodilo bezpočet [potomků], jako [je] množství nebeských hvězd a jako [je] písku na mořském břehu.</verse>
				<verse number="13">Ti všichni zemřeli ve víře, aniž by dosáhli zaslíbení, ale [jen] je zdálky zahlédli, věřili [jim], vítali [je] a vyznávali, že jsou na [této] zemi cizinci a přistěhovalci.</verse>
				<verse number="14">Ti, kdo takto mluví, dávají najevo, že hledají vlast.</verse>
				<verse number="15">A kdyby měli na mysli tu, ze které odešli, měli by přece příležitost se [tam] vrátit.</verse>
				<verse number="16">Jenže [oni] touží po lepší [vlasti], totiž po nebeské. A proto se Bůh nestydí nazývat se jejich Bohem, neboť jim připravil město.</verse>
				<verse number="17">Vírou obětoval Abraham Izáka, když byl zkoušen; ten, který přijal zaslíbení, obětoval [svého] jediného [syna],</verse>
				<verse number="18">o němž bylo řečeno: "Tvé símě bude povoláno v Izákovi."</verse>
				<verse number="19">Počítal totiž [s tím], že Bůh je schopen i křísit z mrtvých; a odtud ho také (obrazně [řečeno]) přijal.</verse>
				<verse number="20">Vírou Izák požehnal Jákoba a Ezaua ohledně budoucích věcí.</verse>
				<verse number="21">Vírou požehnal umírající Jákob každého z Josefových synů a poklonil se nad koncem své hole.</verse>
				<verse number="22">Vírou se Josef, když dokonával, zmínil o vyjití synů Izraele a dal pokyn ohledně svých kostí.</verse>
				<verse number="23">Vírou byl narozený Mojžíš po tři měsíce ukrýván svými rodiči, protože viděli to krásné dítě a nezalekli se králova rozkazu.</verse>
				<verse number="24">Vírou Mojžíš, když dospěl, odmítl být nazýván synem faraonovy dcery</verse>
				<verse number="25">a vybral si raději snášet utrpení s Božím lidem, než mít dočasný požitek z hříchu.</verse>
				<verse number="26">Kristovu pohanu považoval za větší bohatství než egyptské poklady, neboť se díval k odplatě.</verse>
				<verse number="27">Vírou opustil Egypt a nebál se králova hněvu, neboť nabyl síly, jako kdyby viděl Neviditelného.</verse>
				<verse number="28">Vírou slavil Hod beránka a pokropení krví, aby se jich ten, který hubil prvorozené, nedotkl.</verse>
				<verse number="29">Vírou přešli Rudé moře jako po suché zemi; když se [však] o to pokusili Egyptští, byli pohlceni [mořem].</verse>
				<verse number="30">Vírou padly zdi Jericha, když je obcházeli po sedm dní.</verse>
				<verse number="31">Vírou nevěstka Rahab nezahynula s nepovolnými, neboť v pokoji přijala špehy.</verse>
				<verse number="32">A co mám ještě říkat? Vždyť mi nepostačí čas, abych vyprávěl o Gedeonovi, Barákovi, Samsonovi, Jeftem, Davidovi a také o Samuelovi a prorocích,</verse>
				<verse number="33">kteří skrze víru podmaňovali království, konali spravedlnost, docházeli zaslíbení, zavírali tlamy lvům,</verse>
				<verse number="34">uhašovali moc ohně, unikali ostří meče, bývali posilněni v slabosti, stávali se silnými v boji a obraceli na útěk vojska cizinců.</verse>
				<verse number="35">Ženy dostávaly své mrtvé vzkříšené, zatímco jiní byli mučeni a neočekávali vysvobození, aby [tak] dosáhli lepšího vzkříšení.</verse>
				<verse number="36">Jiní pak zakoušeli výsměch a bičování a dokonce pouta a vězení.</verse>
				<verse number="37">Bývali kamenováni, rozřezáváni, pokoušeni, umírali zabíjeni mečem, chodili v ovčích a kozlích kůžích-strádající, soužení a trápení.</verse>
				<verse number="38">Svět jich nebyl hoden. Bloudili po pustinách a horách, [po] jeskyních a rozsedlinách země</verse>
				<verse number="39">a nikdo z nich (ačkoli skrze víru obdrželi [dobré] svědectví) nedosáhl zaslíbení;</verse>
				<verse number="40">neboť Bůh zamýšlel něco lepšího pro nás, aby [oni] bez nás nedošli k cíli.</verse>
			</chapter>
			<chapter number="12">
				<verse number="1">Proto i my, obklopeni takovým oblakem svědků, odložme každou zátěž i hřích, jenž [nám tak] snadno bývá překážkou, a s vytrvalostí běžme závod, který leží před námi.</verse>
				<verse number="2">Hleďme na původce a dokonavatele víry Ježíše, který pro radost, jež ležela před ním, podstoupil kříž nedbaje na hanbu a posadil se po pravici Božího trůnu.</verse>
				<verse number="3">Považte přece, [jaký je] ten, který vydržel takový odpor hříšníků proti sobě, abyste neochabli a neklesali na duši.</verse>
				<verse number="4">Ještě jste se v boji proti hříchu nevzepřeli až do krve</verse>
				<verse number="5">a zapomněli jste na povzbuzení, které k vám promlouvá jako k synům: "Synu můj, nepohrdej tím, když [tě] Pán vychovává, a neklesej [na mysli], když tě kárá.</verse>
				<verse number="6">Vždyť koho Pán miluje, [toho] vychovává a švihá každého, koho přijímá za syna."</verse>
				<verse number="7">Podstupujete-li výchovu, Bůh s vámi jedná jako se syny. Vždyť kterého syna otec nevychovává?</verse>
				<verse number="8">Jestliže jste však bez výchovy, jíž se dostává všem, pak jste levobočci, a ne synové.</verse>
				<verse number="9">A pak, mívali jsme přece za vychovatele své tělesné otce a vážili jsme si [jich]. Nemáme se [tedy] mnohem spíše poddat Otci duchů a žít?</verse>
				<verse number="10">Oni [nás] přece vychovávali po krátkou dobu a jak se jim zdálo [dobré], on však k [našemu] užitku, abychom získali podíl na jeho svatosti.</verse>
				<verse number="11">Žádná výchova se sice v dané chvíli nezdá být radostná, ale krušná, avšak později těm, kdo skrze ni byli vycvičeni, přináší pokojné ovoce spravedlnosti.</verse>
				<verse number="12">Proto napřimte svěšené ruce a ochablá kolena</verse>
				<verse number="13">a čiňte svýma nohama přímé kroky, aby se to, co kulhá, nevymklo, ale raději bylo uzdraveno.</verse>
				<verse number="14">Usilujte o pokoj se všemi [lidmi] a o svatost, bez níž nikdo nespatří Pána.</verse>
				<verse number="15">Dbejte na [to], aby někdo neminul Boží milost, aby [vás] netrápil nějaký pučící kořen hořkosti, skrze nějž by mnozí byli poskvrněni;</verse>
				<verse number="16">aby někdo nebyl smilník nebo bezbožník jako Ezau, který prodal své prvorozenství za jediný pokrm.</verse>
				<verse number="17">Víte přece, že když potom chtěl zdědit požehnání, byl odmítnut (ačkoli je se slzami usilovně hledal) , neboť nenašel místo [pro] pokání.</verse>
				<verse number="18">Nepřistoupili jste přece k hmatatelné hoře, k hořícímu ohni, k mračnu, temnotě a vichřici,</verse>
				<verse number="19">ke zvuku polnice a k [takovému] hlasu slov, že ti, kdo [ho] slyšeli, prosili, aby k nim už nemluvil.</verse>
				<verse number="20">(Nemohli totiž snést to, co se [jim] přikazovalo: "Kdyby se i [jen] zvíře dotklo té hory, bude ukamenováno nebo zastřeleno šípem."</verse>
				<verse number="21">A ta podívaná byla tak hrozná, [že] Mojžíš řekl: "Jsem vyděšen, až se třesu.") </verse>
				<verse number="22">Přistoupili jste ale k hoře Sion a k městu živého Boha, nebeskému Jeruzalému; k desetitisícům andělů,</verse>
				<verse number="23">k slavnostnímu shromáždění, k církvi prvorozených, kteří jsou zapsáni v nebesích; k Bohu, soudci všech, k duchům spravedlivých, kteří došli cíle;</verse>
				<verse number="24">k prostředníkovi nové smlouvy Ježíši a ke skropení krví, která mluví lépe než Ábelova.</verse>
				<verse number="25">Hleďte, abyste neodmítli toho, který [k vám] mluví. Jestliže totiž ti, kteří odmítli toho, kdo na zemi vydával Boží pokyny, neunikli, čím spíše [neunikneme] my, odvracíme-li se od toho, který [je] z nebe.</verse>
				<verse number="26">Jeho hlas tehdy otřásl zemí, nyní však zaslíbil: "Ještě jednou otřesu nejen zemí, ale i nebem."</verse>
				<verse number="27">A to, [že řekl] "ještě jednou", ukazuje na odstranění věcí, jež jsou otřesitelné (neboť jsou udělané) , aby [tak] zůstaly ty věci, které jsou neotřesitelné.</verse>
				<verse number="28">Poněvadž tedy přijímáme neotřesitelné království, buďme vděční [a] tak služme Bohu přijatelným způsobem, s úctou a bázní.</verse>
				<verse number="29">Neboť náš Bůh [je] stravující oheň.</verse>
			</chapter>
			<chapter number="13">
				<verse number="1">Bratrská láska ať trvá.</verse>
				<verse number="2">Nezapomínejte na pohostinnost-vždyť díky ní někteří nevědomky hostili anděly!</verse>
				<verse number="3">Pamatujte na vězně jako [byste] byli uvězněni s [nimi], na trpící, jako ti, kdo jsou sami také v těle.</verse>
				<verse number="4">Manželství [ať je] všemi ceněno a [jeho] lože [ať je] neposkvrněné; smilníky a cizoložníky pak bude soudit Bůh.</verse>
				<verse number="5">[Veďte] nezištný život a buďte spokojeni s tím, co máte. Vždyť on řekl: "Nikdy tě nenechám a ani neopustím,"</verse>
				<verse number="6">takže můžeme směle říkat: "Pán [je] můj pomocník, nebudu se bát. Co mi může udělat člověk?"</verse>
				<verse number="7">Pamatujte na své vůdce, kteří vám říkali Boží slovo; všímejte si výsledku jejich života a berte si příklad z jejich víry.</verse>
				<verse number="8">Ježíš Kristus [je] tentýž včera, dnes i na věky.</verse>
				<verse number="9">Nenechte se unášet rozličným a cizím učením. Je přece dobré, aby srdce bylo utvrzováno milostí, a ne pokrmy, jež nepřinesly užitek těm, kdo se [jimi] zabývali.</verse>
				<verse number="10">Máme oltář, z něhož nemají právo jíst ti, kdo slouží stánku.</verse>
				<verse number="11">Těla zvířat, jejichž krev přináší nejvyšší kněz do svatyně [jako oběť] za hřích, přece bývají pálena venku za stany.</verse>
				<verse number="12">Proto také Ježíš trpěl venku za branou, aby posvětil lid svou vlastní krví.</verse>
				<verse number="13">Vyjděme tedy k němu ven za stany a nesme jeho potupu,</verse>
				<verse number="14">neboť zde nemáme trvalé město, ale toužíme po tom budoucím.</verse>
				<verse number="15">Skrze něj tedy přinášejme Bohu neustále oběť chvály, to jest ovoce rtů, vyznávajících jeho jméno.</verse>
				<verse number="16">Nezapomínejte však na dobročinnost a sdílení se, neboť takové oběti jsou Bohu příjemné.</verse>
				<verse number="17">Poslouchejte ty, kdo vás vedou, a buďte poddajní, neboť oni bdí nad vašimi dušemi jako ti, kdo budou [muset] skládat účty. Ať to mohou dělat s radostí a ne se vzdycháním-to by vám přece nebylo prospěšné.</verse>
				<verse number="18">Modlete se za nás; spoléháme totiž na [to], že máme dobré svědomí, neboť se chceme za všech [okolností] chovat správně.</verse>
				<verse number="19">Velice [vás] tedy prosím, abyste to dělali, abych vám byl co nejdříve navrácen.</verse>
				<verse number="20">A Bůh pokoje, který pro krev věčné smlouvy vyvedl z mrtvých našeho Pána Ježíše, toho velikého Pastýře ovcí,</verse>
				<verse number="21">ať vás přivede k dokonalosti v každém dobrém skutku, abyste konali jeho vůli, když ve vás [on] působí to, co je v jeho očích příjemné, skrze Ježíše Krista, jemuž [buď] sláva na věky věků. Amen.</verse>
				<verse number="22">Prosím vás, bratři, sneste to slovo napomenutí; napsal jsem vám přece v krátkosti.</verse>
				<verse number="23">Vězte, že [náš] bratr Timoteus je již propuštěn; přijde-li brzo, navštívím vás s ním.</verse>
				<verse number="24">Pozdravte všechny, kteří vás vedou, i všechny svaté. Pozdravují vás [bratři] z Itálie.</verse>
				<verse number="25">Milost s vámi všemi. Amen.</verse>
			</chapter>
		</book>
		<book number="59">
			<chapter number="1">
				<verse number="1">Jakub, služebník Boha a Pána Ježíše Krista, zdraví dvanáct pokolení [rozptýlených] v diaspoře.</verse>
				<verse number="2">Považujte [to] jen za radost, bratři moji, když upadáte do různých zkoušek,</verse>
				<verse number="3">víte přece, že zkoušení vaší víry působí vytrvalost.</verse>
				<verse number="4">Nechte však vytrvalost plně působit, abyste byli dokonalí a úplní a neměli žádný nedostatek.</verse>
				<verse number="5">Jestliže se pak někomu z vás nedostává moudrosti, ať [ji] žádá od Boha, který štědře dává všem a [nic] nevyčítá, a bude mu dána.</verse>
				<verse number="6">Ať však žádá ve víře a nijak nepochybuje, neboť ten, kdo pochybuje, je podobný mořské vlně, hnané a zmítané větrem.</verse>
				<verse number="7">Ať se takový člověk nedomnívá, že od Pána něco dostane;</verse>
				<verse number="8">[takový] muž má rozdvojenou mysl a [je] nestálý na všech svých cestách.</verse>
				<verse number="9">Ať se bratr nízkého postavení chlubí ve svém povýšení</verse>
				<verse number="10">a bohatý ve svém ponížení, protože pomine jako květ trávy.</verse>
				<verse number="11">Když vyjde slunce, [svým] žárem trávu usuší, její květ opadá a jeho půvabný vzhled pomine. Tak také zvadne boháč při [všem] svém počínání.</verse>
				<verse number="12">Blaze muži, který snáší zkoušku, neboť až bude vyzkoušen, dostane korunu života, kterou Pán zaslíbil těm, kdo ho milují.</verse>
				<verse number="13">Nikdo, kdo je pokoušen, ať neříká: "Jsem pokoušen od Boha." Bůh přece nemůže být pokoušen zlem a sám [také] nikoho nepokouší.</verse>
				<verse number="14">Každý, kdo je pokoušen, je vlečen a váben svou vlastní žádostivostí.</verse>
				<verse number="15">Potom, když žádostivost počne, porodí hřích a hřích, když dospěje, plodí smrt.</verse>
				<verse number="16">Nemylte se, moji milovaní bratři!</verse>
				<verse number="17">Každý dobrý dar a každé dokonalé obdarování je shůry a přichází od Otce světel, u něhož není [žádná] proměna a ani stín posunu.</verse>
				<verse number="18">[On] nás zplodil slovem pravdy, neboť se [tak] rozhodl, abychom byli jakousi prvotinou jeho stvoření.</verse>
				<verse number="19">Proto, moji milovaní bratři, ať je každý člověk pohotový k slyšení, [ale] pomalý k mluvení, pomalý k hněvu;</verse>
				<verse number="20">neboť lidský hněv Boží spravedlnost nepůsobí.</verse>
				<verse number="21">Odložte tedy všechnu špínu i přemíru špatnosti a s krotkostí přijímejte zaseté slovo, které má moc spasit vaše duše.</verse>
				<verse number="22">Buďte však vykonavatelé slova a nejen [jeho] posluchači, kteří klamou sami sebe.</verse>
				<verse number="23">Vždyť je-li někdo posluchačem slova a ne [jeho] vykonavatelem, podobá se muži, který se dívá na svůj přirozený obličej v zrcadle;</verse>
				<verse number="24">podíval se totiž na sebe a odešel a hned zapomněl, jaký byl.</verse>
				<verse number="25">Kdo však nahlédl do dokonalého zákona svobody a zůstává [v něm] - kdo není zapomnětlivý posluchač, ale vykonavatel skutku-ten bude blažený v tom, co dělá.</verse>
				<verse number="26">Má-li někdo z vás za to, že je zbožný, a [přitom] nedrží na uzdě svůj jazyk, ale klame své srdce, jeho náboženství [je] marné.</verse>
				<verse number="27">Čisté a neposkvrněné náboženství před Bohem a Otcem je toto: navštěvovat sirotky a vdovy v jejich soužení a zachovávat sám sebe neposkvrněného od světa.</verse>
			</chapter>
			<chapter number="2">
				<verse number="1">Bratři moji, nespojujte víru našeho slavného Pána Ježíše Krista s předpojatostí.</verse>
				<verse number="2">Kdyby totiž do vašeho shromáždění přišel muž se zlatým prstenem a v nádherném šatu a přišel by také chudák ve špinavých šatech</verse>
				<verse number="3">a vy byste věnovali pozornost tomu, který má nádherné šaty, a řekli byste mu: "Ty se posaď pohodlně sem," ale tomu chudákovi byste řekli: "Ty se postav tamhle, nebo si sedni sem pod moji podnož,"</verse>
				<verse number="4">neučinili jste pak mezi sebou rozdíl a nestali se z vás soudci se zlými úmysly?</verse>
				<verse number="5">Slyšte, moji milovaní bratři: Nevyvolil Bůh chudáky tohoto světa, aby byli bohatí ve víře a [stali se] dědici království, které zaslíbil těm, kdo ho milují?</verse>
				<verse number="6">Vy jste však toho chudáka zneuctili. Cožpak vás bohatí neutiskují a nevláčejí vás [právě] oni k soudům?</verse>
				<verse number="7">Nerouhají se [právě] oni tomu vzácnému jménu, které bylo nad vámi vyhlášeno?</verse>
				<verse number="8">Jestliže vskutku plníte královský zákon podle Písma: "Budeš milovat svého bližního jako sám sebe," činíte dobře.</verse>
				<verse number="9">Jste-li však předpojatí, hřešíte a Zákon vás usvědčuje jako přestupníky.</verse>
				<verse number="10">Kdokoliv by totiž dodržoval celý Zákon, ale v jednom [bodě] klopýtl, bude vinen všemi.</verse>
				<verse number="11">Vždyť ten, který řekl: "Nezcizoložíš," řekl také: "Nezabiješ." Jestliže tedy necizoložíš, ale zabíjíš, stal ses přestupníkem Zákona.</verse>
				<verse number="12">Takto [tedy] mluvte a takto jednejte-jako ti, kdo mají být souzeni podle zákona svobody.</verse>
				<verse number="13">Neboť na toho, kdo neprokazuje milosrdenství, přijde nemilosrdný soud. Milosrdenství však nad soudem vítězí.</verse>
				<verse number="14">Co je platné, bratři moji, říká-li někdo, že má víru, ale nemá skutky? Může ho snad ta víra spasit?</verse>
				<verse number="15">Kdyby bratr nebo sestra byli nazí a postrádali by denní pokrm</verse>
				<verse number="16">a někdo z vás by jim řekl: "Jděte v pokoji, zahřejte se a nasyťte!" ale nedali byste jim, co potřebují pro [své] tělo, co je [to] platné?</verse>
				<verse number="17">Tak také víra, nemá-li skutky, je sama o sobě mrtvá.</verse>
				<verse number="18">Někdo ale řekne: "Ty máš víru a já mám skutky." Ukaž mi tu svou víru bez skutků a já ti ukážu svou víru na svých skutcích.</verse>
				<verse number="19">Ty věříš, že je jeden Bůh. Dobře činíš. I démoni [tomu] věří-a třesou se!</verse>
				<verse number="20">Chceš však poznat, ó marný člověče, že víra bez skutků je mrtvá?</verse>
				<verse number="21">Nebyl snad náš otec Abraham ospravedlněn na základě skutků, když přinesl na oltář svého syna Izáka?</verse>
				<verse number="22">Vidíš, že víra působila spolu s jeho skutky a [že] díky těm skutkům došla víra k dokonalosti?</verse>
				<verse number="23">Tak se naplnilo Písmo, které říká: "Abraham uvěřil Bohu a bylo mu [to] počteno za spravedlnost" a byl nazván Božím přítelem.</verse>
				<verse number="24">Vidíte tedy, že člověk je ospravedlňován ze skutků a ne jen z víry.</verse>
				<verse number="25">Nebyla podobně na základě skutků ospravedlněna také nevěstka Rahab, když přijala ty posly a propustila [je] jinou cestou?</verse>
				<verse number="26">Jako je tedy tělo bez ducha mrtvé, tak je mrtvá i víra bez skutků.</verse>
			</chapter>
			<chapter number="3">
				<verse number="1">Nebuďte mnozí učiteli, bratři moji; víte, že budeme mít přísnější soud.</verse>
				<verse number="2">Všichni přece v mnoha věcech selháváme. Jestliže někdo neselhává ve slově, [je] to dokonalý muž, schopný udržet na uzdě také celé tělo.</verse>
				<verse number="3">Hle, koním dáváme do huby udidlo, aby nás poslouchali, a řídíme celé jejich tělo.</verse>
				<verse number="4">Hle, i lodi, ačkoli jsou tak veliké a bývají hnány prudkými větry, jsou řízeny nepatrným kormidlem, kamkoli se kormidelníkovi zachce.</verse>
				<verse number="5">A tak i jazyk je malý úd, ale honosí se velikými věcmi. Hle, jak maličký oheň zapálí veliký les!</verse>
				<verse number="6">I jazyk [je] oheň, svět nepravosti. Jazyk má mezi našimi údy takové postavení, že znečišťuje celé tělo a zapaluje běh naší přirozenosti, [neboť] je rozpalován peklem.</verse>
				<verse number="7">Každý druh zvířat, ptáků, plazů i mořských živočichů bývá krocen a je zkrocen lidským rodem,</verse>
				<verse number="8">ale jazyk, to nezvládnutelné zlo plné smrtelného jedu, žádný člověk zkrotit nemůže.</verse>
				<verse number="9">Jím dobrořečíme Bohu a Otci, jím také zlořečíme lidem stvořeným k Boží podobě.</verse>
				<verse number="10">Ze stejných úst vychází žehnání i proklínání. Bratři moji, tak to nemá být!</verse>
				<verse number="11">Chrlí snad pramen ze stejného ústí sladkou i hořkou [vodu]?</verse>
				<verse number="12">Může snad, bratři moji, fíkovník nést olivy nebo vinná réva fíky? Tak [také] žádný pramen nevydává slanou i sladkou vodu.</verse>
				<verse number="13">Kdo [je] mezi vámi moudrý a rozumný? Ať své skutky prokáže dobrým životem v moudré krotkosti.</verse>
				<verse number="14">Máte-li však v srdcích hořkou závist a svárlivost, nechlubte se a nelžete proti pravdě.</verse>
				<verse number="15">To není moudrost přicházející shůry, ale pozemská, tělesná a ďábelská.</verse>
				<verse number="16">Kde [je] totiž závist a svárlivost, tam [je také] nepokoj a veškerá špatnost.</verse>
				<verse number="17">Ale ta moudrost, která [je] shůry, je především čistá, dále pokojná, vlídná, povolná, plná milosrdenství a dobrého ovoce, nestranná a nepokrytecká.</verse>
				<verse number="18">Ovoce spravedlnosti se pak v pokoji rozsívá těm, kdo působí pokoj.</verse>
			</chapter>
			<chapter number="4">
				<verse number="1">Odkud pocházejí války a boje mezi vámi? Není to snad právě z vašich rozkoší, jež svádějí boj ve vašich údech?</verse>
				<verse number="2">Dychtíte, avšak nemáte, vraždíte a závidíte, avšak nemůžete dosáhnout, bojujete a válčíte, ale nemáte, protože neprosíte.</verse>
				<verse number="3">Prosíte, avšak nedostáváte, protože prosíte zle, abyste mohli utrácet na své rozkoše.</verse>
				<verse number="4">Cizoložníci a cizoložnice! Nevíte, že přátelství se světem je nepřátelství s Bohem? Kdokoli si tedy umíní být přítelem světa, stává se Božím nepřítelem.</verse>
				<verse number="5">Anebo si myslíte, že Písmo mluví naprázdno? Duch, jenž se v nás usídlil, dychtí [až] k žárlivosti.</verse>
				<verse number="6">Milost, [kterou] dává, [je] však [ještě] větší. Proto říká: "Bůh se staví proti pyšným, pokorným však dává milost."</verse>
				<verse number="7">Poddejte se tedy Bohu. Vzepřete se ďáblu a uteče od vás,</verse>
				<verse number="8">přibližte se Bohu a přiblíží se vám. Umyjte [své] ruce, hříšníci, a očistěte [svá] srdce, [vy,] kdo máte rozdvojenou mysl.</verse>
				<verse number="9">Dejte se do bědování, truchlete a plačte. Váš smích ať se obrátí v nářek a vaše radost v sklíčenost.</verse>
				<verse number="10">Pokořte se před Pánovou tváří a povýší vás.</verse>
				<verse number="11">Nepomlouvejte jedni druhé, bratři. Kdo pomlouvá nebo soudí svého bratra, pomlouvá a soudí Zákon. Jestliže ovšem soudíš Zákon, nejsi [již] vykonavatel Zákona, ale [jeho] soudce.</verse>
				<verse number="12">Je [jen] jeden Zákonodárce. Ten může zachránit i zahubit. Kdo jsi ty, že soudíš druhého?</verse>
				<verse number="13">A nyní vy, kdo říkáte: "Dnes nebo zítra se vypravíme do tamtoho města; strávíme tam jeden rok, budeme obchodovat a vyděláme" -</verse>
				<verse number="14">vy [přece] nevíte, co [bude] zítra! Vždyť jaký [je] váš život? Je [to] pára, která se na chvilku ukáže a potom mizí.</verse>
				<verse number="15">Místo toho máte říci: "Bude-li Pán chtít a budeme živí, uděláme to nebo ono."</verse>
				<verse number="16">Vy se však chlubíte ve své pýše. Všechno takové chlubení je zlé.</verse>
				<verse number="17">Kdo tedy umí činit dobře, avšak nečiní, má hřích.</verse>
			</chapter>
			<chapter number="5">
				<verse number="1">A nyní vy, boháči-plačte a kvílejte nad bídami, jež na vás přicházejí.</verse>
				<verse number="2">Vaše bohatství shnilo a vaše roucha rozežrali moli.</verse>
				<verse number="3">Vaše zlato a stříbro zrezivělo a jejich rez bude na svědectví proti vám a bude stravovat vaše těla jako oheň. Nahromadili jste poklad pro poslední dny!</verse>
				<verse number="4">Hle, mzda, kterou jste odepřeli dělníkům, kteří sklízeli vaše pole, křičí a volání ženců došlo sluchu Pána zástupů.</verse>
				<verse number="5">Žili jste na zemi v rozkoši a požitcích; vykrmili jste svá srdce jako ke dni porážky.</verse>
				<verse number="6">Odsoudili jste a zavraždili spravedlivého; neodpíral vám.</verse>
				<verse number="7">Buďte tedy trpěliví, bratři, až do Pánova příchodu. Hle, rolník očekává drahou úrodu země, trpělivě na ni čeká, dokud nepřijme raný i pozdní déšť.</verse>
				<verse number="8">I vy [tedy] buďte trpěliví; posilněte svá srdce, neboť se přiblížil Pánův příchod.</verse>
				<verse number="9">Nestěžujte si, bratři, jeden na druhého, abyste nebyli odsouzeni. Hle, soudce stojí přede dveřmi!</verse>
				<verse number="10">Za příklad odolnosti a trpělivosti si, moji bratři, vezměte proroky, kteří mluvili v Pánově jménu.</verse>
				<verse number="11">Hle, blahoslavíme ty, kdo vytrvali. Slyšeli jste o Jobově vytrvalosti a viděli jste výsledek [připravený od] Pána, protože Pán je velmi milosrdný a soucitný.</verse>
				<verse number="12">Především však, bratři moji, nepřísahejte-ani při nebi, ani při zemi, ani žádnou jinou přísahou-ale ať vaše" Ano" znamená ano a" Ne" ne, abyste nepropadli soudu.</verse>
				<verse number="13">Snáší někdo z vás útrapy? Ať se modlí. Je někdo dobré mysli? Ať zpívá chvály.</verse>
				<verse number="14">Je někdo z vás nemocný? Ať zavolá starší sboru a ať se za něj modlí a pomažou ho olejem v Pánově jménu.</verse>
				<verse number="15">Modlitba víry uzdraví nemocného, Pán ho pozdvihne, a jestliže se dopustil hříchů, bude mu odpuštěno.</verse>
				<verse number="16">Vyznávejte jedni druhým [svá] provinění a modlete se jedni za druhé, abyste byli uzdraveni. Vroucí modlitba spravedlivého zmůže mnoho.</verse>
				<verse number="17">Eliáš byl člověk stejné přirozenosti jako my a horlivě se modlil, aby nepršelo, a na zemi nezapršelo po tři roky a šest měsíců.</verse>
				<verse number="18">Potom se modlil znovu a nebe vydalo déšť a země vydala svou úrodu.</verse>
				<verse number="19">Bratři, kdyby někdo z vás zbloudil od pravdy a někdo ho obrátil zpět,</verse>
				<verse number="20">ať ví, že ten, kdo odvrátí hříšníka od jeho bludné cesty, zachrání duši před smrtí a přikryje množství hříchů.</verse>
			</chapter>
		</book>
		<book number="60">
			<chapter number="1">
				<verse number="1">Petr, apoštol Ježíše Krista, přistěhovalcům rozptýleným v Pontu, Galacii, Kappadokii, Asii a Bitynii, vyvoleným</verse>
				<verse number="2">podle předzvědění Boha Otce v posvěcení Ducha k poslušnosti a skropení krví Ježíše Krista: Kéž je vám rozmnožena milost a pokoj.</verse>
				<verse number="3">Požehnaný [buď] Bůh a Otec našeho Pána Ježíše Krista, který nás podle svého velikého milosrdenství znovu zplodil k živé naději vzkříšením Ježíše Krista z mrtvých,</verse>
				<verse number="4">k nepomíjejícímu, neposkvrněnému a nevadnoucímu dědictví zachovanému v nebesích pro vás,</verse>
				<verse number="5">kdo jste Boží mocí střeženi skrze víru ke spasení připravenému, aby bylo zjeveno v posledním čase.</verse>
				<verse number="6">V tom se radujete, i když jste nyní, je-li [to] potřebné, maličko zarmouceni různými zkouškami,</verse>
				<verse number="7">aby se pravost vaší víry (mnohem dražší než zlato, které pomíjí, ačkoli se zkouší ohněm) ukázala k [vaší] chvále, cti a slávě při zjevení Ježíše Krista.</verse>
				<verse number="8">I když jste ho neviděli, milujete [ho]; a i když [ho] dosud nevidíte, přece v něj věříte a radujete se nevýslovnou radostí plnou slávy,</verse>
				<verse number="9">zatímco docházíte cíle své víry, [totiž] spasení duší.</verse>
				<verse number="10">Toto spasení se snažili vyhledat a objevit proroci, kteří prorokovali o té milosti, která [měla přijít] k vám.</verse>
				<verse number="11">Zkoumali, co a pro kterou dobu [jim] ukazoval ten, který byl v nich, [totiž] Kristův Duch, předem svědčící o Kristových utrpeních a [o] veliké slávě, která [přijde] po nich.</verse>
				<verse number="12">Jim bylo zjeveno, že ne sobě, ale nám zprostředkovávali to, co vám nyní bylo oznámeno skrze ty, kdo vám kázali evangelium v Duchu Svatém poslaném z nebe. Do těchto věcí touží nahlédnout andělé.</verse>
				<verse number="13">Proto přepásejte bedra svojí mysli, buďte střízliví a dokonale se spolehněte na milost, kterou vám přináší zjevení Ježíše Krista.</verse>
				<verse number="14">Jakožto poslušné děti se nepřizpůsobujte dřívějším žádostem [jako] v [době] své nevědomosti,</verse>
				<verse number="15">ale jako [je] svatý Ten, který vás povolal, buďte i vy ve všem svém chování svatí.</verse>
				<verse number="16">Je přece napsáno: "Buďte svatí, neboť já jsem svatý."</verse>
				<verse number="17">Nazýváte-li Otcem Toho, který bez ohledu na osobu soudí každého podle [jeho] díla, prožijte čas svého pobytu [zde] v bázni.</verse>
				<verse number="18">Víte přece, že jste ze svého marného životního způsobu předaného od otců nebyli vykoupeni pomíjejícími věcmi, [totiž] stříbrem nebo zlatem,</verse>
				<verse number="19">ale drahou krví Krista jakožto beránka bez úhony a poskvrny.</verse>
				<verse number="20">Ten byl vybrán předem, před založením světa, ale zjeven byl [až] v těchto posledních časech pro vás,</verse>
				<verse number="21">kteří skrze něj věříte v Boha, jenž ho vzkřísil z mrtvých a dal mu slávu, aby tak vaše víra a naděje směřovala k Bohu.</verse>
				<verse number="22">Když jste poslušností pravdě skrze Ducha očistili své duše k nepředstírané bratrské lásce, milujte vroucně jedni druhé z čistého srdce.</verse>
				<verse number="23">Nejste přece znovuzrozeni z pomíjivého semene, ale [z] nepomíjivého, skrze živé a na věky zůstávající Boží slovo.</verse>
				<verse number="24">Vždyť: "Veškeré tělo [je] jako tráva a všechna lidská sláva jako květ trávy. Tráva uschla a její květ opadal,</verse>
				<verse number="25">ale Pánova řeč zůstává navěky." A to je to slovo, jímž vám bylo vyhlášeno evangelium.</verse>
			</chapter>
			<chapter number="2">
				<verse number="1">Odložte tedy všechnu zlobu, každou lest, pokrytectví, závist i všechno pomlouvání</verse>
				<verse number="2">a jako čerství novorozenci se dožadujte neředěného mléka [Božího] slova, abyste jím rostli-</verse>
				<verse number="3">pokud jste ovšem okusili, jak laskavý [je] Pán.</verse>
				<verse number="4">Když přicházíte k němu, [k] živému kameni, zavrženému lidmi, ale vyvolenému a vzácnému před Bohem,</verse>
				<verse number="5">budujte se i vy jako živé kameny [v] duchovní dům, svaté kněžstvo k přinášení duchovních obětí vzácných Bohu skrze Ježíše Krista.</verse>
				<verse number="6">Proto také v Písmu stojí: "Hle, pokládám na Sionu úhelný kámen vyvolený a vzácný a ten, kdo v něj věří, nebude nijak zahanben."</verse>
				<verse number="7">Vám věřícím [je] tedy vzácností, ale nepovolným [je to] "Kámen zavržený staviteli, jenž se stal hlavním [kamenem] klenby"</verse>
				<verse number="8">a" Kámen úrazu a skála pohoršení," [totiž] těm, kdo se slovem uráží a jsou nepovolní, k čemuž také byli určeni.</verse>
				<verse number="9">Vy [jste] však" vyvolený rod, královské kněžstvo, svatý národ, lid [získaný] k vlastnictví," abyste vyhlašovali ctnosti Toho, který vás povolal ze tmy do svého podivuhodného světla.</verse>
				<verse number="10">Kdysi jste nebyli lidem, ale nyní [jste] lid Boží; nedocházeli jste milosrdenství, ale nyní jste milosrdenství došli.</verse>
				<verse number="11">Milovaní, vyzývám [vás] jako cizince a přistěhovalce: zdržujte se tělesných žádostí, jež bojují proti duši.</verse>
				<verse number="12">Veďte mezi pohany poctivý život, aby místo toho, že vás pomlouvají jako zločince, viděli [vaše] dobré skutky a díky nim vzdali chválu Bohu v den navštívení.</verse>
				<verse number="13">Poddejte se tedy kvůli Pánu každému lidskému zřízení, ať už králi jakožto svrchovanému [vládci]</verse>
				<verse number="14">nebo místodržícím jakožto těm, které on posílá, aby trestali ty, kdo jednají zle, a chválili ty, kdo jednají dobře.</verse>
				<verse number="15">Neboť toto je Boží vůle: abyste dobrým jednáním umlčovali nevědomost nerozumných lidí.</verse>
				<verse number="16">[Jednejte] jako svobodní, ne však jako ti, kdo mají svobodu za pláštík špatnosti, ale jako Boží služebníci.</verse>
				<verse number="17">Všechny ctěte, bratry milujte, Boha se bojte, krále mějte v úctě.</verse>
				<verse number="18">Služebníci, buďte ve vší bázni poddáni svým pánům-nejen dobrým a vlídným, ale i zlým.</verse>
				<verse number="19">[Je] to přece chvályhodné, jestliže někdo pro zbožné svědomí snáší bolesti, když trpí nezaslouženě.</verse>
				<verse number="20">Vždyť jaká [bude vaše] pověst, když budete snášet rány za své chyby? Jestliže ale snášíte utrpení, když jednáte dobře, [je] to u Boha chvályhodné.</verse>
				<verse number="21">Jste k tomu přece povoláni, protože i Kristus trpěl za nás a [tak] nám zanechal vzor, abyste následovali jeho šlépěje:</verse>
				<verse number="22">On" se nedopustil hříchu a v jeho ústech nebyla nalezena lest."</verse>
				<verse number="23">On, když mu spílali, neoplácel spíláním; když trpěl, nehrozil, ale odevzdával [vše] Tomu, který soudí spravedlivě.</verse>
				<verse number="24">On sám na svém těle vnesl naše hříchy na dřevo, abychom zemřeli hříchům a ožili spravedlnosti-jeho ranami jste byli uzdraveni.</verse>
				<verse number="25">Byli jste přece jako bloudící ovce, ale nyní jste obráceni k pastýři a strážci svých duší.</verse>
			</chapter>
			<chapter number="3">
				<verse number="1">Podobně [vy] ženy, buďte poddány svým manželům, aby když někteří neposlouchají slovo, byli získáni beze slov jednáním [svých] žen,</verse>
				<verse number="2">když uvidí váš čistý život v bázni.</verse>
				<verse number="3">Vaší ozdobou ať není to, co [je] vnější-zaplétání vlasů, ověšování zlatem nebo navlékání šatů-</verse>
				<verse number="4">ale ten skrytý člověk srdce [oděný] nepomíjivostí krotkého a pokojného ducha, jenž je velmi drahý před Bohem.</verse>
				<verse number="5">Vždyť takto se také kdysi zdobily ty svaté ženy doufající v Boha, když byly poddány svým manželům,</verse>
				<verse number="6">jako Sára, [která] poslouchala Abrahama a nazývala ho pánem. [Vy] jste se staly jejími dcerami, činíte-li dobře a nebojíte se žádného zastrašení.</verse>
				<verse number="7">Podobně muži, žijte s [nimi] v porozumění a prokazujte ženskému [pohlaví] čest jakožto slabší nádobě a jako spoludědičkám milosti života, aby vaše modlitby neměly překážku.</verse>
				<verse number="8">Konečně, [buďte] všichni jednomyslní, soucitní, plní bratrské lásky, milosrdní a přátelští.</verse>
				<verse number="9">Neodplácejte zlo zlem, ani zlořečení zlořečením, ale naopak žehnejte, neboť víte, že jste povoláni k tomu, abyste zdědili požehnání.</verse>
				<verse number="10">Vždyť: "Kdo chce milovat život a vidět dobré dny, ať zdržuje svůj jazyk od zlého a jeho rty ať nemluví lest.</verse>
				<verse number="11">Ať se odvrátí od zlého a činí dobré; ať hledá pokoj a následuje jej.</verse>
				<verse number="12">Neboť Pánovy oči [jsou] [obráceny] na spravedlivé a jeho uši k jejich prosbě, ale Pánova tvář [je] proti těm, kdo páchají zlo."</verse>
				<verse number="13">Kdo vám bude moci ublížit, stanete-li se následovníky dobra?</verse>
				<verse number="14">Ale i kdybyste měli pro spravedlnost trpět, blaze vám. Jejich strašení se tedy nebojte, ani se neznepokojujte.</verse>
				<verse number="15">Posvěcujte však ve svých srdcích Pána Boha a [buďte] vždy připraveni [dát] odpověď každému, kdo vás požádá o zdůvodnění naděje, která je ve vás, a [to] s krotkostí a úctou</verse>
				<verse number="16">a s dobrým svědomím, aby ti, kdo pomlouvají váš poctivý život v Kristu, byli zahanbeni, že vás pomlouvají jako zločince.</verse>
				<verse number="17">[Je] přece lepší, abyste-pokud by to byla Boží vůle-trpěli za dobré činy než za zlé.</verse>
				<verse number="18">Vždyť i Kristus jednou trpěl za hříchy, spravedlivý za nespravedlivé, aby nás přivedl k Bohu. Byl usmrcen v těle, ale obživen v Duchu,</verse>
				<verse number="19">v němž také přišel a kázal duchům ve vězení,</verse>
				<verse number="20">kdysi neposlušným, když jednou za Noémových dnů Boží trpělivost vyčkávala, zatímco se stavěla archa, v níž bylo [jen] několik (to jest osm) duší zachráněno skrze vodu.</verse>
				<verse number="21">Podobným způsobem také nás nyní zachraňuje křest-nikoli odstranění tělesné špíny, ale odvolání dobrého svědomí k Bohu-skrze vzkříšení Ježíše Krista,</verse>
				<verse number="22">jenž odešel do nebe a je po Boží pravici, neboť mu byli poddáni andělé, vlády i moci.</verse>
			</chapter>
			<chapter number="4">
				<verse number="1">Když tedy Kristus trpěl v těle za nás, vyzbrojte se i vy tímtéž smýšlením, protože ten, kdo trpěl v těle, skoncoval s hříchem,</verse>
				<verse number="2">aby [tak] již po zbývající čas nežil v těle pro lidské žádosti, ale pro Boží vůli.</verse>
				<verse number="3">Stačí nám přece ten uplynulý čas života, kdy jsme dělali, co se líbí pohanům: chodili jsme v nestydatostech, žádostech, opilství, hodech, pitkách a [v] nechutné modloslužbě.</verse>
				<verse number="4">Proto je jim divné, když se s [nimi již] nevrháte do téhož proudu prostopášnosti, a spílají [vám].</verse>
				<verse number="5">Ti budou skládat účet Tomu, jenž je připraven soudit živé i mrtvé.</verse>
				<verse number="6">Proto bylo také mrtvým kázáno evangelium, aby mohli být u Boha živí v duchu, ačkoli byli u lidí odsouzeni v těle.</verse>
				<verse number="7">Všemu se pak přiblížil konec. Buďte tedy rozvážní a střízliví k modlitbám.</verse>
				<verse number="8">Především však mějte jedni k druhým horlivou lásku, neboť láska přikryje množství hříchů.</verse>
				<verse number="9">Buďte k sobě navzájem pohostinní beze [všeho] reptání.</verse>
				<verse number="10">Jak každý [z vás] přijal obdarování, tak si jím vzájemně služte, jako dobří správci rozličné Boží milosti.</verse>
				<verse number="11">Mluví-li někdo, [ať mluví] jako Boží slova; slouží-li někdo, [ať slouží] jako z moci, kterou uděluje Bůh, aby byl Bůh ve všem slaven skrze Ježíše Krista, jemuž patří sláva a moc na věky věků. Amen.</verse>
				<verse number="12">Milovaní, nedivte se tomu přepalování-jež se mezi vámi děje, abyste byli vyzkoušeni-jako by se vám přihodilo něco zvláštního,</verse>
				<verse number="13">ale radujte se [z toho], že jste účastníky Kristových utrpení, abyste se s jásotem radovali i při zjevení jeho slávy.</verse>
				<verse number="14">Jestliže jste hanobeni pro Kristovo jméno, blaze [vám], neboť na vás spočívá Duch slávy, totiž [Duch] Boží, [jenž] je z jejich strany potupován, ale z vaší strany oslavován.</verse>
				<verse number="15">Ať ovšem nikdo z vás netrpí jako vrah nebo zloděj nebo zločinec [vůbec], ani jako ten, kdo se plete do cizích věcí.</verse>
				<verse number="16">Jestliže však [trpí] jako křesťan, ať se nestydí, ale oslavuje za to Boha.</verse>
				<verse number="17">[Přišel] totiž čas, aby soud začal od Božího domu. A jestliže [začíná] nejdříve od nás, jaký [bude] konec těch, kdo nejsou povolní Božímu evangeliu?</verse>
				<verse number="18">Jestliže spravedlivý stěží dochází spasení, kde se ukáže bezbožný a hříšník?</verse>
				<verse number="19">A proto ať ti, kdo trpí podle Boží vůle, svěřují dobrým jednáním své duše [Bohu] jakožto věrnému Stvořiteli.</verse>
			</chapter>
			<chapter number="5">
				<verse number="1">Starší, kteří jsou mezi vámi, vyzývám [já váš] spolustarší, svědek Kristových utrpení a účastník té slávy, která má být zjevena:</verse>
				<verse number="2">Paste Boží stádo, jež je mezi vámi, a buďte [jeho] strážci-ne z povinnosti, ale dobrovolně, ne ziskuchtivě, ale ochotně,</verse>
				<verse number="3">ne jako byste panovali nad tím, co [vám] bylo svěřeno, ale buďte stádu příkladem.</verse>
				<verse number="4">A až se ukáže ten nejvyšší pastýř, přijmete nevadnoucí korunu slávy.</verse>
				<verse number="5">Podobně [vy] mladší, poddejte se starším. Všichni pak buďte poddáni jedni druhým a oblečte se pokorou, neboť" Bůh se staví proti pyšným, pokorným však dává milost."</verse>
				<verse number="6">Pokořte se tedy pod mocnou Boží ruku, aby vás v patřičný čas povýšil.</verse>
				<verse number="7">Uvrhněte všechnu svou starost na něj, neboť on se stará o vás.</verse>
				<verse number="8">Buďte střízliví, bděte; neboť váš protivník ďábel chodí kolem jako řvoucí lev a hledá, koho by spolkl.</verse>
				<verse number="9">Vzepřete se mu [jakožto] silní ve víře a vězte, [že] tatáž utrpení se dějí vašim bratrům na [celém] světě.</verse>
				<verse number="10">A když maličko potrpíte, kéž vás Bůh veškeré milosti, jenž nás v Kristu Ježíši povolal do své věčné slávy, přivede k dokonalosti, upevní, posilní a ustanoví.</verse>
				<verse number="11">Jemu [buď] sláva a moc na věky věků. Amen.</verse>
				<verse number="12">Prostřednictvím Silvana, jehož mám za věrného bratra, jsem vám krátce napsal, abych [vás] povzbudil a dosvědčil, [že] toto je pravá Boží milost a [že] v ní stojíte.</verse>
				<verse number="13">Pozdravuje vás spoluvyvolená [církev], která je v Babylónu, a Marek, můj syn.</verse>
				<verse number="14">Pozdravte se navzájem polibkem lásky. Pokoj vám všem, kdo jste v Kristu Ježíši. Amen.</verse>
			</chapter>
		</book>
		<book number="61">
			<chapter number="1">
				<verse number="1">Šimon Petr, služebník a apoštol Ježíše Krista, těm, kteří s námi dosáhli stejně drahé víry skrze spravedlnost našeho Boha a Spasitele Ježíše Krista:</verse>
				<verse number="2">Kéž je vám v poznání Boha a Ježíše, našeho Pána, rozmnožena milost a pokoj,</verse>
				<verse number="3">[tak] jako nám jeho božská moc darovala všechno, co [patří] k životu a zbožnosti, skrze poznání Toho, který nás povolal [svou] slávou a ctností,</verse>
				<verse number="4">jejichž prostřednictvím nám byla darována veliká a drahá zaslíbení, abyste se díky nim stali účastníky božské přirozenosti, když jste unikli zkáze, která ve světě [panuje] skrze žádosti.</verse>
				<verse number="5">Právě proto tedy vynaložte všechno úsilí a připojte ke své víře ctnost, ke ctnosti poznání,</verse>
				<verse number="6">k poznání zdrženlivost, ke zdrženlivosti vytrvalost, k vytrvalosti zbožnost,</verse>
				<verse number="7">k zbožnosti bratrskou náklonnost a k bratrské náklonnosti lásku.</verse>
				<verse number="8">Budou-li totiž tyto věci při vás a rozhojní se, způsobí, [že] díky poznání našeho Pána Ježíše Krista nebudete nečinní ani neplodní.</verse>
				<verse number="9">Kdo však tyto věci nemá, je slepý a krátkozraký, protože zapomněl na očištění svých starých hříchů.</verse>
				<verse number="10">Proto, bratři, se tím více snažte své povolání a vyvolení upevňovat, neboť když to budete dělat, rozhodně nikdy neselžete.</verse>
				<verse number="11">Tak vám totiž bude v hojnosti udělen přístup do věčného království našeho Pána a Spasitele Ježíše Krista.</verse>
				<verse number="12">Proto vám neopomenu tyto věci stále připomínat, ačkoli [je] znáte a jste ustanoveni v přítomné pravdě.</verse>
				<verse number="13">Považuji totiž za správné probouzet vás upomínáním, dokud jsem v tomto stánku,</verse>
				<verse number="14">neboť vím, že můj stan bude brzy složen, jak mi [to] také oznámil náš Pán Ježíš Kristus.</verse>
				<verse number="15">Vynasnažím se tedy, abyste si i po mém odchodu mohli tyto věci neustále připomínat.</verse>
				<verse number="16">Když jsme vám totiž oznámili moc a příchod našeho Pána Ježíše Krista, nenásledovali jsme smyšlené báje, ale [mluvili jsme jako] očití svědkové jeho velebnosti.</verse>
				<verse number="17">On přece přijal od Boha Otce čest a slávu, když k němu z velkolepé slávy zazněl takovýto hlas: "Toto je můj milovaný Syn, v němž jsem nalezl zalíbení."</verse>
				<verse number="18">A my, kdo jsme s ním byli na té svaté hoře, jsme ten hlas, který zazněl z nebe, slyšeli.</verse>
				<verse number="19">Máme také velmi pevné prorocké slovo a [vy] děláte dobře, že se ho držíte jako lampy zářící na temném místě, dokud se nerozbřeskne den a ve vašich srdcích nevzejde jitřenka.</verse>
				<verse number="20">Vězte především to, že žádné proroctví Písma nespočívá v [něčím] vlastním výkladu.</verse>
				<verse number="21">Proroctví přece nikdy nepřišlo z lidské vůle, ale Boží svatí lidé mluvili, jak [byli] unášeni Duchem Svatým.</verse>
			</chapter>
			<chapter number="2">
				<verse number="1">Mezi lidem však bývali i falešní proroci, [tak] jako i mezi vámi budou falešní učitelé, kteří pokoutně zavedou zhoubné sekty. Budou zapírat dokonce i Panovníka, který je vykoupil, a [tak] na sebe přivádějí rychlou záhubu.</verse>
				<verse number="2">Jejich zhoubné cesty budou následovat mnozí a cesta pravdy bude skrze ně vydávána potupě.</verse>
				<verse number="3">Budou s vámi lakomě kupčit vymyšlenými řečmi; jejich odsouzení již dávno nezahálí a jejich záhuba nespí.</verse>
				<verse number="4">Bůh přece neušetřil anděly, kteří zhřešili, ale svrhl [je] do nejhlubší propasti a vydal řetězům temnoty, aby byli střeženi k soudu.</verse>
				<verse number="5">Neušetřil ani [ten] starý svět, ale [jako] jednoho z osmi zachoval Noéma, kazatele spravedlnosti, když uvedl potopu na svět bezbožných.</verse>
				<verse number="6">Města Sodomu a Gomoru obrátil v popel, když [je] odsoudil ke zkáze, aby dal výstrahu budoucím bezbožníkům,</verse>
				<verse number="7">a spravedlivého Lota ztrápeného nestydatým chováním těch zvrhlíků vysvobodil,</verse>
				<verse number="8">neboť když ten spravedlivý [muž] mezi nimi bydlel, trýznil den za dnem [svou] spravedlivou duši tím, co viděl a slyšel: [jejich] zločinnými skutky.</verse>
				<verse number="9">Pán [tedy] umí vysvobozovat zbožné z pokušení, nepravé pak trestat a zachovávat ke dni soudu,</verse>
				<verse number="10">a zvláště ty, kteří jdou za tělem v poskvrňující žádosti, pohrdají vládou, [jsou] drzí, samolibí a neostýchají se tupit hodnostáře.</verse>
				<verse number="11">Přitom [ani] andělé, kteří jsou větší v síle a moci, nevynášejí proti nim před Pánem potupný rozsudek.</verse>
				<verse number="12">Tito se však jako nerozumná zvířata, z přirozenosti narozená k polapení a záhubě, rouhají tomu, co neznají. [Ti] zahynou svou vlastní zkažeností.</verse>
				<verse number="13">Ponesou odplatu nepravosti [jakožto ti,] kdo považují za rozkoš denní hýření. [Jsou to] poskvrny a vady; když s vámi hodují, hýří ve svých klamech.</verse>
				<verse number="14">Oči mají plné cizoložstva a neschopné přestat hřešit, lákají nestálé duše, srdce mají vycvičené v lakomství. [Tito] synové prokletí</verse>
				<verse number="15">opustili přímou cestu a zabloudili, neboť následovali cestu Baláma, [syna] Bosorova, který si zamiloval mzdu za nepravost.</verse>
				<verse number="16">(Za svůj přečin však dostal pokárání: němá oslice promluvila lidským hlasem a zabránila prorokovu bláznovství.) </verse>
				<verse number="17">Jsou to studny bez vody, mračna hnaná vichřicí, pro něž je na věčnost zachována černota tmy.</verse>
				<verse number="18">Když honosně řeční o marných věcech, lákají žádostmi těla a nestydatostmi ty, kdo právě utekli od těch, kteří žijí v bludu.</verse>
				<verse number="19">Slibují jim svobodu, sami jsou však otroky zkázy, neboť kým je kdo přemožen, tím je také zotročen.</verse>
				<verse number="20">Jestliže se totiž ti, kdo skrze poznání našeho Pána a Spasitele Ježíše Krista unikli poskvrnám světa, do nich znovu zapletou a jsou [jimi] přemoženi, jsou jejich poslední věci horší než první.</verse>
				<verse number="21">Bylo by pro ně lepší nepoznat cestu spravedlnosti, než se po [jejím] poznání odvrátit od svatého přikázání, jež jim bylo vydáno.</verse>
				<verse number="22">Stalo se jim však to, co [se říká] v tom pravdivém přísloví: "Pes se vrátil ke svým zvratkům" a vykoupaná svině k válení v bahně.</verse>
			</chapter>
			<chapter number="3">
				<verse number="1">Milovaní, toto [je] již druhý dopis, [který] vám píši. V nich skrze upomínání probouzím vaši upřímnou mysl,</verse>
				<verse number="2">abyste pamatovali na slova předpověděná svatými proroky a na přikázání [vydaná] námi apoštoly Pána a Spasitele.</verse>
				<verse number="3">Vězte především to, že v posledních dnech přijdou posměvači chodící podle svých vlastních žádostí</verse>
				<verse number="4">a budou říkat: "Kde je ten slib o jeho příchodu? Co zesnuli otcové, všechno zůstává tak, [jak to bylo] od počátku stvoření!"</verse>
				<verse number="5">Úmyslně totiž pomíjejí to, že nebesa byla [již] odedávna a země povstala Božím slovem z vody a skrze vodu;</verse>
				<verse number="6">a tou vodou byl tehdejší svět zatopen a zničen.</verse>
				<verse number="7">Ta nynější nebesa a země jsou pak tímtéž slovem zachována a střežena pro oheň, ke dni soudu a záhuby bezbožných lidí.</verse>
				<verse number="8">Tato jedna věc ať vám však není skryta, milovaní, že jeden den [je] u Pána jako tisíc let a tisíc let jako jeden den.</verse>
				<verse number="9">Pán neotálí s [naplněním svého] slibu, jak si někteří myslí, ale je k nám trpělivý, neboť nechce, aby někteří zahynuli, ale aby všichni došli k pokání.</verse>
				<verse number="10">Pánův den však přijde jako zloděj v noci. V ten [den] nebesa s hřmotem pominou, živly se rozplynou žárem a země i [všechny] výtvory na ní budou spáleny.</verse>
				<verse number="11">Když se tedy všechno [má] rozplynout, jací musíte být ve svatém chování a zbožnosti vy,</verse>
				<verse number="12">kdo očekáváte a spěcháte k příchodu Božího dne, pro nějž se nebesa rozplynou ohněm a živly roztaví žárem?</verse>
				<verse number="13">Podle jeho zaslíbení však očekáváme nová nebesa a novou zemi, v nichž přebývá spravedlnost.</verse>
				<verse number="14">Proto, milovaní, očekávejte tyto věci a snažte se, abyste jím byli shledáni v pokoji jako neposkvrnění a bezúhonní.</verse>
				<verse number="15">Trpělivost našeho Pána pak mějte za spásu, jak vám také podle moudrosti, jež mu byla dána, psal náš milovaný bratr Pavel,</verse>
				<verse number="16">jako [to činí] i ve všech [ostatních] epištolách, v nichž mluví o těchto věcech. Jsou v nich některá nesnadno srozumitelná [místa], která nevědomí a nestálí [lidé] ke své vlastní záhubě překrucují, [tak] jako i ostatní Písma.</verse>
				<verse number="17">Ale vy, milovaní, protože [to] víte předem, chraňte se, abyste nebyli strženi bludem těch zvrhlíků a neodpadli od své stálosti.</verse>
				<verse number="18">Rozrůstejte se pak v milosti a poznání našeho Pána a Spasitele Ježíše Krista, jemuž [buď] sláva nyní i na věčné časy. Amen.</verse>
			</chapter>
		</book>
		<book number="62">
			<chapter number="1">
				<verse number="1">Co bylo od počátku, co jsme slyšeli, co jsme svýma očima viděli, co jsme spatřili a [čeho] se naše ruce dotýkaly: o Slovu života.</verse>
				<verse number="2">Ten život byl zjeven a [my] jsme viděli a svědčíme a oznamujeme vám ten věčný život, který byl u Otce a byl nám zjeven.</verse>
				<verse number="3">Co jsme viděli a slyšeli, [to] vám oznamujeme, abyste i vy měli společenství s námi; a naše společenství [je] s Otcem i s jeho Synem Ježíšem Kristem.</verse>
				<verse number="4">A toto vám píšeme, aby vaše radost byla úplná.</verse>
				<verse number="5">To je pak to poselství, které jsme slyšeli od něho a oznamujeme vám, že Bůh je světlo a není v něm žádná tma.</verse>
				<verse number="6">Řekneme-li, že s ním máme společenství, a chodíme ve tmě, lžeme a nečiníme pravdu.</verse>
				<verse number="7">Chodíme-li však ve světle, jako on je ve světle, máme společenství mezi sebou a krev Ježíše Krista, jeho Syna, nás očišťuje od veškerého hříchu.</verse>
				<verse number="8">Řekneme-li, že [žádný] hřích nemáme, klameme sami sebe a není v nás pravda.</verse>
				<verse number="9">Jestliže [však] budeme své hříchy vyznávat, [Bůh] je věrný a spravedlivý, aby nám odpustil hříchy a očistil nás od veškeré nepravosti.</verse>
				<verse number="10">Řekneme-li, že jsme nehřešili, děláme z něj lháře a jeho slovo v nás není.</verse>
			</chapter>
			<chapter number="2">
				<verse number="1">Synáčkové moji, toto vám píši, abyste nezhřešili. A kdyby někdo zhřešil, máme u Otce přímluvce, Ježíše Krista, [toho] spravedlivého.</verse>
				<verse number="2">A on je [oběť] slitování za naše hříchy, a nejen za naše, ale i za celý svět.</verse>
				<verse number="3">A podle toho víme, že jsme ho poznali, jestliže zachováváme jeho přikázání.</verse>
				<verse number="4">Kdo říká: "Znám ho," a nezachovává jeho přikázání, je lhář a není v něm pravda.</verse>
				<verse number="5">Kdokoli však zachovává jeho slovo, v tom Boží láska opravdu došla k dokonalosti. Podle toho víme, že jsme v něm.</verse>
				<verse number="6">Kdo říká, že zůstává v něm, ten má také chodit tak, jak chodil on.</verse>
				<verse number="7">Bratři, nepíši vám nové přikázání, ale staré přikázání, které jste měli od počátku. To staré přikázání je to slovo, které jste slyšeli od počátku.</verse>
				<verse number="8">A píši vám zase nové přikázání, které je pravdivé v něm i ve vás; neboť tma pomíjí a to pravé světlo již svítí.</verse>
				<verse number="9">Kdo říká, že je ve světle, a nenávidí svého bratra, je až dosud v temnotě.</verse>
				<verse number="10">Kdo miluje svého bratra, zůstává ve světle a není v něm [žádné] pohoršení.</verse>
				<verse number="11">Ale kdo svého bratra nenávidí, je v temnotě a v temnotě chodí a neví, kam jde, neboť jeho oči oslepila temnota.</verse>
				<verse number="12">Píši vám, synáčkové, že jsou vám odpuštěny hříchy pro jeho jméno.</verse>
				<verse number="13">Píši vám, otcové, že jste poznali toho, který [je] od počátku. Píši vám, mladíci, že jste zvítězili nad tím zlým. Píši vám, děti, že jste poznaly Otce.</verse>
				<verse number="14">Napsal jsem vám, otcové, že jste poznali toho, který [je] od počátku. Napsal jsem vám, mladíci, že jste silní a Boží slovo zůstává ve vás a zvítězili jste nad tím zlým.</verse>
				<verse number="15">Nemilujte svět ani ty věci, které [jsou] ve světě. Jestliže někdo miluje svět, Otcova láska v něm není.</verse>
				<verse number="16">Neboť všechno, co [je] ve světě-žádost těla, žádost očí a pýcha života- [to] není z Otce, ale ze světa.</verse>
				<verse number="17">A svět pomíjí, i jeho žádost, ale ten, kdo činí Boží vůli, trvá na věky.</verse>
				<verse number="18">Děti, je poslední hodina; a jak jste slyšeli, že přichází Antikrist, [tak] i nyní povstalo mnoho antikristů, z čehož poznáváme, že je poslední hodina.</verse>
				<verse number="19">Vyšli z nás, ale nebyli z nás. Kdyby totiž byli z nás, zůstali by s námi, ale [vyšli z] nás, aby se ukázalo, že ne všichni jsou z nás.</verse>
				<verse number="20">Vy však máte pomazání od Svatého a víte všechno.</verse>
				<verse number="21">Nenapsal jsem vám proto, že neznáte pravdu, ale protože ji znáte a protože žádná lež není z pravdy.</verse>
				<verse number="22">A kdo je lhář, ne-li ten, kdo popírá, že Ježíš je Kristus? To je ten antikrist, který zapírá Otce i Syna.</verse>
				<verse number="23">Nikdo, kdo zapírá Syna, nemá ani Otce. Kdo [však] vyznává Syna, [ten] má i Otce.</verse>
				<verse number="24">Ať ve vás tedy zůstává to, co jste slyšeli od počátku. Jestliže ve vás zůstane to, co jste slyšeli od počátku, zůstanete i vy v Synu i v Otci.</verse>
				<verse number="25">A to je to zaslíbení, které nám on zaslíbil: ten věčný život.</verse>
				<verse number="26">Tyto věci jsem vám napsal o těch, kteří vás svádějí.</verse>
				<verse number="27">Ale ve vás zůstává to pomazání, které jste přijali od něho, a nepotřebujete, aby vás někdo učil, ale jak vás to pomazání učí o všech věcech (a je pravdivé a není lež) a jak vás naučilo, tak zůstávejte v něm.</verse>
				<verse number="28">A nyní, synáčkové, zůstávejte v něm, abychom až se ukáže, měli smělou důvěru a nebyli jím zahanbeni při jeho příchodu.</verse>
				<verse number="29">Jestliže víte, že [on] je spravedlivý, vězte [také], že každý, kdo působí spravedlnost, je narozen z něho.</verse>
			</chapter>
			<chapter number="3">
				<verse number="1">Pohleďte, jakou lásku nám dal Otec: abychom byli nazváni Božími syny! Svět nás nezná proto, že nepoznal jeho.</verse>
				<verse number="2">Milovaní, teď jsme Boží synové, ale ještě se neukázalo, co budeme. Víme však, že až se ukáže, budeme podobní jemu, neboť ho uvidíme tak, jak je.</verse>
				<verse number="3">A každý, kdo v něm má tuto naději, očišťuje se, jako je čistý on.</verse>
				<verse number="4">Každý, kdo páchá hřích, páchá i bezzákonnost; a hřích je bezzákonnost.</verse>
				<verse number="5">A víte, že on se ukázal, aby sňal naše hříchy, a [žádný] hřích v něm není.</verse>
				<verse number="6">A [tak] nikdo, kdo zůstává v něm, nehřeší, [ale] nikdo, kdo hřeší, ho neviděl ani ho nepoznal.</verse>
				<verse number="7">Synáčkové, ať vás nikdo nesvádí. Kdo působí spravedlnost, je spravedlivý, jako je spravedlivý on.</verse>
				<verse number="8">Kdo páchá hřích, je z ďábla, neboť ďábel od počátku hřeší. Na to je zjeven Boží Syn, aby zrušil skutky ďábla.</verse>
				<verse number="9">Nikdo, kdo se narodil z Boha, nepáchá hřích, neboť v něm zůstává jeho símě a nemůže hřešit, neboť je narozen z Boha.</verse>
				<verse number="10">Podle toho jsou zjevní synové Boží a synové ďábla. Nikdo, kdo nepůsobí spravedlnost a kdo nemiluje svého bratra, není z Boha.</verse>
				<verse number="11">Neboť to je to poselství, které jste slyšeli od počátku, abychom milovali jedni druhé.</verse>
				<verse number="12">Ne jako Kain, [který] byl z toho zlého a zavraždil svého bratra. A proč ho zavraždil? Protože jeho skutky byly zlé, kdežto [skutky] jeho bratra spravedlivé.</verse>
				<verse number="13">Nedivte se, moji bratři, jestliže vás svět nenávidí.</verse>
				<verse number="14">My víme, že jsme přešli ze smrti do života, neboť milujeme bratry. Kdo nemiluje bratra, zůstává ve smrti.</verse>
				<verse number="15">Každý, kdo nenávidí svého bratra, je vrah; a víte, že žádný vrah nemá věčný život, který by v něm zůstával.</verse>
				<verse number="16">Podle toho jsme poznali lásku, že on za nás položil svůj život; i my [tedy] máme pokládat život za bratry.</verse>
				<verse number="17">Kdokoli však má jmění tohoto světa a vidí svého bratra, jak má nedostatek, a zavře před ním své srdce, jak v něm může zůstávat Boží láska?</verse>
				<verse number="18">Synáčkové moji, nemilujme slovem ani jazykem, ale skutkem a pravdou.</verse>
				<verse number="19">A podle toho poznáváme, že jsme z pravdy, a ujistíme svá srdce před jeho tváří.</verse>
				<verse number="20">Kdyby [nás] totiž odsuzovalo naše srdce, Bůh je větší než naše srdce a ví všechno.</verse>
				<verse number="21">Milovaní, jestliže nás naše srdce neodsuzuje, máme k Bohu smělou důvěru.</verse>
				<verse number="22">A o cokoli prosíme, přijímáme od něho, neboť zachováváme jeho přikázání a děláme to, co [je] v jeho očích příjemné.</verse>
				<verse number="23">A to je to jeho přikázání, abychom uvěřili jménu jeho Syna Ježíše Krista a milovali jedni druhé, jak nám dal přikázání.</verse>
				<verse number="24">Kdo tedy zachovává jeho přikázání, zůstává v něm a on [také] v něm. A podle toho poznáváme, že zůstává v nás, [totiž] podle Ducha, kterého nám dal.</verse>
			</chapter>
			<chapter number="4">
				<verse number="1">Milovaní, nevěřte každému duchu, ale zkoušejte duchy, zda jsou z Boha, neboť do světa vyšlo mnoho falešných proroků.</verse>
				<verse number="2">Podle tohoto poznávejte Božího Ducha: každý duch, který vyznává Ježíše Krista přišlého v těle, je z Boha.</verse>
				<verse number="3">Ale žádný duch, který nevyznává Ježíše Krista přišlého v těle, není z Boha a to je ten [duch] Antikrista, o kterém jste slyšeli, že přichází, a už teď je na světě.</verse>
				<verse number="4">Vy jste z Boha, synáčkové, a zvítězili jste nad nimi; neboť větší je Ten, který [je] ve vás, nežli ten, který [je] ve světě.</verse>
				<verse number="5">Oni jsou ze světa; proto mluví světsky a svět je poslouchá.</verse>
				<verse number="6">My jsme z Boha. Kdo zná Boha, poslouchá nás; kdo není z Boha, neposlouchá nás. Podle toho poznáváme ducha pravdy a ducha bludu.</verse>
				<verse number="7">Milovaní, milujme jedni druhé; neboť láska je z Boha a každý, kdo miluje, se narodil z Boha a zná Boha.</verse>
				<verse number="8">Kdo nemiluje, nepoznal Boha, neboť Bůh je láska.</verse>
				<verse number="9">V tom je zjevena Boží láska k nám, že svého Syna, toho jednorozeného, poslal Bůh na svět, abychom mohli žít skrze něho.</verse>
				<verse number="10">V tom je láska, ne že bychom my milovali Boha, ale že on miloval nás a poslal svého Syna, [oběť] slitování za naše hříchy.</verse>
				<verse number="11">Milovaní, jestliže Bůh takto miloval nás, máme i my milovat jedni druhé.</verse>
				<verse number="12">Boha nikdy nikdo nevidí, ale jestliže milujeme jedni druhé, Bůh v nás přebývá a jeho láska je v nás dovedena k dokonalosti.</verse>
				<verse number="13">Podle toho poznáváme, že zůstáváme v něm a on v nás, že nám dal ze svého Ducha.</verse>
				<verse number="14">A my jsme viděli a svědčíme, že Otec poslal Syna, Spasitele světa.</verse>
				<verse number="15">Kdokoli by vyznal, že Ježíš je Boží Syn, Bůh přebývá v něm a on v Bohu.</verse>
				<verse number="16">A my jsme poznali tu lásku, kterou má Bůh k nám, a uvěřili jsme jí. Bůh je láska, a kdo přebývá v lásce, přebývá v Bohu a Bůh v něm.</verse>
				<verse number="17">V tomto došla [Boží] láska s námi k dokonalosti: abychom měli smělou důvěru v soudný den, poněvadž jaký je on, [takoví] jsme i my na tomto světě.</verse>
				<verse number="18">V lásce není [žádný] strach, ale dokonalá láska vyhání strach ven, neboť strach má muka. Kdo se však bojí, nedošel k dokonalosti v lásce.</verse>
				<verse number="19">My milujeme jeho, neboť on [jako] první miloval nás.</verse>
				<verse number="20">Řekne-li někdo: "Miluji Boha" a nenávidí svého bratra, je lhář. Kdo totiž nemiluje svého bratra, kterého viděl, jak může milovat Boha, kterého neviděl?</verse>
				<verse number="21">A toto přikázání máme od něho, aby ten, kdo miluje Boha, miloval i svého bratra.</verse>
			</chapter>
			<chapter number="5">
				<verse number="1">Každý, kdo věří, že Ježíš je Kristus, se narodil z Boha; a každý, kdo miluje toho, který zplodil, miluje i toho, který je jím zplozen.</verse>
				<verse number="2">Podle toho poznáváme, že milujeme Boží syny, když milujeme Boha a zachováváme jeho přikázání.</verse>
				<verse number="3">Neboť to je láska k Bohu, abychom zachovávali jeho přikázání; a jeho přikázání nejsou těžká.</verse>
				<verse number="4">Neboť všechno, co se narodilo z Boha, přemáhá svět. A to je to vítězství, které přemohlo svět: naše víra.</verse>
				<verse number="5">Kdo je ten, kdo přemáhá svět, ne-li ten, kdo věří, že Ježíš je Syn Boží?</verse>
				<verse number="6">Toto je ten, který přišel skrze vodu a krev, Ježíš Kristus; nejen skrze vodu, ale skrze vodu a krev. A Duch je ten, který vydává svědectví, protože Duch je pravda.</verse>
				<verse number="7">Neboť jsou tři, kteří vydávají svědectví na nebi: Otec, Slovo a Duch Svatý; a ti tři jsou jedno.</verse>
				<verse number="8">A jsou tři, kteří vydávají svědectví na zemi: Duch a voda a krev; a ti tři jsou zajedno.</verse>
				<verse number="9">Jestliže přijímáme svědectví lidí, Boží svědectví je větší. Neboť toto je Boží svědectví, které vydal o svém Synu.</verse>
				<verse number="10">Kdo věří v Božího Syna, má svědectví sám v sobě. Kdo Bohu nevěří, udělal z něj lháře; neboť neuvěřil tomu svědectví, které Bůh vydal o svém Synu.</verse>
				<verse number="11">A to svědectví je toto: že Bůh nám dal věčný život a ten život je v jeho Synu.</verse>
				<verse number="12">Kdo má Syna, má život, kdo nemá Syna Božího, nemá život.</verse>
				<verse number="13">Tyto věci píši vám věřícím ve jméno Božího Syna, abyste věděli, že máte věčný život, a abyste věřili ve jméno Božího Syna.</verse>
				<verse number="14">A toto je ta smělá důvěra, kterou máme k němu, že o cokoli bychom prosili podle jeho vůle, slyší nás.</verse>
				<verse number="15">A víme-li, že nás slyší, [když] o cokoli prosíme, víme, že prosby, které jsme mu předkládali, máme [naplněné].</verse>
				<verse number="16">Kdyby někdo viděl svého bratra, jak hřeší hříchem, [který] není k smrti, [ať] se modlí a [Bůh] mu dá život, [totiž] těm, kdo nehřeší k smrti. Je hřích k smrti a neříkám, aby se modlil za ten.</verse>
				<verse number="17">Každá nepravost je hřích, ale je hřích, [který] není k smrti.</verse>
				<verse number="18">Víme, že každý, kdo se narodil z Boha, nehřeší; ale ten, kdo je narozen z Boha, zachovává sám sebe a ten zlý se ho nedotýká.</verse>
				<verse number="19">Víme, že [my] jsme z Boha, ale celý svět leží v tom zlém.</verse>
				<verse number="20">A víme, že Boží Syn přišel a dal nám schopnost, abychom poznali toho pravého, a jsme v tom pravém, v jeho Synu Ježíši Kristu. On je ten pravý Bůh a věčný život.</verse>
				<verse number="21">Synáčkové, vyvarujte se model! Amen.</verse>
			</chapter>
		</book>
		<book number="63">
			<chapter number="1">
				<verse number="1">Starší v Kristu vyvolené paní i jejím synům, které já miluji v pravdě, a nejen já, ale i všichni, kteří poznali pravdu,</verse>
				<verse number="2">pro tu pravdu, která zůstává v nás a bude s námi na věky:</verse>
				<verse number="3">Milost, milosrdenství a pokoj od Boha Otce i od Pána Ježíše Krista, Otcova Syna, bude s vámi v pravdě a lásce.</verse>
				<verse number="4">Velice jsem se zaradoval, že jsem nalezl [některé] z tvých synů, jak chodí v pravdě, jak jsme přijali přikázání od Otce.</verse>
				<verse number="5">A nyní tě prosím, paní, ne jako bych ti psal nové přikázání, ale to, které jsme měli od počátku, abychom milovali jedni druhé.</verse>
				<verse number="6">To je ta láska, abychom chodili podle jeho přikázání. A to přikázání je, abyste v ní chodili, jak jste slyšeli od počátku.</verse>
				<verse number="7">Do světa totiž vyšlo mnoho bludařů, kteří nevyznávají Ježíše Krista přišlého v těle. [Každý] takový je bludař a antikrist.</verse>
				<verse number="8">Dávejte na sebe pozor, abychom neztratili to, na čem jsme pracovali, ale abychom přijali plnou odplatu.</verse>
				<verse number="9">Nikdo, kdo odstupuje a nezůstává v Kristově učení, nemá Boha; kdo zůstává v Kristově učení, ten má Otce i Syna.</verse>
				<verse number="10">Přichází-li k vám někdo a nepřináší toto učení, nepřijímejte ho do domu, ani ho nezdravte.</verse>
				<verse number="11">Kdo totiž takového zdraví, účastní se jeho zlých skutků.</verse>
				<verse number="12">I když vám mám mnoho co psát, nechtěl jsem [se svěřit] papíru a inkoustu, ale mám naději, že k vám přijdu a budu [s vámi] mluvit tváří v tvář, aby naše radost byla úplná.</verse>
				<verse number="13">Pozdravují tě synové tvé vyvolené sestry. Amen.</verse>
			</chapter>
		</book>
		<book number="64">
			<chapter number="1">
				<verse number="1">Starší milovanému Gaiovi, kterého já miluji v pravdě.</verse>
				<verse number="2">Milovaný, především si přeji, abys ve všem prospíval a byl zdráv, tak jako prospívá tvá duše.</verse>
				<verse number="3">Velice jsem se totiž zaradoval, když přišli bratři a vydávali svědectví [o] tvé pravdě a [o tom,] jak chodíš v pravdě.</verse>
				<verse number="4">Nemám větší radost, než abych slyšel, že moji synové chodí v pravdě.</verse>
				<verse number="5">Milovaný, děláš věrně, cokoli činíš bratrům a hostům.</verse>
				<verse number="6">Ti vydali před církví svědectví [o] tvé lásce. Když je vypravíš na cestu, jak je důstojné Boha, učiníš dobře.</verse>
				<verse number="7">Vyšli totiž pro jeho jméno a od pohanů nic nedostávají.</verse>
				<verse number="8">My tedy máme takové přijímat, abychom byli spolupracovníci pravdy.</verse>
				<verse number="9">Napsal jsem [vašemu] sboru, ale Diotrefes, který stojí o prvenství mezi nimi, nás nepřijímá.</verse>
				<verse number="10">Proto jestliže přijdu, připomenu jeho skutky, které činí, když mluví zlá slova proti nám. A nemá dost na tom, ale sám bratry nepřijímá a těm, kteří by chtěli, brání a vylučuje [je] ze sboru.</verse>
				<verse number="11">Milovaný, nenásleduj příklad zlého, ale dobrého. Kdo koná dobro, je z Boha; ale kdo koná zlo, Boha neviděl.</verse>
				<verse number="12">Demetrius dostal svědectví ode všech, i od samotné pravdy; a i my [mu] vydáváme svědectví a víte, že naše svědectví je pravdivé.</verse>
				<verse number="13">Měl jsem ti mnoho co psát, ale nechci ti psát inkoustem a perem.</verse>
				<verse number="14">
					Mám však naději, že tě brzo uvidím a budeme [spolu] mluvit tváří v tvář. Pokoj tobě. Pozdravují tě přátelé. Pozdravuj [všechny] přátele jménem.
				</verse>
			</chapter>
		</book>
		<book number="65">
			<chapter number="1">
				<verse number="1">Juda, služebník Ježíše Krista a bratr Jakubův, těm, kdo jsou povolaní, posvěcení v Bohu Otci a zachovaní [pro] Krista Ježíše:</verse>
				<verse number="2">Nechť se vám rozmnoží milosrdenství a pokoj i láska.</verse>
				<verse number="3">Milovaní, ačkoli jsem vynakládal všechnu snahu, abych vám psal o našem společném spasení, musel jsem vám napsat napomenutí, abyste statečně bojovali o víru, která byla jednou [provždy] dána svatým.</verse>
				<verse number="4">Vloudili se totiž někteří bezbožní lidé, dávno předem poznamenaní k tomuto odsouzení, kteří milost našeho Boha zaměňují za nestydatost a zapírají toho jediného Panovníka, našeho Boha a Pána Ježíše Krista.</verse>
				<verse number="5">Chci vám však připomenout, ačkoli to [již] jednou víte, že když Pán vysvobodil [svůj] lid z egyptské země, potom ty, kteří byli nevěřící, zahubil.</verse>
				<verse number="6">A ty anděly, kteří nezachovali svou prvotnost, ale opustili svůj příbytek, uchoval k soudu [toho] velikého dne ve věčných poutech pod temnotou.</verse>
				<verse number="7">Jako [i] Sodoma a Gomora a okolní města, která se oddala smilstvu podobným způsobem [jako] tito a odešla za jiným tělem, jsou vystavena za příklad, když nesou trest věčného ohně,</verse>
				<verse number="8">tak podobně i tito [jako] pohroužení do snu poskvrňují tělo, odmítají vlády a tupí hodnostáře.</verse>
				<verse number="9">Avšak [ani] archanděl Michael, když měl spor s ďáblem a přel se [s ním] o Mojžíšovo tělo, neodvážil se vynést potupný rozsudek, ale řekl: "Ztrestej tě Pán!"</verse>
				<verse number="10">Tito se však rouhají tomu, co neznají, a kazí se tím, co znají přirozeně jako nerozumná zvířata.</verse>
				<verse number="11">Běda jim, neboť se vydali Kainovou cestou a propadli svodu Balámovy mzdy a zahynuli odporováním Chóreho.</verse>
				<verse number="12">Ti jsou poskvrnami na vašich hodech lásky. Když s vámi hodují, bezostyšně pasou sami sebe; [jsou to] mračna bez vody unášená větry, podzimní stromy bez ovoce dvakrát zemřelé a vykořeněné,</verse>
				<verse number="13">divoké mořské vlny vypěňující své vlastní hanebnosti, bludné hvězdy, jimž je na věčnost zachována černota tmy.</verse>
				<verse number="14">A o nich také prorokoval sedmý od Adama, Enoch, když řekl: "Hle, Pán přichází s desetitisíci svých svatých,</verse>
				<verse number="15">aby vykonal soud nade všemi [lidmi] a usvědčil všechny, kteří mezi nimi [byli] bezbožní, za všechny skutky jejich bezbožnosti, které bezbožně napáchali, i za všechny hrubosti, které proti němu vyslovili bezbožní hříšníci."</verse>
				<verse number="16">To jsou [ti], kteří reptají, stěžují si, chodí podle svých žádostí, jejichž ústa mluví honosně a [kteří] pochlebují lidem pro [svůj] užitek.</verse>
				<verse number="17">Ale vy, milovaní, pamatujte na slova předpověděná apoštoly našeho Pána Ježíše Krista.</verse>
				<verse number="18">Řekli vám přece, že v posledním čase budou posměvači chodící podle svých bezbožných žádostí.</verse>
				<verse number="19">To jsou ti, kteří se sami oddělují, tělesní [lidé], kteří nemají Ducha.</verse>
				<verse number="20">Ale vy, milovaní, se budujte na té své nejsvětější víře, modlete se v Duchu Svatém</verse>
				<verse number="21">a zachovávejte se v Boží lásce, zatímco očekáváte milosrdenství našeho Pána Ježíše Krista k věčnému životu.</verse>
				<verse number="22">Mějte pak rozeznání a nad některými se slitovávejte.</verse>
				<verse number="23">Ale jiné zachraňujte v bázni, vytrhujíce [je] z ohně a nenávidíce i tu skrze tělo poskvrněnou košili.</verse>
				<verse number="24">Avšak tomu, který je schopen zachovat vás bez pádu a postavit [vás] bez úhony v přítomnosti své slávy s veselím,</verse>
				<verse number="25">jedinému moudrému Bohu, našemu Spasiteli, [jemu buď] sláva a velebnost, vláda i moc, nyní i po všechny věky. Amen.</verse>
			</chapter>
		</book>
		<book number="66">
			<chapter number="1">
				<verse number="1">Zjevení Ježíše Krista, které mu dal Bůh, aby ukázal svým služebníkům, co se musí brzy stát. A [on je] skrze svého anděla poslal a ukázal svému služebníku Janovi,</verse>
				<verse number="2">který dosvědčil Boží slovo a svědectví Ježíše Krista a všechno, co viděl.</verse>
				<verse number="3">Blaze tomu, kdo čte, i těm, kteří slyší slova tohoto proroctví a zachovávají to, co [je] v něm napsáno; neboť čas [je] blízko.</verse>
				<verse number="4">Jan sedmi sborům, které [jsou] v Asii: Milost vám a pokoj od Toho, který je a který byl a který přichází, a od sedmi duchů, kteří jsou před jeho trůnem,</verse>
				<verse number="5">a od Ježíše Krista, jenž [je] věrný svědek, ten Prvorozený z mrtvých a vládce králů země. Tomu, který si nás zamiloval a omyl nás od našich hříchů svou krví</verse>
				<verse number="6">a učinil nás králi a kněžími svému Bohu a Otci-jemu [buď] sláva a moc na věky věků. Amen.</verse>
				<verse number="7">Hle, přichází s oblaky a spatří ho každé oko, i ti, kdo ho probodli, a budou nad ním kvílet všechny národy země; jistě, amen.</verse>
				<verse number="8">"Já jsem Alfa i Omega, počátek i konec," praví Pán, který je a který byl a který přichází, ten Všemohoucí.</verse>
				<verse number="9">Já Jan, váš bratr i spoluúčastník v soužení, v království a [v] trpělivosti Ježíše Krista, jsem byl pro Boží slovo a pro svědectví Ježíše Krista na ostrově zvaném Patmos.</verse>
				<verse number="10">A v den Páně jsem byl ve [vytržení] Ducha a uslyšel jsem za sebou mocný hlas, jako [zvuk] polnice,</verse>
				<verse number="11">jak říká: "Já jsem Alfa i Omega, Ten první i poslední. Co vidíš, napiš do knihy a pošli sedmi sborům, které [jsou] v Asii: do Efezu, do Smyrny, do Pergamonu, do Thyatir, do Sard, do Filadelfie a do Laodikeje."</verse>
				<verse number="12">Obrátil jsem se tedy, abych viděl ten hlas, který se mnou mluvil; a když jsem se obrátil, spatřil jsem sedm zlatých svícnů</verse>
				<verse number="13">a uprostřed těch sedmi svícnů jakoby Syna člověka, oděného dlouhým rouchem a přepásaného na prsou zlatým pásem.</verse>
				<verse number="14">Jeho hlava a vlasy [byly] bílé jako bílá vlna, jako sníh a jeho oči jako plamen ohně.</verse>
				<verse number="15">Jeho nohy [byly] podobné bronzu rozžhavenému v peci a jeho hlas jako zvuk mnohých vod.</verse>
				<verse number="16">V pravé ruce měl sedm hvězd a z jeho úst vycházel ostrý dvojsečný meč; jeho tvář [byla] jako slunce, [když] září ve své síle.</verse>
				<verse number="17">Když jsem ho spatřil, padl jsem k jeho nohám jako mrtvý. Ale [on] na mě položil svou pravou ruku a řekl mi: "Neboj se. Já jsem Ten první i poslední,</verse>
				<verse number="18">ten Živý. Byl jsem mrtvý, a hle, jsem živý na věky věků. Amen. A mám klíče pekla i smrti.</verse>
				<verse number="19">Zapiš věci, které jsi viděl, a ty, které jsou i které se mají dít potom.</verse>
				<verse number="20">[Toto je] tajemství těch sedmi hvězd, které jsi viděl v mé pravici, a těch sedmi zlatých svícnů: těch sedm hvězd jsou andělé sedmi sborů a sedm svícnů, které jsi viděl, je sedm sborů."</verse>
			</chapter>
			<chapter number="2">
				<verse number="1">"Andělu církve v Efezu napiš: Toto praví Ten, který drží ve své pravici těch sedm hvězd, který se prochází uprostřed těch sedmi zlatých svícnů:</verse>
				<verse number="2">Znám tvé skutky a tvou práci, i tvou vytrvalost, a [vím,] že nemůžeš snést zlé [lidi]; a vyzkoušel jsi ty, kteří si říkají apoštolové, ale nejsou, a shledal jsi, [že] jsou lháři.</verse>
				<verse number="3">Vydržel jsi, jsi vytrvalý a pro mé jméno jsi pracoval a nezemdlel.</verse>
				<verse number="4">Ale mám proti tobě, že jsi opustil tu svou první lásku.</verse>
				<verse number="5">Proto si vzpomeň, odkud jsi spadl a čiň pokání a první skutky. Jinak k tobě brzy přijdu a pohnu tvým svícnem z jeho místa, nebudeš-li činit pokání.</verse>
				<verse number="6">Ale máš to, že nenávidíš skutky nikolaitů, které nenávidím i já.</verse>
				<verse number="7">Kdo má uši, slyš, co Duch praví církvím: tomu, kdo vítězí, dám jíst ze stromu života, který je uprostřed Božího ráje."</verse>
				<verse number="8">"A andělu církve ve Smyrně napiš: Toto praví Ten první i poslední, který byl mrtvý a ožil:</verse>
				<verse number="9">Znám tvé skutky, i soužení a chudobu (ale jsi bohatý) , i rouhání těch, kteří si říkají Židé, a nejsou, ale [jsou] shromáždění Satanovo.</verse>
				<verse number="10">Nic se neboj toho, co máš vytrpět. Hle, ďábel uvrhne [některé] z vás do vězení, abyste byli vyzkoušeni, a budete mít soužení po deset dní. Buď věrný až do smrti a dám ti korunu života.</verse>
				<verse number="11">Kdo má uši, slyš, co Duch praví církvím: kdo vítězí, tomu druhá smrt neublíží."</verse>
				<verse number="12">"A andělu církve v Pergamonu napiš: Toto praví Ten, který má ten ostrý dvojsečný meč:</verse>
				<verse number="13">Znám tvé skutky i [to, že] bydlíš [tam,] kde [je] Satanův trůn, a [že] se držíš mého jména a nezapřel jsi mou víru ani v těch dnech, kdy byl Antipas, můj věrný svědek, zabit u vás, kde bydlí Satan.</verse>
				<verse number="14">Ale mám proti tobě [to] málo, že tam máš ty, kteří drží učení Balámovo, který učil Baláka klást pohoršení před syny Izraele, aby jedli to, co je obětované modlám a smilnili.</verse>
				<verse number="15">Tak i ty máš [lidi,] kteří drží učení nikolaitů, což nenávidím.</verse>
				<verse number="16">Čiň pokání. Jinak k tobě brzy přijdu a budu s nimi bojovat mečem svých úst.</verse>
				<verse number="17">Kdo má uši, slyš, co Duch praví církvím: tomu, kdo vítězí, dám jíst tu skrytou manu a dám mu bílý kamének a na tom kaménku napsané nové jméno, které nezná nikdo než ten, kdo [je] přijímá."</verse>
				<verse number="18">"A andělu církve v Thyatirech napiš: Toto praví Syn Boží, který má oči jako plamen ohně a jehož nohy [jsou] podobné bronzu:</verse>
				<verse number="19">Znám tvé skutky, lásku, službu, věrnost i tvou vytrvalost. A tvých posledních skutků [je] více nežli prvních.</verse>
				<verse number="20">Ale mám proti tobě [to] málo, že necháváš ženu Jezábel, která si říká prorokyně, aby učila a sváděla mé služebníky, aby smilnili a jedli to, co je obětované modlám.</verse>
				<verse number="21">A dal jsem jí čas, aby činila pokání ze svého smilstva, ale [ona] pokání nečinila.</verse>
				<verse number="22">Hle, já ji uvrhnu na lůžko a ty, kteří s ní cizoloží, do velikého soužení, nebudou-li činit pokání ze svých skutků;</verse>
				<verse number="23">a její syny zahubím smrtí. A všechny církve poznají, že já jsem Ten, který zkoumá mysl i srdce, a odplatím vám každému podle vašich skutků.</verse>
				<verse number="24">Ale vám i ostatním Thyatirským, kteří nemají toto učení a kteří, jak říkají, nepoznali hlubokosti Satanovy, pravím: Nevložím na vás jiné břemeno.</verse>
				<verse number="25">Toho, co máte, se však držte, dokud nepřijdu.</verse>
				<verse number="26">Kdo vítězí a zachovává mé skutky až do konce, tomu dám moc nad národy.</verse>
				<verse number="27">A bude je pást železným prutem a budou rozbíjeny jako hliněné nádobí-jak jsem [to] i já přijal od svého Otce-</verse>
				<verse number="28">a dám mu jitřní hvězdu.</verse>
				<verse number="29">Kdo má uši, slyš, co Duch praví církvím."</verse>
			</chapter>
			<chapter number="3">
				<verse number="1">"A andělu církve v Sardách napiš: Toto praví Ten, který má sedm duchů Božích a těch sedm hvězd: Znám tvé skutky, že máš jméno, že jsi živý, ale jsi mrtvý.</verse>
				<verse number="2">Buď bdělý a posilni umírající zbytek; neboť jsem před Bohem nenalezl tvé skutky naplněné.</verse>
				<verse number="3">Pamatuj tedy, jak jsi přijal a slyšel [mé slovo]; zachovávej [je] a čiň pokání. Pokud však nebudeš bdít, přijdu na tebe jako zloděj a nebudeš vědět, ve kterou hodinu na tebe přijdu.</verse>
				<verse number="4">Ale máš v Sardách několik osob, které neposkvrnily svá roucha; a [ti] se budou se mnou procházet v bílém [rouchu], neboť jsou [toho] hodni.</verse>
				<verse number="5">Kdo vítězí, bude se oblékat bílým rouchem; a jeho jméno nikdy nevymažu z knihy života, ale vyznám jeho jméno před tváří svého Otce i před jeho anděly.</verse>
				<verse number="6">Kdo má uši, slyš, co Duch praví církvím."</verse>
				<verse number="7">"A andělu církve ve Filadelfii piš: Toto říká ten Svatý a Pravý, který má klíč Davidův, který otvírá, a nikdo nezavře a zavírá, a nikdo neotevře:</verse>
				<verse number="8">Znám tvé skutky. Hle, postavil jsem před tebou otevřené dveře a nikdo je nemůže zavřít. Neboť máš [sice] malou moc, ale zachoval jsi mé slovo a nezapřel jsi mé jméno.</verse>
				<verse number="9">Hle, dávám [ti] ze shromáždění Satanova ty, kteří si říkají Židé, a nejsou, ale lžou. Hle, způsobím, že přijdou a pokloní se u tvých nohou a poznají, že jsem si tě zamiloval.</verse>
				<verse number="10">Protože jsi zachoval slovo mé trpělivosti, i já tě zachovám od hodiny zkoušky, která má přijít na celý svět, aby byli vyzkoušeni ti, kdo bydlí na zemi.</verse>
				<verse number="11">Hle, přijdu rychle. Drž se [toho], co máš, aby nikdo nevzal tvou korunu.</verse>
				<verse number="12">Kdo vítězí, toho učiním sloupem v chrámu svého Boha a nevyjde již nikdy ven. A napíši na něj jméno svého Boha a jméno města svého Boha, Nového Jeruzaléma sestupujícího z nebe od mého Boha, i své nové jméno.</verse>
				<verse number="13">Kdo má uši, slyš, co Duch praví církvím."</verse>
				<verse number="14">"A andělu církve v Laodikeji napiš: Toto praví Amen, ten věrný a pravý svědek, prvopočátek Božího stvoření:</verse>
				<verse number="15">Znám tvé skutky, že nejsi studený ani horký. Kéž bys byl studený nebo horký!</verse>
				<verse number="16">A tak, že jsi vlažný a ani studený ani horký, vyvrhnu tě ze svých úst.</verse>
				<verse number="17">Říkáš totiž: Jsem bohatý, zbohatl jsem a nic nepotřebuji; a nevíš, že jsi ubohý a politováníhodný, chudý, slepý a nahý.</verse>
				<verse number="18">Radím ti, aby sis ode mne koupil zlato přetavené v ohni, abys byl bohatý, a bílé roucho, abys byl oblečen a neukazovala se hanba tvé nahoty; a své oči pomaž mastí, abys viděl.</verse>
				<verse number="19">Já všechny, které miluji, kárám a vychovávám. Rozhorli se tedy a čiň pokání.</verse>
				<verse number="20">Hle, stojím u dveří a tluču. Kdokoli by uslyšel můj hlas a otevřel dveře, vejdu k němu a budu s ním večeřet a on se mnou.</verse>
				<verse number="21">Kdo vítězí, tomu dám sedět se mnou na svém trůnu, jako jsem i já zvítězil a sedím se svým Otcem na jeho trůnu.</verse>
				<verse number="22">Kdo má uši, slyš, co Duch praví církvím."</verse>
			</chapter>
			<chapter number="4">
				<verse number="1">Potom jsem viděl, a hle, v nebi [byly] otevřené dveře. A ten první hlas, který jsem slyšel, jak se mnou mluví, [zněl] jako polnice a říkal: "Vystup sem a ukážu ti, co se musí stát potom."</verse>
				<verse number="2">A hned jsem byl ve [vytržení] Ducha: a hle, v nebi stál trůn a na tom trůnu [někdo] seděl.</verse>
				<verse number="3">Ten, který seděl [na trůnu], byl na pohled podobný kameni jaspisu a karneolu; a kolem trůnu [byla] duha, na pohled podobná smaragdu.</verse>
				<verse number="4">Okolo toho trůnu [bylo] čtyřiadvacet trůnů a na těch trůnech jsem viděl sedět čtyřiadvacet starců, oblečených do bílých rouch; a na hlavách měli zlaté koruny.</verse>
				<verse number="5">A z toho trůnu vycházelo blýskání a hromobití a hlasy. A před trůnem hořelo sedm ohnivých pochodní, což je sedm duchů Božích.</verse>
				<verse number="6">Před trůnem [bylo] také skleněné moře podobné křišťálu a uprostřed trůnu a kolem trůnu čtyři bytosti plné očí zepředu i zezadu.</verse>
				<verse number="7">A ta první bytost [byla] podobná lvu, druhá bytost podobná teleti, třetí bytost měla tvář jako člověk a čtvrtá bytost se podobala letícímu orlu.</verse>
				<verse number="8">A [ty] čtyři bytosti měly každá po šesti křídlech dokola a uvnitř [měly] plno očí; a bez přestání, dnem i nocí, říkaly: "Svatý, svatý, svatý, Pán Bůh Všemohoucí, Ten, který byl a který je a který přichází."</verse>
				<verse number="9">A kdykoli ty bytosti vzdají slávu, čest a díky Sedícímu na trůnu, Živému na věky věků,</verse>
				<verse number="10">padne těch čtyřiadvacet starců před obličejem Sedícího na trůnu a klaní se Živému na věky věků a hodí své koruny před trůn se slovy:</verse>
				<verse number="11">"Jsi hoden, Pane, přijmout slávu a čest i moc; neboť ty jsi stvořil všechny věci a pro tvou vůli jsou a byly stvořeny."</verse>
			</chapter>
			<chapter number="5">
				<verse number="1">A na pravici Sedícího na trůnu jsem viděl knihu popsanou zevnitř i zvenčí, zapečetěnou sedmi pečetěmi.</verse>
				<verse number="2">A viděl jsem silného anděla, jak volá mocným hlasem: "Kdo je hoden otevřít tu knihu a rozlomit její pečeti?"</verse>
				<verse number="3">A nikdo na nebi, na zemi ani pod zemí nemohl tu knihu otevřít ani do ní nahlédnout.</verse>
				<verse number="4">A tak jsem velmi plakal, protože se nenašel nikdo, [kdo by byl] hoden otevřít a číst tu knihu nebo do ní nahlédnout.</verse>
				<verse number="5">Jeden z těch starců mi však řekl: "Neplač. Hle, zvítězil lev z pokolení Judova, kořen Davidův, aby tu knihu otevřel a rozlomil jejích sedm pečetí."</verse>
				<verse number="6">A hle, spatřil jsem, jak uprostřed trůnu a těch čtyř bytostí a uprostřed těch starců stojí Beránek jako zabitý a má sedm rohů a sedm očí, což je sedm duchů Božích poslaných na celou zem.</verse>
				<verse number="7">A přišel a vzal tu knihu z pravice Sedícího na trůnu.</verse>
				<verse number="8">A jakmile vzal tu knihu, padly ty čtyři bytosti a těch čtyřiadvacet starců před Beránkem a každý měl loutnu a zlaté misky plné kadidel, což jsou modlitby svatých.</verse>
				<verse number="9">A zpívali novou píseň: "Jsi hoden vzít tu knihu a otevřít její pečeti; neboť jsi byl zabit a vykoupil jsi nás Bohu svou krví z každého pokolení a jazyka, lidu i národa.</verse>
				<verse number="10">A učinil jsi nás králi a kněžími našemu Bohu a budeme kralovat nad zemí."</verse>
				<verse number="11">A viděl jsem a slyšel hlas mnoha andělů okolo toho trůnu, těch bytostí a těch starců; a jejich počet byl desetitisíce desetitisíců a tisíce tisíců</verse>
				<verse number="12">a volali mocným hlasem: " Hoden je ten zabitý Beránek přijmout moc a bohatství, moudrost a sílu, čest a slávu i chválu."</verse>
				<verse number="13">Také všechno stvoření, které je na nebi, na zemi, pod zemí i v moři, všechno, co [je] v nich, jsem slyšel říkat: "Sedícímu na trůnu a Beránkovi chvála a čest, sláva i vláda na věky věků!"</verse>
				<verse number="14">A ty čtyři bytosti řekly: "Amen!" A těch čtyřiadvacet starců padlo a klanělo se Živému na věky věků.</verse>
			</chapter>
			<chapter number="6">
				<verse number="1">Dále jsem viděl, jak Beránek otevřel první z těch pečetí, a slyšel jsem jednu z těch čtyř bytostí, jak řekla hromovým hlasem: "Pojď a dívej se."</verse>
				<verse number="2">A hle, spatřil jsem bílého koně a ten, který na něm seděl, měl luk. Byla mu dána koruna a [on] vyjel ve vítězství, a aby zvítězil.</verse>
				<verse number="3">A když otevřel druhou pečeť, slyšel jsem druhou bytost říci: "Pojď a dívej se."</verse>
				<verse number="4">A vyšel jiný kůň, ohnivě rudý. A tomu, kdo na něm seděl, bylo dáno, aby odňal mír ze země a aby se navzájem vraždili; a byl mu dán veliký meč.</verse>
				<verse number="5">A když otevřel třetí pečeť, slyšel jsem třetí bytost říci: "Pojď a dívej se." A hle, spatřil jsem černého koně a ten, který na něm seděl, měl v ruce váhy.</verse>
				<verse number="6">A zprostředka těch čtyř bytostí jsem uslyšel hlas, jak říká: "Mírka pšenice za denár a tři mírky ječmene za denár, avšak oleji a vínu neškoď!"</verse>
				<verse number="7">A když otevřel čtvrtou pečeť, slyšel jsem hlas čtvrté bytosti říci: "Pojď a dívej se."</verse>
				<verse number="8">A hle, spatřil jsem koně mrtvolně bledého a jméno toho, který na něm seděl, [bylo] Smrt a za ním šlo Peklo. A byla jim dána moc nad čtvrtinou země, aby zabíjeli mečem, hladem, morem a šelmami země.</verse>
				<verse number="9">A když otevřel pátou pečeť, viděl jsem pod oltářem duše zavražděných pro Boží slovo a pro svědectví, jehož se drželi.</verse>
				<verse number="10">A hlasitě volali: "Jak dlouho [ještě], Hospodine, [ty] svatý a pravý, nebudeš soudit a trestat obyvatele země za naši krev?"</verse>
				<verse number="11">Každému [z nich] tedy bylo dáno bílé roucho a bylo jim řečeno, ať odpočívají ještě krátký čas, dokud se nenaplní také [počet] jejich spoluslužebníků a jejich bratrů, kteří mají být zabíjeni jako oni.</verse>
				<verse number="12">A když otevřel šestou pečeť, hle, spatřil jsem, [jak] nastalo veliké zemětřesení. Slunce zčernalo jako žíněný pytel, měsíc byl [celý] jako krev</verse>
				<verse number="13">a nebeské hvězdy padaly na zem, jako [když] fíkovník zmítaný velkým větrem shazuje své pozdní fíky.</verse>
				<verse number="14">A nebe bylo odstraněno, jako když se zavírá kniha, a všechny hory i ostrovy se pohnuly ze svého místa.</verse>
				<verse number="15">A králové země a velmoži, boháči, vojevůdci i mocní a každý otrok i každý svobodný se ukryli do jeskyní a do horských skal.</verse>
				<verse number="16">A říkali horám a skalám: "Padněte na nás a ukryjte nás před tváří Toho, který sedí na trůnu, a před hněvem toho Beránka!</verse>
				<verse number="17">Neboť přišel ten veliký den jeho hněvu, a kdo může obstát?"</verse>
			</chapter>
			<chapter number="7">
				<verse number="1">Potom jsem uviděl čtyři anděly, kteří stáli ve čtyřech koutech země a drželi čtyři zemské větry, aby vítr nevál na zem ani na moře ani na žádný strom.</verse>
				<verse number="2">Spatřil jsem také jiného anděla, který vystupoval od východu slunce a měl pečetidlo živého Boha. [Ten] zavolal mocným hlasem na ty čtyři anděly, jimž bylo dáno, aby škodili zemi a moři:</verse>
				<verse number="3">"Neškoďte zemi ani moři ani stromům, dokud neoznačíme služebníky našeho Boha na jejich čelech!"</verse>
				<verse number="4">A slyšel jsem počet označených: sto čtyřicet čtyři tisíce jich [bylo] označeno ze všech pokolení synů Izraele:</verse>
				<verse number="5">z pokolení Juda dvanáct tisíc označených, z pokolení Rúben dvanáct tisíc označených, z pokolení Gád dvanáct tisíc označených,</verse>
				<verse number="6">z pokolení Ašer dvanáct tisíc označených, z pokolení Neftalí dvanáct tisíc označených, z pokolení Manases dvanáct tisíc označených,</verse>
				<verse number="7">z pokolení Šimeón dvanáct tisíc označených, z pokolení Lévi dvanáct tisíc označených, z pokolení Isachar dvanáct tisíc označených,</verse>
				<verse number="8">z pokolení Zabulón dvanáct tisíc označených, z pokolení Josef dvanáct tisíc označených, z pokolení Benjamín dvanáct tisíc označených.</verse>
				<verse number="9">A hle, potom jsem spatřil veliký zástup, který by nikdo nemohl sečíst, ze všech národů a pokolení a lidí i jazyků, jak stojí před trůnem a před obličejem Beránka, oblečeni do bílých rouch, a v rukou [měli] palmové [ratolesti].</verse>
				<verse number="10">A hlasitě volali: "Spasení náleží našemu Bohu sedícímu na trůnu a Beránkovi!"</verse>
				<verse number="11">A všichni andělé stáli okolo trůnu, starců i těch čtyř bytostí a padli před trůnem na tváře a klaněli se Bohu</verse>
				<verse number="12">se slovy: "Amen! Chvála a sláva, moudrost a díkůčinění, čest a moc i síla našemu Bohu na věky věků! Amen."</verse>
				<verse number="13">Jeden z těch starců pak promluvil a řekl mi: "Kdo jsou ti oblečení do bílých rouch a odkud přišli?"</verse>
				<verse number="14">Řekl jsem mu: "Pane, ty víš." A [on] mi řekl: "To jsou ti, kteří přišli z velikého soužení. Vyprali svá roucha a vybílili je v krvi Beránka,</verse>
				<verse number="15">a proto jsou před Božím trůnem a slouží mu dnem i nocí v jeho chrámu; a Ten, který sedí na trůnu, bude přebývat mezi nimi.</verse>
				<verse number="16">Nebudou již nikdy hladovět ani žíznit a nebude je pálit slunce ani žádné horko,</verse>
				<verse number="17">protože je bude pást Beránek, který [je] uprostřed trůnu, a povede je k pramenům vod života. A Bůh setře z jejich očí každou slzu."</verse>
			</chapter>
			<chapter number="8">
				<verse number="1">Když pak otevřel sedmou pečeť, nastalo v nebi ticho asi na půl hodiny.</verse>
				<verse number="2">A viděl jsem těch sedm andělů, kteří stojí před Boží tváří; a bylo jim dáno sedm polnic.</verse>
				<verse number="3">Pak přišel jiný anděl se zlatou kadidelnicí a postavil se k oltáři. Bylo mu dáno množství kadidla, aby [je] s modlitbami všech svatých položil na zlatý oltář, který [je] před trůnem.</verse>
				<verse number="4">A dým kadidla s modlitbami svatých vystoupil z andělovy ruky před Boží tvář.</verse>
				<verse number="5">Anděl pak vzal tu kadidelnici, naplnil ji ohněm z oltáře a shodil [ji] na zem. Tehdy nastaly hlasy, hromobití, blýskání a zemětřesení,</verse>
				<verse number="6">a těch sedm andělů, kteří měli sedm polnic, se připravilo, aby troubili.</verse>
				<verse number="7">Když zatroubil první anděl, nastalo krupobití a oheň smíšený s krví a bylo [to] svrženo na zem. Shořela třetina stromů a všechna zelená tráva byla spálena.</verse>
				<verse number="8">Když zatroubil druhý anděl, jako by byla do moře vržena veliká ohnivě planoucí hora. Třetina moře se obrátila v krev</verse>
				<verse number="9">a v tom moři zemřela třetina stvoření majících duši a třetina lodí byla zničena.</verse>
				<verse number="10">Když zatroubil třetí anděl, spadla z nebe veliká hvězda hořící jako pochodeň a padla na třetinu řek a na prameny vod.</verse>
				<verse number="11">Jméno té hvězdy je Pelyněk. A třetina vod se obrátila v pelyněk a mnoho lidí kvůli těm vodám zemřelo, neboť zhořkly.</verse>
				<verse number="12">Když zatroubil čtvrtý anděl, byla zasažena třetina slunce, třetina měsíce a třetina hvězd, aby se jich třetina zatměla a třetina dne neměla světlo a podobně [i] noc.</verse>
				<verse number="13">A viděl jsem a slyšel jednoho anděla, jak letí prostředkem nebe a volá mocným hlasem: "Běda, běda, běda těm, kteří bydlí na zemi, pro zbývající hlasy polnic těch tří andělů, kteří mají troubit!"</verse>
			</chapter>
			<chapter number="9">
				<verse number="1">Když zatroubil pátý anděl, uviděl jsem hvězdu spadlou z nebe na zem. Byl jí dán klíč od bezedné propasti,</verse>
				<verse number="2">a když tu bezednou propast otevřela, vystoupil z propasti dým jako dým [z] veliké pece a dýmem té propasti se zatmělo slunce i ovzduší.</verse>
				<verse number="3">Z toho dýmu pak vyšly na zem kobylky, jimž byla dána moc-moc, jakou mají pozemští štíři.</verse>
				<verse number="4">Bylo jim řečeno, aby neškodily trávě na zemi ani žádné zeleni ani žádnému stromu, jenom lidem, kteří nemají na čele Boží znamení.</verse>
				<verse number="5">A bylo jim dáno, ne aby je zabíjely, ale aby [je] trýznily po pět měsíců. A jejich trýznění [bylo] jako trýznění od štíra, když bodne člověka.</verse>
				<verse number="6">(V těch dnech budou lidé hledat smrt, ale nenaleznou ji; budou toužit umřít, ale smrt od nich uteče.) </verse>
				<verse number="7">Vzhledem byly ty kobylky podobné koním připraveným k boji. Na jejich hlavách [byly] jakoby koruny podobné zlatu a jejich tváře [byly] jako tváře lidí.</verse>
				<verse number="8">Měly vlasy jako vlasy žen a jejich zuby byly jako lví.</verse>
				<verse number="9">Také měly pancíře jako pancíře ze železa a zvuk jejich křídel [byl] jako zvuk vozů, když množství koní běží do boje.</verse>
				<verse number="10">Ocasy měly jako štíři a v těch ocasech byly ostny. A v jejich moci [bylo] ubližovat lidem po pět měsíců.</verse>
				<verse number="11">A měly nad sebou krále, anděla propasti, který se hebrejsky jmenuje Abaddon a v řečtině má jméno Apollyon.</verse>
				<verse number="12">První" běda" pominulo; hle, potom přichází ještě dvoje [další] "běda":</verse>
				<verse number="13">Když zatroubil šestý anděl, uslyšel jsem jakýsi hlas ze čtyř rohů zlatého oltáře, který [je] před Boží tváří,</verse>
				<verse number="14">jak řekl šestému andělu, který měl polnici: "Rozvaž ty čtyři anděly, kteří jsou svázáni u veliké řeky Eufrat!"</verse>
				<verse number="15">A [tak] byli rozvázáni ti čtyři andělé, připravení na hodinu, den, měsíc a rok, aby pobili třetinu lidí.</verse>
				<verse number="16">Počet jezdců [jejich] vojska [byl] dvě stě miliónů-zaslechl jsem totiž jejich počet.</verse>
				<verse number="17">A tak jsem ve vidění spatřil koně a ty, kteří na nich seděli. Měli ohnivě [rudé], hyacintově [modré] a sírově [žluté] pancíře. Hlavy těch koní [byly] jako hlavy lvů a z jejich tlam vycházel oheň, dým a síra.</verse>
				<verse number="18">Těmito třemi [ranami], ohněm, dýmem a sírou, které vycházely z jejich tlam, byla pobita třetina lidí.</verse>
				<verse number="19">Neboť jejich moc je v jejich tlamách a ocasech. Jejich ocasy [jsou] totiž podobné hadům s hlavami, jimiž škodí.</verse>
				<verse number="20">Ostatní lidé, kteří nebyli zabiti těmito ranami, však nečinili pokání ze skutků svých rukou, aby se přestali klanět démonům a modlám [ze] zlata, stříbra, mědi, [z] kamene i [ze] dřeva, které nemohou vidět ani slyšet ani chodit.</verse>
				<verse number="21">Nečinili také pokání ze svých vražd ani ze svého čarodějnictví, ze svého smilstva, ani ze svých krádeží.</verse>
			</chapter>
			<chapter number="10">
				<verse number="1">Uviděl jsem také jiného silného anděla, jak sestupuje z nebe, oblečen oblakem. Na hlavě [měl] duhu, jeho tvář [byla] jako slunce a jeho nohy jako ohnivé sloupy.</verse>
				<verse number="2">V ruce měl otevřenou knížku a postavil se pravou nohou na moře a levou na zem.</verse>
				<verse number="3">Vykřikl mocným hlasem, jako když řve lev, a poté, co vykřikl, promluvilo svými hlasy sedm hromů.</verse>
				<verse number="4">A když těch sedm hromů promluvilo svými hlasy, chtěl jsem psát. Ale uslyšel jsem hlas z nebe, který mi říkal: "Zapečeť [to], co řeklo těch sedm hromů, a nepiš to."</verse>
				<verse number="5">Tehdy ten anděl, kterého jsem viděl stát na moři a na zemi, pozvedl svou ruku k nebi</verse>
				<verse number="6">a přísahal při Živém na věky věků, který stvořil nebe i to, co [je] v něm, zemi i to, co [je] na ní, a moře i to, co [je] v něm, že už nebude [více] času,</verse>
				<verse number="7">ale [že] ve dnech hlasu sedmého anděla, až bude troubit, bude dokonáno Boží tajemství, jak [to] oznámil svým služebníkům prorokům.</verse>
				<verse number="8">A ten hlas, který jsem uslyšel z nebe, se mnou znovu mluvil a řekl: "Jdi, vezmi z ruky anděla stojícího na moři a na zemi tu otevřenou knížku."</verse>
				<verse number="9">Šel jsem tedy k tomu andělu a řekl jsem mu: "Dej mi tu knížku." A [on] mi řekl: "Vezmi ji a sněz; způsobí ti hořkost v břiše, ale ve tvých ústech bude sladká jako med."</verse>
				<verse number="10">Vzal jsem tedy z andělovy ruky tu knížku a snědl jsem ji. A byla v mých ústech sladká jako med, ale když jsem ji snědl, měl jsem hořko v břiše.</verse>
				<verse number="11">Pak mi řekl: "Musíš znovu prorokovat mnoha lidem, národům, jazykům i králům."</verse>
			</chapter>
			<chapter number="11">
				<verse number="1">A byla mi dána třtina podobná [měřicí] holi a postavil se [tu] anděl se slovy: "Vstaň a změř Boží chrám i oltář i ty, kteří se v něm klanějí.</verse>
				<verse number="2">Nádvoří, které [je] venku [před] chrámem, však vynech a neměř ho, neboť bylo dáno pohanům a [ti] budou šlapat [po] svatém městě čtyřicet dva měsíce.</verse>
				<verse number="3">Ale dám [moc] dvěma svým svědkům, kteří budou prorokovat tisíc dvě stě šedesát dní, oblečeni pytlovinou."</verse>
				<verse number="4">Ti jsou ty dvě olivy a dva svícny stojící před tváří Boha [vší] země.</verse>
				<verse number="5">A kdyby jim chtěl někdo ublížit, vyjde z jejich úst oheň a pohltí jejich nepřátele. Kdyby jim tedy chtěl někdo ublížit, musí být takto zabit.</verse>
				<verse number="6">Ti [dva] mají moc zavřít nebe, aby za dnů jejich prorokování nepršel déšť; a mají moc nad vodami, aby je obraceli v krev a aby zasáhli zemi jakoukoli ranou, kdykoli budou chtít.</verse>
				<verse number="7">Ale když dokončí své svědectví, povede proti nim ta šelma vystupující z propasti válku a zvítězí nad nimi a zabije je.</verse>
				<verse number="8">A jejich mrtvoly [budou ležet] na ulici toho velikého města, které se duchovně nazývá Sodoma a Egypt, kde byl také ukřižován náš Pán.</verse>
				<verse number="9">A [mnozí] z lidí, pokolení, jazyků a národů se budou dívat na jejich mrtvoly po tři a půl dne a nedovolí jejich mrtvoly pochovat do hrobů.</verse>
				<verse number="10">A ti, kteří bydlí na zemi, se budou nad nimi radovat a veselit a budou posílat dary jedni druhým; protože ti dva proroci trýznili obyvatele země.</verse>
				<verse number="11">Ale po třech a půl dnech do nich vstoupil duch života od Boha a postavili se na nohy a na ty, kteří je pozorovali, padla veliká bázeň.</verse>
				<verse number="12">Potom uslyšeli veliký hlas z nebe, který jim řekl: "Vystupte sem!" A [oni] vystoupili v oblaku do nebe a jejich nepřátelé je pozorovali.</verse>
				<verse number="13">A v tu hodinu nastalo veliké zemětřesení a desetina města padla a v tom zemětřesení bylo zabito sedm tisíc lidí. A ostatní dostali strach a vzdali slávu nebeskému Bohu.</verse>
				<verse number="14">Druhé" běda" pominulo; hle, třetí" běda" přichází rychle:</verse>
				<verse number="15">Tehdy zatroubil sedmý anděl a v nebi zazněly mocné hlasy říkající: "Království světa se stala [královstvím] našeho Pána a jeho Krista; a [on] bude kralovat na věky věků!"</verse>
				<verse number="16">Tehdy těch čtyřiadvacet starců, kteří sedí na svých trůnech před Božím obličejem, padlo na tváře a klanělo se Bohu</verse>
				<verse number="17">se slovy: "Děkujeme tobě, Pane, Všemohoucí Bože, který jsi a který jsi byl a který přicházíš; neboť ses chopil své veliké moci a ujal ses kralování!</verse>
				<verse number="18">Národy se rozhněvaly a přišel tvůj hněv a čas, aby byli souzeni mrtví a aby byla dána odplata tvým služebníkům prorokům a svatým a těm, kteří se bojí tvého jména, malým i velkým, a aby byli zničeni ti, kteří ničí zemi."</verse>
				<verse number="19">Tehdy se otevřel Boží chrám v nebi a v jeho chrámu byla vidět truhla jeho smlouvy. A nastalo veliké blýskání, hlasy a hromobití, zemětřesení a veliké krupobití.</verse>
			</chapter>
			<chapter number="12">
				<verse number="1">A na nebi se ukázalo veliké znamení: žena oděná sluncem, pod jejíma nohama měsíc a na její hlavě koruna dvanácti hvězd.</verse>
				<verse number="2">Byla těhotná a křičela v porodních bolestech a trpěla, aby porodila.</verse>
				<verse number="3">Tehdy se na nebi ukázalo jiné znamení: hle, veliký rudý drak se sedmi hlavami a deseti rohy, a na těch hlavách sedm korun.</verse>
				<verse number="4">Jeho ocas vlekl třetinu nebeských hvězd a svrhl je na zem. A ten drak se postavil před ženu, která měla porodit, aby její dítě sežral, jakmile [ho] porodí.</verse>
				<verse number="5">Ale [když] porodila Syna, muže, který má pást všechny národy železným prutem, byl její Syn vytržen k Bohu a jeho trůnu.</verse>
				<verse number="6">A ta žena utekla na poušť, kde měla od Boha připravené místo, aby ji tam živili tisíc dvě stě šedesát dní.</verse>
				<verse number="7">Tehdy nastal v nebi boj: Michael a jeho andělé bojovali proti drakovi. A drak bojoval, i jeho andělé,</verse>
				<verse number="8">ale [nic] nezmohli. Na nebi už se pro ně nenašlo místo</verse>
				<verse number="9">a ten veliký drak-ten dávný had, zvaný ďábel a Satan, který svádí celý svět-byl svržen. Byl svržen na zem a jeho andělé byli svrženi s ním.</verse>
				<verse number="10">A uslyšel jsem mocný hlas, jak v nebi říká: "Nyní nastalo spasení, moc i království našeho Boha a vláda jeho Krista; neboť byl svržen žalobce našich bratrů, který na ně dnem i nocí žaloval před obličejem našeho Boha.</verse>
				<verse number="11">Ale oni nad ním zvítězili díky krvi Beránka a díky slovu svého svědectví, a nemilovali své duše až k smrti.</verse>
				<verse number="12">Proto se veselte, nebesa i [vy,] kteří v nich přebýváte. Běda těm, kdo bydlí na zemi a na moři, neboť k vám sestoupil ďábel s velikým hněvem, protože ví, že má málo času."</verse>
				<verse number="13">A když drak spatřil, že byl svržen na zem, začal pronásledovat tu ženu, která porodila toho muže.</verse>
				<verse number="14">Ale té ženě byla dána dvě křídla veliké orlice, aby před tím hadem uletěla na poušť, na své místo, kde byla živena čas a časy a půl času.</verse>
				<verse number="15">A had za tou ženou vychrlil ze své tlamy vodu jako řeku, aby byla stržena proudem.</verse>
				<verse number="16">Ale země té ženě pomohla. Země totiž otevřela svá ústa a pohltila tu řeku, kterou drak vychrlil ze své tlamy.</verse>
				<verse number="17">Drak se tedy na tu ženu rozhněval a odešel svést boj s ostatními [z] jejího semene, kteří zachovávají Boží přikázání a mají svědectví Ježíše Krista. [A stál jsem na mořském písku.]</verse>
			</chapter>
			<chapter number="13">
				<verse number="1">Tehdy jsem spatřil šelmu vystupující z moře, která měla sedm hlav a deset rohů. Na jejích rozích [bylo] deset korun a na jejích hlavách rouhavé jméno.</verse>
				<verse number="2">Ta šelma, kterou jsem spatřil, byla podobná pardálu, ale její nohy [byly] jako medvědí a její tlama jako tlama lva. A drak jí dal svou sílu, svůj trůn i velikou moc.</verse>
				<verse number="3">Spatřil jsem také jednu z jejích hlav jakoby zraněnou k smrti, ale její smrtelná rána se uzdravila. A celá země [šla] v úžasu za tou šelmou</verse>
				<verse number="4">a [lidé] se klaněli draku, který dal té šelmě moc; klaněli se i šelmě se slovy: "Kdo [je] podobný té šelmě? Kdo s ní může bojovat?"</verse>
				<verse number="5">A byla jí dána ústa mluvící veliké věci a rouhání a byla jí dána moc působit po čtyřicet dva měsíce.</verse>
				<verse number="6">Otevřela tedy svá ústa, aby se rouhala Bohu a urážela jeho jméno, jeho stánek i ty, kteří přebývají v nebi.</verse>
				<verse number="7">Bylo jí dáno, aby svedla boj se svatými a přemohla je; a byla jí dána moc nad každým kmenem, jazykem i národem.</verse>
				<verse number="8">Budou se jí klanět všichni kdo bydlí na zemi, [každý,] jehož jméno není od založení světa zapsáno v knize života zabitého Beránka.</verse>
				<verse number="9">Má-li někdo uši, ať slyší.</verse>
				<verse number="10">Kdokoli vodí do zajetí, do zajetí půjde. Kdokoli zabíjí mečem, musí být mečem zabit. Zde je vytrvalost a věrnost svatých.</verse>
				<verse number="11">Potom jsem spatřil jinou šelmu, jak vystupuje ze země: měla dva rohy jako Beránek, ale mluvila jako drak.</verse>
				<verse number="12">Ta vykonává všechnu moc té první šelmy před její tváří a působí, že se země i ti, kteří na ní bydlí, budou klanět té první šelmě, jejíž smrtelná rána se uzdravila.</verse>
				<verse number="13">A dělá veliké divy, takže působí i to, aby z nebe na zem sestupoval oheň před zraky lidí.</verse>
				<verse number="14">A svádí obyvatele země těmi divy, které jí bylo dáno dělat před tváří šelmy. Říká těm, kteří bydlí na zemi, aby udělali obraz té šelmě, která měla ránu od meče, ale ožila.</verse>
				<verse number="15">A bylo jí dáno, aby dala ducha tomu obrazu šelmy, aby obraz té šelmy mluvil a způsobil, aby byli zabiti všichni, kdo by se obrazu té šelmy neklaněli.</verse>
				<verse number="16">A působí, aby všem, malým i velkým, bohatým i chudým, svobodným i otrokům, bylo dáno znamení na pravou ruku nebo na čelo</verse>
				<verse number="17">a aby nikdo nemohl kupovat ani prodávat, jedině ten, kdo má znamení nebo jméno té šelmy nebo číslo jejího jména.</verse>
				<verse number="18">Zde je moudrost. Kdo má rozum, ať spočte číslo té šelmy; neboť je [to] číslo člověka. Jeho číslo [je] šest set šedesát šest.</verse>
			</chapter>
			<chapter number="14">
				<verse number="1">A hle, uviděl jsem Beránka stojícího na hoře Sion a s ním sto čtyřicet čtyři tisíc [těch], kteří měli na svých čelech napsané jméno jeho Otce.</verse>
				<verse number="2">Uslyšel jsem také hlas z nebe, jako zvuk mnoha vod a jako zvuk velikého hromu. A ten zvuk, který jsem slyšel, [byl] jako když harfeníci hrají na své harfy.</verse>
				<verse number="3">A zpívali jakoby novou píseň před trůnem a před těmi čtyřmi bytostmi a [před] těmi starci; a nikdo se tu píseň nemohl naučit, jedině těch sto čtyřicet čtyři tisíce vykoupených ze země.</verse>
				<verse number="4">To jsou [ti], kteří se neposkvrnili se ženami, neboť jsou panicové. To jsou ti, kteří následují Beránka, kamkoli jde; ti byli vykoupeni z lidí [jako] prvotiny Bohu a Beránkovi.</verse>
				<verse number="5">A v jejich ústech není nalezena lest, neboť jsou bez úhony před Božím trůnem.</verse>
				<verse number="6">Spatřil jsem také jiného anděla, letícího prostředkem nebe, který měl věčné evangelium, aby [je] kázal těm, kteří bydlí na zemi-každému národu, pokolení, jazyku i lidu-</verse>
				<verse number="7">jak říká mocným hlasem: "Bojte se Boha a vzdejte mu chválu, neboť přišla hodina jeho soudu; klanějte se Tomu, který stvořil nebe, zemi, moře i prameny vod!"</verse>
				<verse number="8">A za [ním] letěl jiný anděl se slovy: "Padlo, padlo to veliké město Babylón, neboť napájelo všechny národy vínem svého vášnivého smilstva!"</verse>
				<verse number="9">A za nimi letěl třetí anděl a říkal mocným hlasem: "Klaní-li se někdo šelmě a jejímu obrazu a přijímá-li [její] znamení na své čelo nebo na svou ruku,</verse>
				<verse number="10">i ten bude pít neředěné víno Božího hněvu, které je vlito do kalichu jeho rozhorlení; a bude trýzněn ohněm a sírou před tváří svatých andělů a před tváří Beránka.</verse>
				<verse number="11">A dým jejich muk bude vystupovat na věky věků. A ti, kteří se klanějí šelmě a jejímu obrazu, a kdokoli přijme znamení jejího jména, nebudou mít odpočinutí dnem ani nocí."</verse>
				<verse number="12">Zde je vytrvalost svatých, zde [jsou] ti, kteří zachovávají Boží přikázání a Ježíšovu víru.</verse>
				<verse number="13">Potom jsem uslyšel hlas z nebe, který mi říkal: "Piš: Blaze mrtvým, kteří od této chvíle umírají v Pánu." "Ano," praví Duch, "ať si odpočinou od svých prací; a jejich skutky jdou s nimi."</verse>
				<verse number="14">A hle, spatřil jsem bílý oblak a na tom oblaku seděl jakoby Syn člověka. Na hlavě měl zlatou korunu a v ruce ostrý srp.</verse>
				<verse number="15">A z chrámu vyšel jiný anděl a volal mocným hlasem na toho, který seděl na oblaku: "Přilož svůj srp a žni, neboť přišla tvá hodina sklizně, protože sklizeň země dozrála!"</verse>
				<verse number="16">Tehdy ten, který seděl na oblaku, vrhl svůj srp na zem a země byla požata.</verse>
				<verse number="17">Z chrámu, který [je] v nebi, pak vyšel jiný anděl a také on měl ostrý srp.</verse>
				<verse number="18">A od oltáře vyšel [ještě] další anděl, který měl moc nad ohněm, a zavolal mocným hlasem na toho, který měl ostrý srp: "Pošli svůj ostrý srp a skliď hrozny vinice země, neboť její hrozny dozrály!"</verse>
				<verse number="19">Tehdy ten anděl vrhl svůj srp na zem a sklidil víno země a vhodil [je] do velikého lisu Božího hněvu.</verse>
				<verse number="20">A ten lis byl šlapán venku za městem a z lisu vyšla krev až po uzdy koní na šestnáct set honů [daleko].</verse>
			</chapter>
			<chapter number="15">
				<verse number="1">Potom jsem na nebi uviděl jiné znamení, veliké a předivné: sedm andělů, kteří mají sedm posledních ran; neboť skrze ně [má] být dokonán Boží hněv.</verse>
				<verse number="2">A uviděl jsem jakoby skleněné moře, smíšené s ohněm, a ty, kteří zvítězili nad tou šelmou a nad jejím obrazem, nad jejím znamením a nad číslem jejího jména, jak stojí na tom skleněném moři a mají Boží harfy</verse>
				<verse number="3">a zpívají píseň Božího služebníka Mojžíše a píseň Beránkovu: "Veliké a předivné [jsou] tvé skutky, Pane, Všemohoucí Bože, spravedlivé a pravé [jsou] tvé cesty, Králi svatých!</verse>
				<verse number="4">Kdo by se nebál tebe, Pane, a neoslavoval tvé jméno? Vždyť [ty] jediný [jsi] svatý! Všechny národy přijdou a budou se klanět před tebou, neboť tvé spravedlivé soudy byly zjeveny!"</verse>
				<verse number="5">A hle, potom jsem spatřil, jak se v nebi otevřel chrám stánku svědectví.</verse>
				<verse number="6">A z chrámu vyšlo sedm andělů, kteří měli těch sedm ran, a byli oblečeni lněným rouchem, čistým a zářícím, a na prsou byli přepásáni zlatými pásy.</verse>
				<verse number="7">A jedna z těch čtyř bytostí dala těm sedmi andělům sedm zlatých koflíků plných hněvu Boha, toho Živého na věky věků.</verse>
				<verse number="8">A chrám byl naplněn dýmem od Boží slávy a od jeho moci; a nikdo nemohl vejít do chrámu, dokud se nevykoná sedm ran těch sedmi andělů.</verse>
			</chapter>
			<chapter number="16">
				<verse number="1">Tehdy jsem uslyšel z chrámu mocný hlas, jak říká těm sedmi andělům: "Jděte, vylijte těch sedm koflíků Božího hněvu na zem."</verse>
				<verse number="2">První tedy odešel a vylil svůj koflík na zem a na lidech, kteří měli znamení šelmy, a [na] těch, kteří se klaněli jejímu obrazu, vyvstaly zlé a zhoubné vředy.</verse>
				<verse number="3">Druhý anděl pak vylil svůj koflík do moře a obrátilo se jakoby v krev mrtvého a veškerá živá duše v moři zemřela.</verse>
				<verse number="4">Třetí anděl pak vylil svůj koflík na řeky a na prameny vod a obrátily se v krev.</verse>
				<verse number="5">A slyšel jsem anděla vod, jak říká: "Jsi spravedlivý, Pane, který jsi, který jsi byl a který budeš, že jsi to usoudil!</verse>
				<verse number="6">Protože prolévali krev svatých a proroků, a [ty] jsi jim dal pít krev, neboť si [to] zaslouží."</verse>
				<verse number="7">A uslyšel jsem, jak jiný od oltáře říká: "Ano, Pane Bože Všemohoucí, tvé soudy [jsou] pravdivé a spravedlivé."</verse>
				<verse number="8">Čtvrtý anděl pak vylil svůj koflík na slunce a bylo mu dáno pálit lidi ohněm.</verse>
				<verse number="9">A lidé byli páleni velikým žárem a rouhali se jménu Boha, který má moc nad těmi ranami, avšak nečinili pokání, aby mu vzdali slávu.</verse>
				<verse number="10">Pátý anděl pak vylil svůj koflík na trůn té šelmy a její království bylo zatemněno. [Lidé] se bolestí kousali do jazyka</verse>
				<verse number="11">a rouhali se nebeskému Bohu pro své bolesti a pro své vředy, avšak nečinili pokání ze svých skutků.</verse>
				<verse number="12">Šestý anděl pak vylil svůj koflík na tu velikou řeku Eufrat a její voda vyschla, aby byla připravena cesta králům od východu slunce.</verse>
				<verse number="13">Tehdy jsem uviděl z úst draka, z úst šelmy a z úst falešného proroka vycházet tři nečisté duchy podobné žabám.</verse>
				<verse number="14">Jsou [to] duchové démonů, kteří konají divy a vycházejí ke králům země a celého světa, aby je shromáždili k bitvě toho velikého dne Všemohoucího Boha.</verse>
				<verse number="15">"Hle, přicházím jako zloděj. Blaze tomu, kdo bdí a střeží svá roucha, aby nechodil nahý a nebyla vidět jeho hanba."</verse>
				<verse number="16">A shromáždil je na místo, které se hebrejsky jmenuje Armageddon.</verse>
				<verse number="17">Sedmý anděl pak vylil svůj koflík na ovzduší a z nebeského chrámu vyšel od trůnu mocný hlas: "Stalo se!"</verse>
				<verse number="18">A nastaly hlasy, hromobití a blýskání a bylo veliké zemětřesení-tak veliké zemětřesení, jaké nebylo, co jsou lidé na zemi.</verse>
				<verse number="19">A to veliké město se roztrhlo na tři díly a města národů padla. A veliký Babylón byl připomenut před Boží tváří a [Bůh] mu dal kalich s vínem svého vášnivého hněvu.</verse>
				<verse number="20">Tehdy zmizely všechny ostrovy a hory se nedaly najít.</verse>
				<verse number="21">Z nebe padaly na lidi veliké kroupy, [těžké] jako cent. A kvůli ráně těch krup se lidé rouhali Bohu, neboť ta rána byla nesmírně veliká.</verse>
			</chapter>
			<chapter number="17">
				<verse number="1">Tehdy přišel jeden z těch sedmi andělů, kteří měli sedm koflíků, a promluvil se mnou. Řekl mi: "Pojď, ukážu ti odsouzení veliké nevěstky, která sedí na mnohých vodách,</verse>
				<verse number="2">se kterou smilnili králové země a obyvatelé země se opili vínem jejího smilstva."</verse>
				<verse number="3">A odnesl mě v Duchu na poušť. A uviděl jsem ženu sedící na rudé šelmě, [jež byla] plná jmen rouhání a měla sedm hlav a deset rohů.</verse>
				<verse number="4">Ta žena byla oblečena purpurem a šarlatem a pokryta zlatem, drahým kamením a perlami. V ruce měla zlatý kalich plný ohavností a nečistoty svého smilstva</verse>
				<verse number="5">a na jejím čele bylo napsané jméno [skrývající] tajemství: "Veliký Babylón, Matka nevěstek a ohavností země."</verse>
				<verse number="6">Tehdy jsem uviděl tu ženu opilou krví svatých a krví Ježíšových mučedníků; a když jsem ji spatřil, strnul jsem ve velikém úžasu.</verse>
				<verse number="7">Tehdy mi anděl řekl: "Proč jsi užasl? Já ti povím tajemství té ženy i šelmy, která ji nese, jež má sedm hlav a deset rohů.</verse>
				<verse number="8">Šelma, kterou jsi viděl, byla a není a má vystoupit z propasti a jít do záhuby. A obyvatelé země, [ti,] jejichž jména nejsou zapsána v knize života od založení světa, užasnou, až uvidí tu šelmu, která byla a není, ale je.</verse>
				<verse number="9">Zde [je] mysl, která má moudrost: těch sedm hlav je sedm hor, na kterých ta žena sedí.</verse>
				<verse number="10">Je také sedm králů. Pět jich padlo, jeden je a další ještě nepřišel; a až přijde, musí zůstat na krátký [čas].</verse>
				<verse number="11">A šelma, která byla a není, ta je osmý [král]; je z těch sedmi a jde do záhuby.</verse>
				<verse number="12">A deset rohů, které jsi viděl, je deset králů, kteří se ještě neujali kralování, ale mají přijmout moc jako králové v jednu hodinu [spolu] se šelmou.</verse>
				<verse number="13">Ti mají jedno mínění a svou sílu a moc dají šelmě.</verse>
				<verse number="14">Ti budou bojovat s Beránkem, a Beránek nad nimi zvítězí-neboť je Pán pánů a Král králů-a s ním [i jeho] povolaní, vyvolení a věrní."</verse>
				<verse number="15">Tehdy mi řekl: "Vody, které jsi viděl a kde ta nevěstka sedí, jsou lidé a zástupy, národy a jazyky.</verse>
				<verse number="16">A těch deset rohů, které jsi viděl na šelmě, začne nenávidět tu nevěstku a způsobí, že bude zpustošená a nahá, a budou jíst její tělo a spálí ji ohněm.</verse>
				<verse number="17">Neboť Bůh dal do jejich srdcí, aby vykonali jeho záměr a aby byli jednoho mínění a dali své království šelmě, dokud se nenaplní Boží slova.</verse>
				<verse number="18">A žena, kterou jsi spatřil, je to veliké město, které kraluje nad králi země."</verse>
			</chapter>
			<chapter number="18">
				<verse number="1">Potom jsem spatřil jiného anděla, jak sestupuje z nebe: měl velikou moc a země byla ozářena jeho slávou.</verse>
				<verse number="2">Ten vykřikl mocným hlasem: "Padla, padla ta veliká [říše] Babylón a stala se příbytkem démonů, vyhnanstvím každého nečistého ducha a vězením každého nečistého a ohavného ptáka!</verse>
				<verse number="3">Neboť z vína jejího vášnivého smilstva pily všechny národy a králové země s ní smilnili a kupci země zbohatli ze síly jejího hýření."</verse>
				<verse number="4">Tehdy jsem uslyšel jiný hlas z nebe, který říkal: "Vyjděte z ní, můj lide, abyste se neúčastnili jejích hříchů a abyste nedostali z jejích ran!</verse>
				<verse number="5">Neboť její hříchy dosáhly až k nebi a Bůh se rozpomněl na její nepravosti.</verse>
				<verse number="6">Odplaťte jí tak, jak ona odplácela vám, a dejte jí dvojnásob podle jejích skutků; do kalichu, který namíchala, jí namíchejte dvojnásob.</verse>
				<verse number="7">Nakolik se chlubila a hýřila, tolik jí dejte muk a nářku. Neboť ve svém srdci říká: 'Sedím [jako] královna! Nejsem vdova a nářek nespatřím.'"</verse>
				<verse number="8">Proto její rány přijdou v jednom dni: smrt, nářek a hlad; a bude spálena ohněm. Neboť Pán Bůh, který ji soudí, [je] silný.</verse>
				<verse number="9">Králové země, kteří s ní smilnili a hýřili, ji budou oplakávat a budou nad ní kvílet, až uvidí dým jejího pálení.</verse>
				<verse number="10">Pro hrůzu jejích muk zůstanou stát zdálky a budou říkat: "Běda, běda, ty veliké město Babylóne, ty mocné město, že tvé odsouzení přišlo v jedné hodině!"</verse>
				<verse number="11">I kupci země nad ní budou plakat a truchlit, neboť už nikdo nekoupí jejich zboží:</verse>
				<verse number="12">náklady zlata, stříbra, drahého kamení a perel; kmentu, purpuru, hedvábí a šarlatu; veškeré vonné dříví, všechno zboží [ze] slonoviny a všechno zboží z nejvzácnějšího dřeva, mědi, železa i mramoru;</verse>
				<verse number="13">skořici, voňavky, mast i kadidlo; víno, olej, mouku i pšenici; dobytek, ovce, koně i vozy; a těla i duše lidí.</verse>
				<verse number="14">"Sklizeň žádostivá tvé duši od tebe odešla, i všechno tučné a zářící od tebe odešlo a už je nikdy nenajdeš!"</verse>
				<verse number="15">Obchodníci s těmito věcmi, kteří z ní zbohatli, se pro hrůzu z jejích muk zastaví zdaleka a budou plakat, truchlit</verse>
				<verse number="16">a naříkat: "Běda, běda, veliké město, které jsi bylo oblečeno kmentem, purpurem a šarlatem a pokryto zlatem, drahým kamením a perlami, neboť v jediné hodině bylo zpustošeno tak veliké bohatství!"</verse>
				<verse number="17">Každý kormidelník i veškeré množství těch, [kdo se plaví] na lodích, námořníci a všichni, kdo pracují na moři, zůstali stát zdaleka.</verse>
				<verse number="18">A když viděli dým jejího pálení, začali křičet: "Které [bylo] podobné tomuto velikému městu?"</verse>
				<verse number="19">Sypali si prach na hlavu a s pláčem a kvílením křičeli: "Běda, běda [pro] to veliké město, v němž všichni, kdo měli lodě na moři, zbohatli z jeho nákladnosti; neboť bylo zpustošeno v jediné hodině!"</verse>
				<verse number="20">Vesel se nad ním, nebe i svatí apoštolové a proroci; neboť Bůh nad ním vynesl váš soud.</verse>
				<verse number="21">Tehdy jeden silný anděl zvedl balvan veliký jako mlýnský kámen a hodil [ho] do moře se slovy: "Tak prudce bude svržen Babylón, to veliké město, a už nikdy nebude nalezen.</verse>
				<verse number="22">Hlas hráčů na harfu, zpěváků, pištců a trubačů už v tobě nikdo neuslyší a žádný řemeslník kteréhokoli řemesla se v tobě už nenajde a zvuk mlýnského kamene se v tobě už nikdy neozve.</verse>
				<verse number="23">Světlo lampy se v tobě už nikdy nerozsvítí a hlas ženicha a nevěsty už v tobě nikdo neuslyší, neboť tví kupci byli velmoži země a tvým čarodějnictvím byly svedeny k bludu všechny národy."</verse>
				<verse number="24">V něm pak byla nalezena krev proroků a svatých i všech, kdo byli zavražděni na zemi.</verse>
			</chapter>
			<chapter number="19">
				<verse number="1">Potom jsem uslyšel mocný hlas velikého zástupu v nebi, který říkal: "Halelujah! Spasení a sláva, čest i moc Pánu, našemu Bohu,</verse>
				<verse number="2">neboť [jsou] pravdivé a spravedlivé jeho soudy! Neboť odsoudil tu velikou nevěstku, která zkazila zem svým smilstvem a pomstil krev svých služebníků na jejích rukou."</verse>
				<verse number="3">A řekli podruhé: "Halelujah! A její dým vystupuje na věky věků."</verse>
				<verse number="4">A čtyřiadvacet starců a ty čtyři bytosti padli a klaněli se Bohu sedícímu na trůnu a říkali: "Amen! Halelujah!"</verse>
				<verse number="5">A z trůnu vyšel hlas, který říkal: "Chvalte našeho Boha, všichni jeho služebníci a kdo se ho bojíte, malí i velcí!"</verse>
				<verse number="6">A uslyšel jsem hlas jakoby velikého zástupu, jako zvuk mnohých vod a jako zvuk silných hromů, který říkal: "Halejujah! Pán, [náš] Všemohoucí Bůh, se ujal kralování!</verse>
				<verse number="7">Radujme se, jásejme a vzdejme mu slávu, neboť nadešla svatba Beránkova a jeho manželka se připravila."</verse>
				<verse number="8">A bylo jí dáno, aby si oblékla zářivě čistý kment a ten kment jsou spravedlivé činy svatých.</verse>
				<verse number="9">A řekl mi: "Piš: Blaze těm, kteří jsou pozváni k Beránkově svatební večeři." A řekl mi: "Toto jsou pravá Boží slova."</verse>
				<verse number="10">Padl jsem tedy k jeho nohám, abych se mu klaněl. Ale řekl mi: "Hleď, abys [to] nedělal! Jsem spoluslužebník tvůj i tvých bratrů, kteří mají Ježíšovo svědectví. Klaněj se Bohu!" (A to Ježíšovo svědectví je duch proroctví.) </verse>
				<verse number="11">A uviděl jsem otevřené nebe, a hle, bílý kůň. A ten, který na něm seděl, se jmenoval Věrný a Pravý a [ten] spravedlivě soudí i bojuje.</verse>
				<verse number="12">Jeho oči [byly] jako plamen ohně a na jeho hlavě [bylo] množství korun; a měl napsané jméno, které nezná nikdo kromě něj.</verse>
				<verse number="13">Byl oblečen rouchem nasáklým krví a jeho jméno je Slovo Boží.</verse>
				<verse number="14">A za ním jela nebeská vojska na bílých koních, oblečená bílým a čistým kmentem.</verse>
				<verse number="15">Z jeho úst vycházel ostrý meč, aby jím bil národy. On je bude pást železným prutem; on bude také šlapat vinný lis hněvu a rozhorlení Všemohoucího Boha.</verse>
				<verse number="16">A na svém rouchu a na boku má napsané jméno: "Král králů a Pán pánů."</verse>
				<verse number="17">Potom jsem uviděl jednoho anděla, jak stojí ve slunci; a vykřikl mocným hlasem na všechny ptáky létající prostředkem nebe: "Pojďte, shromážděte se k hostině velikého Boha,</verse>
				<verse number="18">abyste jedli těla králů, těla vojevůdců, těla silných, těla koní i těch, kdo na nich sedí, a těla všech [lidí], svobodných i otroků, malých i velkých!"</verse>
				<verse number="19">A uviděl jsem šelmu a krále země i jejich vojska, jak se sjeli, aby svedli boj s Tím, který seděl na tom koni, a s jeho vojskem.</verse>
				<verse number="20">A ta šelma byla zajata a s ní ten falešný prorok, který před ní dělal divy, jimiž svedl ty, kdo přijali znamení šelmy a kdo se klaněli jejímu obrazu. Ti dva byli zaživa uvrženi do ohnivého jezera, hořícího sírou,</verse>
				<verse number="21">a ostatní byli zabiti mečem vycházejícím z úst Toho, který seděl na koni. A všichni ptáci se nasytili jejich těly.</verse>
			</chapter>
			<chapter number="20">
				<verse number="1">Potom jsem uviděl anděla sestupujícího z nebe, který měl v ruce klíč od propasti a veliký řetěz.</verse>
				<verse number="2">[Ten] se zmocnil draka, toho dávného hada, jenž je ďábel a Satan, a svázal jej [na] tisíc let.</verse>
				<verse number="3">Uvrhl ho do propasti, zamkl ho a zapečetil [ji] nad ním, aby už nesváděl národy, dokud se nenaplní těch tisíc let; potom totiž musí být nakrátko propuštěn.</verse>
				<verse number="4">A spatřil jsem trůny a [ty, kdo] se na nich posadili, a byl jim svěřen soud. [Viděl jsem] také duše popravených pro Ježíšovo svědectví a pro Boží slovo a [těch], kteří se neklaněli šelmě ani jejímu obrazu a nepřijali [její] znamení na svá čela ani na své ruce. A ožili a kralovali s Kristem tisíc let.</verse>
				<verse number="5">Ostatní mrtví však neožili, dokud se nenaplnilo těch tisíc let. To [je] první vzkříšení.</verse>
				<verse number="6">Požehnaný a svatý, kdo má podíl na prvním vzkříšení. Nad těmi ta druhá smrt nemá moc, ale budou kněžími Boha a Krista a budou s ním kralovat tisíc let.</verse>
				<verse number="7">A až se těch tisíc let naplní, bude Satan propuštěn ze svého žaláře.</verse>
				<verse number="8">A vyjde, aby svedl národy, které [jsou] ve čtyřech koutech země, Goga a Magoga, aby je shromáždil k boji. A jejich množství [bude] jako písku v moři.</verse>
				<verse number="9">A když vystoupili na šířku země, obklíčili ležení svatých i to milované město, ale z nebe sestoupil oheň od Boha a pohltil je.</verse>
				<verse number="10">A ďábel, který je sváděl, byl uvržen do jezera ohně a síry, kde [je i] šelma a falešný prorok; a budou trýzněni dnem i nocí na věky věků.</verse>
				<verse number="11">Tehdy jsem uviděl veliký bílý trůn a toho, kdo na něm seděl, před jehož tváří zmizela země i nebe a nebylo pro ně nalezeno místo.</verse>
				<verse number="12">Potom jsem spatřil mrtvé, malé i velké, jak stojí před Boží tváří, a byly otevřeny knihy. A byla otevřena [ještě] jiná kniha, to jest [kniha] života, a mrtví byli souzeni podle toho, [co] bylo zapsáno v těch knihách, [totiž] podle svých skutků.</verse>
				<verse number="13">Tehdy moře vydalo mrtvé, kteří [byli] v něm, také Smrt a Peklo vydaly mrtvé, kteří [byli] v nich; a každý byl souzen podle svých skutků.</verse>
				<verse number="14">A Smrt i Peklo byly uvrženy do ohnivého jezera. To je ta druhá smrt.</verse>
				<verse number="15">A kdo nebyl nalezen zapsán v knize života, byl uvržen do ohnivého jezera.</verse>
			</chapter>
			<chapter number="21">
				<verse number="1">Potom jsem uviděl nové nebe a novou zemi. Neboť první nebe a první země pominuly a moře již nebylo.</verse>
				<verse number="2">A já Jan jsem uviděl to svaté město, Nový Jeruzalém, jak sestupuje od Boha z nebe, připravený jako nevěsta okrášlená pro svého muže.</verse>
				<verse number="3">A uslyšel jsem mocný hlas z nebe, který říkal: "Hle, Boží stánek s lidmi: bude bydlet s nimi a oni budou jeho lid a Bůh sám bude s nimi a bude jejich Bohem.</verse>
				<verse number="4">A Bůh setře každou slzu z jejich očí a smrt už nebude, ani nářek ani křik ani bolest už [nikdy] nebude; neboť první věci pominuly."</verse>
				<verse number="5">A Ten, který seděl na trůnu, řekl: "Hle, činím všechno nové." A řekl mi: "Napiš, že tato slova jsou věrná a pravdivá."</verse>
				<verse number="6">Pak mi řekl: "Stalo se. Já jsem Alfa i Omega, počátek i konec. Já dám žíznícímu z pramene vody života zadarmo.</verse>
				<verse number="7">Kdo vítězí, bude dědicem všeho a [já] mu budu Bohem a on mi bude synem.</verse>
				<verse number="8">Ale bázliví, nevěrní, ohavní, vrazi, smilníci, čarodějové, modláři i všichni lháři [mají] svůj díl v jezeře, které hoří ohněm a sírou; a to je druhá smrt."</verse>
				<verse number="9">Tehdy ke mně přišel jeden z těch sedmi andělů, kteří měli těch sedm koflíků plných sedmi posledních ran, a promluvil se mnou. Řekl: "Pojď, ukážu ti Nevěstu, manželku Beránkovu."</verse>
				<verse number="10">Odnesl mě v Duchu na velikou a vysokou horu a ukázal mi veliké město, ten svatý Jeruzalém, sestupující od Boha z nebe</verse>
				<verse number="11">a mající Boží slávu. Jeho jas byl podobný nejdražšímu kameni, jako kameni jaspisu, jasnému jako křišťál.</verse>
				<verse number="12">Měl velikou a vysokou hradbu, měl dvanáct bran a na těch branách dvanáct andělů a napsaná jména, která patří dvanácti pokolením synů Izraele.</verse>
				<verse number="13">Tři brány [byly] z východu, tři brány ze severu, tři brány z jihu a tři brány ze západu.</verse>
				<verse number="14">Městská hradba měla dvanáct základů a na nich jména dvanácti Beránkových apoštolů.</verse>
				<verse number="15">A ten, který se mnou mluvil, měl zlatou třtinu, aby změřil město, jeho brány i jeho hradbu.</verse>
				<verse number="16">(To město je rozloženo do čtverce: jeho délka je stejná jako šířka.) Změřil tedy město tou třtinou-na dvanáct tisíc honů. Jeho délka, šířka i výška jsou stejné.</verse>
				<verse number="17">Potom změřil jeho hradbu: sto čtyřicet čtyři loket lidské míry, která je [mírou] anděla.</verse>
				<verse number="18">Jeho hradba byla postavena [z] jaspisu, ale město [bylo] čisté zlato podobné čistému sklu.</verse>
				<verse number="19">Základy městské hradby byly ozdobeny všemi drahokamy: první základ [byl] jaspis, druhý safír, třetí chalcedon, čtvrtý smaragd,</verse>
				<verse number="20">pátý sardonyx, šestý karneol, sedmý chryzolit, osmý beryl, devátý topas, desátý chrysopras, jedenáctý hyacint, dvanáctý ametyst.</verse>
				<verse number="21">A těch dvanáct bran [bylo] dvanáct perel: každá z těch bran byla z jedné perly; a ulice toho města [byla ze] zlata čistého jako průhledné sklo.</verse>
				<verse number="22">Ale neviděl jsem v něm [žádný] chrám; neboť jeho chrámem je Pán Bůh Všemohoucí a Beránek.</verse>
				<verse number="23">A to město nepotřebuje slunce ani měsíc, aby v něm svítily, neboť ho rozzářila Boží sláva a jeho lampou [je] Beránek.</verse>
				<verse number="24">Národy spasených se budou procházet v jeho světle a králové země do něj přenesou svou slávu a čest.</verse>
				<verse number="25">Jeho brány nebudou ve dne nikdy zavírány (nebude tam totiž noc) .</verse>
				<verse number="26">Přenesou do něj slávu a čest národů,</verse>
				<verse number="27">avšak rozhodně do něj nevejde nic znečišťujícího ani působícího ohavnost a lež, [ale] jen ti, kteří jsou zapsáni v Beránkově knize života.</verse>
			</chapter>
			<chapter number="22">
				<verse number="1">Potom mi ukázal čistou řeku vody života, jasnou jako křišťál, vytékající z Božího a Beránkova trůnu.</verse>
				<verse number="2">Uprostřed ulice toho [města] po obou stranách řeky [je] strom života, nesoucí dvanáctero ovoce. Vydává své ovoce každý měsíc a listí toho stromu [je] k uzdravení národů.</verse>
				<verse number="3">A nebude už nic prokletého. V tom [městě] bude Boží a Beránkův trůn a jeho služebníci mu budou sloužit.</verse>
				<verse number="4">Budou vidět jeho tvář a jeho jméno [bude] na jejich čelech.</verse>
				<verse number="5">A nebude tam noc, [takže] nebudou potřebovat lampu ani světlo slunce, neboť je osvětluje Pán Bůh; a budou kralovat na věky věků.</verse>
				<verse number="6">Tehdy mi řekl: "Tato slova [jsou] věrná a pravdivá." Pán, Bůh svatých proroků, poslal svého anděla, aby ukázal svým služebníkům, co se musí brzy stát.</verse>
				<verse number="7">"Hle, přijdu rychle. Blaze tomu, kdo zachovává slova proroctví této knihy."</verse>
				<verse number="8">A já Jan jsem tyto věci viděl a slyšel. A když jsem [je] uslyšel a uviděl, padl jsem, abych se klaněl u nohou toho anděla, který mi tyto věci ukazoval.</verse>
				<verse number="9">Ale [on] mi řekl: "Hleď, abys [to] nedělal! Neboť jsem spoluslužebník tvůj i tvých bratrů proroků a těch, kteří zachovávají slova této knihy. Klaněj se Bohu."</verse>
				<verse number="10">Potom mi řekl: "Nezapečeťuj slova proroctví této knihy, neboť ten čas je blízko.</verse>
				<verse number="11">Kdo škodí, ať škodí dál, a kdo je špinavý, ať se dál špiní; spravedlivý ať dál koná spravedlnost a svatý ať se dál posvěcuje.</verse>
				<verse number="12">A hle, přijdu rychle a má odplata se mnou, abych odplatil každému [podle toho], jaké bude jeho dílo.</verse>
				<verse number="13">Já jsem Alfa i Omega, počátek i konec, první i poslední."</verse>
				<verse number="14">Blaze těm, kteří plní jeho přikázání, aby měli právo na strom života a mohli vstoupit branami do města.</verse>
				<verse number="15">Venku však [zůstanou] psi, čarodějové, smilníci, vrahové, modláři a každý, kdo miluje a provozuje lež.</verse>
				<verse number="16">"Já, Ježíš, jsem poslal svého anděla, aby vám v církvích svědčil o těchto věcech. Já jsem ten kořen a rod Davidův, jasná a jitřní hvězda."</verse>
				<verse number="17">A Duch i Nevěsta říkají: "Přijď!" A ten, kdo slyší, ať řekne: "Přijď!" A kdo žízní, ať přijde, a kdo chce, ať zadarmo nabere vodu života.</verse>
				<verse number="18">Já dosvědčuji každému, kdo slyší slova proroctví této knihy: kdo by [něco] přidal k těmto věcem, tomu Bůh přidá ran zapsaných v této knize.</verse>
				<verse number="19">A kdyby někdo ubral ze slov knihy tohoto proroctví, Bůh odejme jeho díl z knihy života a ze svatého města a [z] těch věcí, které [jsou] zapsány v této knize.</verse>
				<verse number="20">Ten, který vydává svědectví o těchto věcech, říká: "Jistě, přijdu rychle. Amen." Ano, přijď, Pane Ježíši!</verse>
				<verse number="21">Milost našeho Pána Ježíše Krista s vámi všemi. Amen.</verse>
			</chapter>
		</book>
	</testament>
</bible>
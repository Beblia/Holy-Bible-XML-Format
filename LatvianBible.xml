<?xml version="1.0" encoding="UTF-8"?>
<bible translation="Latvian LJD (Latviešu Jaunā Derība)" status="Public Domain" link="https://www.bible.com/bible/318/MAT.8.LJD">
	<testament name="New">
		<book number="40">
			<chapter number="1">
				<verse number="1">Jēzus Kristus, Dāvida dēla, Ābrahama dēla, cilts grāmata.</verse>
				<verse number="2">Ābrahams dzemdināja Īzāku. Un Īzāks dzemdināja Jēkabu. Jēkabs dzemdināja Jūdu un viņa brāļus.</verse>
				<verse number="3">Jūda dzemdināja Faresu un Zāru no Tamāras; Faress dzemdināja Esronu; Esrons dzemdināja Aramu;</verse>
				<verse number="4">Arams dzemdināja Aminadabu; un Aminadabs dzemdināja Nāsonu; Nāsons dzemdināja Salmonu;</verse>
				<verse number="5">Salmons dzemdināja Boozu no Rahabas; Boozs dzemdināja Obedu no Rutes; Obeds dzemdināja Jesi; Jese dzemdināja ķēniņu Dāvidu;</verse>
				<verse number="6">Ķēniņš Dāvids dzemdināja Salomonu no tās, kas bija Ūrija;</verse>
				<verse number="7">Salomons dzemdināja Roboamu; Roboams dzemdināja Abiju; Abijs dzemdināja Azu;</verse>
				<verse number="8">Azs dzemdināja Jozafatu; Jozafats dzemdināja Joramu; Jorams dzemdināja Oziju;</verse>
				<verse number="9">Ozijs dzemdināja Joatamu; Joatams dzemdināja Ahazu; Ahazs dzemdināja Ezehiju;</verse>
				<verse number="10">Un Ezehijs dzemdināja Manasu; Manass dzemdināja Amonu; Amons dzemdināja Josiju;</verse>
				<verse number="11">Josijs dzemdināja Jehoniju un viņa brāļus Babilonas verdzībā.</verse>
				<verse number="12">Pēc Babilonas verdzības Jehonijs dzemdināja Salatiēlu; Salatiēls dzemdināja Zorobabelu;</verse>
				<verse number="13">Zorobabels dzemdināja Abiudu; Abiuds dzemdināja Eliakimu; Eliakims dzemdināja Azoru;</verse>
				<verse number="14">Azors dzemdināja Sadoku; Sadoks dzemdināja Ahimu; un Ahims dzemdināja Eliudu;</verse>
				<verse number="15">Un Eliuds dzemdināja Eleazaru; un Eleazars dzemdināja Matanu; un Matans dzemdināja Jēkabu;</verse>
				<verse number="16">Bet Jēkabs dzemdināja Jāzepu, Marijas vīru, no kuras dzimis Jēzus, kas top saukts Kristus.</verse>
				<verse number="17">Visas paaudzes tātad no Ābrahama līdz Dāvidam ir četrpadsmit paaudzes; un no Dāvida līdz Babilonas verdzībai ir četrpadsmit paaudzes; un no Babilonas verdzības līdz Kristum četrpadsmit paaudzes.</verse>
				<verse number="18">Bet ar Kristus dzimšanu bija tā: kad Viņa māte Marija tika saderināta ar Jāzepu, iekams viņi sagāja kopā, izrādījās, ka viņa savās miesās ieņēmusi no Svētā Gara.</verse>
				<verse number="19">Bet Jāzeps, viņas vīrs, būdams taisnīgs un negribēdams viņai neslavu celt, gribēja viņu slepeni atstāt.</verse>
				<verse number="20">Bet kamēr viņš par to domāja, lūk, Kunga eņģelis parādījās viņam sapnī, sacīdams: Jāzep, Dāvida dēls, nebīsties pieņemt savu sievu Mariju, jo kas viņā iedzimis, ir no Svētā Gara.</verse>
				<verse number="21">Viņa dzemdēs Dēlu, un tu nosauksi Viņu vārdā Jēzus, jo Viņš atpestīs savu tautu no tās grēkiem.</verse>
				<verse number="22">Bet tas viss ir noticis, lai piepildītos, ko Kungs runājis caur pravieti, kas saka:</verse>
				<verse number="23">Lūk, jaunava ieņems savās miesās un dzemdēs Dēlu, un nosauks Viņu vārdā Emanuēls, kas ir tulkots: Dievs ar mums.</verse>
				<verse number="24">Bet Jāzeps, uzmodies no miega, darīja tā, kā Kunga eņģelis bija viņam pavēlējis, un pieņēma savu sievu.</verse>
				<verse number="25">Un viņš to neatzina, kamēr viņa dzemdēja savu pirmdzimto Dēlu, nosaucot Viņu vārdā Jēzus.</verse>
			</chapter>
			<chapter number="2">
				<verse number="1">Kad Jēzus ķēniņa Heroda laikā bija dzimis jūdu Betlēmē, gudrie no austrumiem aizgāja uz Jeruzalemi,</verse>
				<verse number="2">Sacīdami: Kur ir piedzimušais jūdu Ķēniņš? Jo mēs redzējām Viņa zvaigzni austrumos un atnācām Viņu pielūgt.</verse>
				<verse number="3">Ķēniņš Herods, izdzirdis to, izbijās, un visa Jeruzaleme līdz ar viņu.</verse>
				<verse number="4">Un viņš, sapulcinājis visus augstos priesterus un tautas rakstu mācītājus, iztaujāja tos, kur Kristum bija jāpiedzimst.</verse>
				<verse number="5">Un viņi tam sacīja: Jūdu Betlēmē, jo tā pravietis rakstījis:</verse>
				<verse number="6">Un tu, Betlēme, jūdu zeme, necik neesi mazāka par Jūdas lielpilsētām, jo no tevis izies Vadonis, kas valdīs pār manu Izraēļa tautu.</verse>
				<verse number="7">Tad Herods, slepeni pieaicinājis gudros, rūpīgi iztaujāja viņus par zvaigznes laiku, kas bija parādījusies tiem.</verse>
				<verse number="8">Un, sūtīdams viņus uz Betlēmi, sacīja: Ejiet un rūpīgi iztaujājiet par Bērnu, un, kad jūs atradīsiet, ziņojiet man, lai arī es aizgājis pielūdzu Viņu!</verse>
				<verse number="9">Šie, uzklausījuši ķēniņu, aizgāja. Un, lūk, zvaigzne, ko viņi redzēja austrumos, gāja tiem pa priekšu, līdz atnākusi apstājās augšā, kur atradās Bērns.</verse>
				<verse number="10">Bet viņi, ieraudzījuši zvaigzni, priecājās lielā priekā.</verse>
				<verse number="11">Un tie, iegājuši mājā, atrada Bērnu un Viņa māti Mariju; un Viņu, zemē nometušies, pielūdza; un tie, atvēruši savas mantas, upurēja Viņam zeltu, vīraku un mirres.</verse>
				<verse number="12">Un viņi, sapnī saņēmuši atbildi neatgriezties pie Heroda, pa citu ceļu aizgāja savā zemē.</verse>
				<verse number="13">Kad viņi bija aizgājuši, lūk, tā Kunga eņģelis parādījās Jāzepam sapnī, sacīdams: Celies un ņem Bērnu un Viņa Māti, un bēdz uz Ēģipti, un paliec tur, kamēr es tev sacīšu, jo notiks, ka Herods meklēs Bērnu nonāvēšanai!</verse>
				<verse number="14">Viņš, uzcēlies naktī, paņēma Bērnu un Viņa māti un aizgāja uz Ēģipti.</verse>
				<verse number="15">Un viņš bija tur līdz Heroda nāvei, lai izpildītos, ko Kungs ir sacījis caur pravieti, kas priekšsludināja: No Ēģiptes es aicināju savu Dēlu.</verse>
				<verse number="16">Tad Herods, redzēdams, ka viņu gudrie izsmējuši, ļoti dusmojās, aizsūtīja un nogalināja visus bērnus, kuri bija Betlēmē un visā tās apkārtnē, sākot ar diviem gadiem un jaunākus, saskaņā ar laiku, kādu viņš iztaujāja gudrajiem.</verse>
				<verse number="17">Tad izpildījās, ko bija teicis pravietis Jeremijs, kas sacīja:</verse>
				<verse number="18">Raudu un vaimanu balss bija dzirdama Ramā; Rahele apraud savus bērnus un nav iepriecināma, jo viņu vairs nav.</verse>
				<verse number="19">Bet pēc Heroda nāves, lūk, Kunga eņģelis Ēģiptē parādījās Jāzepam sapnī un sacīja:</verse>
				<verse number="20">Celies un ņem Bērnu un Viņa māti, un ej uz Izraēļa zemi, jo miruši ir tie, kas tiecās pēc Bērna dvēseles.</verse>
				<verse number="21">Un viņš piecēlās, ņēma Bērnu un Viņa māti un iegāja Izraēļa zemē.</verse>
				<verse number="22">Bet izdzirdis, ka Arhelaus valda Jūdejā, sava tēva Heroda vietā, viņš baidījās tur iet un, sapnī pamācīts, aizgāja Galilejas daļā.</verse>
				<verse number="23">Un nogājis Viņš dzīvoja pilsētā, kura saucās Nācarete, lai izpildītos, ko pravietis bija sacījis: Viņš tiks saukts Nācarietis.</verse>
			</chapter>
			<chapter number="3">
				<verse number="1">Tanīs dienās nāca Jānis Kristītājs, mācīdams Jūdejas tuksnesī</verse>
				<verse number="2">Un sacīdams: Gandariet par grēkiem, jo debesvalstība tuvu!</verse>
				<verse number="3">Šis ir tas, par ko min pravietis Isajs, sacīdams: Saucēja balss tuksnesī: sagatavojiet Kunga ceļu, dariet taisnas Viņa tekas!</verse>
				<verse number="4">Bet pašam Jānim bija uzvalks no kamieļu spalvām un ādas josta ap viņa gurniem; viņa ēdiens sastāvēja no siseņiem un meža medus.</verse>
				<verse number="5">Tad izgāja pie viņa Jeruzaleme, visa Jūdeja un viss apgabals ap Jordānu;</verse>
				<verse number="6">Un viņi, atzinuši savus grēkus, pieņēma no viņa kristību Jordānā.</verse>
				<verse number="7">Bet viņš, redzēdams daudz farizeju un saduceju nākot pie kristības, sacīja tiem: čūsku izdzimums, kas norādīja jums bēgt no nākamām dusmām?</verse>
				<verse number="8">Tad dariet gandarījuma cienīgus augļus!</verse>
				<verse number="9">Un nesakiet: Ābrahams ir mūsu tēvs, jo es jums saku, ka Dieva varā ir no šiem akmeņiem radīt Ābrahama dēlus;</verse>
				<verse number="10">Jo cirvis jau pielikts pie koku saknēm. Tātad katrs koks, kas nenes labus augļus, tiks nocirsts un ugunī iemests.</verse>
				<verse number="11">Jo es kristīju jūs ar ūdeni grēku nožēlošanai, bet kas pēc manis nāks, ir varenāks par mani. Es neesmu cienīgs Viņam kurpes nest; Viņš jūs kristīs Svētajā Garā un ar uguni.</verse>
				<verse number="12">Vēteklis ir Viņa rokā: un Viņš iztīrīs savu klonu, un Viņš sakrās kviešus savā šķūnī, bet pelavas sadedzinās neizdzēšamā ugunī.</verse>
				<verse number="13">Tad atnāca Jēzus no Galilejas uz Jordānu pie Jāņa, lai tas Viņu kristītu.</verse>
				<verse number="14">Bet Jānis atturēja Viņu, sacīdams: Man jāsaņem kristību no Tevis, bet Tu nāc pie manis?</verse>
				<verse number="15">Bet Jēzus atbildēdams sacīja viņam: Lai tas tā notiek! Tā taču mums pienākas izpildīt visu taisnību! Tad viņš to pieļāva.</verse>
				<verse number="16">Pēc kristības Jēzus tūliņ izkāpa no ūdens, un, lūk, debess atvērās, un Viņš redzēja Dieva Garu baloža veidā nolaižamies uz sevi.</verse>
				<verse number="17">Un, lūk, balss no debesīm sacīja: Šis ir mans mīļais Dēls, kurš man labpatīk.</verse>
			</chapter>
			<chapter number="4">
				<verse number="1">Tad Gars aizveda Jēzu tuksnesī, lai Viņš tiktu velna kārdināts.</verse>
				<verse number="2">Un Viņš pēc tam, kad četrdesmit dienas un četrdesmit naktis bija gavējis, izsalka.</verse>
				<verse number="3">Un kārdinātājs piestājās un sacīja Viņam: Ja Tu esi Dieva Dēls, saki, lai šie akmeņi kļūst maize!</verse>
				<verse number="4">Viņš atbildēja un sacīja: Ir rakstīts: cilvēks nedzīvo no maizes vien, bet no ikviena vārda, kas iziet no Dieva mutes.</verse>
				<verse number="5">Tad velns ņēma Viņu sev līdz svētajā pilsētā un novietoja Viņu svētnīcas jumta galā,</verse>
				<verse number="6">Un sacīja Viņam: Ja Tu esi Dieva Dēls, tad meties zemē! Jo ir rakstīts: Viņš saviem eņģeļiem pavēlējis par Tevi un viņi Tevi nesīs uz rokām, lai Tu kādreiz pie akmens nepiedauzītu savu kāju.</verse>
				<verse number="7">Jēzus viņam sacīja: Atkal ir rakstīts: nekārdini Dievu, savu Kungu!</verse>
				<verse number="8">Atkal velns ņēma Viņu līdz ļoti augstā kalnā un rādīja Viņam visas pasaules valstis un to godību,</verse>
				<verse number="9">Un sacīja Viņam: To visu es Tev došu, ja Tu, zemē mezdamies, mani pielūgsi.</verse>
				<verse number="10">Tad Jēzus saka viņam: Atkāpies, sātan! Jo ir rakstīts: pielūdz Dievu, savu Kungu, un Viņam vienam kalpo!</verse>
				<verse number="11">Tad velns Viņu atstāja; un, lūk, eņģeļi piesteidzās un kalpoja Viņam.</verse>
				<verse number="12">Bet kad Jēzus dzirdēja, ka Jānis ir nodots, Viņš atgriezās Galilejā.</verse>
				<verse number="13">Un Viņš, atstājis Nācaretes pilsētu, aizgāja dzīvot Kafarnaumā pie jūras, Zabulona un Neftalima robežās,</verse>
				<verse number="14">Lai izpildītos tas, ko pravietis Isaja sacījis:</verse>
				<verse number="15">Zabulona zeme un Neftalima zeme, piejūras ceļš Aizjordānijā, pagānu Galileja,</verse>
				<verse number="16">Tauta, kas sēdēja tumsā, redz lielu gaišumu; un tiem, kas sēdēja nāves ēnas valstī, ir uzaususi gaisma.</verse>
				<verse number="17">No tā laika Jēzus iesāka sludināt un sacīt: Gandariet par grēkiem, jo debesvalstība atnākusi!</verse>
				<verse number="18">Bet Jēzus, staigādams gar Galilejas jūru, redzēja divus brāļus: Sīmani, kas tiek saukts Pēteris, un Andreju, tā brāli, izmetam tīklus jūrā, jo viņi bija zvejnieki.</verse>
				<verse number="19">Un Viņš tiem sacīja: Sekojiet man, un es jūs padarīšu par cilvēku zvejniekiem.</verse>
				<verse number="20">Un viņi tūdaļ atstāja tīklus un gāja Viņam līdz.</verse>
				<verse number="21">Un no turienes iedams tālāk, Viņš redzēja citus divus brāļus: Jēkabu, Zebedeja dēlu, un Jāni, tā brāli, lāpot tīklus laivā kopā ar savu tēvu Zebedeju: un Viņš tos aicināja.</verse>
				<verse number="22">Un viņi, atstājuši tūdaļ tīklus un tēvu, sekoja Viņam.</verse>
				<verse number="23">Un Jēzus gāja pa visu Galileju, mācīdams viņu sinagogās un sludinādams valstības evaņģēliju, un dziedinādams tautu no visām slimībām un visām sērgām.</verse>
				<verse number="24">Un Viņa slava izpaudās visā Sīrijā; un tie nesa pie Viņa visus neveselos, dažādu slimību un ciešanu pārņemtos un ļaunā gara apsēstos, un triekas skartos, un mēnessērdzīgos; un Viņš tos izdziedināja.</verse>
				<verse number="25">Un lieli ļaužu pulki no Galilejas un Dekapoles, un Jeruzalemes, no Jūdejas un Aizjordānijas gāja Viņam līdz.</verse>
			</chapter>
			<chapter number="5">
				<verse number="1">Kad Jēzus redzēja ļaužu pulkus, Viņš uzkāpa kalnā; un, kad Viņš bija atsēdies, mācekļi piegāja pie Viņa.</verse>
				<verse number="2">Un Viņš, atdarījis savu muti, mācīja tos, sacīdams:</verse>
				<verse number="3">Svētīgi ir garā nabadzīgie, jo viņu ir debesvalstība.</verse>
				<verse number="4">Svētīgi ir lēnprātīgie, jo viņi iemantos zemi.</verse>
				<verse number="5">Svētīgi ir tie, kas raud, jo viņi tiks iepriecināti.</verse>
				<verse number="6">Svētīgi ir tie, kas alkst un slāpst taisnības, jo viņi tiks piepildīti.</verse>
				<verse number="7">Svētīgi ir žēlsirdīgie, jo viņi tiks apžēloti.</verse>
				<verse number="8">Svētīgi ir sirdsšķīstie, jo viņi skatīs Dievu.</verse>
				<verse number="9">Svētīgi ir miermīlīgie, jo viņi sauksies Dieva bērni.</verse>
				<verse number="10">Svētīgi ir tie, kas cieš vajāšanu taisnības dēļ, jo viņu ir debesvalstība.</verse>
				<verse number="11">Svētīgi esat jūs, ja jūs manis dēļ lamās un vajās, un visu ļaunu netaisni par jums runās.</verse>
				<verse number="12">Priecājieties un līksmojieties, jo jūsu alga ir liela debesīs! Tā viņi ir vajājuši praviešus, kas dzīvoja pirms jums.</verse>
				<verse number="13">Jūs esat zemes sāls. Bet ja sāls zaudē savas spējas, ar ko tad sālīs? Tā neder vairs nekam, tikai izmešanai ārā, lai cilvēki to samītu.</verse>
				<verse number="14">Jūs esat pasaules gaisma. Pilsēta, kas celta kalnā, nav paslēpjama.</verse>
				<verse number="15">Tāpat, iededzinājis sveci, neviens neliek to zem pūra, bet svečturī, lai tā dotu gaismu visiem, kas atrodas mājā.</verse>
				<verse number="16">Tā lai jūsu gaisma spīd cilvēkiem: lai viņi redz jūsu labos darbus un godā jūsu Tēvu, kas ir debesīs.</verse>
				<verse number="17">Nedomājiet, ka es atnācu atcelt baušļus un praviešus: es neatnācu atcelt, bet izpildīt.</verse>
				<verse number="18">Patiesi es jums saku: kamēr debess un zeme pāries, no baušļiem nepāries neviens jota un neviena zīmīte, kamēr viss izpildīsies.</verse>
				<verse number="19">Kas vienu no šiem vismazākajiem baušļiem atmet un tā mācīs cilvēkus, tas debesvalstībā sauksies par mazāko; bet kas pildīs un mācīs, tas tiks saukts liels debesvalstībā.</verse>
				<verse number="20">Es jums saku: ja jūsu taisnība nebūs lielāka kā rakstu mācītāju un farizeju, jūs debesvalstībā neieiesiet.</verse>
				<verse number="21">Jūs dzirdējāt, ka senčiem ir sacīts: Tev nebūs nokaut, bet kas nokauj, tiks nodots tiesai.</verse>
				<verse number="22">Bet es jums saku, ka ikviens, kas dusmojas uz savu brāli, tiks nodots tiesai. Bet kas sacīs savam brālim: nelga, tiks nodots augstākai tiesai. Bet kas viņam sacīs: neprātis, tiks sodīts elles ugunī.</verse>
				<verse number="23">Bet ja tu nes savu dāvanu pie altāra un tur atminēsi, ka tavam brālim ir kas pret tevi,</verse>
				<verse number="24">Atstāj tur savu dāvanu altāra priekšā, ej, samierinies iepriekš ar savu brāli, un tad nāc un upurē savu dāvanu.</verse>
				<verse number="25">Esi piekāpīgs savam pretiniekam bez kavēšanās, kamēr tu vēl esi ceļā ar viņu, lai pretinieks nenodod tevi tiesnesim, un tiesnesis nenodod tevi tiesas izpildītājam un tevi neiemet cietumā.</verse>
				<verse number="26">Patiesi es tev saku, ka no turienes tu neizkļūsi, kamēr nebūsi samaksājis pēdējo artavu.</verse>
				<verse number="27">Jūs esat dzirdējuši, ka senčiem ir sacīts: tev nebūs laulību pārkāpt.</verse>
				<verse number="28">Bet es jums saku, ka ikviens, kas uzskata sievieti, iekārodams viņu, jau savā sirdī pārkāpis laulību ar to.</verse>
				<verse number="29">Ja tava labā acs apgrēcina tevi, izrauj to un aizmet no sevis projām, jo labāk tev zaudēt vienu no saviem locekļiem, nekā visa tava miesa tiek iemesta ellē.</verse>
				<verse number="30">Un ja tava labā roka tevi apgrēcina, cērt to nost un met no sevis projām, jo labāk tev zaudēt vienu no saviem locekļiem, nekā visa tava miesa tiek iemesta peklē.</verse>
				<verse number="31">Bet ir arī sacīts: kas savu sievu grib atstāt, lai dod viņai šķiršanās rakstu.</verse>
				<verse number="32">Bet es jums saku, ka ikviens, kas atstāj savu sievu, izņemot laulības pārkāpšanas gadījumu, padara viņu par laulības pārkāpēju; un kas atstātu precē, pārkāpj laulību.</verse>
				<verse number="33">Vēl jūs esat dzirdējuši, ka senčiem sacīts: tev nebūs nepatiesi zvērēt, bet izpildīt to, ko Kungam esi zvērējis.</verse>
				<verse number="34">Bet es jums saku: nezvēriet nemaz: ne pie debesīm, jo tās ir Dieva tronis,</verse>
				<verse number="35">Ne pie zemes, jo tā ir Viņa kāju balsts, ne pie Jeruzalemes, jo tā ir lielā ķēniņa pilsēta!</verse>
				<verse number="36">Arī pie savas galvas nezvēri, jo tu nevari nevienu matu padarīt baltu vai melnu!</verse>
				<verse number="37">Bet jūsu runai jābūt: jā, jā! nē, nē! Kas vairāk par to, ir no ļauna.</verse>
				<verse number="38">Jūs esat dzirdējuši, ka sacīts: aci pret aci, zobu pret zobu.</verse>
				<verse number="39">Bet es jums saku: nepretojieties ļaunumam, bet ja kāds tev sit labajā vaigā, pagriez viņam arī kreiso!</verse>
				<verse number="40">Un tam, kas grib ar tevi iet tiesā un paņemt tavus svārkus, atstāj viņam arī mēteli!</verse>
				<verse number="41">Bet kas spiedīs tevi tūkstoš soļus līdz iet, ej ar viņu vēl citus divus!</verse>
				<verse number="42">Dod tam, kas no tevis lūdz, un nenovērsies no tā, kas grib aizņemties!</verse>
				<verse number="43">Jūs esat dzirdējuši, ka ir sacīts: mīli savu tuvāko un nīsti savu ienaidnieku!</verse>
				<verse number="44">Bet es jums saku: mīliet savus ienaidniekus, dariet labu tiem, kas jūs ienīst, un lūdziet Dievu par tiem, kas jūs vajā un godu laupa,</verse>
				<verse number="45">Lai jūs būtu tā Tēva bērni, kas debesīs, kas liek savai saulei uzlēkt pār labajiem un ļaunajiem un lietum līt pār taisnīgajiem un netaisnīgajiem!</verse>
				<verse number="46">Ja jūs mīlēsiet tos, kas jūs mīl, kādu algu jūs par to saņemsiet? Vai arī muitnieki tā nedara?</verse>
				<verse number="47">Un ja jūs sveicināsiet tikai savus brāļus, ko jūs darāt sevišķu? Vai arī pagāni tā nedara?</verse>
				<verse number="48">Tāpēc esiet pilnīgi, kā arī jūsu Debestēvs ir pilnīgs!</verse>
			</chapter>
			<chapter number="6">
				<verse number="1">Uzmaniet, lai jūs savu taisnību nedarītu cilvēku priekšā, lai viņi jūs redzētu, jo tad jūs nesaņemsiet algu no jūsu Tēva, kas ir debesīs.</verse>
				<verse number="2">Tātad, ja dosi nabagiem dāvanas, nebazūnē savā priekšā, kā to dara liekuļi sinagogās un ielās, lai cilvēki viņus cildinātu! Patiesi es jums saku: viņi savu algu saņēmuši.</verse>
				<verse number="3">Bet kad tu dosi nabagiem dāvanas, tad lai nezina tava kreisā roka, ko dara labā.</verse>
				<verse number="4">Lai paliek tava dāvana noslēpumā; un tavs Tēvs, kas redz noslēpumus, atalgos tevi.</verse>
				<verse number="5">Un kad lūdziet Dievu, neesiet kā liekuļi, kuriem patīk sinagogās un ielu stūros stāvot, Dievu lūgt, lai cilvēki redzētu! Patiesi, viņi savu algu saņēmuši.</verse>
				<verse number="6">Bet tu, kad lūgsi Dievu, ieej savā kambarī un, durvis aizslēdzis, pielūdz savu Tēvu slepenībā, un tavs Tēvs, kas redz slepenībā, atalgos tevi.</verse>
				<verse number="7">Lūdzot Dievu, nerunājiet daudz kā pagāni, kas domā, ka daudzo vārdu dēļ tiks uzklausīti!</verse>
				<verse number="8">Nekļūstiet viņiem līdzīgi, jo jūsu Tēvs, pirms jūs lūdziet Viņu, zina, kas jums vajadzīgs!</verse>
				<verse number="9">Lūdziet Dievu tā: Tēvs mūsu, kas esi debesīs, svētīts lai top Tavs vārds!</verse>
				<verse number="10">Lai atnāk Tava valstība! Tavs prāts lai notiek kā debesīs, tā arī virs zemes!</verse>
				<verse number="11">Mūsu dienišķo maizi dod mums šodien!</verse>
				<verse number="12">Un piedod mums mūsu parādus, kā arī mēs piedodam saviem parādniekiem!</verse>
				<verse number="13">Un neieved mūs kārdināšanā, bet atpestī mūs no ļauna! Amen.</verse>
				<verse number="14">Ja jūs piedosiet cilvēkiem viņu vainas, arī Debestēvs piedos jums jūsu grēkus.</verse>
				<verse number="15">Bet ja jūs nepiedosiet cilvēkiem, jūsu Tēvs nepiedos jums jūsu grēkus.</verse>
				<verse number="16">Bet kad jūs gavējat, neesiet noskumuši kā liekuļi! Viņi pārvērš savu seju, lai cilvēki redzētu, ka viņi gavē. Patiesi es jums saku: viņi savu algu saņēmuši.</verse>
				<verse number="17">Bet tu, kad gavē, svaidi savu galvu un nomazgā savu seju,</verse>
				<verse number="18">Lai nerādītos kā gavētājs cilvēku, bet gan tava Tēva priekšā, kas ir noslēpumā! Un tavs Tēvs, kas redz slepenībā, atalgos tevi.</verse>
				<verse number="19">Nekrājiet sev mantu virs zemes, kur rūsa un kodes bojā un kur zagļi izrok un zog!</verse>
				<verse number="20">Bet krājiet mantu debesīs, kur nedz rūsa, nedz kodes bojā un kur zagļi neizrok un nezog!</verse>
				<verse number="21">Jo kur tava manta, tur ir arī tava sirds.</verse>
				<verse number="22">Tavas miesas gaisma ir tava acs. Ja tava acs būs vesela, tad visa tava miesa būs gaiša.</verse>
				<verse number="23">Bet ja tava acs būs ļauna, tad visa tava miesa būs tumša. Ja nu gaisma, kas tevī, ir tumsa, cik lielai tad jābūt pašai tumsai?</verse>
				<verse number="24">Neviens nevar diviem kungiem kalpot: vai nu vienu ienīdīs un otru mīlēs, vai pie viena turēsies un otru atmetīs. Jūs nevarat kalpot Dievam un mamonai.</verse>
				<verse number="25">Tāpēc es jums saku: nebīstieties par savu dzīvību, ko jūs ēdīsiet, nedz arī par savu miesu, ar ko ģērbsieties! Vai dzīvība nav vairāk kā barība un miesa vairāk kā apģērbs?</verse>
				<verse number="26">Skatieties debess putnos: ne tie sēj, ne tie pļauj, ne šķūņos krauj, un jūsu Debestēvs tos uztur. Vai jūs neesat daudz vairāk nekā viņi?</verse>
				<verse number="27">Bet kas no jums var pie sava auguma pielikt vienu olekti?</verse>
				<verse number="28">Un ko jūs raizējaties apģērba dēļ? Skatieties lauka lilijās, kā tās aug: ne tās strādā, ne tās vērpj.</verse>
				<verse number="29">Bet es jums saku, ka pat Salomons visā savā godībā nebija tā tērpts, kā viena no tām.</verse>
				<verse number="30">Ja nu lauka zāli, kas šodien ir, bet rīt to krāsnī met, Dievs tā ģērbj, cik daudz vairāk jūs, jūs mazticīgie?</verse>
				<verse number="31">Tāpēc neraizējieties jautādami: ko mēs ēdīsim, ko dzersim vai ar ko ģērbsimies?</verse>
				<verse number="32">Jo to visu meklē pagāni. Jo jūsu Tēvs zina, ka tā visa jums vajag.</verse>
				<verse number="33">Meklējiet tāpēc vispirms Dieva valstību un Viņa taisnību, un viss tas tiks jums dots klāt.</verse>
				<verse number="34">Tāpēc neraizējieties par rītdienu! Rītdiena rūpēsies pati par sevi. Katrai dienai pietiek savu rūpju.</verse>
			</chapter>
			<chapter number="7">
				<verse number="1">Netiesājiet, lai jūs netiktu tiesāti!</verse>
				<verse number="2">Kādu tiesu jūs spriedīsiet, tāda jums tiks spriesta, un ar kādu mēru jūs mērīsiet, ar tādu jums tiks atmērīts.</verse>
				<verse number="3">Bet ko tu raugi skabargu sava brāļa acī, bet baļķi savā acī neredzi?</verse>
				<verse number="4">Vai arī kā tu vari sacīt savam brālim: atļauj man izvilkt skabargu no tavas acs! Un, lūk, baļķis ir tavā acī?</verse>
				<verse number="5">Liekuli, izmet vispirms baļķi no savas acs un tad lūko izvilkt skabargu no sava brāļa acs!</verse>
				<verse number="6">Nedodiet svētumu suņiem un nemetiet pērles cūkām, ka viņas kādreiz tās nesamītu kājām un atgriezušās jūs nesaplosītu!</verse>
				<verse number="7">Lūdziet, un jums tiks dots, meklējiet, un jūs atradīsiet, klauvējiet, un jums tiks atvērts!</verse>
				<verse number="8">Jo katrs, kas lūdz, saņem, kas meklē - atrod, un kas klauvē, tam tiek atvērts.</verse>
				<verse number="9">Vai starp jums ir cilvēks, kas pasniegtu savam dēlam akmeni, ja tas lūgtu maizi?</verse>
				<verse number="10">Vai arī kas dotu čūsku, ja viņš lūgtu zivi?</verse>
				<verse number="11">Ja tad jūs, kas esat ļauni, protat saviem bērniem dot labas dāvanas, cik daudz vairāk jūsu Tēvs, kas debesīs, dos labu tiem, kas Viņu lūdz!</verse>
				<verse number="12">Tātad visu, ko jūs vēlaties, lai cilvēki jums darītu, dariet jūs viņiem, jo tā ir bauslība un pravieši!</verse>
				<verse number="13">Ieejiet caur šaurajiem vārtiem, jo plaši ir vārti un plats ir ceļš, kas ved pazušanā; un ir daudzi, kas pa to iet.</verse>
				<verse number="14">Cik šauri ir vārti un šaurs ir ceļš, kas ved dzīvībā! Un tikai nedaudzi to atrod.</verse>
				<verse number="15">Sargieties no viltīgajiem praviešiem, kas nāk pie jums avju drēbēs, bet iekšienē ir plēsīgi vilki!</verse>
				<verse number="16">No viņu augļiem jūs tos pazīsiet. Vai no ērkšķiem novāc vīnogas, vai vīģes no dadžiem?</verse>
				<verse number="17">Tā katrs labs koks dod labus augļus, bet nelabs koks dod nelabus augļus.</verse>
				<verse number="18">Labs koks nevar dot nelabus augļus, un nelabs koks nevar dot labus augļus.</verse>
				<verse number="19">Katrs koks, kas nedod labus augļus, tiek nocirsts un ugunī iemests.</verse>
				<verse number="20">Tātad pēc to augļiem jūs pazīsiet tos.</verse>
				<verse number="21">Ne katrs, kas man saka: Kungs! Kungs! ieies debesvalstībā, bet kas izpilda mana Tēva gribu, kas debesīs, tas ieies debesvalstībā.</verse>
				<verse number="22">Daudzi man sacīs tanī dienā: Kungs, Kungs, vai ne Tavā vārdā mēs pravietojām un Tavā vārdā neizdzinām ļaunos garus, un Tavā vārdā nedarījām daudz brīnumu?</verse>
				<verse number="23">Un tad es viņiem pasludināšu: Es nekad jūs neesmu pazinis; atkāpieties no manis, jūs ļaundari!</verse>
				<verse number="24">Tātad katrs, kas šos manus vārdus dzird un tos izpilda, būs līdzīgs prātīgajam vīram, kas savu namu cēlis uz klints.</verse>
				<verse number="25">Un lija lietus, un nāca plūdi, un pūta vēji, un gāzās pār šo māju, bet tā nesagruva, jo tā bija celta uz klints.</verse>
				<verse number="26">Un katrs, kas šos vārdus dzird, bet tos neizpilda, būs līdzīgs neprātīgajam vīram, kas savu māju cēla uz smiltīm.</verse>
				<verse number="27">Un lija lietus, un nāca plūdi, un pūta vēji, un gāzās pār šo māju, un tā sagruva; un tās posts bija liels.</verse>
				<verse number="28">Un notika, kad Jēzus pabeidza šos vārdus, ka ļaudis brīnījās par Viņa mācību.</verse>
				<verse number="29">Jo Viņš tos mācīja kā tāds, kam ir vara, un ne tā kā rakstu mācītāji un farizeji.</verse>
			</chapter>
			<chapter number="8">
				<verse number="1">Kad Viņš nokāpa no kalna, Viņam sekoja daudz ļaužu.</verse>
				<verse number="2">Un, lūk, spitālīgais atnācis pielūdza Viņu, sacīdams: Kungs, ja Tu gribi, Tu vari mani šķīstīt.</verse>
				<verse number="3">Jēzus, izstiepis savu roku, pieskārās viņam un sacīja: Es gribu, topi tīrs! Un viņš kļuva tīrs no savas spitālības.</verse>
				<verse number="4">Un Jēzus sacīja viņam: Pielūko, ka tu par to nesaki nevienam, bet ej, parādies priesterim un upurē dāvanu, kādu Mozus pavēlējis viņiem par liecību!</verse>
				<verse number="5">Bet kad Viņš bija iegājis Kafarnaumā, kāds virsnieks piegāja pie Viņa un lūdza Viņu,</verse>
				<verse number="6">Sacīdams: Kungs, mans kalps, triekas skarts, guļ mājās un ļoti cieš.</verse>
				<verse number="7">Un Jēzus sacīja tam: Es iešu un izdziedināšu viņu.</verse>
				<verse number="8">Virsnieks atbildēdams sacīja: Kungs, es neesmu cienīgs, ka Tu nāc zem mana jumta, bet saki tikai vārdu, un mans kalps kļūs vesels.</verse>
				<verse number="9">Jo arī es esmu cilvēks, pakļauts priekšniecībai. Es saku vienam no maniem padotajiem kareivjiem: ej, un viņš iet; un citam: nāc, un viņš nāk; un manam kalpam: dari to, un viņš dara.</verse>
				<verse number="10">To dzirdēdams, Jēzus brīnījās un sacīja tiem, kas Viņam sekoja: Patiesi es jums saku: tādu ticību Izraēlī es neesmu atradis!</verse>
				<verse number="11">Bet es jums saku, ka daudzi nāks no austrumiem un rietumiem un novietosies ar Ābrahamu un Īzāku, un Jēkabu debesu valstībā.</verse>
				<verse number="12">Bet valstības bērni tiks izmesti ārējā tumsā; tur būs raudāšana un zobu griešana.</verse>
				<verse number="13">Un Jēzus sacīja virsniekam: Ej, lai notiek tev, kā tu esi ticējis! Un tanī pat stundā kalps kļuva vesels.</verse>
				<verse number="14">Un kad Jēzus atnāca Pētera mājā, Viņš redzēja tā sievasmāti guļam drudzī.</verse>
				<verse number="15">Un Viņš pieskārās tās rokai, un drudzis atstāja to; un tā uzcēlās un kalpoja viņiem.</verse>
				<verse number="16">Vakaram iestājoties, atnesa pie Viņa daudzus ļaunā gara apsēstos, un ar vārdu Viņš izdzina garus un dziedināja visus, kas bija slimi,</verse>
				<verse number="17">Lai izpildītos pravieša Isaja vārdi, kas saka: Viņš uzņēma mūsu vājības un nesa mūsu slimības.</verse>
				<verse number="18">Bet Jēzus, redzēdams ap sevi daudz ļaužu, pavēlēja pārcelties otrā krastā.</verse>
				<verse number="19">Un kāds rakstu mācītājs pienācis sacīja Viņam: Mācītāj, es sekošu Tev, kurp vien tu iesi.</verse>
				<verse number="20">Un Jēzus sacīja viņam: Lapsām ir alas, debesu putniem - ligzdas, bet Cilvēka Dēlam nav kur nolikt galvu.</verse>
				<verse number="21">Viens cits no Viņa mācekļiem sacīja Viņam: Kungs, atļauj man vispirms aiziet un apglabāt savu tēvu!</verse>
				<verse number="22">Bet Jēzus atbildēja viņam: Seko man un atstāj mirušajiem apglabāt savus mirušos!</verse>
				<verse number="23">Tad Viņš iekāpa laivā, un mācekļi sekoja Viņam.</verse>
				<verse number="24">Un, lūk, jūrā sacēlās liela vētra, tā ka viļņi parplūdināja laivu, bet Viņš gulēja.</verse>
				<verse number="25">Un Viņa mācekļi gāja un modināja Viņu, sacīdami: Kungs, glāb mūs, mēs ejam bojā!</verse>
				<verse number="26">Un Jēzus saka viņiem: Kāpēc bīstaties, jūs mazticīgie? Tad uzcēlies Viņš pavēlēja vētrai un jūrai, un iestājās pilnīgs klusums.</verse>
				<verse number="27">Tad ļaudis brīnījās, sacīdami: Kas Viņš ir, jo Viņam vētra un jūra paklausa?</verse>
				<verse number="28">Un kad Viņš ieradās otrā krastā, geraziešu zemē, atsteidzās pie Viņa divi ļaunā gara apsēstie, kas iznāca no kapsētas. Tie bija ļoti mežonīgi, tā ka neviens nevarēja iet pa šo ceļu.</verse>
				<verse number="29">Un, lūk, viņi kliedza, sacīdami: Kas mums ar Tevi, Jēzu, Dieva Dēls? Vai Tu atnāci šeit, lai mūs pirms laika mocītu?</verse>
				<verse number="30">Bet netālu no viņiem ganījās liels cūku bars.</verse>
				<verse number="31">Un ļaunie gari lūdza Viņu, sacīdami: Ja Tu mūs izdzen no šejienes, sūti mūs cūku barā!</verse>
				<verse number="32">Un Viņš sacīja: Ejiet! Un tie izgājuši iegāja cūkās; un, lūk, viss ganāmpulks strauji metās no nogāzes jūrā un ūdenī dabūja galu.</verse>
				<verse number="33">Gani bēga un, iegājuši pilsētā, pastāstīja visu, arī par tiem, kas bija ļaunā gara apsēsti.</verse>
				<verse number="34">Un, lūk, visa pilsēta izgāja Jēzum pretim un lūdza, ieraudzījuši Viņu, lai Viņš aizietu no to robežām.</verse>
			</chapter>
			<chapter number="9">
				<verse number="1">Un Viņš, iekāpis laivā, pārcēlās pāri un ieradās savā pilsētā.</verse>
				<verse number="2">Un, lūk, pie Viņa atnesa paralizēto, kas gulēja gultā. Un Jēzus, redzēdams viņu ticību, sacīja paralizētajam: Uzticies, dēls, tavi grēki tev piedoti!</verse>
				<verse number="3">Bet, lūk, daži no rakstu mācītājiem paši sevī domāja: Šis zaimo Dievu.</verse>
				<verse number="4">Kad Jēzus redzēja to domas, Viņš sacīja: Ko jūs domājat ļaunu savās sirdīs?</verse>
				<verse number="5">Ko vieglāk pateikt: tavi grēki tev piedoti, vai sacīt: celies un staigā?</verse>
				<verse number="6">Bet lai jūs zinātu, ka Cilvēka Dēlam ir vara virs zemes grēkus piedot, - tad Viņš sacīja paralizētajam: Celies, ņem savu gultu un ej savās mājās!</verse>
				<verse number="7">Un viņš cēlās un gāja savās mājās.</verse>
				<verse number="8">Ļaudis, redzot to, nobijās un godināja Dievu, kas tādu varu devis cilvēkiem.</verse>
				<verse number="9">Un kad Jēzus no turienes gāja tālāk, Viņš redzēja cilvēku, Mateju vārdā, sēžot muitnīcā. Un Viņš sacīja tam: Seko man! Un tas uzcēlies sekoja Viņam.</verse>
				<verse number="10">Un notika, kad Viņš atradās mājā pie galda, lūk, daudzi muitnieki un grēcinieki nāca un novietojās kopā ar Jēzu un Viņa mācekļiem.</verse>
				<verse number="11">Farizeji, to redzēdami, sacīja Viņa mācekļiem: Kāpēc jūsu Mācītājs ēd kopā ar muitniekiem un grēciniekiem?</verse>
				<verse number="12">To redzot, Jēzus sacīja: Veseliem nav vajadzīgs ārsts, bet gan slimiem.</verse>
				<verse number="13">Ejiet un mācieties saprast, ko tas nozīmē: Es vēlos žēlsirdību, bet ne upuri! Es neesmu nācis aicināt taisnīgos, bet gan grēciniekus.</verse>
				<verse number="14">Tad atnāca Jāņa mācekļi pie Viņa un jautāja: Kāpēc mēs un farizeji bieži gavējam, bet Tavi mācekļi negavē?</verse>
				<verse number="15">Un Jēzus sacīja viņiem: Vai var kāzu viesi būt noskumuši, kamēr līgavainis ir pie viņiem? Bet nāks dienas, kad līgavaini atraus no viņiem; tad viņi gavēs.</verse>
				<verse number="16">Neviens neliek jaunas drānas ielāpu uz vecām drēbēm, jo tas drēbēs izplīsīs visā savā platumā, un plīsums būs vēl sliktāks.</verse>
				<verse number="17">Arī jaunu vīnu nelej vecos maisos, citādi maisi pārplīsīs; un vīns izlīs, un maisi ies bojā. Bet jaunu vīnu lej jaunos maisos, tad abi uzglabāsies.</verse>
				<verse number="18">Kamēr Viņš to runāja tiem, lūk, kāds priekšnieks atnāca un pielūdza Viņu, sacīdams: Kungs, mana meita tikko nomira, bet nāc, uzliec viņai savu roku, un tā dzīvos!</verse>
				<verse number="19">Un Jēzus uzcēlies sekoja viņam kopā ar saviem mācekļiem.</verse>
				<verse number="20">Un, lūk, sieviete, kas divpadsmit gadus slimoja ar asins noplūšanu, no mugurpuses pienāca un pieskārās Viņa drēbju vīlei.</verse>
				<verse number="21">Jo viņa sacīja sevī: Ja tikai es pieskaršos Viņa drēbēm, es kļūšu vesela.</verse>
				<verse number="22">Bet Jēzus, atgriezies un ieraudzījis viņu, sacīja: Uzticies, meita, tava ticība tevi izdziedināja! Un no šī brīža sieviete kļuva vesela.</verse>
				<verse number="23">Un kad Jēzus atnāca priekšnieka mājā un redzēja stabulnieku un trokšņotāju pūli, Viņš sacīja:</verse>
				<verse number="24">Atkāpieties, jo meitiņa nav mirusi, bet guļ! Un tie Viņu izsmēja.</verse>
				<verse number="25">Un kad pūlis bija izdzīts, Viņš iegāja un saņēma viņas roku, un meitiņa uzcēlās.</verse>
				<verse number="26">Un šī ziņa izplatījās visā tanī zemē.</verse>
				<verse number="27">Un kad Jēzus no turienes gāja tālāk, Viņam sekoja divi aklie, saukdami un sacīdami: Dāvida Dēls, apžēlojies par mums!</verse>
				<verse number="28">Bet tiklīdz Viņš bija atnācis mājās, aklie piegāja pie Viņa. Un Jēzus sacīja viņiem: Vai jūs ticat, ka es varu jums līdzēt? Tie atbildēja: Jā gan, Kungs!</verse>
				<verse number="29">Tad Viņš skāra to acis, sacīdams: Kā jūs ticējāt, tā jums lai notiek!</verse>
				<verse number="30">Un viņu acis atvērās; un Jēzus viņiem piekodināja, sacīdams: Lūkojiet, ka neviens to nezinātu!</verse>
				<verse number="31">Bet tie aizgājuši godināja Viņu visā tanī apkārtnē.</verse>
				<verse number="32">Kad tie bija aizgājuši, lūk, atnesa vienu mēmu, ļaunā gara apsēstu cilvēku.</verse>
				<verse number="33">Kad ļaunais gars bija izdzīts, mēmais sāka runāt, bet ļaudis brīnījās, sacīdami: Nekad vēl Izraēlī nav bijusi tāda parādība.</verse>
				<verse number="34">Bet farizeji sacīja: Ar velnu virsnieka spēku Viņš izdzen ļaunos garus.</verse>
				<verse number="35">Un Jēzus apstaigāja visas pilsētas un miestus, mācīdams viņu sinagogās un sludinādams valstības evaņģēliju, un dziedinādams katru slimību un katru vājību.</verse>
				<verse number="36">Bet, redzot ļaudis, Viņam kļuva to žēl, jo viņi bija apspiesti kā avis, kam nav gana.</verse>
				<verse number="37">Tad Viņš sacīja saviem mācekļiem: Pļauja gan liela, bet strādnieku maz.</verse>
				<verse number="38">Tāpēc lūdziet pļaujas Kungu, lai Viņš sūta strādniekus savā pļaujā!</verse>
			</chapter>
			<chapter number="10">
				<verse number="1">Un Viņš, pieaicinājis savus divpadsmit mācekļus, deva tiem varu izdzīt ļaunos garus un dziedināt katru slimību un katru vājību.</verse>
				<verse number="2">Bet divpadsmit apustuļu vārdi ir sekojoši: pirmais ir Sīmanis, saukts Pēteris, un viņa brālis Andrejs;</verse>
				<verse number="3">Jēkabs, Zebedeja dēls, un viņa brālis Jānis; Filips un Bērtulis, Toms un muitnieks Matejs. Jēkabs, Alfeja dēls, un Tadejs.</verse>
				<verse number="4">Sīmanis Kanānietis un Jūdass Iskariots, kas Viņu nodeva.</verse>
				<verse number="5">Jēzus sūtīja šos divpadsmit un pavēlēja viņiem, sacīdams: Ceļu uz pagāniem nestaigājiet un samariešu pilsētās neieejiet,</verse>
				<verse number="6">Bet drīzāk ejiet pie Izraēļa nama pazudušajām avīm!</verse>
				<verse number="7">Ejiet un sludiniet, sacīdami: Debesvalstība ir tuvu klāt.</verse>
				<verse number="8">Dziediniet slimos, uzmodiniet mirušos, spitālīgos dariet tīrus, izdzeniet ļaunos garus! Bez maksas esat saņēmuši, bez maksas dodiet!</verse>
				<verse number="9">Neturiet savās jostās ne zeltu, ne sudrabu, ne naudu,</verse>
				<verse number="10">Ne ceļa somu, ne divus svārkus, ne kurpes, ne spieķi, jo strādnieks ir sava uztura cienīgs!</verse>
				<verse number="11">Bet kurā pilsētā vai ciemā jūs ieiesit, pajautājiet, kas tanī cienīgs; tur arī palieciet, kamēr iziesiet!</verse>
				<verse number="12">Ieejot mājā, sveiciniet to, sacīdami: miers šai mājai!</verse>
				<verse number="13">Un ja šī māja būs tā cienīga, jūsu miers nāks pār to; bet ja tā nebūs cienīga, jūsu miers atgriezīsies jūsos.</verse>
				<verse number="14">Bet kas jūs neuzņems un jūsu vārdos neklausīsies, izejot no tā mājas vai pilsētas arā, nokratiet putekļus no savām kājām!</verse>
				<verse number="15">Patiesi es jums saku: sodomiešu un gomoriešu zemei būs vieglāk tiesas dienā nekā šai pilsētai.</verse>
				<verse number="16">Lūk, es jūs sūtu kā avis starp vilkiem. Tāpēc esiet gudri kā čūskas un vienkārši kā baloži!</verse>
				<verse number="17">Sargieties no cilvēkiem: viņi nodos jūs tiesai, jūs šaustīs savās sinagogās.</verse>
				<verse number="18">Manis dēļ jūs vedīs valdnieku un ķēniņu priekšā viņiem un pagāniem par liecību.</verse>
				<verse number="19">Bet kad jūs nodos, nedomājiet, ko un kā runāt! Tanī brīdī tiks jums dots, kas jums jārunā.</verse>
				<verse number="20">Ne jūs esat tie, kas runā, bet jūsu Tēva gars, kas runā jūsos.</verse>
				<verse number="21">Jo brālis nodos nāvē brāli, un tēvs - savu bērnu; un bērni sacelsies pret saviem vecākiem un viņus nonāvēs.</verse>
				<verse number="22">Un visi jūs ienīdīs mana vārda dēļ, bet kas izturēs līdz galam, būs pestīts.</verse>
				<verse number="23">Bet kad jūs vajās vienā pilsētā, bēdziet otrā! Patiesi es jums saku: jūs nebeigsiet ar Izraēļa pilsētām, iekams atnāks Cilvēka Dēls.</verse>
				<verse number="24">Māceklis nav pārāks par mācītāju, nedz kalps par savu kungu.</verse>
				<verse number="25">Māceklim pietiek, ja viņš kļūst tāds kā viņa mācītājs, un kalps - kā viņa kungs. Ja nama tēvu sauca par Belcebulu, tad jo vairāk viņa mājiniekus.</verse>
				<verse number="26">Tomēr nebīstieties no viņiem, jo nekas nav noslēpts, kas neatklāsies, un nekas nav slepens, kas nekļūs zināms.</verse>
				<verse number="27">Ko es jums saku tumsā, par to jūs runājiet gaismā; un ko jūs dzirdat ausī, to sludiniet no jumtiem!</verse>
				<verse number="28">Nebīstieties no tā, kas nokauj miesu, bet dvēseli nespēj nonāvēt! Bet vairāk bīstieties no tā, kas spēj dvēseli un miesu pazudināt ellē!</verse>
				<verse number="29">Vai divus zvirbuļus nepērk par vienu grasi? Bet neviens no tiem nekrīt bez jūsu Tēva (ziņas).</verse>
				<verse number="30">Pat mati uz jūsu galvas visi saskaitīti.</verse>
				<verse number="31">Nebīstieties, jo jūs esat labāki nekā daudzi zvirbuļi!</verse>
				<verse number="32">Katru, kas mani atzīst cilvēku priekšā, es atzīšu sava Tēva priekšā, kas ir debesīs.</verse>
				<verse number="33">Bet kas mani noliegs cilvēku priekšā, to es noliegšu sava Tēva priekšā, kas ir debesīs.</verse>
				<verse number="34">Nedomājiet, ka es atnācu nest mieru virs zemes! Es neatnācu nest mieru, bet šķēpu.</verse>
				<verse number="35">Jo es nācu šķirt dēlu no viņa tēva, meitu no viņas mātes un vedeklu no viņas vīramātes.</verse>
				<verse number="36">Un viņa mājnieki būs cilvēka ienaidnieki.</verse>
				<verse number="37">Kas mīl tēvu vai māti vairāk nekā mani, nav manis cienīgs; un kas mīl dēlu vai meitu vairāk nekā mani, nav manis cienīgs.</verse>
				<verse number="38">Kas neņem savu krustu un neseko man, nav manis cienīgs.</verse>
				<verse number="39">Kas savu dzīvību iegūst, pazaudē to; bet kas savu dzīvību pazaudēs manis dēļ, atradīs to.</verse>
				<verse number="40">Kas jūs uzņem, tas uzņem mani; un kas mani uzņem, tas uzņem to, kas mani sūtījis.</verse>
				<verse number="41">Kas uzņem pravieti pravieša vārdā, saņems pravieša algu; un kas uzņem taisnīgo taisnīgā vārdā, saņems taisnīgā algu.</verse>
				<verse number="42">Un kas dos dzert vienam no šiem mazajiem kaut glāzi auksta ūdens mācekļa vārdā, patiesi es jums saku: viņš savu algu nezaudēs.</verse>
			</chapter>
			<chapter number="11">
				<verse number="1">Un kad Jēzus bija beidzis mācīt savus divpadsmit mācekļus, notika, ka Viņš no šejienes aizgāja, lai mācītu un sludinātu viņu pilsētās.</verse>
				<verse number="2">Bet Jānis, dzirdēdams cietumā par Kristus darbiem, nosūtīja divus no saviem mācekļiem</verse>
				<verse number="3">Un sacīja Viņam: Vai Tu esi tas, kam bija jānāk, vai lai citu gaidām?</verse>
				<verse number="4">Un Jēzus, atbildēdams viņiem, sacīja: Ejiet un ziņojiet Jānim, ko jūs dzirdējāt un redzējāt!</verse>
				<verse number="5">Akli redz, tizli staigā, spitalīgie kļūst tīri, kurli dzird, miroņi ceļas augšām, nabagiem tiek sludināts evaņģēlijs.</verse>
				<verse number="6">Un svētīgs ir tas, kas no manis neapgrēcinās.</verse>
				<verse number="7">Bet viņiem aizejot, Jēzus sāka runāt ļaudīm par Jāni: Ko jūs gājāt tuksnesī skatīt? Vai vēja šķobītu niedri?</verse>
				<verse number="8">Bet ko jūs gājāt skatīt? Vai mīkstās drēbēs tērptu cilvēku? Lūk, kas tērpjas mīkstās drēbēs, tie dzīvo ķēniņu pilīs.</verse>
				<verse number="9">Bet ko jūs gājāt skatīt? Vai pravieti? Jā, es saku jums, un vairāk nekā pravieti.</verse>
				<verse number="10">Šis ir tas, par ko rakstīts: lūk, es sūtu savu eņģeli pirms Tava vaiga, kas sagatavos Tavu ceļu pirms Tevis.</verse>
				<verse number="11">Patiesi es jums saku: starp dzimušajiem no sievietēm neviens nav lielāks nācis par Jāni Kristītāju; bet mazākais debesvalstībā ir lielāks par viņu.</verse>
				<verse number="12">No Jāņa Kristītāja laikiem līdz šim debesvalstība cieš varu: un tie, kas varu lieto, iegūst to.</verse>
				<verse number="13">Jo visi pravieši un bauslība līdz pat Jānim pravietoja.</verse>
				<verse number="14">Un ja jūs gribat pieņemt: viņš ir Elijs, kam bija jānāk.</verse>
				<verse number="15">Kam ausis dzirdēšanai, lai dzird!</verse>
				<verse number="16">Bet kam lai es pielīdzinu šo cilti? Viņa līdzīga bērniem, kas tirgus laukumā sēd un, kliegdami sev līdzīgajiem,</verse>
				<verse number="17">Saka: Mēs jums spēlējām, bet jūs nedejojāt; mēs jums dziedājām raudu dziesmas, bet jūs neraudājāt.</verse>
				<verse number="18">Jo atnāca Jānis: ne ēda, ne dzēra, bet tie saka, ka viņā ļaunais gars.</verse>
				<verse number="19">Atnāca Cilvēka Dēls; Viņš ēd un dzer, un tie saka: lūk, cilvēks, kas rijējs un dzērājs, muitnieku un grēcinieku draugs! Un to bērni attaisnoja viņu gudrību.</verse>
				<verse number="20">Tad Viņš sāka pārmest tām pilsētām, kurās bija darīti daudzi brīnumi, ka tās neatgriežas no grēkiem.</verse>
				<verse number="21">Bēdas tev, Horacina! Bēdas tev, Betsaida! Jo, ja Tirā un Sidonā būtu notikuši tie brīnumi, kas tika darīti jūsos, viņi sen jau maisos un pelnos nožēlotu grēkus.</verse>
				<verse number="22">Bet es jums saku: Tirai un Sidonai tiesas dienā tiks vieglāk piedots nekā jums.</verse>
				<verse number="23">Un tu, Kafarnauma, vai tu pacelsies līdz debesīm? Līdz pat ellei tu nokritīsi, jo, ja Sodomā būtu darīti tie brīnumi, kas notika tevī, tā noteikti paliktu līdz šai dienai.</verse>
				<verse number="24">Tomēr es jums saku: Sodomas zemei tiesas dienā būs vieglāk nekā tev.</verse>
				<verse number="25">Tanī laikā Jēzus atbildēdams sacīja: Es godinu Tevi, Tēvs, debess un zemes Kungs, ka Tu noslēpi to mācītiem un gudriem, bet atklāji to mazajiem.</verse>
				<verse number="26">Jā, Tēvs, jo tas Tev tā labpatika.</verse>
				<verse number="27">Mans Tēvs man visu atdevis. Un neviens nepazīst Dēlu kā tikai Tēvs; un neviens nepazīst Tēvu kā tikai Dēls, un kam Dēls grib to atklāt.</verse>
				<verse number="28">Nāciet pie manis visi, kas pūlaties un esat apgrūtināti! Es jūs atspirdzināšu.</verse>
				<verse number="29">Ņemiet manu jūgu uz sevis un mācieties no manis, jo es esmu lēnprātīgs un pazemīgu sirdi; un jūs atradīsiet mieru savām dvēselēm.</verse>
				<verse number="30">Jo mans jūgs ir tīkams, un mana nasta viegla.</verse>
			</chapter>
			<chapter number="12">
				<verse number="1">Tanī laikā Jēzus gāja sabatā caur druvu. Viņa mācekļi, būdami izsalkuši, sāka raut vārpas un ēst.</verse>
				<verse number="2">Farizeji, to redzēdami, sacīja Viņam: Lūk, Tavi mācekļi dara to, ko sabatā nepienākas darīt!</verse>
				<verse number="3">Bet Viņš sacīja tiem: Vai jūs neesat lasījuši, ko darīja Dāvids un tie, kas bija ar viņu, kad tas bija izsalcis?</verse>
				<verse number="4">Kā viņš iegāja Dieva namā un ēda upura maizi, kuru viņam un arī tiem, kas ar viņu bija, ēst nepienācās, bet tikai vienīgi priesteriem?</verse>
				<verse number="5">Vai, atkal, jūs nelasījāt bauslībā, ka priesteri svētnīcā sabatā lauž sabata mieru un ir bezvainīgi?</verse>
				<verse number="6">Bet es jums saku: šeit ir lielāks nekā svētnīca.</verse>
				<verse number="7">Ja jūs saprastu, ko tas nozīmē: es vēlos žēlsirdību, bet ne upuri, tad jūs nekad nepazudinātu nevainīgos;</verse>
				<verse number="8">Jo Cilvēka Dēls ir arī sabata kungs.</verse>
				<verse number="9">Un Viņš aizgāja no turienes un iegāja viņu sinagogā.</verse>
				<verse number="10">Un, lūk, tur bija cilvēks ar nokaltušu roku. Lai Viņu apvainotu, tie jautāja Viņam, sacīdami: Vai sabatā atļauts dziedināt?</verse>
				<verse number="11">Bet Viņš sacīja tiem: Kurš cilvēks no jums, kam viena avs un tā sabatā iekrīt bedrē, neņemtu un neizvilktu to?</verse>
				<verse number="12">Cilvēks ir daudz labāks par avi. Tāpēc arī atļauts sabatā labu darīt.</verse>
				<verse number="13">Tad Viņš sacīja cilvēkam: Izstiep savu roku! Un viņš izstiepa; un tā bija kļuvusi vesela kā otra.</verse>
				<verse number="14">Bet farizeji, izgājuši ārā, sazvērējās pret Viņu, kā to nogalināt.</verse>
				<verse number="15">Jēzus, zinādams to, aizgāja no turienes. Un daudzi sekoja Viņam, un Viņš tos visus izdziedināja.</verse>
				<verse number="16">Un Viņš pavēlēja, lai tie Viņu neatklāj,</verse>
				<verse number="17">Lai izpildītos pravieša Isaja vārdi, kas saka:</verse>
				<verse number="18">Šis ir mans kalps, kuru es izredzēju, mans mīlulis, pie kā manai dvēselei labpatika. Es likšu uz Viņu savu garu, un Viņš pasludinās tautām tiesu.</verse>
				<verse number="19">Viņš nenaidosies un netrokšņos, un neviens ielās Viņa balsi nedzirdēs.</verse>
				<verse number="20">Viņš ielauztu niedri nenolauzīs un kvēlošu degli neizdzēsīs, kamēr nebūs licis taisnībai uzvarēt.</verse>
				<verse number="21">Un Viņa vārds ir tautu cerība.</verse>
				<verse number="22">Tad atveda pie Viņa ļaunā gara apsēsto, kas bija akls un mēms; un Viņš to izdziedināja tā, ka tas varēja runāt un redzēt.</verse>
				<verse number="23">Un visi ļaudis brīnījās un sacīja: Vai tik Viņš nav Dāvida Dēls?</verse>
				<verse number="24">Bet farizeji, to dzirdēdami, sacīja: Viņš neizdzen ļaunos garus citādi kā tikai ar Belcebulu, velnu virsnieku.</verse>
				<verse number="25">Jēzus, zinādams viņu domas, tiem sacīja: Ikviena valsts, kura pati sevī sašķēlusies, iznīks; un ikviena pilsēta vai māja, kura pati sevī sašķēlusies, nepastāvēs.</verse>
				<verse number="26">Ja nu sātans izdzen sātanu, tad viņš pats sevī sašķēlies: kā tad pastāvēs viņa valsts?</verse>
				<verse number="27">Ja tad es ļaunos garus izdzenu ar Belcebulu, ar ko tad izdzen jūsu dēli? Tāpēc viņi būs jūsu tiesātāji.</verse>
				<verse number="28">Bet ja es izdzenu sātanus ar Dieva garu, tad pie jums atnākusi Dieva valstība.</verse>
				<verse number="29">Un kā var kāds ieiet stipra cilvēka mājā un izlaupīt viņa mantu, ja iepriekš nesasien stipro? Un tad tā māju izlaupīs.</verse>
				<verse number="30">Kas nav ar mani, tas ir pret mani; kas ar mani nesakrāj, tas izšķiež.</verse>
				<verse number="31">Tāpēc es jums saku: Katrs grēks un zaimi cilvēkiem tiks piedots; bet zaimi pret Garu netiks piedoti.</verse>
				<verse number="32">Un ja kāds sacīs vārdu pret Cilvēka Dēlu, tam tiks piedots, bet kas runās pret Svēto Garu, tam netiks piedots ne šinī, ne nākošajā pasaulē.</verse>
				<verse number="33">Vai nu jūs koku atzīstat par labu un tā augļus par labiem, vai atzīstat koku par nelabu un tā augļus par nelabiem, jo koku pazīst pēc tā augļiem.</verse>
				<verse number="34">Čūsku izdzimums, kā jūs varat runāt labu, būdami ļauni? Jo no sirds pārpilnības runā mute.</verse>
				<verse number="35">Labs cilvēks no dārgumu krātuves iznes labu mantu, bet ļauns cilvēks no ļaunumu krātuves iznes ļaunu.</verse>
				<verse number="36">Bet es jums saku, ka cilvēki par katru nevajadzīgu vārdu, ko tie izrunā, dos norēķinu tiesas dienā.</verse>
				<verse number="37">Jo pēc taviem vārdiem tevi attaisnos un pēc taviem vārdiem tevi pazudinās.</verse>
				<verse number="38">Tad daži rakstu mācītāji un farizeji atbildēja Viņam, sacīdami: Mācītāj, mēs vēlamies no Tevis redzēt brīnumu!</verse>
				<verse number="39">Viņš atbildēja tiem un sacīja: Ļauna un laulības pārkāpēja cilts meklē zīmi, bet cita zīme netiks dota kā tikai pravieša Jonasa zīme.</verse>
				<verse number="40">Kā Jonass trīs dienas un trīs naktis bija lielzivs iekšās, tā Cilvēka Dēls trīs dienas un trīs naktis būs zemes klēpī.</verse>
				<verse number="41">Ninīves vīri stāsies tiesā pret šo cilti un notiesās to, jo viņi, Jonasam sludinot, atgriezās no grēkiem. Un, lūk, šeit ir vairāk kā Jonass.</verse>
				<verse number="42">Dienvidu ķēniņiene stāsies tiesā pret šo cilti un notiesās to, jo viņa nāca no pasaules malas, lai dzirdētu Salomona gudrību, bet šeit ir vairāk kā Salomons.</verse>
				<verse number="43">Kad ļaunais gars iziet no cilvēka, tas klejo, meklēdams mieru, bet neatrod to.</verse>
				<verse number="44">Tad viņš saka: Es atgriezīšos savā mājā, no kuras es izgāju. Un atnācis, viņš atrod to neaizņemtu, izslaucītu ar slotu un uzpostu.</verse>
				<verse number="45">Tad viņš aiziet un paņem līdz septiņus garus, kas ļaunāki par viņu; un iegājuši tie tur dzīvo; un šī cilvēka pēdējais stāvoklis kļūst ļaunāks nekā pirmais. Tā tas notiks arī šai ļaunajai ciltij.</verse>
				<verse number="46">Kamēr Viņš vēl runāja ļaudīm, lūk, Viņa māte un Viņa brāļi stāvēja ārā, vēlēdamies ar Viņu runāt.</verse>
				<verse number="47">Kāds Viņam sacīja: Lūk, Tava māte un Tavi brāļi stāv ārā un meklē Tevi.</verse>
				<verse number="48">Bet Viņš atbildēja tam, kas Viņam paziņoja, sacīdams: Kas ir mana māte un kas mani brāļi?</verse>
				<verse number="49">Un Viņš, izstiepis roku pār saviem mācekļiem, sacīja: Lūk, mana māte un mani brāļi!</verse>
				<verse number="50">Jo kas izpilda mana Tēva prātu, kas debesīs, tas ir mans brālis un māsa, un māte.</verse>
			</chapter>
			<chapter number="13">
				<verse number="1">Tanī dienā Jēzus izgāja no mājas un apsēdās jūrmalā.</verse>
				<verse number="2">Un daudz ļaužu sapulcējās ap Viņu. Tāpēc Viņš iekāpa laivā un apsēdās. Visi ļaudis stāvēja krastā.</verse>
				<verse number="3">Un Viņš daudz runāja tiem līdzībās, sacīdams: Lūk, sējējs izgāja sēt.</verse>
				<verse number="4">Viņam sējot, cita nokrita ceļmalā, un debess putni nāca un to apēda.</verse>
				<verse number="5">Cita krita akmenājā, kur nebija daudz zemes, un tūliņ uzdīga, jo tā nebija dziļi zemē.</verse>
				<verse number="6">Kad uzlēca saule, tā novīta un nokalta, jo tai nebija saknes.</verse>
				<verse number="7">Bet cita krita starp ērkšķiem, un ērkšķi uzauga un to nomāca.</verse>
				<verse number="8">Bet cita krita labā zemē un nesa augļus: cita simtkārtīgus, cita sešdesmitkārtīgus, cita trīsdesmitkārtīgus.</verse>
				<verse number="9">Kam ausis dzirdēšanai, lai dzird!</verse>
				<verse number="10">Un Viņa mācekļi piegājuši sacīja Viņam: Kāpēc Tu tiem runā līdzībās?</verse>
				<verse number="11">Viņš atbildēja un sacīja tiem: Jums dots saprast debesvalstības noslēpumus, bet viņiem nav dots.</verse>
				<verse number="12">Jo kam ir, tam tiks dots, lai būtu pārpilnībā, bet kam nav, no tā tiks atņemts arī tas, kas viņam ir.</verse>
				<verse number="13">Tāpēc es runāju viņiem līdzībās, jo tie redzēdami neredz, dzirdēdami nedzird un arī nesaprot.</verse>
				<verse number="14">Un izpildīsies viņos Isaja pravietojums, kas saka: ar dzirdi jūs dzirdēsiet, bet nesapratīsiet; skatīdamies redzēsiet, bet nesaredzēsiet.</verse>
				<verse number="15">Jo šīs tautas sirds ir nocietināta, un ar ausīm viņi grūti dzird, un savas acis viņi aizver, lai acīm neredzētu un ar ausīm nedzirdētu, un sirdī nesaprastu un neatgrieztos, lai es viņus izdziedinātu.</verse>
				<verse number="16">Svētīgas ir jūsu acis, jo tās redz, un jūsu ausis, jo tās dzird.</verse>
				<verse number="17">Patiesi es jums saku: daudzi pravieši un taisnīgie vēlējās redzēt, ko jūs redzat, bet nav redzējuši, un dzirdēt, ko jūs dzirdat, un nedzirdēja.</verse>
				<verse number="18">Tad nu klausieties līdzību par sējēju!</verse>
				<verse number="19">Pie ikviena, kas vārdu par valstību dzird, bet to nesaprot, nāk ļaunais un izrauj to, kas bija iesēts viņa sirdī. Šis ir tas, kas ceļmalā bija iesēts.</verse>
				<verse number="20">Bet iesētais akmenājā ir tas, kas vārdu dzird un tūliņ to priekā pieņem.</verse>
				<verse number="21">Bet tanī nav saknes, tas nav pastāvīgs. Tiklīdz sākas bēdas un vajāšanas vārda dēļ, viņš tūdaļ ieļaunojas.</verse>
				<verse number="22">Bet starp ērkšķiem sētais ir tas, kas vārdu dzird, bet šīs pasaules rūpes un bagātības viltība nomāc vārdu; un viņš nenes augļus.</verse>
				<verse number="23">Bet labā zemē sētais ir tas, kas vārdu dzird un to saprot, un nes augļus: cits simtkārtīgus, cits sešdesmitkārtīgus, bet cits trīsdesmitkārtīgus.</verse>
				<verse number="24">Citu līdzību Viņš teica tiem, sacīdams: Debesvalstība pielīdzināma cilvēkam, kas labu sēklu iesēja savā tīrumā.</verse>
				<verse number="25">Bet kamēr ļaudis gulēja, atnāca viņa ienaidnieks un iesēja nezāli starp kviešiem, un aizgāja.</verse>
				<verse number="26">Bet kad labība uzauga un deva augļus, tad parādījās arī nezāle.</verse>
				<verse number="27">Tad pienāca nama tēva kalpi un sacīja viņam: Kungs, vai tu neiesēji labu sēklu savā tīrumā? No kurienes tad radās nezāle?</verse>
				<verse number="28">Viņš tiem sacīja: Cilvēks, ienaidnieks, to padarīja. Bet kalpi sacīja viņam: Ja vēlies, mēs iesim un to izravēsim.</verse>
				<verse number="29">Bet viņš sacīja: Nē, lai jūs, ravējot nezāli, kopā ar to neizrautu arī kviešus.</verse>
				<verse number="30">Ļaujiet abiem augt līdz pļaujas laikam! Un pļaujas laikā es teikšu pļāvējiem: savāciet vispirms nezāli un sasieniet to kūlīšos sadedzināšanai, bet kviešus sakraujiet manā šķūnī.</verse>
				<verse number="31">Vēl citu līdzību Viņš tiem stāstīja, sacīdams: Debesvalstība pielīdzināma sinepju graudam, ko cilvēks paņēma un iesēja savā tīrumā.</verse>
				<verse number="32">Šī gan ir mazākā no visām sēklām, bet kad tā izaug, tā lielāka par visiem dārza stādiem un kļūst koks, tā ka debess putni nāk un dzīvo tā zaros.</verse>
				<verse number="33">Citu līdzību Viņš tiem sacīja: Debesvalstība pielīdzināma raugam, ko sieviete ņem un iejauc trijos mēros miltu, iekams viss sarūgst.</verse>
				<verse number="34">Šo visu Jēzus runāja ļaudīm līdzībās; un bez līdzībām Viņš tiem nerunāja nekā,</verse>
				<verse number="35">Lai piepildītos, ko pravietis priekšsludinājis, sacīdams: Es atdarīšu savu muti līdzībās, atklāšu to, kas no pasaules radīšanas bija apslēpts.</verse>
				<verse number="36">Tad Viņš, atlaidis ļaudis, iegāja namā, un Viņa mācekļi piegāja pie Viņa un sacīja: Izskaidro mums līdzību par nezāli tīrumā!</verse>
				<verse number="37">Viņš atbildēja un sacīja tiem: Cilvēka Dēls ir tas, kas sēj labo sēklu.</verse>
				<verse number="38">Bet tīrums ir pasaule, un labā sēkla - valstības bērni, bet nezāle ir ļaunā bērni.</verse>
				<verse number="39">Bet ienaidnieks, kas to sējis, ir sātans. Pļauja ir pasaules gals, bet pļāvēji ir eņģeļi.</verse>
				<verse number="40">Kā nezāles savāc un ugunī sadedzina, tā tas notiks arī pasaules beigās.</verse>
				<verse number="41">Cilvēka Dēls izsūtīs savus eņģeļus, un tie salasīs Viņa valstībā visus apgrēcības un netaisnības darītājus</verse>
				<verse number="42">Un iemetīs tos uguns krāsnī. Tur būs raudāšana un zobu griešana.</verse>
				<verse number="43">Tad taisnīgie spīdēs kā saule sava Tēva valstībā. Kam ausis dzirdēšanai, lai dzird!</verse>
				<verse number="44">Debesvalstība pielīdzināma tīrumā apslēptai mantai, ko cilvēks atrod un paslēpj; un viņš, būdams priecīgs par to, iet un pārdod visu, kas viņam ir, un pērk šo tīrumu.</verse>
				<verse number="45">Vēl debesvalstība pielīdzināma tirgotājam, kas meklē labas pērles.</verse>
				<verse number="46">Un viņš, atradis vienu dārgu pērli, aizgāja un pārdeva visu, kas viņam bija, un nopirka to.</verse>
				<verse number="47">Vēl debesvalstība pielīdzināma jūrā izmestam tīklam, kas savāc visāda veida zivis.</verse>
				<verse number="48">Un viņi, kad tas bija pilns, izvilkuši un krastā sēdēdami, labās savāca traukos, bet sliktās izmeta ārā.</verse>
				<verse number="49">Tā tas būs arī pasaules beigās: eņģeļi izies un no taisnīgo vidus atšķirs ļaunos,</verse>
				<verse number="50">Un iemetīs viņus uguns krāsnī; tur būs raudāšana un zobu griešana.</verse>
				<verse number="51">Vai jūs visu to sapratāt? Tie atbildēja Viņam: Jā gan!</verse>
				<verse number="52">Viņš tiem sacīja: Tāpēc ikviens rakstu mācītājs, kas mācīts debesvalstībai, pielīdzināms nama tēvam, kas no sava mantu krājuma izceļ jauno un veco.</verse>
				<verse number="53">Un notika, kad Jēzus šīs līdzības bija beidzis, ka Viņš aizgāja no turienes.</verse>
				<verse number="54">Un Viņš, nonācis savā dzimtenē, mācīja tos viņu sinagogās tā, ka tie brīnījās un sacīja: No kurienes Viņam tāda gudrība un spēks?</verse>
				<verse number="55">Vai Viņš nav galdnieka dēls? Vai Viņa māte nesaucas Marija un Viņa brāļi Jēkabs un Jāzeps, un Sīmanis, un Jūda?</verse>
				<verse number="56">Un vai Viņa māsas nav visas pie mums? No kurienes tad Viņam tas viss?</verse>
				<verse number="57">Un tie ieļaunojās no Viņa. Bet Jēzus sacīja viņiem: Pravietis nav bez cieņas, bet ne savā tēvzemē un savās mājās.</verse>
				<verse number="58">Un Viņš tur nedarīja daudz brīnumu viņu neticības dēļ.</verse>
			</chapter>
			<chapter number="14">
				<verse number="1">Tanī laikā tetrarhs Herods dzirdēja runājam par Jēzu,</verse>
				<verse number="2">Un viņš sacīja saviem ļaudīm: Šis ir Jānis Kristītājs; viņš no miroņiem uzcēlies, un tāpēc viņā brīnumdarītāja spēks.</verse>
				<verse number="3">Jo Herods sava brāļa sievas Herodijas dēļ Jāni bija apcietinājs, saistījis un ieslodzījis cietumā.</verse>
				<verse number="4">Jo Jānis sacīja viņam: Nav brīv tev to pie sevis atstāt.</verse>
				<verse number="5">Bet, gribēdams viņu nonāvēt, baidījās tautas, jo tā atzina viņu par pravieti.</verse>
				<verse number="6">Heroda dzimšanas dienā Herodijas meita dejoja viņu priekšā, un viņa patika Herodam.</verse>
				<verse number="7">Tāpēc viņš zvērēdams apsolīja dot tai visu, ko vien viņa lūgs.</verse>
				<verse number="8">Un viņa, savas mātes pamācīta, sacīja: Dod man šeit bļodā Jāņa Kristītāja galvu!</verse>
				<verse number="9">Un ķēniņš noskuma; bet zvēresta un to dēļ, kas atradās pie galda, viņš pavēlēja dot.</verse>
				<verse number="10">Viņš sūtīja, lai Jānim cietumā nocērt galvu.</verse>
				<verse number="11">Un viņa galvu atnesa bļodā un deva meitenei; viņa to aiznesa savai mātei.</verse>
				<verse number="12">Un viņa mācekļi atnākuši paņēma tā miesu un apbedīja to; tad viņi aizgāja un paziņoja Jēzum.</verse>
				<verse number="13">Kad Jēzus to dzirdēja, Viņš no turienes laivā aizbrauca uz atsevišķu tuksnešainu vietu; bet ļaudis, to dzirdēdami, no pilsētām sekoja Viņam kājām.</verse>
				<verse number="14">Un Viņš izkāpis redzēja daudz ļaužu; un Viņš par tiem iežēlojās; un Viņš dziedināja viņu slimos.</verse>
				<verse number="15">Vakaram iestājoties, Viņa mācekļi piegāja pie Viņa un sacīja: Vieta tuksnešaina, un stunda jau vēla; atlaid ļaudis, lai tie iet miestos iepirkt sev barību!</verse>
				<verse number="16">Bet Jēzus viņiem sacīja: Nevajag viņiem aiziet, dodiet jūs viņiem ēst!</verse>
				<verse number="17">Tie atbildēja Viņam: Mums šeit nekā nav, bet ir tikai piecas maizes un divas zivis.</verse>
				<verse number="18">Un Viņš sacīja tiem: Atnesiet man tās šurp!</verse>
				<verse number="19">Un Viņš, pavēlējis ļaudīm apmesties zālē, paņēma piecas maizes un divas zivis; un Viņš, pacēlis acis pret debesīm, svētīja un lauza, un pasniedza maizes mācekļiem, bet mācekļi - ļaudīm.</verse>
				<verse number="20">Un visi ēda un paēda. Un savāca atlieku druskas pilnus divpadsmit grozus.</verse>
				<verse number="21">Bet to, kas ēduši, skaitā bija pieci tūkstoši vīriešu, neieskaitot sievietes un bērnus.</verse>
				<verse number="22">Un tūliņ Jēzus pamudināja mācekļus kāpt laivā un pirms Viņa pārcelties otrā krastā, iekams Viņš atlaidīs ļaudis.</verse>
				<verse number="23">Un Viņš, ļaudis atlaidis, viens pats uzkāpa kalnā lūgt Dievu. Vakaram iestājoties, Viņš bija tur viens pats.</verse>
				<verse number="24">Bet viļņi jūras vidū svaidīja laivu, jo bija pretvējš.</verse>
				<verse number="25">Bet Viņš ceturtās nakts sardzes laikā, iedams pa jūru, nāca pie tiem.</verse>
				<verse number="26">Un tie, redzot Viņu staigājam pa jūru, iztrūkās un sacīja: Tā ir parādība. Un bailēs tie kliedza.</verse>
				<verse number="27">Un Jēzus tūliņ viņus uzrunāja, sacīdams: Esiet droši! Es esmu, nebīstieties!</verse>
				<verse number="28">Bet Pēteris atbildēja un sacīja: Kungs, ja Tu tas esi, pavēli man iet pie Tevis pa ūdens virsu!</verse>
				<verse number="29">Un Viņš sacīja: Nāc! Un Pēteris, izkāpis no laivas, gāja pa ūdens virsu, lai ietu pie Jēzus.</verse>
				<verse number="30">Bet viņš, redzēdams stipro vēju, izbijās un, kad sāka grimt, sauca, sacīdams: Kungs, glāb mani!</verse>
				<verse number="31">Un Jēzus, roku izstiepis, satvēra viņu un sacīja: Mazticīgais, kāpēc tu šaubījies?</verse>
				<verse number="32">Un kad viņi iekāpa laivā, vētra apklusa.</verse>
				<verse number="33">Bet tie, kas bija laivā, nāca un pielūdza Viņu, sacīdami: Patiesi, Tu esi Dieva Dēls!</verse>
				<verse number="34">Un pārcēlušies viņi nonāca Ģenezaretes zemē.</verse>
				<verse number="35">Un tā novada ļaudis, Viņu pazinuši, izziņoja visā apgabalā; un tie atnesa pie Viņa visus savus slimniekus un lūdza Viņu, lai atļauj pieskarties kaut Viņa drēbju vīlei. Un visi, kas pieskārās, kļuva veseli.</verse>
			</chapter>
			<chapter number="15">
				<verse number="1">Tad rakstu mācītāji un farizeji no Jeruzalemes nāca pie Viņa un sacīja:</verse>
				<verse number="2">Kāpēc Tavi mācekļi pārkāpj senču ieražas? Viņi nemazgā rokas pirms maizes ēšanas.</verse>
				<verse number="3">Bet Viņš tiem atbildēja un sacīja: Kāpēc jūs pārkāpjat Dieva bausli savu ieražu labad? Jo Dievs sacīja:</verse>
				<verse number="4">Godā tēvu un māti, un kas tēvu vai māti nievā, tam būs mirt!</verse>
				<verse number="5">Bet jūs sakāt: kas tēvam un mātei saka: kas tev no manis par labu pienākas, lai ir upura dāvana,</verse>
				<verse number="6">Un tam vairs nav jāgodina savs tēvs un sava māte. Un jūs apejat Dieva bausli savu ieražu dēļ.</verse>
				<verse number="7">Jūs, liekuļi! Isajs ir labi pravietojis par jums, sacīdams:</verse>
				<verse number="8">Šī tauta godina mani ar lūpām, bet viņu sirdis ir tālu no manis.</verse>
				<verse number="9">Bez pamata viņi mani godina, jo tie sludina cilvēku mācības un likumus.</verse>
				<verse number="10">Un Viņš, sasaucis pie sevis ļaudis, tiem sacīja: Klausieties un iegaumējiet:</verse>
				<verse number="11">Ne tas, kas mutē ieiet, sagāna cilvēku, bet tas, kas no mutes iziet, sagāna cilvēku.</verse>
				<verse number="12">Tad Viņa mācekļi pienākuši sacīja Viņam: Vai zini, ka farizeji, izdzirduši šos vārdus, krita apgrēcībā?</verse>
				<verse number="13">Bet Viņš atbildēja un sacīja: Visi stādi, ko mans Debestēvs nav stādījis, tiks ar saknēm izrauti.</verse>
				<verse number="14">Atstājiet tos! Viņi ir akli un aklo vadoņi. Bet kad aklais aklo vada, abi iekrīt bedrē.</verse>
				<verse number="15">Bet Pēteris atbildēja un sacīja Viņam: Paskaidro mums šo līdzību!</verse>
				<verse number="16">Un Viņš sacīja: Vai arī jūs vēl neizprotat?</verse>
				<verse number="17">Vai nesaprotat, ka viss, kas mutē ieiet, noiet vēderā un tiek izmests laukā?</verse>
				<verse number="18">Bet kas no mutes iziet, tas nāk no sirds, un tas sagāna cilvēku.</verse>
				<verse number="19">Jo no sirds iziet ļaunas domas, slepkavība, laulības pārkāpšana, nešķīstība, zādzība, nepatiesa liecība, zaimi.</verse>
				<verse number="20">Tas ir, kas sagāna cilvēku. Bet ēšana nemazgātām rokām cilvēku nesagāna.</verse>
				<verse number="21">Un Jēzus, turieni atstājis, aizgāja Tiras un Sidonas robežās.</verse>
				<verse number="22">Un, lūk, kanāniešu sieviete, no tās puses atnākusi, sauca, sacīdama Viņam: Kungs, Dāvida Dēls, apžēlojies par mani! Manu meitu šausmīgi moka ļaunais gars.</verse>
				<verse number="23">Bet Viņš tai neatbildēja ne vārda. Un Viņa mācekļi pienāca, lūdza Viņu un sacīja: Atlaid viņu, jo tā sauc pēc mums.</verse>
				<verse number="24">Bet Viņš atbildēja un sacīja: Es esmu sūtīts vienīgi pie Izraēļa nama pazudušajām avīm.</verse>
				<verse number="25">Bet tā atnāca un pielūdza Viņu, sacīdama: Kungs, palīdzi man!</verse>
				<verse number="26">Viņš atbildēja un sacīja: Nav labi atņemt maizi bērniem un mest suņiem.</verse>
				<verse number="27">Bet Viņa atbildēja: Tiešām, Kungs, tomēr arī sunīši ēd druskas, kas nokrīt no viņu kunga galda.</verse>
				<verse number="28">Tad Jēzus atbildēja un sacīja viņai: Ak, sieviet, liela ir tava ticība. Lai notiek, kā esi vēlējusies! Un no tā brīža viņas meita kļuva vesela.</verse>
				<verse number="29">Un Jēzus, iedams no turienes, gāja gar Galilejas jūru; un, uzkāpis kalnā, Viņš tur apsēdās.</verse>
				<verse number="30">Un daudz ļaužu nāca pie Viņa un atveda līdz mēmus, aklus, klibus, kropļus un daudz citus un nolika tos pie Viņa kājām; un Viņš tos dziedināja.</verse>
				<verse number="31">Tā kā ļaudis, redzot mēmos runājam, tizlos staigājam, aklos redzam, brīnījās un godināja Izraēļa Dievu.</verse>
				<verse number="32">Bet Jēzus, saaicinājis savus mācekļus, sacīja: Man žēl šo ļaužu, jo jau trīs dienas tie palikuši pie manis, un viņiem nav ko ēst. Es negribu viņus atlaist neēdušus, lai tie ceļā nepagurtu.</verse>
				<verse number="33">Un mācekļi sacīja Viņam: No kurienes mums šeit, tuksnesī, tik daudz maizes, lai paēdinātu tik daudz ļaužu?</verse>
				<verse number="34">Jēzus jautāja viņiem: Cik jums maizes? Viņi atbildēja: Septiņas un dažas zivtiņas.</verse>
				<verse number="35">Un Viņš pavēlēja ļaudīm apmesties zemē.</verse>
				<verse number="36">Un Viņš, paņēmis septiņas maizes un zivis, izteicis pateicības lūgšanu, lauza un deva saviem mācekļiem, bet mācekļi deva tautai.</verse>
				<verse number="37">Un visi ēda un paēda. Un viņi savāca septiņus grozus, pilnus ar pārpalikušajām druskām.</verse>
				<verse number="38">Bet to, kas ēda, bija četri tūkstoši cilvēku, neieskaitot bērnus un sievietes.</verse>
				<verse number="39">Un Viņš, atlaidis ļaudis, iekāpa laivā un nonāca Magedanas novadā.</verse>
			</chapter>
			<chapter number="16">
				<verse number="1">Tad atnāca pie Viņa farizeji un saduceji un, kārdinādami Viņu, lūdza, lai Viņš rāda tiem zīmi no debesīm.</verse>
				<verse number="2">Bet Viņš atbildēja un tiem sacīja: Vakaram iestājoties, jūs sakāt: būs labs laiks, jo debesis sārtojas.</verse>
				<verse number="3">Un rītā: šodien būs negaiss, jo debess ir sarkana un apmākusies.</verse>
				<verse number="4">Debess izskatu jūs protat izskaidrot, bet laika zīmes nevarat saprast. Ļauna un laulības parkāpēja cilts meklē zīmi, un neviena zīme viņai netiks dota, kā tikai pravieša Jonasa zīme. Un, tos atstājis, Viņš aizgāja.</verse>
				<verse number="5">Un Viņa mācekļi, pārceldamies otrā krastā, bija aizmirsuši līdzi paņemt maizi.</verse>
				<verse number="6">Viņš tiem sacīja: Uzmanieties un sargieties no farizeju un saduceju rauga.</verse>
				<verse number="7">Bet viņi sevī nodomāja un sacīja: Mēs taču maizi nepaņēmām līdzi.</verse>
				<verse number="8">Bet Jēzus, to zinādams, sacīja: Jūs, mazticīgie, ko jūs sevī domājat, ka jums maizes nav?</verse>
				<verse number="9">Vai jūs vēl nesaprotat un neatminaties piecas maizes pieciem tūkstošiem cilvēku, un cik grozu jūs vēl savācāt?</verse>
				<verse number="10">Un septiņas maizes četriem tūkstošiem cilvēku, un cik grozu jūs vēl salasījāt?</verse>
				<verse number="11">Kāpēc jūs nesaprotat, ka es ne par maizi jums sacīju: sargieties no farizeju un saduceju rauga?</verse>
				<verse number="12">Tad tie saprata, ka Viņš nebija licis sargāties no maizes rauga, bet no farizeju un saduceju mācības.</verse>
				<verse number="13">Bet Jēzus nonāca Filipa Cesarijas robežās un jautāja saviem mācekļiem, sacīdams: Par ko ļaudis uzskata Cilvēka Dēlu?</verse>
				<verse number="14">Bet viņi atbildēja: Vieni par Jāni Kristītāju, citi par Eliju, bet citi par Jeremiju vai vienu no praviešiem.</verse>
				<verse number="15">Jēzus viņiem sacīja: Bet par ko jūs mani uzskatāt?</verse>
				<verse number="16">Sīmanis Pēteris atbildēja un sacīja Viņam: Tu esi Kristus, dzīvā Dieva Dēls.</verse>
				<verse number="17">Bet Jēzus atbildēja un sacīja viņam: Svētīgs tu esi, Sīmani, Jonas dēls, jo miesa un asins tev to neatklāja, bet mans Tēvs, kas debesīs.</verse>
				<verse number="18">Un es tev saku: Tu esi Pēteris, un uz šīs klints es celšu savu Baznīcu, un elles vārti to neuzvarēs.</verse>
				<verse number="19">Un es tev došu debesvalstības atslēgas. Un ko tu saistīsi virs zemes, tas būs saistīts arī debesīs; un ko tu atraisīsi virs zemes, tas būs atraisīts arī debesīs.</verse>
				<verse number="20">Tad Viņš saviem mācekļiem pavēlēja, lai nevienam nesaka, ka Viņš ir Jēzus Kristus.</verse>
				<verse number="21">No tā laika Jēzus sāka skaidrot saviem mācekļiem, ka Viņam vajag iet uz Jeruzalemi un daudz ciest no vecākajiem un rakstu mācītājiem, un augstajiem priesteriem, un tikt nonāvētam, un trešajā dienā augšāmcelties.</verse>
				<verse number="22">Un Pēteris, ņēmis Viņu savrup, sāka Viņam aizrādīt, sacīdams: Nost to no Tevis, Kungs! Lai tas ar Tevi nenotiek!</verse>
				<verse number="23">Viņš pagriezās un sacīja Pēterim: Atkāpies no manis, sātan! Tu esi man par apgrēcību, jo tu nedomā to, kas ir Dieva, bet kas cilvēcīgs.</verse>
				<verse number="24">Tad Jēzus sacīja saviem mācekļiem: Ja kas grib man sekot, lai aizliedz sevi, uzņemas savu krustu un seko man!</verse>
				<verse number="25">Jo kas grib savu dzīvību glābt, tas to pazaudēs; bet kas savu dzīvību pazaudēs manis dēļ, tas to iegūs.</verse>
				<verse number="26">Jo ko tas līdz cilvēkam, ja viņš iemantos visu pasauli, bet savā dvēselē cietīs zaudējumu? Vai kādu izpirkumu cilvēks dos par savu dvēseli?</verse>
				<verse number="27">Jo Cilvēka Dēls nāks ar saviem eņģeļiem sava Tēva godībā, un tad Viņš atdos ikvienam pēc tā darbiem.</verse>
				<verse number="28">Patiesi es jums saku, ka daži, kas šeit stāv, nāvi nebaudīs, iekams viņi neredzēs Cilvēka Dēlu ieejam savā valstībā.</verse>
			</chapter>
			<chapter number="17">
				<verse number="1">Un pēc sešām dienām Jēzus ņēma Pēteri un Jēkabu, un tā brāli Jāni un uzveda viņus savrup augstā kalnā,</verse>
				<verse number="2">Un tika apskaidrots viņu priekšā. Un Viņa seja mirdzēja kā saule, bet Viņa drēbes kļuva baltas kā sniegs.</verse>
				<verse number="3">Un, lūk, viņiem parādījās Mozus un Elijs un runāja ar Viņu.</verse>
				<verse number="4">Bet Pēteris atbildēdams sacīja Jēzum: Kungs, labi mums šeit būt! Ja vēlies, mēs taisīsim šeit trīs teltis: vienu Tev, vienu Mozum un vienu Elijam.</verse>
				<verse number="5">Viņam vēl runājot, lūk, spoža padebess tos apēnoja. Un, lūk, balss padebesī sacīja: Šis ir mans mīļais Dēls, kas man labpatīk. Viņu jūs klausiet!</verse>
				<verse number="6">Kad mācekļi to dzirdēja, viņi krita uz sava vaiga un ļoti izbijās.</verse>
				<verse number="7">Bet Jēzus piegāja un pieskārās viņiem, un sacīja tiem: Celieties un nebīstieties!</verse>
				<verse number="8">Bet viņi, pacēluši savas acis, neviena neredzēja, kā vien tikai Jēzu.</verse>
				<verse number="9">Un viņiem, no kalna nokāpjot, Jēzus pavēlēja, sacīdams: Nevienam nesakiet par šo pārādību, iekams Cilvēka Dēls nebūs uzcēlies no miroņiem!</verse>
				<verse number="10">Un mācekļi Viņam jautāja, sacīdami: Ko tad rakstu mācītāji saka, ka vispirms jānāk Elijam?</verse>
				<verse number="11">Bet Viņš tiem atbildēja, sacīdams: Elijs gan nāks un visu sataisīs.</verse>
				<verse number="12">Bet es jums saku, ka Elijs jau atnāca, un viņi to neatzina, bet darīja ar to visu, ko gribēja. Tā arī Cilvēka Dēls cietīs no viņiem.</verse>
				<verse number="13">Tad mācekļi saprata, ka Viņš runāja tiem par Jāni Kristītāju.</verse>
				<verse number="14">Un kad Viņš atnāca pie ļaudīm, pienāca pie Viņa kāds cilvēks un, Viņa priekšā ceļos nometies, sacīja: Kungs, apžēlojies par manu dēlu, jo viņš ir mēnessērdzīgs un tam ļoti jācieš, jo viņš bieži krīt ugunī un bieži ūdenī.</verse>
				<verse number="15">Un es viņu atvedu pie Taviem mācekļiem, bet tie nespēja viņu izdziedināt.</verse>
				<verse number="16">Bet Jēzus atbildēja un sacīja: Tu neticīgā un negodīgā cilts, cik ilgi es vēl būšu ar jums? Cik ilgi vēl cietīšu jūs? Atvediet viņu šeit pie manis!</verse>
				<verse number="17">Un Jēzus norāja viņu, un ļaunais gars izgāja no tā; un no tās stundas zēns kļuva vesels.</verse>
				<verse number="18">Tad mācekļi vieni piegāja pie Jēzus un jautāja: Kāpēc mēs nevarējām to izdzīt?</verse>
				<verse number="19">Jēzus atbildēja viņiem: Jūsu neticības dēļ. Patiesi es jums saku: ja jūsu ticība būs kā sinepju graudiņš un jūs pateiksiet šim kalnam: pārcelies no šejienes uz turieni, tad tas pārcelsies, un nekas nebūs jums neiespējams.</verse>
				<verse number="20">Bet šī suga netiek izdzīta citādi, kā vien ar lūgšanu un gavēni.</verse>
				<verse number="21">Bet kad viņi uzturējās Galilejā, Jēzus sacīja tiem: Cilvēka Dēls tiks nodots cilvēku rokās,</verse>
				<verse number="22">Un tie Viņu nonavēs, un trešajā dienā Viņš augšāmcelsies. Un viņi ļoti noskuma.</verse>
				<verse number="23">Un kad viņi nonāca Kafarnaumā, dubultdrahmas ņēmēji piegāja pie Pētera un sacīja viņam: Vai jūsu Mācītājs dubultdrahmu nemaksā?</verse>
				<verse number="24">Viņš atbildēja: Jā gan! Un kad viņš iegāja namā, to sastapa Jēzus un sacīja: Sīman, kā tev šķiet? No kā zemes ķēniņi ņem muitu un nodokli? Vai no saviem dēliem, vai svešiniekiem?</verse>
				<verse number="25">Bet viņš atbildēja: No svešiniekiem. Jēzus sacīja viņam: Tātad dēli brīvi.</verse>
				<verse number="26">Bet lai mēs viņus neievestu apgrēcībā, ej uz jūru, iemet makšķeri un to zivi, kura pirmā pieķersies, izvelc; un tu, atdarījis tās muti, atradīsi stateru; ņem to un dod viņiem par mani un sevi!</verse>
			</chapter>
			<chapter number="18">
				<verse number="1">Tanī stundā mācekļi gāja pie Jēzus un jautāja: Kā Tev šķiet, kas ir lielākais debesvalstībā?</verse>
				<verse number="2">Un Jēzus, pasaucis bērnu, nostādīja to viņu vidū</verse>
				<verse number="3">Un sacīja: Patiesi es jums saku: ja jūs neatgriezīsieties un nekļūsiet kā bērni, jūs debesvalstībā neieiesiet.</verse>
				<verse number="4">Tātad, kas pats pazemosies kā šis bērns, tas ir lielākais debesvalstībā.</verse>
				<verse number="5">Un kas uzņem tādu bērnu manā vārdā, tas uzņem mani.</verse>
				<verse number="6">Bet kas apgrēcina vienu no šiem mazajiem, kas tic man, tam būtu labāk, ka viņam kaklā piesietu dzirnakmeni un nogremdētu jūras dziļumos.</verse>
				<verse number="7">Bēdas pasaulei apgrēcības dēļ! Apgrēcībai gan jānāk, bet bēdas tam cilvēkam, caur ko apgrēcība nāk!</verse>
				<verse number="8">Bet ja tava roka vai tava kāja tevi apgrēcina, cērt to nost un met no sevis prom: labāk tev kroplim vai tizlam ieiet dzīvībā, nekā tu ar divām rokām un divām kājām tiktu iemests mūžīgajā ugunī.</verse>
				<verse number="9">Un ja tava acs tevi apgrēcina, izrauj to un aizmet no sevis: labāk tev ar vienu aci ieiet dzīvībā, nekā tev paliktu divas acis un tu tiktu iemests elles ugunī.</verse>
				<verse number="10">Pielūkojiet, ka jūs nevienu no šiem mazajiem nenievātu, jo es jums saku, ka viņu eņģeļi debesīs vienmēr redz mana Tēva vaigu, kas ir debesīs.</verse>
				<verse number="11">Jo Cilvēka Dēls atnāca glābt to, kas bija pazudis.</verse>
				<verse number="12">Kā jums šķiet? Ja kam simts avju, bet viena no tām nomaldās, vai viņš neatstāj deviņdesmit deviņas kalnos un neiet meklēt to, kas nomaldījusies?</verse>
				<verse number="13">Un ja viņam laimējas to atrast, patiesi es jums saku: viņš priecājas par to vairāk nekā par deviņdesmit deviņām, kas nav nomaldījušās.</verse>
				<verse number="14">Tas nav jūsu Debestēva prāts, ka viens no šiem mazajiem pazustu.</verse>
				<verse number="15">Bet ja tavs brālis sagrēko pret tevi, ej un aizrādi viņam savā un viņa klātbūtnē vien! Ja viņš tevi paklausīs, būsi savu brāli ieguvis.</verse>
				<verse number="16">Bet ja viņš tevi neklausīs, ņem līdzi sev vēl vienu vai divus, lai katru vārdu apstiprinātu divu vai triju liecinieku mutes.</verse>
				<verse number="17">Bet ja viņš tiem neklausīs, saki Baznīcai! Bet ja viņš Baznīcai neklausīs, tad lai viņš tev būtu kā pagāns un muitnieks!</verse>
				<verse number="18">Patiesi es jums saku: ko jūs virs zemes saistīsiet, tas būs saistīts arī debesīs; un ko jūs virs zemes atraisīsiet, tas būs atraisīts arī debesīs.</verse>
				<verse number="19">Atkal es jums saku: ja divi no jums virs zemes vienprātīgi kaut ko lūgs, to viņiem dos mans Tēvs, kas ir debesīs.</verse>
				<verse number="20">Jo kur divi vai trīs sapulcējušies manā vārdā, tur es esmu viņu vidū.</verse>
				<verse number="21">Tad Pēteris piegāja pie Viņa un sacīja: Kungs, cikkārt man jāpiedod savam brālim, ja viņš pret mani grēko? Vai līdz septiņkārt?</verse>
				<verse number="22">Jēzus sacīja viņam: Es nesaku tev: līdz septiņkārt, bet līdz septiņdesmitkārt septiņi.</verse>
				<verse number="23">Tāpēc debesvalstība pielīdzināma cilvēkam, ķēniņam, kas gribēja norēķināties ar saviem kalpiem.</verse>
				<verse number="24">Un kad viņš iesāka norēķinu, tika pie viņa atvests viens, kas tam bija parādā desmit tūkstošu talentu.</verse>
				<verse number="25">Bet kad tam nebija ko atdot, tā kungs pavēlēja pārdot viņu un tā sievu, un bērnus, un visu, kas tam bija, un samaksāt.</verse>
				<verse number="26">Bet kalps, nokritis ceļos, lūdza viņu, sacīdams: Esi ar mani pacietīgs, un es tev visu atdošu.</verse>
				<verse number="27">Tad kungs apžēlojās par šo kalpu; viņš to atbrīvoja un atlaida viņam parādu.</verse>
				<verse number="28">Bet šis kalps, izgājis ārā, atrada vienu savu līdzgaitnieku, kas tam bija simts denāriju parādā; un viņš, sagrābis to, žņaudza, sacīdams: Atdod, ko esi parādā!</verse>
				<verse number="29">Un viņa līdzgaitnieks, nokritis pie kājām, lūdza to, sacīdams: Esi pacietīgs ar mani, un es tev visu atdošu.</verse>
				<verse number="30">Bet viņš negribēja un gāja, un meta to cietumā, iekams neatdos parādu.</verse>
				<verse number="31">Bet viņa līdzgaitnieki, redzēdami notikušo, ļoti noskuma un aizgāja, un pastāstīja savam kungam visu, kas bija noticis.</verse>
				<verse number="32">Tad viņa kungs to pasauca un sacīja: Tu nekrietnais kalps! Es visu parādu tev atlaidu, jo tu mani lūdzi.</verse>
				<verse number="33">Vai tad tev nevajadzēja apžēloties par savu līdzgaitnieku, kā es apžēlojos par tevi?</verse>
				<verse number="34">Un viņa kungs, kļuvis dusmīgs, nodeva to mocītājiem, kamēr tas neatdos visu parādu.</verse>
				<verse number="35">Tā arī mans Debestēvs jums darīs, ja jūs ikviens no sirds nepiedosiet savam brālim.</verse>
			</chapter>
			<chapter number="19">
				<verse number="1">Un notika, kad Jēzus šos vārdus bija beidzis runāt, ka Viņš aizgāja no Galilejas un nonāca pāri Jordānai Jūdejas robežās.</verse>
				<verse number="2">Un daudz ļaužu sekoja Viņam; un Viņš tos turpat dziedināja.</verse>
				<verse number="3">Un farizeji, kārdinādami Viņu, nāca pie Viņa un sacīja: Vai cilvēkam brīv kaut kādu iemeslu dēļ atstāt savu sievu?</verse>
				<verse number="4">Viņš atbildēja un sacīja tiem: Vai jūs neesat lasījuši, ka Tas, kas sākumā radīja cilvēku, tos radīja vīrieti un sievieti?</verse>
				<verse number="5">Un sacīja: Tāpēc cilvēks atstās tēvu un māti un paliks pie savas sievas; un būs divi vienā miesā.</verse>
				<verse number="6">Tātad viņi nav vairs divi, bet viena miesa. Tāpēc: ko Dievs savienojis, to cilvēkam nebūs šķirt.</verse>
				<verse number="7">Tie sacīja Viņam: Kā tad Mozus lika dot šķiršanās grāmatu un šķirties?</verse>
				<verse number="8">Viņš sacīja tiem: Jūsu cietsirdības dēļ Mozus atļāva jums atstāt savas sievas, bet no sākuma tas tā nebija.</verse>
				<verse number="9">Bet es jums saku: kas savu sievu atstāj, ja ne laulības pārkāpšanas dēļ, un precē citu, tas pārkāpj laulību; un kas šķirtu precē, tas pārkāpj laulību.</verse>
				<verse number="10">Viņa mācekļi saka Viņam: Ja tas tā ir vīra un sievas starpā, tad labāk neprecēties.</verse>
				<verse number="11">Viņš tiem sacīja: Visi nesaprot šo vārdu, bet tie, kam tas ir dots.</verse>
				<verse number="12">Ir einuhi, kas tādi dzimuši no mātes miesām; un ir einuhi, kurus par tādiem padarījuši cilvēki; un ir einuhi, kuri paši atteikušies no laulības dzīves debesvalstības dēļ. Kas var to saprast, lai saprot!</verse>
				<verse number="13">Tad atnesa pie Viņa bērnus, lai Viņš tiem uzliktu rokas un lūgtu Dievu; bet mācekļi norāja tos.</verse>
				<verse number="14">Bet Jēzus viņiem sacīja: Laidiet bērniņus un neliedziet viņiem pie manis nākt, jo tādiem pieder debesvalstība.</verse>
				<verse number="15">Un Viņš, uzlicis tiem rokas, aizgāja no turienes.</verse>
				<verse number="16">Un, lūk, viens piegāja un sacīja: Labais Mācītāj, kas man labs jādara, lai es iemantotu mūžīgo dzīvi?</verse>
				<verse number="17">Viņš tam atbildēja: Ko tu man jautā par labo? Viens ir labs, - Dievs. Bet ja tu gribi ieiet dzīvībā, pildi baušļus.</verse>
				<verse number="18">Tas jautāja Viņam: Kādus? Bet Jēzus sacīja: Tev nebūs nokaut, tev nebūs laulību pārkāpt, tev nebūs zagt, tev nebūs nepatiesu liecību dot,</verse>
				<verse number="19">Tev būs savu tēvu un māti godāt, un tev būs savu tuvāko mīlēt kā sevi pašu!</verse>
				<verse number="20">Jauneklis sacīja Viņam: To visu pildīju no savas jaunības; kā vēl man trūkst?</verse>
				<verse number="21">Jēzus atbildēja viņam: Ja tu gribi būt pilnīgs, ej, pārdod, kas tev ir, un atdod nabagiem, un tev būs manta debesīs; un nāc, seko man!</verse>
				<verse number="22">Bet kad jauneklis dzirdēja šos vārdus, viņš aizgāja noskumis, jo viņam piederēja daudz īpašumu.</verse>
				<verse number="23">Bet Jēzus sacīja saviem mācekļiem: Patiesi es jums saku: bagātam grūti ieiet debesvalstībā.</verse>
				<verse number="24">Un atkal es jums saku: Vieglāk kamielim izlīst caur adatas aci, nekā bagātam ieiet debesvalstībā.</verse>
				<verse number="25">Kad mācekļi to dzirdēja, viņi ļoti brīnījās un sacīja: Kas tad var tikt pestīts?</verse>
				<verse number="26">Bet Jēzus uzlūkoja viņus un sacīja: Cilvēkiem tas nav iespējams, bet Dievam viss iespējams.</verse>
				<verse number="27">Tad Pēteris atbildēja un sacīja Viņam: Lūk, mēs atstājām visu un sekojām Tev. Kas mums par to būs?</verse>
				<verse number="28">Bet Jēzus sacīja viņiem: Patiesi es jums saku, ka jūs, kas esat man sekojuši, pie atdzimšanas, kad Cilvēka Dēls sēdēs savā godības tronī, arī jūs sēdiesiet divpadsmit sēdekļos un tiesāsiet divpadsmit Izraēļa ciltis.</verse>
				<verse number="29">Un katrs, kas atstās māju vai brāļus, vai māsas, vai tēvu, vai māti, vai sievu, vai bērnus, vai tīrumus mana vārda dēļ, tas saņems simtkārtīgi un iemantos mūžīgo dzīvību.</verse>
				<verse number="30">Un daudzi pirmie kļūs pēdējie, bet pēdējie - pirmie.</verse>
			</chapter>
			<chapter number="20">
				<verse number="1">Debesvalstība pielīdzināma nama tēvam, kas rīta agrumā izgāja derēt strādniekus savam vīna dārzam.</verse>
				<verse number="2">Un viņš, vienojies ar strādniekiem par dēnāriju dienā, sūtīja tos savā vīna dārzā.</verse>
				<verse number="3">Un viņš, izgājis ap trešo stundu, redzēja citus tirgū bez darba stāvam.</verse>
				<verse number="4">Un viņš sacīja tiem: Ejiet arī jūs manā vīna dārzā, un es jums došu, kas pienākas.</verse>
				<verse number="5">Un viņi aizgāja. Atkal viņš izgāja ap sesto un devīto stundu un darīja tāpat.</verse>
				<verse number="6">Bet viņš, ap vienpadsmito stundu izgājis, atrada vēl citus stāvam un sacīja tiem: Ko jūs šeit stāvat visu dienu bezdarbā?</verse>
				<verse number="7">Viņi atbildēja: Neviens nav mūs derējis. Viņš sacīja tiem: Ejiet arī jūs manā vīna dārzā!</verse>
				<verse number="8">Kad iestājās vakars, vīna dārza kungs sacīja savam saimniecības pārzinim: Pasauc strādniekus un, sākot ar pēdējiem un beidzot ar pirmajiem, izmaksā viņiem algu!</verse>
				<verse number="9">Tad atnāca tie, kas darbā iestājās ap vienpadsmito stundu, un saņēma katrs pa dēnārijam.</verse>
				<verse number="10">Un kad atnāca pirmie, viņi cerēja vairāk saņemt, bet arī tie dabūja katrs pa dēnārijam.</verse>
				<verse number="11">Un saņēmuši viņi kurnēja pret nama tēvu.</verse>
				<verse number="12">Un sacīja: Šie pēdējie strādāja vienu stundu; un tu viņus pielīdzināji mums, kas izcietām dienas nastu un karstumu.</verse>
				<verse number="13">Un viņš atbildēja vienam no tiem, sacīdams: Draugs, es nedaru tev netaisnību. Vai tu ar mani nesaderēji par vienu dēnāriju?</verse>
				<verse number="14">Saņem, kas tavs, un ej! Šim pēdējam es gribu dot tik, cik tev.</verse>
				<verse number="15">Vai man nav tiesību darīt to, ko es gribu? Vai tava acs skaudīga, ka es esmu labs?</verse>
				<verse number="16">Tā pēdējie būs pirmie un pirmie būs pēdējie, jo daudz aicinātu, bet maz izredzētu.</verse>
				<verse number="17">Kad Jēzus gāja uz Jeruzalemi, Viņš ņēma divpadsmit mācekļus savrup un sacīja tiem:</verse>
				<verse number="18">Lūk, mēs aizejam uz Jeruzalemi, un Cilvēka Dēlu nodos augstajiem priesteriem un rakstu mācītājiem; un tie Viņu notiesās uz nāvi.</verse>
				<verse number="19">Un tie nodos Viņu pagāniem apsmiešanai, šaustīšanai un krustā sišanai; un trešajā dienā Viņš augšāmcelsies.</verse>
				<verse number="20">Tad Zebedeja dēlu māte piegāja ar saviem dēliem pie Viņa, atdeva godu un lūdza kaut ko Viņam.</verse>
				<verse number="21">Viņš sacīja tai: Ko tu vēlies? Tā atbildēja Viņam: Saki, lai šie abi mani dēli sēž Tavā valstībā: viens Tavā labajā, otrs kreisajā pusē!</verse>
				<verse number="22">Bet Jēzus atbildēja un sacīja: Jūs nezināt, ko lūdzat. Vai jūs varat dzert to biķeri, ko es dzeršu? Viņi atbild: Varam!</verse>
				<verse number="23">Viņš atbildēja tiem: Manu biķeri gan jūs dzersiet, bet man nepiedienas jums dot sēdēt manā labajā vai kreisajā pusē, bet tiem, kam mans Tēvs sagatavojis.</verse>
				<verse number="24">Kad pārējie desmit to dzirdēja, viņi saīga uz abiem brāļiem.</verse>
				<verse number="25">Bet Jēzus pieaicināja viņus pie sevis un sacīja: Jūs zināt, ka valdnieki valda pār savām tautām, un lielie izmanto savu varu pār tām;</verse>
				<verse number="26">Starp jums tas tā nebūs. Bet kas no jums grib būt lielāks, tas lai ir jūsu sulainis!</verse>
				<verse number="27">Bet kas starp jums grib būt pirmais, tas lai ir jūsu kalps!</verse>
				<verse number="28">Jo Cilvēka Dēls nav atnācis, lai Viņam kalpotu, bet lai Viņš kalpotu un atdotu savu dzīvību daudzu atpestīšanai.</verse>
				<verse number="29">Un kad tie izgāja no Jērikas, daudz ļaužu sekoja viņiem.</verse>
				<verse number="30">Un, lūk, divi aklie, sēdot ceļmalā, dzirdēja Jēzu garām ejam, un viņi sauca, sacīdami: Kungs, Dāvida Dēls, apžēlojies par mums!</verse>
				<verse number="31">Bet ļaudis apsauca viņus, lai tie klusētu. Bet viņi vēl skaļāk sauca, sacīdami: Kungs, Dāvida Dēls, apžēlojies par mums!</verse>
				<verse number="32">Un Jēzus apstājās, pasauca viņus un sacīja: Ko jūs gribat, lai es jums daru?</verse>
				<verse number="33">Tie sacīja Viņam: Kungs, lai atdarās mūsu acis!</verse>
				<verse number="34">Bet Jēzum kļuva to žēl. Viņš pieskārās to acīm; un tūdaļ tie redzēja un sekoja Viņam.</verse>
			</chapter>
			<chapter number="21">
				<verse number="1">Un kad viņi tuvojās Jeruzalemei un nonāca Betfāgā pie Olīvkalna, tad Jēzus sūtīja divus mācekļus,</verse>
				<verse number="2">Sacīdams tiem: Ejiet uz miestu, kas jūsu priekšā, un tūdaļ atradīsiet piesietu ēzeļa māti un kumeļu pie tās; atraisiet tos un atvediet man!</verse>
				<verse number="3">Un ja kas jums ko teiktu, tad sakiet, ka Kungam to vajag; un tūdaļ viņš tos atlaidīs.</verse>
				<verse number="4">Bet tas viss notika, lai piepildītos pravieša priekšsludinājums, kas saka:</verse>
				<verse number="5">Sakiet Siona meitai: Lūk, tavs Ķēniņš nāk pie tevis lēnprātīgs, sēdēdams ēzelī un nastnesējas ēzeļmātes kumeļā.</verse>
				<verse number="6">Bet mācekļi nogāja un darīja tā, kā Jēzus viņiem pavēlēja.</verse>
				<verse number="7">Un atveda ēzeļa māti un kumeļu, un apklāja tos savām drēbēm, un sēdināja Viņu tur virsū.</verse>
				<verse number="8">Bet daudz ļaužu klāja savas drēbes ceļā; bet citi cirta koku zarus un klāja ceļā.</verse>
				<verse number="9">Bet ļaudis, kas gāja priekšā un sekoja Viņam, sauca, sacīdami: Hozanna Dāvida Dēlam! Svētīgs, kas nāk Kunga vārdā! Hozanna augstībā!</verse>
				<verse number="10">Un kad Viņš iegāja Jeruzalemē, uztraucās visa pilsēta un sacīja: Kas tas ir?</verse>
				<verse number="11">Bet ļaudis sacīja: Šis ir pravietis Jēzus no Galilejas Nācaretes.</verse>
				<verse number="12">Un Jēzus iegāja Dieva svētnīcā un izdzina visus, kas svētnīcā pārdeva un pirka, un apgāza naudas mijēju galdus un baložu pārdevēju sēdekļus.</verse>
				<verse number="13">Un Viņš sacīja: Ir rakstīts: mans nams sauksies lūgšanas nams, bet jūs to padarījāt par slepkavu bedri.</verse>
				<verse number="14">Un aklie un klibie nāca pie Viņa svētnīcā, un Viņš tos dziedināja.</verse>
				<verse number="15">Bet kad augstie priesteri un rakstu mācītāji redzēja brīnumus, ko Viņš darīja, un bērnus svētnīcā kliedzam un saucam Viņam: Hozanna Dāvida Dēlam, tad tie saniknojās.</verse>
				<verse number="16">Un tie sacīja Viņam: Vai tu dzirdi, ko šie saka? Bet Jēzus sacīja viņiem: Jā gan, bet vai jūs nekad neesat lasījuši: no bērnu un zīdaiņu mutēm Tu sev sagādāji godu?</verse>
				<verse number="17">Un Viņš atstāja tos, izgāja ārā no pilsētas uz Betāniju un palika tur.</verse>
				<verse number="18">Bet rīta agrumā, kad Viņš atgriezās pilsētā, Viņš bija izsalcis.</verse>
				<verse number="19">Un Viņš redzēja ceļmalā vienu vīģes koku, piegāja tam klāt un, nekā tajā neatradis, kā tikai lapas, sacīja: Lai tu nenestu augļus ne mūžam vairs! Un vīģes koks tūdaļ nokalta.</verse>
				<verse number="20">Un mācekļi, to redzēdami, brīnījās, sacīdami: Kā tas tik ātri nokalta?</verse>
				<verse number="21">Bet Jēzus atbildēja un sacīja viņiem: Patiesi es jums saku: ja jums būs ticība un jūs nešaubīsieties, tad ne tikai ar vīģes koku tā darīsiet, bet, ja jūs arī sacīsiet šim kalnam: celies un meties jūrā, tad tas notiks.</verse>
				<verse number="22">Un visu, ko jūs lūgšanā ticēdami lūgsiet, jūs saņemsiet.</verse>
				<verse number="23">Un kad Viņš iegāja svētnīcā, tad, Viņam mācot, augstie priesteri un tautas vecākie pienāca pie Viņa un jautāja: Kā varā Tu to dari? Un kas Tev deva tādu varu?</verse>
				<verse number="24">Jēzus atbildēja un sacīja viņiem: Es arī jautāšu jums vienu vārdu un, ja jūs man atbildēsiet, tad es jums sacīšu, kā varā es to daru.</verse>
				<verse number="25">No kurienes bija Jāņa kristība no debesīm vai no cilvēkiem? Bet viņi apspriedās savā starpā un sacīja:</verse>
				<verse number="26">Ja mēs teiksim: no debesīm, Viņš sacīs: kāpēc tad jūs viņam neticējāt? Bet ja mēs sacīsim: no cilvēkiem, tad mums jābīstas no ļaudīm, jo visi viņu tur par pravieti.</verse>
				<verse number="27">Un viņi atbildēja Jēzum un sacīja: Mēs nezinām. Tad Viņš tiem atbildēja: Arī es jums neteikšu, kā varā es to daru.</verse>
				<verse number="28">Bet kā jums šķiet? Kādam cilvēkam bija divi dēli; un viņš gāja pie pirmā un sacīja: Dēls, ej un strādā šodien manā vīna dārzā!</verse>
				<verse number="29">Bet tas atbildēja un sacīja: Es negribu! Bet vēlāk viņam kļuva žēl, un viņš aizgāja.</verse>
				<verse number="30">Bet viņš, aizgājis pie otra, teica tāpat. Tas atbildēja un sacīja: Es eju, kungs, bet negāja.</verse>
				<verse number="31">Kurš no šiem diviem izpildīja tēva prātu? Viņi saka: Pirmais. Jēzus viņiem sacīja: Patiesi es jums saku, ka muitnieki un netikles pirms jums ieies debesvalstībā.</verse>
				<verse number="32">Jo Jānis nāca pie jums pa taisnības ceļu, bet jūs viņam neticējāt; bet muitnieki un netikles ticēja viņam. Jūs to redzējāt, bet arī vēlāk jūs neatgriezāties un neticējāt viņam.</verse>
				<verse number="33">Klausieties citu līdzību! Bija cilvēks, nama tēvs, kas iestādīja vīna dārzu un iežogoja to, un izraka tanī vīna spiedi, un uzcēla torni, un iznomāja to strādniekiem, bet pats aizceļoja tālumā.</verse>
				<verse number="34">Kad augļu laiks tuvojās, viņš sūtīja savus kalpus pie strādniekiem, lai saņemtu savus augļus.</verse>
				<verse number="35">Bet strādnieki, sagrābuši viņa kalpus, vienu šaustīja, citu nogalināja, citu nomētāja akmeņiem.</verse>
				<verse number="36">Atkal viņš sūtīja citus kalpus, vairāk nekā pirmo reizi; un tie darīja ar viņiem tāpat.</verse>
				<verse number="37">Bet beidzot viņš sūtīja pie tiem savu dēlu un sacīja: No mana dēla viņi kaunēsies.</verse>
				<verse number="38">Bet strādnieki, ieraudzījuši dēlu, sacīja viens otram: Šis ir mantinieks; iesim, nogalināsim viņu un paturēsim viņa mantojumu!</verse>
				<verse number="39">Un tie sagrāba viņu, izmeta no vīna dārza ārā un nogalināja.</verse>
				<verse number="40">Bet kad vīna dārza kungs atnāks, ko viņš darīs ar strādniekiem?</verse>
				<verse number="41">Tie sacīja Viņam: Viņš šos ļaundarus bez žēlastības nogalinās un savu vīna dārzu iznomās citiem vīnkopjiem, kas atdos viņam augļus īstajā laikā.</verse>
				<verse number="42">Jēzus sacīja viņiem: Vai jūs nekad neesat lasījuši Rakstos: Akmens, kuru cēlāji atmeta, ir kļuvis stūrakmens? To Kungs darījis, un tas ir brīnums mūsu acīs.</verse>
				<verse number="43">Tāpēc es jums saku, ka Dieva valstība tiks jums atņemta un dota tautai, kas nes tās augļus.</verse>
				<verse number="44">Un kas uz šo akmeni kritīs, tas sašķīdīs; un uz ko tas kritīs, to tas satrieks.</verse>
				<verse number="45">Un kad augstie priesteri un farizeji dzirdēja Viņa līdzības, tie saprata, ka Viņš par tiem runāja.</verse>
				<verse number="46">Un tie meklēja Viņu aizturēt, bet bijās no ļaudīm, jo tie saskatīja Viņā pravieti.</verse>
			</chapter>
			<chapter number="22">
				<verse number="1">Un Jēzus atbildēja un atkal runāja viņiem līdzībās, sacīdams:</verse>
				<verse number="2">Debesvalstība pielīdzināma cilvēkam, ķēniņam, kas savam dēlam sarīkoja kāzas.</verse>
				<verse number="3">Un viņš izsūtīja savus kalpus aicināt ielūgtos kāzās, bet tie negribēja nākt.</verse>
				<verse number="4">Viņš atkal sūtīja citus kalpus un teica: Sakiet ielūgtajiem: lūk, es esmu savu mielastu sagatavojis, mani vērši un barotie lopi ir nokauti, un viss sagatavots, nāciet kāzās!</verse>
				<verse number="5">Bet viņi, neievērodami to, aizgāja cits uz savu saimniecību, bet cits savā tirdzniecībā.</verse>
				<verse number="6">Bet pārējie satvēra viņa kalpus, nonicināja tos un nonāvēja.</verse>
				<verse number="7">Bet, kad ķēniņš to dzirdēja, viņš sadusmojās, un nosūtījis savu karaspēku, nonāvēja šos slepkavas un nodedzināja viņu pilsētu.</verse>
				<verse number="8">Tad viņš sacīja saviem kalpiem: Kāzas gan sarīkotas, bet tie, kas bija aicināti, nebija cienīgi.</verse>
				<verse number="9">Tāpēc izejiet krustceļos un aiciniet kāzās, ko vien atradīsiet!</verse>
				<verse number="10">Un viņa kalpi izgāja uz lielceļiem un saaicināja visus, kādus atrada: ļaunus un labus; un kāzu nams pildījās viesiem.</verse>
				<verse number="11">Bet ķēniņš ienāca aplūkot viesus un ieraudzīja cilvēku, kas nebija tērpies kāzu drānās.</verse>
				<verse number="12">Un viņš sacīja tam: Draugs, kā tu šeit ienāci, nebūdams kāzu drānās? Bet tas cieta klusu.</verse>
				<verse number="13">Tad ķēniņš sacīja kalpiem: Sasieniet viņam rokas un kājas, metiet viņu ārējā tumsā! Tur būs raudāšana un zobu griešana.</verse>
				<verse number="14">Jo aicināto ir daudz, bet maz izredzēto.</verse>
				<verse number="15">Tad farizeji aizgāja un apspriedās, kā notvert Viņu vārdos.</verse>
				<verse number="16">Un tie sūtīja savus mācekļus ar herodiešiem pie Viņa, sacīdami: Mācītāj, mēs zinām, ka Tu esi patiess, ka Tu Dieva ceļu patiesībā māci un ka Tu neraugies ne uz ko, jo Tu neskaties uz cilvēka personu.</verse>
				<verse number="17">Tāpēc saki mums: kā Tev šķiet? Vai atļauts ķeizaram maksāt nodokļus, vai nē?</verse>
				<verse number="18">Bet Jēzus, pazīdams viņu viltību, sacīja: Kāpēc jūs, liekuļi, mani kārdināt?</verse>
				<verse number="19">Parādiet man nodevu naudu! Un tie atnesa Viņam dēnāriju.</verse>
				<verse number="20">Un Jēzus sacīja viņiem: Kā šis attēls un uzraksts?</verse>
				<verse number="21">Viņi sacīja: Ķeizara! Tad Viņš tiem sacīja: Tad atdodiet ķeizaram, kas ķeizaram pieder, un Dievam, kas Dievam pieder!</verse>
				<verse number="22">Un kad viņi to dzirdēja, tie brīnījās, atstāja Viņu un aizgāja.</verse>
				<verse number="23">Tanī dienā atnāca pie Viņa saduceji, kas māca, ka augšāmcelšanās neesot, un jautāja Viņam,</verse>
				<verse number="24">Sacīdami: Mācītāj, Mozus teicis: ja kas nomirst bez bērniem, tad lai viņa brālis precē tā sievu un rada savam brālim pēcnācējus!</verse>
				<verse number="25">Bet bija pie mums septiņi brāļi; pirmais apprecēja sievu un nomira; un tā kā tam nebija bērnu, viņš atstāja savu sievu savam brālim.</verse>
				<verse number="26">Tāpat otrs un trešais līdz pat septītajam.</verse>
				<verse number="27">Un beidzot pēc viņiem visiem nomira arī sieva.</verse>
				<verse number="28">Tad kuram no septiņiem šī sieva piederēs pēc augšāmcelšanās, jo viņa visiem piederējusi?</verse>
				<verse number="29">Bet Jēzus atbildēja un sacīja viņiem: Jūs maldāties, nesaprazdami Rakstus, nedz arī Dieva spēku.</verse>
				<verse number="30">Jo pēc augšāmcelšanās ne precējas, ne tiek precēti, bet visi būs kā Dieva eņģeļi debesīs.</verse>
				<verse number="31">Bet vai jūs neesat lasījuši par miroņu augšāmcelšanos, ko Dievs teicis, kas jums saka:</verse>
				<verse number="32">Es esmu Ābrahama Dievs un Īzāka Dievs, un Jēkaba Dievs. Dievs nav mirušo, bet dzīvo Dievs.</verse>
				<verse number="33">Un ļaudis, to dzirdēdami, brīnījās par Viņa mācību.</verse>
				<verse number="34">Bet kad farizeji izdzirda, ka Viņš saducejiem muti aizdarījis, tie sapulcējās kopā.</verse>
				<verse number="35">Un viens no tiem, bauslības mācītājs, kārdinādams Viņu, jautāja:</verse>
				<verse number="36">Mācītāj, kurš lielākais bauslis likumā?</verse>
				<verse number="37">Jēzus sacīja viņam: Mīli Dievu savu Kungu no visas savas sirds, no visas savas dvēseles un no visa sava prāta!</verse>
				<verse number="38">Šis ir lielākais un pirmais bauslis!</verse>
				<verse number="39">Bet otrs tam līdzīgs: mīli savu tuvāko kā sevi pašu!</verse>
				<verse number="40">Šajos divos baušļos ietverta visa bauslība un pravieši.</verse>
				<verse number="41">Bet kad farizeji bija sanākuši, Jēzus jautāja viņiem,</verse>
				<verse number="42">Sacīdams: Kā jums šķiet, kas ir Kristus? Kā dēls Viņš ir? Viņi atbildēja: Dāvida.</verse>
				<verse number="43">Viņš sacīja tiem: Kā tad Dāvids garā sauc Viņu par Kungu, sacīdams tā:</verse>
				<verse number="44">Kungs sacīja manam Kungam: Sēdies pie manas labās rokas, iekams es lieku Tavus ienaidniekus par paklāju Tavām kājām.</verse>
				<verse number="45">Bet ja Dāvids sauc Viņu par Kungu, kā tad Viņš ir tā dēls?</verse>
				<verse number="46">Un neviens nevarēja Viņam ne vārda atbildēt; un no šīs dienas neviens neuzdrošinājās Viņam vairs jautāt.</verse>
			</chapter>
			<chapter number="23">
				<verse number="1">Tad Jēzus runāja ar ļaudīm un saviem mācekļiem,</verse>
				<verse number="2">Sacīdams: Rakstu mācītāji un farizeji nosēdušies Mozus krēslā.</verse>
				<verse number="3">Visu, ko viņi jums saka, to ievērojiet un dariet, bet pēc viņu darbiem nedariet, jo viņi gan saka, bet paši nedara.</verse>
				<verse number="4">Jo viņi sasien smagas un nepanesamas nastas un uzkrauj tās cilvēku pleciem, bet paši negrib tās ar pirkstu kustināt.</verse>
				<verse number="5">Un viņi tāpēc dara visus savus darbus, lai ļaudis tos redzētu: viņi lieto platas lūgšanas siksnas un garus pušķus pie drēbēm.</verse>
				<verse number="6">Viņi mīl pirmās vietas mielastos un pirmos sēdekļus sinagogās.</verse>
				<verse number="7">Un lai ļaudis viņus tirgus laukumos sveicinātu un sauktu par "rabbi".</verse>
				<verse number="8">Bet jūs nesaucieties par rabbi, jo viens ir jūsu Mācītājs, bet jūs visi esat brāļi!</verse>
				<verse number="9">Un nevienu nesauciet virs zemes par tēvu, jo viens ir jūsu Tēvs, kas ir debesīs.</verse>
				<verse number="10">Un nesaucieties par mācītājiem, jo viens ir jūsu Mācītājs - Kristus!</verse>
				<verse number="11">Bet lielākais starp jums lai ir jūsu kalps!</verse>
				<verse number="12">Bet kas sevi paaugstinās, tiks pazemots; bet kas sevi pazemos, tiks paaugstināts.</verse>
				<verse number="13">Bet bēdas jums, rakstu mācītāji un farizeji, jūs liekuļi, jo jūs aizslēdzat debesvalstību cilvēkiem; jūs paši neejat iekšā un neļaujat ieiet tiem, kas to vēlas.</verse>
				<verse number="14">Bēdas jums, rakstu mācītāji un farizeji, jūs liekuļi, jo jūs apēdat atraitņu mājas, skaitot garas lūgšanas; tāpēc jūs saņemsiet bargāko sodu.</verse>
				<verse number="15">Bēdas jums, rakstu mācītāji un farizeji, jūs liekuļi, jo jūs apstaigājat jūru un sauszemi, lai iegūtu kaut vienu jūdu ticībai; un, kad tas noticis, tad jūs padarāt viņu par elles mantinieku, divreiz ļaunāku, nekā jūs paši.</verse>
				<verse number="16">Bēdas jums, jūs aklie vadoņi, kas sakāt: ja kāds zvēr pie svētnīcas, tas nav nekas, bet kas zvēr pie svētnīcas zelta, tam tas jāpilda.</verse>
				<verse number="17">Jūs, neprātīgie un aklie! Jo kas vairāk: vai zelts, vai svētnīca, kas svētī zeltu?</verse>
				<verse number="18">Un, ja kas zvēr pie altāra, tas nav nekas; bet ja kāds zvēr pie dāvanas, kas atrodas uz tā, tam tas jāpilda.</verse>
				<verse number="19">Jūs aklie! Kas vairāk: dāvana vai altāris, kas svētī dāvanu?</verse>
				<verse number="20">Kas zvēr pie altāra, zvēr pie tā un visa, kas uz tā atrodas.</verse>
				<verse number="21">Un kas zvēr pie svētnīcas, zvēr pie tās un pie visa, ka tanī atrodas.</verse>
				<verse number="22">Un kas pie debesīm zvēr, tas zvēr pie Dieva troņa un pie tā, kas uz tā sēd.</verse>
				<verse number="23">Bēdas jums, rakstu mācītāji un farizeji, jūs liekuļi! Jūs dodat desmito daļu no mētrām, dillēm un ķimenēm, bet neievērojat svarīgāko bauslībā: taisnību, žēlsirdību un ticību. Šo jums vajadzēja darīt un to neatstāt.</verse>
				<verse number="24">Jūs, aklie vadoņi, kas odus izkāšat, bet kamieļus aprijat!</verse>
				<verse number="25">Bēdas jums, rakstu mācītāji un farizeji, jūs liekuļi, jo jūs tīrāt biķera un bļodas ārpusi, bet savā iekšienē jūs esat pilni laupījuma un netīrības.</verse>
				<verse number="26">Aklais farizej, iztīri vispirms biķera un bļodas iekšieni, lai tad arī ārpuse kļūtu tīra!</verse>
				<verse number="27">Bēdas jums, rakstu mācītāji un farizeji, jūs liekuļi, jo jūs līdzinaties nobalsinātiem kapiem, kas no ārienes cilvēkiem izrādās daiļi, bet iekšā ir miroņu kaulu un visādas netīrības pilni.</verse>
				<verse number="28">Tā arī jūs: ārīgi gan jūs cilvēkiem izrādāties taisnīgi, bet iekšķīgi jūs esat liekulības un netaisnības pilni.</verse>
				<verse number="29">Bēdas jums, rakstu mācītāji un farizeji, jūs liekuļi! Jūs ceļat kapenes praviešiem un izrotājat pieminekļus taisnīgajiem,</verse>
				<verse number="30">Un sakāt: ja mēs dzīvotu savu tēvu laikos, mēs nekļūtu viņu līdzdalībnieki praviešu asins izliešanā.</verse>
				<verse number="31">Tātad jūs liecināt par sevi, ka jūs esat to bērni, kas nogalināja praviešus.</verse>
				<verse number="32">Tad nu piepildiet savu tēvu mēru!</verse>
				<verse number="33">Jūs, čūsku un odžu izdzimums, kā jūs izbēgsiet no elles sodības?</verse>
				<verse number="34">Lūk, tāpēc es sūtu praviešus un gudros, un rakstu mācītājus; un dažus no viņiem jūs nogalināsiet un sitīsiet krustā, un dažus šaustīsiet savās sinagogās un vajāsiet no vienas pilsētas uz otru,</verse>
				<verse number="35">Lai uz jums nāktu visas taisnīgās asinis, kas izlietas virs zemes, sākot ar taisnīgā Ābela asinīm līdz Zaharija, Barahija dēla, asinīm, ko jūs nogalinājāt starp svētnīcu un altāri.</verse>
				<verse number="36">Patiesi es jums saku: tas viss nāks pār šo paaudzi.</verse>
				<verse number="37">Jeruzaleme, Jeruzaleme, kas nokauj praviešus un akmeņiem nomētā tos, kas pie tevis sūtīti! Cik reizes es gribēju sapulcināt tavus bērnus, kā vista savāc savus cāļus zem spārniem, bet tu negribēji!</verse>
				<verse number="38">Lūk, jūsu māja tiek jums atstāta postā!</verse>
				<verse number="39">Jo es jums saku: no šī laika jūs mani vairs neredzēsiet, iekams sacīsiet: svētīgs, kas nāk Kunga vārdā!</verse>
			</chapter>
			<chapter number="24">
				<verse number="1">Jēzus atstāja svētnīcu un aizgāja. Tad Viņa mācekļi pienāca, lai rādītu Viņam svētnīcas celtnes.</verse>
				<verse number="2">Bet Viņš atbildēja un sacīja tiem: Vai jūs redzat to visu? Patiesi es jums saku: šeit nepaliks akmens uz akmens, kas netiktu nopostīts.</verse>
				<verse number="3">Bet kad Viņš sēdēja Olīvkalnā, mācekļi vieni pienāca pie Viņa un sacīja: Saki mums, kad tas viss notiks, un kāda būs Tavas atnākšanas un pasaules gala zīme?</verse>
				<verse number="4">Jēzus atbildēja un sacīja viņiem: Uzmanieties, lai neviens jūs nepieviltu!</verse>
				<verse number="5">Jo daudzi nāks manā vārdā un sacīs: Es esmu Kristus; un tie pievils daudzus.</verse>
				<verse number="6">Jūs dzirdēsiet par kariem un karu baumām. Pielūkojiet un nebaidieties, jo tam visam jānotiek, bet tas vēl nav gals.</verse>
				<verse number="7">Jo tauta celsies pret tautu un valsts pret valsti, un būs mēris, bads un vietvietām zemestrīces.</verse>
				<verse number="8">Bet tas viss tikai ciešanu sākums.</verse>
				<verse number="9">Tad jūs nodos mokās un jūs nonāvēs; un jūs būsiet visu tautu nīsti mana vārda dēļ.</verse>
				<verse number="10">Un tad daudzi ieļaunosies, un viens otru nodos, un viens otru ienīdīs.</verse>
				<verse number="11">Un radīsies daudzi viltus pravieši, un pievils daudzus.</verse>
				<verse number="12">Un tāpēc mīlestība daudzos atdzisīs, jo netaisnība būs pārpilnībā.</verse>
				<verse number="13">Bet, kas pastāvēs līdz galam, tas būs pestīts.</verse>
				<verse number="14">Un šīs valstības evaņģēlijs tiks sludināts visā pasaulē, visām tautām par liecību; un tad nāks gals.</verse>
				<verse number="15">Un, kad jūs redzēsiet izpostīšanas negantību esam svētajā vietā, kā to pravietis Daniēls sacījis, - kas to lasa, lai saprot! -</verse>
				<verse number="16">Tad tie, kas Jūdejā, lai bēg kalnos!</verse>
				<verse number="17">Un kas uz jumta, lai nekāpj zemē iznest kaut ko no savas mājas!</verse>
				<verse number="18">Un kas ir tīrumā, lai neatgriežas paņemt savus virssvārkus!</verse>
				<verse number="19">Bet bēdas grūtniecēm un zīdītājām tanīs dienās.</verse>
				<verse number="20">Bet lūdziet Dievu, lai jūsu bēgšana nenotiek ziemā vai sabatā!</verse>
				<verse number="21">Jo tad būs lielas bēdas, kādas nav bijušas no pasaules sākuma līdz pat šim un arī vairs nebūs.</verse>
				<verse number="22">Un ja šīs dienas nesaīsinātu, tad neviena miesa neizglābtos; bet izredzēto dēļ šīs dienas saīsinās.</verse>
				<verse number="23">Ja tad kāds jums sacītu: Lūk, še vai tur ir Kristus, neticiet!</verse>
				<verse number="24">Jo celsies viltus Kristi un viltus pravieši un darīs lielas zīmes un brīnumus, lai maldinātu, ja tas iespējams, arī izredzētos.</verse>
				<verse number="25">Lūk, es jums saku to jau iepriekš.</verse>
				<verse number="26">Ja tad jums sacīs: Lūk, Viņš ir tuksnesī, neizejiet! Lūk, Viņš ir kambaros, tad neticiet!</verse>
				<verse number="27">Jo kā zibens rodas austrumos un atspīd līdz rietumiem, tā būs arī ar Cilvēka Dēla atnākšanu.</verse>
				<verse number="28">Jo kur ir miesa, tur salasās arī ērgļi.</verse>
				<verse number="29">Bet tūdaļ pēc šo bēdu dienām saule aptumšosies, un mēness nedos savu spīdumu, un zvaigznes kritīs no debesīm, un debesu stiprumi sakustēsies.</verse>
				<verse number="30">Un tad Cilvēka Dēla zīme parādīsies debesīs; un tad visas zemes ciltis vaimanās; un viņas redzēs Cilvēka Dēlu nākam debesu padebešos lielā spēkā un godībā.</verse>
				<verse number="31">Un Viņš sūtīs savus eņģeļus ar bazūnēm un stipru skaņu; un tie savāks Viņa izredzētos no četriem vējiem, no vienas debesu malas līdz otrai.</verse>
				<verse number="32">Bet mācieties līdzību no vīģes koka: kad zari jau paliek maigi un lapas plaukst, ziniet, ka vasara tuvu!</verse>
				<verse number="33">Tā arī jūs: kad visu to redzēsiet, ziniet: Viņš ir tuvu durvīs!</verse>
				<verse number="34">Patiesi es jums saku: šī cilts neizzudīs, kamēr tas viss notiks.</verse>
				<verse number="35">Debess un zeme zudīs, bet mani vārdi nezudīs.</verse>
				<verse number="36">Bet to dienu un stundu neviens nezina, pat ne debesu eņģeļi, kā vienīgi Tēvs.</verse>
				<verse number="37">Jo kā bija Noasa dienās, tā būs arī Cilvēka Dēla atnākšanā.</verse>
				<verse number="38">Jo kā tanī laikā pirms ūdens plūdiem viņi ēda un dzēra, precējās un devās laulībā līdz tai dienai, kad Noass iegāja šķirstā,</verse>
				<verse number="39">Un viņi nesaprata, iekams plūdi nāca un aizrāva visus; tā būs arī Cilvēka Dēla atnākšanā.</verse>
				<verse number="40">Tad divi būs tīrumā: vienu paņems, otru atstās.</verse>
				<verse number="41">Divas mals dzirnavās: vienu paņems, otru atstās.</verse>
				<verse number="42">Tāpēc esiet modri, jo jūs nezināt, kurā stundā jūsu Kungs atnāks.</verse>
				<verse number="43">Bet tas jums jāzina: ja nama tēvs zinātu, kurā stundā zaglis nāks, tad viņš paliktu nomodā un neļautu ielauzties savā mājā.</verse>
				<verse number="44">Tāpēc esiet arī jūs sagatavoti, jo jūs nezināt, kurā stundā Cilvēka Dēls atnāks.</verse>
				<verse number="45">Kā tev šķiet, kurš ir uzticīgais un gudrais kalps, ko kungs iecēla pār savu saimi, lai viņiem dotu barību īstā laikā?</verse>
				<verse number="46">Svētīgs tas kalps, kuru kungs pārnācis atradīs tā darām.</verse>
				<verse number="47">Patiesi es jums saku: Viņš to iecels pār visiem saviem īpašumiem.</verse>
				<verse number="48">Bet ja ļaunais kalps sacīs savā sirdī: mans kungs kavējas nākt,</verse>
				<verse number="49">Un iesāks sist savus līdzdarbiniekus, un ēdīs, un dzers ar plītniekiem,</verse>
				<verse number="50">Tad šī kalpa kungs nāks tādā dienā, kad viņš to negaida, un stundā, kuru nezina.</verse>
				<verse number="51">Un viņš to satrieks un dos tam kopalgu ar liekuļiem: tur būs raudāšana un zobu griešana.</verse>
			</chapter>
			<chapter number="25">
				<verse number="1">Tad debesvalstība būs pielīdzināma desmit jaunavām, kas, paņēmušas savas lampiņas, izgāja pretim līgavainim un līgavai.</verse>
				<verse number="2">Bet piecas no tām bija vieglprātīgas un piecas gudras.</verse>
				<verse number="3">Jo piecas vieglprātīgās paņēma sev līdz lampiņas, bet nepaņēma eļļu.</verse>
				<verse number="4">Bet gudrās līdz ar lampiņām paņēma arī eļļu savos traukos.</verse>
				<verse number="5">Kad līgavainis kavējās, visas iemiga un gulēja.</verse>
				<verse number="6">Bet nakts vidū atskanēja sauciens: Lūk, līgavainis nāk, izejiet viņam pretim!</verse>
				<verse number="7">Tad visas šīs jaunavas uzcēlās un iededzināja savas lampiņas.</verse>
				<verse number="8">Bet vieglprātīgās sacīja gudrajām: Dodiet mums no jūsu eļļas, jo mūsu lampiņas izdziest.</verse>
				<verse number="9">Gudrās atbildēja, sacīdamas: Lai nepietrūktu mums un jums, labāk ejiet pie pārdevējiem un nopērciet sev!</verse>
				<verse number="10">Bet kamēr viņas gāja pirkt, atnāca līgavainis; un kas bija sagatavojušās, tās kopā ar viņu iegāja kāzās un durvis aizslēdza.</verse>
				<verse number="11">Bet pēc tam atnāca arī pārējās jaunavas un sacīja: Kungs, kungs, atver mums!</verse>
				<verse number="12">Bet viņš atbildēja un sacīja: Patiesi es jums saku: es jūs nepazīstu.</verse>
				<verse number="13">Tāpēc esiet modri, jo nezināt ne dienu, ne stundu!</verse>
				<verse number="14">Tas tāpat kā ar cilvēku, kas pirms aizceļošanas sasauca savus kalpus un uzticēja viņiem savu mantu.</verse>
				<verse number="15">Un vienam viņš deva piecus talentus, citam divus, bet citam vienu, katram pēc tā spējām; un pats tūdaļ aizceļoja.</verse>
				<verse number="16">Bet tas, kas piecus talentus bija saņēmis, aizgāja un laida tos darbā, un ieguva citus piecus.</verse>
				<verse number="17">Tāpat tas, kas divus bija saņēmis, ieguva citus divus.</verse>
				<verse number="18">Bet tas, kas bija saņēmis vienu, aizgāja un ieraka to zemē, un tā paslēpa sava kunga naudu.</verse>
				<verse number="19">Bet pēc ilga laika pārnāca šo kalpu kungs un sāka norēķināties ar viņiem.</verse>
				<verse number="20">Tad atnāca tas, kas bija saņēmis piecus talentus. Viņš atnesa vēl piecus talentus un sacīja: Kungs, tu man iedevi piecus talentus, lūk, es ieguvu vēl citus piecus!</verse>
				<verse number="21">Tad viņa kungs sacīja tam: Pareizi, tu labais un uzticīgais kalps. Tu esi bijis uzticīgs mazumā, es tevi iecelšu daudzumā. Ieej sava kunga priekā!</verse>
				<verse number="22">Atnāca arī tas, kas divus talentus bija saņēmis, un sacīja: Kungs, tu man iedevi divus talentus; lūk, es ieguvu vēl citus divus!</verse>
				<verse number="23">Viņa kungs sacīja tam: Labi, labais un uzticīgais kalps. Tu biji uzticīgs mazumā, es tevi iecelšu daudzumā. Ieej sava kunga priekā!</verse>
				<verse number="24">Bet atnāca arī tas, kas vienu talentu bija saņēmis, un sacīja: Kungs, es zinu, ka tu esi bargs cilvēks: tu pļauj tur, kur tu neesi sējis, un savāc, kur neesi izkaisījis.</verse>
				<verse number="25">Es baidījos, aizgāju un paslēpu tavu talentu zemē. Lūk, te saņem, kas tavs!</verse>
				<verse number="26">Bet viņa kungs atbildēja un tam sacīja: ļaunais un kūtrais kalps! Tu zināji, ka es pļauju tur, kur neesmu sējis, un savācu, kur neesmu kaisījis.</verse>
				<verse number="27">Taču tev vajadzēja dot manu naudu naudas mainītājiem, lai es pārnācis saņemtu savu mantu ar augļiem.</verse>
				<verse number="28">Tāpēc atņemiet viņam talentu un dodiet tam, kam desmit talentu!</verse>
				<verse number="29">Jo katram, kam ir, tiks dots, un tam būs pārpilnībā; bet no tā, kam nav, tiks atņemts arī tas, kas viņam šķietami ir.</verse>
				<verse number="30">Bet nelietīgo kalpu izmetiet ārējās tumsībās; tur būs raudāšana un zobu griešana.</verse>
				<verse number="31">Bet kad Cilvēka Dēls nāks savā majestātē un visi eņģeļi līdz ar Viņu, tad Viņš sēdēs savā godības tronī.</verse>
				<verse number="32">Un visas tautas tiks sapulcinātas Viņa priekšā; un Viņš tās atdalīs vienu no otras, kā gans atšķir avis no āžiem.</verse>
				<verse number="33">Un Viņš novietos avis savā labajā, bet āžus kreisajā pusē.</verse>
				<verse number="34">Tad ķēniņš sacīs tiem, kas būs Viņa labajā pusē: Nāciet jūs, mana Tēva svētītie, un iemantojiet valstību, kas jums sagatavota no pasaules radīšanas!</verse>
				<verse number="35">Jo es biju izsalcis, un jūs mani paēdinājāt; es biju izslāpis, un jūs man devāt dzert; es biju svešinieks un jūs mani pieņēmāt.</verse>
				<verse number="36">Es biju kails un jūs mani apģērbāt; es biju slims un jūs mani apmeklējāt; es biju cietumā un jūs atnācāt pie manis.</verse>
				<verse number="37">Tad taisnīgie atbildēs Viņam un sacīs: Kungs, kad mēs esam redzējuši Tevi izsalkušu un Tevi paēdinājuši, izslāpušu un devuši Tev dzert?</verse>
				<verse number="38">Kad mēs esam redzējuši Tevi kā svešinieku un Tevi pieņēmuši, vai kailu un Tevi apģērbuši?</verse>
				<verse number="39">Kad mēs esam redzējuši Tevi slimu vai cietumā un esam gājuši pie Tevis?</verse>
				<verse number="40">Un ķēniņš atbildēs viņiem un sacīs: Patiesi es jums saku: ko jūs esat darījuši vienam no šiem maniem vismazākajiem brāļiem, to jūs esat man darījuši.</verse>
				<verse number="41">Tad Viņš sacīs arī tiem, kas pa kreisi: Ejiet prom no manis jūs, nolādētie, mūžīgajā ugunī, kas ir sagatavota velnam un tā eņģeļiem!</verse>
				<verse number="42">Jo es biju izsalcis, un jūs mani nepaēdinājāt; es biju izslāpis, un jūs man nedevāt dzert.</verse>
				<verse number="43">Es biju svešinieks, un jūs mani nepieņēmāt; biju kails, un jūs mani neapģērbāt; es biju slims un biju cietumā, bet jūs mani neapmeklējāt.</verse>
				<verse number="44">Tad atbildēs arī tie un sacīs Viņam: Kungs, kad mēs redzējām Tevi izsalkušu vai izslāpušu, vai kā svešinieku, vai neapģērbtu, vai slimu, vai cietumā, un neesam Tev kalpojuši?</verse>
				<verse number="45">Tad Viņš atbildēs tiem un sacīs: Patiesi es jums saku: ko jūs neesat darījuši vienam no šiem vismazākajiem, to jūs arī man neesat darījuši.</verse>
				<verse number="46">Un šie ieies mūžīgajās mokās, bet taisnīgie - mūžīgajā dzīvē.</verse>
			</chapter>
			<chapter number="26">
				<verse number="1">Un beidzot notika, ka Jēzus, kad bija pabeidzis visas šīs runas, sacīja saviem mācekļiem:</verse>
				<verse number="2">Jūs zināt, ka pēc divām dienām būs Lieldienas; un Cilvēka Dēls tiks nodots, lai Viņu krustā sistu.</verse>
				<verse number="3">Tad sapulcējās augstie priesteri un tautas vecākie augstā priestera, kas saucās Kaifa, namā.</verse>
				<verse number="4">Un viņi apspriedās, kā Jēzu ar viltu aizturēt un nonāvēt.</verse>
				<verse number="5">Bet viņi sacīja: Tikai ne svētku dienā, lai kādreiz ļaudīs nesaceltu nemieru.</verse>
				<verse number="6">Bet kad Jēzus bija Betānijā, Sīmaņa spitālīgā namā,</verse>
				<verse number="7">Pie Viņa pienāca sieviete, kurai bija alabastra trauks ar dārgo svaidāmo eļļu; un viņa izlēja to uz Viņa galvas, Viņam pie galda esot.</verse>
				<verse number="8">Kad mācekļi to redzēja, viņi saskaitās un sacīja: Kāpēc šī izšķērdība?</verse>
				<verse number="9">Jo varēja to dārgi pārdot un naudu izdalīt trūcīgajiem.</verse>
				<verse number="10">Bet Jēzus, to zinādams, sacīja viņiem: Kāpēc jūs skumdināt šo sievieti, jo viņa man darījusi labu darbu,</verse>
				<verse number="11">Jo nabagi vienmēr pie jums, bet es neesmu vienmēr.</verse>
				<verse number="12">Jo viņa, izliedama šīs svaidāmās zāles uz manas miesas, sagatavoja mani apbedīšanai.</verse>
				<verse number="13">Patiesi es jums saku: Kur vien visā pasaulē sludinās šo evaņģēliju, tur arī sacīs viņas piemiņai, ko tā darījusi.</verse>
				<verse number="14">Tad viens no tiem divpadsmit, kuram vārds Jūdass Iskariots, aizgāja pie augstajiem priesteriem</verse>
				<verse number="15">Un sacīja viņiem: Ko jūs gribat man dot, un es jums Viņu nodošu? Un viņi nolēma tam trīsdesmit sudraba gabalus.</verse>
				<verse number="16">Un no tā laika tas meklēja izdevību, lai Viņu nodotu.</verse>
				<verse number="17">Bet pirmajā neraudzētās maizes dienā mācekļi nāca pie Jēzus un sacīja: Kur Tu vēlies, lai mēs Tev sagatavojam Lieldienu maltīti?</verse>
				<verse number="18">Un Jēzus sacīja: Ejiet pilsētā pie zināmā (cilvēka) un sakiet viņam: Mācītājs saka: Mans laiks tuvu; pie tevis es ar saviem mācekļiem svinēšu Lieldienas.</verse>
				<verse number="19">Un mācekļi darīja tā, kā Jēzus bija tiem pavēlējis; un viņi sagatavoja Lieldienas.</verse>
				<verse number="20">Un Viņš, vakaram iestājoties, ar saviem divpadsmit mācekļiem novietojās pie galda.</verse>
				<verse number="21">Un Viņš, tiem ēdot, sacīja: Patiesi es jums saku, ka viens no jums mani nodos.</verse>
				<verse number="22">Un viņi ļoti noskuma, un viens pēc otra sāka jautāt: Kungs, vai es tas esmu?</verse>
				<verse number="23">Bet Viņš atbildēja un sacīja: Kas kopā ar mani mērc roku bļodā, tas mani nodos.</verse>
				<verse number="24">Cilvēka Dēls gan aiziet, kā par Viņu ir rakstīts, bet bēdas tam cilvēkam, kas nodod Cilvēka Dēlu; būtu labi, ja šis cilvēks nebūtu dzimis.</verse>
				<verse number="25">Bet Jūdass, kas Viņu nodeva, atbildēja, sacīdams: Rabbi, vai es tas esmu? Viņš tam atbildēja: Tu to pateici.</verse>
				<verse number="26">Bet, tiem ēdot, Jēzus paņēma maizi un svētīja, un lauza, un deva to saviem mācekļiem, un sacīja: Ņemiet un ēdiet, šī ir mana Miesa!</verse>
				<verse number="27">Un Viņš, paņēmis biķeri, pateicās un deva viņiem, sacīdams: Dzeriet visi no tā!</verse>
				<verse number="28">Šīs ir manas Jaunās derības Asinis, kuras par daudziem tiks izlietas grēku piedošanai.</verse>
				<verse number="29">Bet es jums saku, ka no šī laika es vairs nedzeršu no šiem vīna koka augļiem līdz tai dienai, kad es to ar jums no jauna dzeršu sava Tēva valstībā.</verse>
				<verse number="30">Un viņi, noskaitījuši pateicības lūgšanu, aizgāja uz Olīvkalnu.</verse>
				<verse number="31">Tad Jēzus sacīja viņiem: Jūs visi šinī naktī ieļaunosieties no manis, jo ir rakstīts: Es sitīšu ganu, un ganāmā pulka avis izklīdīs.</verse>
				<verse number="32">Bet pēc manas augšāmcelšanās es pirms jums aiziešu uz Galileju.</verse>
				<verse number="33">Bet Pēteris atbildēja un sacīja Viņam: Un ja visi no Tevis ieļaunotos, es nekad neieļaunošos.</verse>
				<verse number="34">Jēzus viņam sacīja: Patiesi es tev saku, ka šinī naktī, pirms gailis dziedās, tu mani trīskārt noliegsi.</verse>
				<verse number="35">Pēteris sacīja Viņam: Kaut arī man nāktos ar Tevi mirt, es Tevi nenoliegšu. Tāpat sacīja visi citi mācekļi.</verse>
				<verse number="36">Tad Jēzus kopā ar viņiem aizgāja uz muižu, ko sauc par Ģetzemani, un sacīja saviem mācekļiem: Sēdieties šeit, kamēr es aiziešu tālāk un pielūgšu Dievu!</verse>
				<verse number="37">Un Viņš ņēma sev līdz Pēteri un divus Zebedeja dēlus un iesāka skumt un baiļoties.</verse>
				<verse number="38">Tad Viņš tiem sacīja: Mana dvēsele ir noskumusi līdz nāvei; palieciet šeit un esiet ar mani nomodā!</verse>
				<verse number="39">Un, nedaudz pagājis uz priekšu, Viņš krita uz sava vaiga, lūdza Dievu un sacīja: Mans Tēvs, ja tas ir iespējams, tad lai šis biķeris iet man secen, tomēr ne kā es vēlos, bet kā Tu!</verse>
				<verse number="40">Un Viņš gāja pie saviem mācekļiem un atrada viņus guļot, un sacīja Pēterim: Tā jūs nespējāt pat vienu stundu būt ar mani nomodā?</verse>
				<verse number="41">Esiet modri un lūdziet Dievu, lai jūs nekristu kārdināšanā! Gars gan ir modrs, bet miesa vāja.</verse>
				<verse number="42">Atkal Viņš aizgāja otrreiz un lūdza Dievu, sacīdams: Mans Tēvs, ja šis biķeris nevar iet man secen un man tas jāizdzer, tad lai notiek Tavs prāts!</verse>
				<verse number="43">Un Viņš atkal nāca un atrada tos guļot, jo viņu acis bija smagas.</verse>
				<verse number="44">Un Viņš, atstājis tos, aizgāja atkal un trešo reizi lūdza Dievu, sacīdams tos pašus vārdus.</verse>
				<verse number="45">Tad Viņš nāca pie saviem mācekļiem un sacīja tiem: Guliet jau nu un dusiet; lūk, stunda pienākusi, un Cilvēka Dēls tiks nodots grēcinieku rokās.</verse>
				<verse number="46">Celieties, iesim! Lūk, tuvojas tas, kas mani nodos!</verse>
				<verse number="47">Un kamēr Viņš vēl runāja, lūk, nāca Jūdass, viens no divpadsmit, un līdz ar viņu daudz ļaužu ar zobeniem un rungām, kurus sūtīja augstie priesteri un tautas vecākie.</verse>
				<verse number="48">Bet Viņa nodevējs bija devis tiem zīmi, sacīdams: kuru es skūpstīšu, ir Viņš, to aizturiet!</verse>
				<verse number="49">Un tūliņ viņš piegāja pie Jēzus un sacīja: Esi sveicināts, Rabbi! Un skūpstīja Viņu.</verse>
				<verse number="50">Bet Jēzus sacīja viņam: Draugs, kāpēc tu atnāci? Tad tie piegāja, satvēra Jēzu un aizturēja Viņu.</verse>
				<verse number="51">Lūk, viens no tiem, kas bija ar Jēzu, izstiepa roku, izvilka savu zobenu, cirta augstā priestera kalpam un nocirta tam ausi.</verse>
				<verse number="52">Tad Jēzus sacīja viņam: Liec savu zobenu savā vietā, jo visi, kas zobenu tver, no zobena ies bojā.</verse>
				<verse number="53">Vai tu domā, ka es nevaru lūgt savu Tēvu, un Viņš man tūliņ neatsūtītu vairāk nekā divpadsmit leģionu eņģeļu?</verse>
				<verse number="54">Kā tad lai izpildītos Raksti, ka tam tā jānotiek?</verse>
				<verse number="55">Tanī stundā Jēzus sacīja pūlim: Kā pret slepkavu jūs esat izgājuši ar zobeniem un rungām mani gūstīt. Ik dienas es sēdēju pie jums svētnīcā mācīdams, un jūs mani neaizturējāt.</verse>
				<verse number="56">Bet tas viss notika, lai piepildītos pravieša raksti. Tad visi mācekļi atstāja Viņu un aizbēga.</verse>
				<verse number="57">Bet tie, kas Jēzu saņēma, noveda Viņu pie augstā priestera Kaifas, kur bija sapulcējušies rakstu mācītāji un vecākie.</verse>
				<verse number="58">Bet Pēteris sekoja Viņam no tālienes līdz pat augstā priestera pagalmam. Un viņš, iegājis iekšā, apsēdās pie kalpiem, lai redzētu galu.</verse>
				<verse number="59">Bet augstie priesteri un visa tiesa meklēja nepatiesu liecību pret Jēzu, lai Viņu notiesātu nāvē,</verse>
				<verse number="60">Un neatrada, lai gan uzstājās daudz netaisnu liecinieku. Bet beidzot nāca divi netaisni liecinieki</verse>
				<verse number="61">Un sacīja: Viņš ir teicis: es varu Dieva namu nojaukt un to trijās dienās atkal uzcelt.</verse>
				<verse number="62">Un augstais priesteris piecēlās un sacīja Viņam: Vai Tu nekā neatbildi uz to, ko tie pret Tevi liecina?</verse>
				<verse number="63">Bet Jēzus klusēja. Un augstais priesteris sacīja Viņam: Es zvērinu Tevi pie dzīvā Dieva, lai Tu mums sacītu, vai Tu esi Kristus, Dieva Dēls?</verse>
				<verse number="64">Jēzus viņam sacīja: Tu to pateici: bet es jums saku, ka no šī laika jūs redzēsiet Cilvēka Dēlu sēžam pie Visspēcīgā Dieva labās rokas un nākam debesu padebešos.</verse>
				<verse number="65">Tad augstais priesteris saplēsa savas drēbes, sacīdams: Viņš Dievu zaimojis. Kāpēc mums vēl vajag liecinieku? Lūk, tagad jūs paši dzirdējāt zaimus.</verse>
				<verse number="66">Kā jums šķiet? Bet viņi atbildēja un sacīja: Viņš nāvi pelnījis.</verse>
				<verse number="67">Tad tie spļāva Viņam sejā un sita Viņu dūrēm, bet citi pliķēja Viņu sejā</verse>
				<verse number="68">Un sacīja: Uzmini, Kristu, kurš Tevi sita?</verse>
				<verse number="69">Bet Pēteris sēdēja ārā, pagalmā. Un viena kalpone pienāca pie Viņa, sacīdama: Arī tu biji ar Jēzu no Galilejas.</verse>
				<verse number="70">Bet viņš to noliedza visu priekšā, sacīdams: Es nezinu, ko tu runā.</verse>
				<verse number="71">Bet kad viņš gāja pa vārtiem, viņu ieraudzīja cita kalpone un sacīja tiem, kas tur bija: Arī šis bija ar Jēzu Nācarieti.</verse>
				<verse number="72">Un viņš atkal liedzās, zvērēdams: Es to Cilvēku nepazīstu.</verse>
				<verse number="73">Un pēc īsa brīža piegāja tie, kas tur stāvēja, un sacīja Pēterim: Patiesi tu esi viens no tiem, jo arī tava valoda nodod tevi.</verse>
				<verse number="74">Tad viņš sāka lādēties un zvērēt, ka viņš to Cilvēku nepazīst. Un tūdaļ gailis dziedāja.</verse>
				<verse number="75">Un Pēteris atminējās Jēzus vārdus, ko Viņš bija teicis: Pirms gailis dziedās, tu mani trīskārt noliegsi. Un viņš, izgājis ārā, rūgti raudāja.</verse>
			</chapter>
			<chapter number="27">
				<verse number="1">Bet rīta agrumā visi augstie priesteri un tautas vecākie apspriedās par Jēzu, lai Viņu nodotu nāvei.</verse>
				<verse number="2">Un tie, saistījuši Viņu, aizveda un nodeva zemes pārvaldniekam Poncijam Pilātam.</verse>
				<verse number="3">Tad Jūdass, Viņa nodevējs, redzēdams, ka Viņš notiesāts, žēluma pamudināts, aiznesa trīsdesmit sudraba gabalus augstajiem priesteriem</verse>
				<verse number="4">Un sacīja: Es esmu grēkojis, nododams nevainīgas asinis. Bet tie sacīja: Kāda mums daļa? Skaties pats!</verse>
				<verse number="5">Un viņš, nometis sudraba gabalus svētnīcā, aizgāja un pakārās cilpā.</verse>
				<verse number="6">Bet augstie priesteri paņēma sudraba gabalus un sacīja: Nav brīv tos mest upurlādē, jo tā ir asins nauda.</verse>
				<verse number="7">Un apspriedušies viņi nopirka par tiem podnieka tīrumu svešinieku kapsētai.</verse>
				<verse number="8">Tāpēc šis tīrums līdz šai dienai saucas Hakeldama, tas ir, asins tīrums.</verse>
				<verse number="9">Tā piepildījās pravieša Jeremija sludinājums, kas saka: Un tie saņēma trīsdesmit sudraba gabalus, novērtētā maksu, kādu Izraēļa dēli bija noteikuši,</verse>
				<verse number="10">Un atdeva tos par podnieka tīrumu, kā Kungs man pavēlējis.</verse>
				<verse number="11">Bet Jēzus nostājās zemes pārvaldnieka priekšā; un pārvaldnieks Viņam jautāja, sacīdams: Vai Tu esi jūdu ķēniņš? Jēzus viņam atbildēja: Tu to saki.</verse>
				<verse number="12">Un kad augstie priesteri un vecākie Viņu apsūdzēja, Viņš nekā neatbildēja.</verse>
				<verse number="13">Tad Pilāts sacīja Viņam: Vai Tu nedzirdi, cik smagu liecību viņi nodod pret Tevi?</verse>
				<verse number="14">Un Viņš tam neatbildēja ne uz vienu vārdu, tā ka pārvaldnieks ļoti brīnījās.</verse>
				<verse number="15">Bet augstos svētkos zemes pārvaldnieks mēdza atbrīvot vienu cietumnieku, kuru viņi vēlējās.</verse>
				<verse number="16">Bet tanī laikā viņam bija sevišķi ļaunas slavas cietumnieks, vārdā Baraba.</verse>
				<verse number="17">Un kad viņi bija sapulcējušies, Pilāts sacīja tiem: Kuru jūs gribat, lai es jums atlaižu, Barabu vai Jēzu, kuru sauc Kristus?</verse>
				<verse number="18">Jo viņš zināja, ka tie skaudības dēļ Viņu bija nodevuši.</verse>
				<verse number="19">Bet kad viņš sēdēja soģa krēslā, viņa sieva sūtīja pie tā, sacīdama: Neaiztiec šo Taisnīgo, jo es šodien sapnī Viņa dēļ daudz cietu!</verse>
				<verse number="20">Bet augstie priesteri un vecākie pamudināja tautu, lai tā pieprasa Barabu, bet Jēzu nogalina.</verse>
				<verse number="21">Un zemes pārvaldnieks atbildēja un sacīja viņiem: Kuru no šiem diviem gribat, lai es jums atlaižu? Bet viņi sacīja: Barabu.</verse>
				<verse number="22">Pilāts viņiem sacīja: Ko tad man darīt ar Jēzu, kas saucas Kristus?</verse>
				<verse number="23">Visi viņi sacīja: Sist Viņu krustā! Zemes pārvaldnieks viņiem sacīja: Ko tad Viņš ļaunu darījis? Bet viņi vēl skaļāk kliedza un sacīja: Sist Viņu krustā!</verse>
				<verse number="24">Bet Pilāts, redzēdams to, ka viņš nekā nepanāk, bet troksnis pavairojas, ņēma ūdeni, mazgāja rokas tautas priekšā, sacīdams: Es esmu nevainīgs pie šī Taisnīgā asinīm. Skatieties paši!</verse>
				<verse number="25">Un visi ļaudis atbildēja un sacīja: Viņa asinis lai nāk pār mums un pār mūsu bērniem.</verse>
				<verse number="26">Tad viņš tiem atlaida Barabu, bet Jēzu, šaustītu, nodeva tiem, lai Viņu sit krustā.</verse>
				<verse number="27">Tad pārvaldnieka kareivji ņēma Jēzu tiesas namā un sapulcināja pie Viņa visu pulku.</verse>
				<verse number="28">Un tie, izģērbuši Viņu, apvilka Viņam purpura mēteli.</verse>
				<verse number="29">Un tie, nopinuši kroni no ērkšķiem, lika to Viņam galvā un niedri Viņa labajā rokā. Un tie, Viņa priekšā ceļos mezdamies, izsmēja Viņu, sacīdami: Esi sveicināts, jūdu ķēniņ!</verse>
				<verse number="30">Un tie spļāva uz Viņu, paņēma niedri un sita Viņam pa galvu.</verse>
				<verse number="31">Un tie, kad bija Viņu izsmējuši, novilka Viņam mēteli un ietērpa Viņu Viņa paša drēbēs un aizveda, lai Viņu sistu krustā.</verse>
				<verse number="32">Bet izgājuši, viņi sastapa cilvēku no Kirēnes, vārdā Sīmani; tie piespieda šo nest Viņa krustu.</verse>
				<verse number="33">Un viņi nonāca tai vietā, ko sauc par Golgātu, tas ir, Kalvārijas vietu.</verse>
				<verse number="34">Un tie Viņam deva dzert vīnu, sajauktu ar žulti. Un Viņš, baudījis, negribēja to dzert.</verse>
				<verse number="35">Bet kad tie bija Viņu krustā piesituši, tie lozējot izdalīja Viņa drēbes, lai izpildītos pravieša priekšsludinājums, kas saka: Viņi izdalīja manas drēbes un par maniem svārkiem meta kauliņus.</verse>
				<verse number="36">Un tie sēdēja un apsargāja Viņu.</verse>
				<verse number="37">Un virs Viņa galvas tie uzlika Viņa vainas uzrakstu: Šis ir Jēzus, jūdu ķēniņš.</verse>
				<verse number="38">Tad divi slepkavas reizē ar Viņu tika sisti krustā: viens pa labi, otrs pa kreisi.</verse>
				<verse number="39">Bet garāmgājēji zaimoja Viņu, galvas kratīdami,</verse>
				<verse number="40">Un sacīja: Tu, kas noplēs Dieva svētnīcu un to trijās dienās atkal uzcel, atpestī pats sevi! Ja Tu esi Dieva Dēls, nokāp no krusta!</verse>
				<verse number="41">Tāpat augstie priesteri ar rakstu mācītājiem un vecākie izsmiedami sacīja:</verse>
				<verse number="42">Citiem Viņš palīdzēja, pats sev nevar palīdzēt. Ja Viņš ir Izraēļa ķēniņš, lai nokāpj tagad no krusta, un mēs ticēsim Viņam.</verse>
				<verse number="43">Viņš paļāvās uz Dievu, lai tagad glābj, ja Viņš to vēlas, jo Viņš sacījis: Es esmu Dieva Dēls.</verse>
				<verse number="44">Bet arī slepkavas, kas līdz ar Viņu bija krustos piesisti, tāpat nievāja Viņu.</verse>
				<verse number="45">Bet no sestās stundas tumsa iestājās pār visu zemi līdz pat devītajai stundai.</verse>
				<verse number="46">Bet ap devīto stundu Jēzus sauca stiprā balsī, sacīdams: Eli, Eli, lema sabahtani? Tas ir: Mans Dievs, mans Dievs, kāpēc Tu mani atstāji?</verse>
				<verse number="47">Bet daži, kas tur stāvēja, to dzirdēdami, teica: Viņš sauc Eliju.</verse>
				<verse number="48">Un tūdaļ viens no tiem aizskrēja, paņēma sūkli, piesūcināja to etiķī, uzsprauda niedrē un deva Viņam dzert.</verse>
				<verse number="49">Bet citi sacīja: Pagaidi, redzēsim, vai Elijs nāks Viņu glābt.</verse>
				<verse number="50">Bet Jēzus atkal sauca skaļā balsī un atdeva savu garu.</verse>
				<verse number="51">Un, lūk, svētnīcas priekškars pārplīsa divās daļās no augšas līdz apakšai, un zeme trīcēja, un klintis plīsa,</verse>
				<verse number="52">Un kapi atvērās, un daudz svēto miesas, kas dusēja, uzcēlās no miroņiem.</verse>
				<verse number="53">Un pēc Viņa augšāmcelšanās tie izgāja no kapiem, nāca svētajā pilsētā un parādījās daudziem.</verse>
				<verse number="54">Bet virsnieks un tie, kas ar Viņu bija, sargāja Jēzu un, redzēdami zemestrīci un visu, kas notika, ļoti izbijās un sacīja: Patiesi, Viņš bija Dieva Dēls.</verse>
				<verse number="55">Bet tur bija daudz sieviešu no tālienes, kas pavadīja Jēzu no Galilejas un kalpoja Viņam.</verse>
				<verse number="56">Starp tām bija Marija Magdalēna un Marija, Jēkaba un Jāzepa māte, un Zebedeja dēlu māte.</verse>
				<verse number="57">Bet vakaram iestājoties, nāca kāds bagāts cilvēks no Arimatejas, vārdā Jāzeps, kas arī bija Jēzus māceklis.</verse>
				<verse number="58">Viņš aizgāja pie Pilāta un izlūdzās Jēzus miesas. Tad Pilāts pavēlēja miesas atdot.</verse>
				<verse number="59">Un kad Jāzeps saņēma miesas, viņš ietina tās tīrā audeklā.</verse>
				<verse number="60">Un viņš ielika tās savā jaunajā kapā, ko bija izcirtis klintī. Un viņš, pievēlis kapa durvīm lielu akmeni, aizgāja.</verse>
				<verse number="61">Bet tur bija Marija Magdalēna un otra Marija; viņas sēdēja iepretim kapam.</verse>
				<verse number="62">Bet otrā dienā, kas ir pēc sataisīšanās dienas, augstie priesteri un farizeji sapulcējās pie Pilāta</verse>
				<verse number="63">Un sacīja: Kungs, mēs atminējāmies, ka šis viltnieks, vēl dzīvs būdams, sacīja: Pēc trim dienām es augšāmcelšos.</verse>
				<verse number="64">Tāpēc pavēli apsargāt kapu līdz trešajai dienai, ka kādreiz neatnāk Viņa mācekļi un nenozog Viņu, un nepasaka tautai: Viņš uzcēlies no miroņiem. Tad pēdējā viltība būtu lielāka nekā pirmā.</verse>
				<verse number="65">Pilāts viņiem atbildēja: Ņemiet sardzi, ejiet un apsargājiet, kā zināt!</verse>
				<verse number="66">Un viņi aizgāja, pielika kapam sardzi un apzīmogoja akmeni.</verse>
			</chapter>
			<chapter number="28">
				<verse number="1">Bet, kad sabats beidzās, pirmajai nedēļas dienai austot, Marija Magdalēna un otra Marija nāca apskatīt kapu.</verse>
				<verse number="2">Un, lūk, notika liela zemestrīce, jo Kunga eņģelis nāca no debesīm un piegājis novēla akmeni, un apsēdās uz tā.</verse>
				<verse number="3">Un viņa skats bija kā zibens un viņa drēbes baltas kā sniegs.</verse>
				<verse number="4">Bet sargi bailēs drebēja un bijās no viņa, un kļuva kā miruši.</verse>
				<verse number="5">Bet eņģelis uzrunāja sievietes un sacīja: Nebīstieties, jo es zinu, ka jūs meklējat Jēzu, krustā sisto.</verse>
				<verse number="6">Viņa šeit nav, jo Viņš ir augšāmcēlies, kā bija sacījis. Nāciet un aplūkojiet to vietu, kur Kungs bija nolikts!</verse>
				<verse number="7">Un ejiet steigšus un pasakiet Viņa mācekļiem, ka Viņš ir augšāmcēlies, un, lūk, Viņš pirms jums aizies uz Galileju. Tur jūs Viņu redzēsiet. Lūk, es jums to vēstīju.</verse>
				<verse number="8">Un viņas bailēs un lielā priekā ātri izgāja no kapa un steidzās to vēstīt Viņa mācekļiem.</verse>
				<verse number="9">Un, lūk, Jēzus sastapa viņas un sacīja: Esiet sveicinātas! Bet tās piegāja, apskāva Viņa kājas un pielūdza Viņu.</verse>
				<verse number="10">Tad Jēzus sacīja viņām: Nebīstieties, ejiet un paziņojiet maniem brāļiem, lai viņi iet uz Galileju! Tur viņi mani redzēs.</verse>
				<verse number="11">Kad viņas bija aizgājušas, lūk, daži no sargiem, iegājuši pilsētā, paziņoja augstajiem priesteriem visu, kas bija noticis.</verse>
				<verse number="12">Un viņi, sapulcējušies ar vecākajiem, nolēma dot kareivjiem daudz naudas</verse>
				<verse number="13">Un teica: Sakiet: Viņa mācekļi atnāca naktī un, mums guļot, nozaga Viņu.</verse>
				<verse number="14">Un mēs, ja zemes pārvaldnieks par to dabūs zināt, viņu pārliecināsim un gādāsim par jūsu drošību.</verse>
				<verse number="15">Un sargi, saņēmuši naudu, darīja, kā bija mācīti. Un šī valoda izpaudās starp jūdiem līdz pat šai dienai.</verse>
				<verse number="16">Bet vienpadsmit mācekļi aizgāja Galilejā uz to kalnu, kur Jēzus bija viņiem pavēlējis.</verse>
				<verse number="17">Un tie, Viņu ieraudzījuši, pielūdza Viņu, bet daži šaubījās.</verse>
				<verse number="18">Un Jēzus piegāja un runāja viņiem, sacīdams: Man dota visa vara debesīs un virs zemes.</verse>
				<verse number="19">Tāpēc ejiet un māciet visas tautas, kristīdami tās Tēva un Dēla, un Svētā Gara vārdā,</verse>
				<verse number="20">Mācīdami tās pildīt visu, ko es jums esmu pavēlējis, un, lūk, es esmu ar jums līdz pasaules galam.</verse>
			</chapter>
		</book>
		<book number="41">
			<chapter number="1">
				<verse number="1">Jēzus Kristus, Dieva Dēla, Evaņģēlija sākums.</verse>
				<verse number="2">Kā pravietis Isajs ir rakstījis: Lūk, es sūtu savu eņģeli Tava vaiga priekšā, kas sataisīs Tavā priekšā ceļu.</verse>
				<verse number="3">Saucēja balss tuksnesī: Sataisiet Kungam ceļu, dariet taisnas Viņa tekas!</verse>
				<verse number="4">Jānis bija tuksnesī. Viņš kristīja un sludināja grēku nožēlošanas kristību grēku piedošanai.</verse>
				<verse number="5">Un visa Jūdejas zeme un visi jeruzalemieši izgāja pie viņa, izsūdzēja savus grēkus, un viņš tos kristīja Jordānas upē.</verse>
				<verse number="6">Un Jānis bija ģērbies kamieļa spalvas drēbēs, un ādas josta bija ap viņa gurniem. Viņš ēda siseņus un meža medu un sludināja, sacīdams:</verse>
				<verse number="7">Pēc manis nāks spēcīgāks par mani; es neesmu cienīgs noliecies atraisīt Viņa kurpju siksnas.</verse>
				<verse number="8">Es jūs kristīju ar ūdeni, bet Viņš jūs kristīs ar Svēto Garu.</verse>
				<verse number="9">Un notika, ka tanīs dienās Jēzus no Nācaretes ienāca Galilejā; un Jānis Viņu kristīja Jordānā.</verse>
				<verse number="10">Un tūdaļ, izkāpdams no ūdens, viņš redzēja atvērtas debesis un Svēto Garu baloža veidā nolaižamies un paliekam pār Viņu.</verse>
				<verse number="11">Un balss atskanēja no debesīm: Tu esi mans mīļais Dēls; pie Tevis man labpatikšana.</verse>
				<verse number="12">Un Gars Viņu tūdaļ aizveda tuksnesī.</verse>
				<verse number="13">Un Viņš bija tuksnesī četrdesmit dienas un četrdesmit naktis un tika sātana kārdināts; un Viņš bija pie zvēriem, un eņģeļi Viņam kalpoja.</verse>
				<verse number="14">Bet pēc tam, kad Jānis bija nodots, Jēzus atnāca uz Galileju, sludinādams Dieva valstības evaņģēliju.</verse>
				<verse number="15">Un Viņš sacīja, ka laiks piepildījies, un Dieva valstība tuvu klāt; gandariet par grēkiem un ticiet evaņģēlijam!</verse>
				<verse number="16">Un Viņš, iedams gar Galilejas jūru, redzēja Sīmani un tā brāli Andreju, tīklus jūrā metam, jo tie bija zvejnieki.</verse>
				<verse number="17">Un Jēzus viņiem sacīja: Sekojiet man, un es padarīšu, ka jūs būsiet cilvēku zvejnieki.</verse>
				<verse number="18">Un tūdaļ tie atstāja tīklus un sekoja Viņam.</verse>
				<verse number="19">Un pagājis nedaudz tālāk, Viņš redzēja Jēkabu, Zebedeja dēlu, un tā brāli Jāni, kas laivā lāpīja tīklus.</verse>
				<verse number="20">Un tūdaļ Viņš tos aicināja. Un tie, atstājuši savu tēvu Zebedeju ar algādžiem laivā, sekoja Viņam.</verse>
				<verse number="21">Un tie iegāja Kafarnaumā, un Viņš tūdaļ sabatā iegāja sinagogā un mācīja tos.</verse>
				<verse number="22">Un tie brīnījās par Viņa mācību, jo Viņš mācīja kā tāds, kam ir vara, un ne tā kā rakstu mācītāji.</verse>
				<verse number="23">Un viņu sinagogā bija nešķīstā gara apsēsts cilvēks; un viņš kliedza,</verse>
				<verse number="24">Sacīdams: Kas mums ar Tevi, Jēzu Nācarieti? Vai Tu esi atnācis mūs nomaitāt? Es zinu, kas Tu esi, Dieva Svētais!</verse>
				<verse number="25">Un Jēzus tam piedraudēja, sacīdams: Ciet klusu un izej no šī cilvēka!</verse>
				<verse number="26">Un nešķīstais gars, raustīdams viņu un kliegdams stiprā balsī, izgāja no tā.</verse>
				<verse number="27">Un visi brīnījās, viens otram jautādami un sacīdami: Kas ir tas? Kas tā par jaunu mācību, jo Viņam vara ļaunajiem gariem pavēlēt? Un tie Viņam paklausa.</verse>
				<verse number="28">Un Viņa cildināšana tūdaļ izpaudās visā Galilejas zemē.</verse>
				<verse number="29">Un nekavējoties viņi izgāja no sinagogas un kopā ar Jēkabu un Jāni gāja Pētera un Andreja namā.</verse>
				<verse number="30">Bet Sīmaņa sievasmāte gulēja drudzī, un tūdaļ tie pateica Viņam to.</verse>
				<verse number="31">Un Viņš piegāja un, paņēmis aiz rokas, piecēla to. Un tūdaļ drudzis viņu atstāja; un tā kalpoja viņiem.</verse>
				<verse number="32">Bet pie Viņa, vakaram iestājoties, kad saule bija norietējusi, atnesa visus slimniekus un ļaunā gara apsēstos.</verse>
				<verse number="33">Un visa pilsēta sapulcējās durvju priekšā.</verse>
				<verse number="34">Un Viņš daudzus izdziedināja, kas sirga ar dažādām slimībām; un Viņš izdzina daudz ļauno garu; un Viņš neļāva tiem runāt, jo tie Viņu pazina.</verse>
				<verse number="35">Un ļoti agri uzcēlies, Viņš izgāja un aizgāja tuksnešainā vietā; tur Viņš lūdza Dievu.</verse>
				<verse number="36">Un Sīmanis un tie, kas ar Viņu bija, sekoja Viņam.</verse>
				<verse number="37">Un kad tie Viņu atrada, tie sacīja Viņam: Visi Tevi meklē.</verse>
				<verse number="38">Un Viņš sacīja tiem: Iesim tuvējos ciemos un pilsētās, lai es tur sludinātu, jo tāpēc es esmu atnācis.</verse>
				<verse number="39">Un Viņš sludināja viņu sinagogās un visā Galilejā un izdzina ļaunos garus.</verse>
				<verse number="40">Un kāds spitālīgs atnāca pie Viņa un, ceļos nometies, lūdza Viņu, sacīdams Viņam: Ja Tu vēlies, Tu vari mani šķīstīt.</verse>
				<verse number="41">Bet Jēzus apžēlojās par to; Viņš izstiepa savu roku, pieskārās viņam un sacīja tam: Es gribu, topi šķīsts!</verse>
				<verse number="42">Un kad Viņš to pateica, tūdaļ spitālība no tā nozuda; un viņš kļuva tīrs.</verse>
				<verse number="43">Un Viņš tam piedraudēja un tūlīt to aizraidīja.</verse>
				<verse number="44">Un Viņš sacīja tam: Pielūko, ka tu nevienam nesacītu, bet ej, parādies augstajam priesterim un par savu šķīstīšanu upurē viņiem par liecību, ko Mozus pavēlējis!</verse>
				<verse number="45">Bet tas izgājis sāka sludināt un šo runu izpaust, tā ka Viņš vairs nevarēja atklāti ieiet pilsētā, bet palika ārpusē, vientuļās vietās. Un tie nāca pie Viņa no visām malām.</verse>
			</chapter>
			<chapter number="2">
				<verse number="1">Un pēc dažām dienām Viņš atkal gāja uz Kafarnaumu;</verse>
				<verse number="2">Un, kad kļuva zināms, ka Viņš ir namā, daudzi sapulcējās tā, ka tiem pat durvju priekšā nebija vietas; un Viņš tiem sludināja vārdu.</verse>
				<verse number="3">Un pie Viņa nāca ar triekas piemeklēto, ko četri nesa.</verse>
				<verse number="4">Un kad tie nevarēja aiznest to pie Viņa ļaužu pulku dēļ, tie atsedza jumtu tur, kur Viņš bija, un, atvēruši to, viņi nolaida gultu, kurā gulēja triekas skartais.</verse>
				<verse number="5">Bet Jēzus, redzēdams viņu ticību, sacīja triekas skartajam: Dēls, tavi grēki tev tiek piedoti!</verse>
				<verse number="6">Bet tur bija daži no rakstu mācītājiem, kas sēdēja un domāja savās sirdīs:</verse>
				<verse number="7">Ko Viņš tā runā? Viņš zaimo Dievu. Kas cits var grēkus piedot, kā vienīgi Dievs?</verse>
				<verse number="8">Jēzus savā garā tūdaļ nomanīja, ka tie sevī tā domāja, un sacīja viņiem: Kāpēc jūs tā domājat savās sirdīs?</verse>
				<verse number="9">Ko vieglāk pateikt triekas slimajam: tavi grēki tev tiek piedoti, vai teikt: celies, ņem savu gultu un staigā?</verse>
				<verse number="10">Bet lai jūs zinātu, ka Cilvēka Dēlam ir vara virs zemes grēkus piedot, Viņš sacīja triekas slimajam:</verse>
				<verse number="11">Es tev saku: celies, ņem savu gultu un ej savās mājās!</verse>
				<verse number="12">Un tas tūlīt uzcēlās un, gultu paņēmis, aizgāja, visiem redzot, tā ka visi brīnījās un godināja Dievu, sacīdami: To mēs vēl nekad neesam redzējuši.</verse>
				<verse number="13">Un Viņš izgāja atkal pie jūras, un visi ļaudis gāja pie Viņa, un Viņš tos mācīja.</verse>
				<verse number="14">Un Viņš, garām iedams, redzēja Levi, Alfeja dēlu, sēžam pie muitas, un sacīja tam: Seko man! Un tas uzcēlies gāja Viņam līdz.</verse>
				<verse number="15">Un notika, ka Viņam, tā mājā esot pie galda, daudzi muitnieki un grēcinieki bija pie galda līdz ar Jēzu un Viņa mācekļiem, jo to bija daudz, kas arī Viņam gāja līdz.</verse>
				<verse number="16">Un rakstu mācītāji un farizeji, redzēdami, ka Viņš ēd kopā ar muitniekiem un grēciniekiem, sacīja Viņa mācekļiem: Kāpēc jūsu Mācītājs ēd un dzer kopā ar muitniekiem un grēciniekiem?</verse>
				<verse number="17">Un Jēzus, to dzirdējis, sacīja viņiem: Veseliem ārsts nav nepieciešams, bet gan slimiem, jo es neesmu nācis aicināt taisnīgos, bet gan grēciniekus.</verse>
				<verse number="18">Un Jāņa mācekļi un farizeji gavēja; un tie nāca un sacīja Viņam: Kāpēc Jāņa mācekļi un farizeji gavē, bet Tavi mācekļi negavē?</verse>
				<verse number="19">Un Jēzus sacīja viņiem: Vai kāzu viesi var gavēt, kamēr līgavainis pie viņiem? Tik ilgi, kamēr līgavainis pie viņiem, tie nevar gavēt.</verse>
				<verse number="20">Bet nāks dienas, kad līgavaini viņiem atņems, tad tanīs dienās tie gavēs.</verse>
				<verse number="21">Neviens neliek jaunas drānas ielāpu uz vecām drēbēm: citādi jaunais ielāps izplīst no vecajām drēbēm, un plīsums top lielāks.</verse>
				<verse number="22">Un neviens nelej jaunu vīnu vecos ādas maisos: citādi vīns pārplēš maisus, un vīns izlīst, un maisi iet bojā. Bet jauno vīnu vajag liet jaunajos maisos.</verse>
				<verse number="23">Un notika atkal, ka Kungs sabatā gāja cauri druvai, un Viņa mācekļi iedami sāka raut vārpas.</verse>
				<verse number="24">Bet farizeji sacīja Viņam: Lūk, tie dara sabatā to, ko nav brīv.</verse>
				<verse number="25">Un Viņš sacīja tiem: Vai jūs nekad neesat lasījuši, ko darīja Dāvids, kad tam bija trūkums, un viņš pats bija izsalcis, un tie, kas ar viņu bija?</verse>
				<verse number="26">Kā viņš augstā priestera Abiatara laikā iegāja dievnamā un ēda upura maizi, kuru nevienam nenācās ēst, kā vien priesteriem; un viņš deva tiem, kas ar viņu bija.</verse>
				<verse number="27">Un Viņš tiem sacīja: Sabats ir iecelts cilvēka dēļ, bet ne cilvēks sabata dēļ.</verse>
				<verse number="28">Tāpēc Cilvēka Dēls ir Kungs arī pār sabatu.</verse>
			</chapter>
			<chapter number="3">
				<verse number="1">Un Viņš atkal iegāja sinagogā. Un tur atradās cilvēks, kam bija nokaltusi roka.</verse>
				<verse number="2">Un tie Viņu uzmanīja, vai Viņš sabatā nedziedinās, lai Viņu apsūdzētu.</verse>
				<verse number="3">Un Viņš sacīja cilvēkam, kam roka bija nokaltusi: Stājies vidū!</verse>
				<verse number="4">Un Viņš sacīja tiem: Vai sabatā pienākas labu vai ļaunu darīt, dvēseli glābt vai pazudināt? Bet viņi klusēja.</verse>
				<verse number="5">Un Viņš, noskumis par viņu sirds aklumu, visapkārt tos dusmīgi uzlūkoja un sacīja cilvēkam: Izstiep savu roku! Un tas izstiepa; un viņa roka kļuva vesela.</verse>
				<verse number="6">Un farizeji izgājuši tūlīt apspriedās ar herodiešiem pret Viņu, kā Viņu nonāvēt.</verse>
				<verse number="7">Bet Jēzus ar saviem mācekļiem aizgāja pie jūras; un daudz ļaužu no Galilejas un Jūdejas sekoja Viņam.</verse>
				<verse number="8">Un liels daudzums no Jeruzalemes un no Idumejas, un Aizjordānijas, un no Tiras apkārtnes, un Sidonas, dzirdēdami, ko Viņš dara, nāca pie Viņa.</verse>
				<verse number="9">Un Viņš sacīja saviem mācekļiem, lai tie sagatavo Viņam laivu ļaužu dēļ, lai tie Viņu nenospiestu.</verse>
				<verse number="10">Jo Viņš daudzus izdziedināja, tā ka tie, kam bija kādas kaites, metās pie Viņa, lai Viņam pieskartos.</verse>
				<verse number="11">Un nešķīstie gari, redzot Viņu, metās Viņa priekšā zemē un kliedza, sacīdami:</verse>
				<verse number="12">Tu esi Dieva Dēls! Un Viņš tos stingri norāja, lai tie Viņu neatklāj.</verse>
				<verse number="13">Un Viņš, uzkāpis kalnā, aicināja pie sevis tos, kurus pats vēlējās; un tie pienāca pie Viņa.</verse>
				<verse number="14">Un Viņš iecēla divpadsmit, lai tie ar Viņu būtu un lai sūtītu tos sludināt.</verse>
				<verse number="15">Un Viņš tiem deva varu dziedināt slimības un izdzīt ļaunos garus.</verse>
				<verse number="16">Un Sīmanim Viņš pielika vārdu Pēteris;</verse>
				<verse number="17">Un Jēkabu, Zebedeja dēlu, un Jāni, Jēkaba brāli, un pielika viņiem vārdu Boanerges, tas ir, pērkona dēli;</verse>
				<verse number="18">Un Andreju, un Filipu, un Bērtuli, un Mateju, un Tomu, un Jēkabu, Alfeja dēlu, un Tadeju, un Sīmani Kanānieti.</verse>
				<verse number="19">Un Jūdasu Iskariotu, kas Viņu arī nodeva.</verse>
				<verse number="20">Un viņi atnāk mājās; un daudz ļaužu atkal sapulcējās, tā ka viņi nevarēja pat maizi ēst.</verse>
				<verse number="21">Un kad Viņa piederīgie to dzirdēja, tie izgāja Viņu aizturēt, jo tie sacīja: Viņš kļuvis bezprātīgs.</verse>
				<verse number="22">Un rakstu mācītāji, kas bija atnākuši no Jeruzalemes, sacīja, ka Viņā Belcebuls un ka ļaunos garus Viņš izdzen ar velnu virsnieka spēku.</verse>
				<verse number="23">Un tos kopā sasaucis, Viņš sacīja tiem līdzībās: kā sātans var sātanu izdzīt?</verse>
				<verse number="24">Un ja valsts savā iekšienē sašķeļas, tad tāda valsts nevar pastāvēt.</verse>
				<verse number="25">Un ja kāds nams pret sevi pašu nāk naidā, tāds nams nevar pastāvēt.</verse>
				<verse number="26">Ja nu sātans celsies pret sevi pašu, tad viņā notiek šķelšanās; un viņš nevar pastāvēt, bet viņam ir gals klāt.</verse>
				<verse number="27">Neviens nespēj, spēcīgā namā iegājis, tā rīkus laupīt, pirms nebūs stiprais saistīts; un tad viņš tā namu izlaupīs.</verse>
				<verse number="28">Patiesi es jums saku, ka cilvēku bērniem visi grēki un zaimi, ar kādiem ir zaimojuši, tiks piedoti,</verse>
				<verse number="29">Bet kas zaimo Svēto Garu, tas piedošanu ne mūžam nedabūs, bet pelnīs mūžīgo grēku.</verse>
				<verse number="30">Jo viņi sacīja: Viņā ir nešķīstais gars.</verse>
				<verse number="31">Un atnāca Viņa māte un brāļi; un tie, ārā stāvēdami, sūtīja pie Viņa un aicināja Viņu.</verse>
				<verse number="32">Un ļaudis sēdēja ap Viņu un sacīja Viņam: Lūk, Tava māte un Tavi brāļi ārā meklē Tevi.</verse>
				<verse number="33">Un Viņš tiem atbildēja un sacīja: Kas ir mana māte un mani brāļi?</verse>
				<verse number="34">Un Viņš visapkārt uzlūkoja tos, kas ap Viņu sēdēja, un sacīja: Lūk, mana māte un mani brāļi!</verse>
				<verse number="35">Jo, kas pilda Dieva prātu, tas ir mans brālis un mana māsa, un māte.</verse>
			</chapter>
			<chapter number="4">
				<verse number="1">Un Viņš atkal sāka mācīt pie jūras; un daudz ļaužu pulcējās pie Viņa, tā ka Viņš, iekāpis laivā, sēdēja uz jūras; un visi ļaudis bija uz zemes pie jūras.</verse>
				<verse number="2">Un Viņš tos daudz mācīja līdzībās; un savā mācībā sacīja tiem:</verse>
				<verse number="3">Klausieties: lūk, sējējs izgāja sēt.</verse>
				<verse number="4">Un sēkla, viņam sējot, krita ceļmalā; un debess putni nāca un to apēda.</verse>
				<verse number="5">Cita krita akmenājā, kur tai nebija daudz zemes; un tā tūliņ uzdīga, tāpēc, ka nebija dziļi zemē.</verse>
				<verse number="6">Un kad uzlēca saule, tā novīta un nokalta, tāpēc, ka tai nebija saknes.</verse>
				<verse number="7">Un cita krita starp ērkšķiem; un ērkšķi uzauga un nomāca to, un tā nenesa augļus.</verse>
				<verse number="8">Un cita krita labā zemē, tā uzdīga un auga, un nesa augļus; un cita nesa trīsdesmitkārtīgi, cita sešdesmitkārtīgi un cita simtkārtīgi.</verse>
				<verse number="9">Un Viņš sacīja: Kam ir ausis dzirdēšanai, lai dzird!</verse>
				<verse number="10">Un kad Viņš bija viens pats, tie divpadsmit, kas ar Viņu bija, jautāja par līdzību.</verse>
				<verse number="11">Un Viņš tiem sacīja: Jums ir dots saprast Dieva valstības noslēpumus, bet tiem, kas ir ārā, tas viss notiek līdzībās,</verse>
				<verse number="12">Ka tie skatīdamies skatās, bet neredz, un klausīdamies dzird, bet nesaprot, ka tie neatgriežas, un grēki tiem netiek piedoti. [font size="2"](Is. 6,9; Mt.13,14; Jņ.12,40; Apd.28,26; Rom.11,8)[/font]</verse>
				<verse number="13">Un Viņš tiem sacīja: Jūs nesaprotat šo līdzību? Kā tad jūs sapratīsiet visas līdzības?</verse>
				<verse number="14">Tas, kas sēj, sēj vārdu.</verse>
				<verse number="15">Bet šie, kas ceļmalā, kur vārds top sēts, ir tie, kas dzirdējuši, bet tūdaļ nāk sātans un atņem viņu sirdīs sēto vārdu.</verse>
				<verse number="16">Un tāpat tie, kas akmenājā sēti; viņi, kad vārdu dzird, tūdaļ to priecīgi pieņem.</verse>
				<verse number="17">Bet tiem nav saknes sevī: viņi ir nepastāvīgi; tiklīdz rodas apspiešanas un vajāšanas vārda dēļ, tie tūdaļ krīt apgrēcībā.</verse>
				<verse number="18">Bet citi, kas starp ērkšķiem sēti, tie ir tie, kas vārdu uzklausa,</verse>
				<verse number="19">Bet pasaules rūpes un bagātības, viltus un citas kārības, ieejot tanī, nomāc vārdu, un tas paliek neauglīgs.</verse>
				<verse number="20">Un labajā zemē sētie ir tie, kas vārdu dzird un to uzņem, un nes augļus: cits trīsdesmitkārtīgus, cits sešdesmitkārtīgus, cits simtkārtīgus.</verse>
				<verse number="21">Un Viņš sacīja tiem: Vai tad gaismu meklē, lai to liktu zem pūra vai zem gultas? Vai ne tāpēc, lai to liktu svečturī?</verse>
				<verse number="22">Jo nekas nepaliek apslēpts, kas nenāktu gaismā; un nekas nenotiek slepenībā, kas netaptu zināms.</verse>
				<verse number="23">Kam ir ausis dzirdēšanai, lai dzird!</verse>
				<verse number="24">Un Viņš tiem sacīja: Lieciet vērā, ko jūs dzirdat! Ar kādu mēru jūs mērīsiet, ar tādu jums atmērīs un vēl klāt pieliks.</verse>
				<verse number="25">Jo kam ir, tam tiks dots; un kam nav, arī tas, kas viņam ir, tiks no tā atņemts.</verse>
				<verse number="26">Un Viņš sacīja: Ar Dieva valstību ir tāpat, kā cilvēks sēklu iesēj zemē.</verse>
				<verse number="27">Vai nu viņš guļ, vai ceļas naktī, vai dienā, sēkla dīgst un aug, tam nezinot.</verse>
				<verse number="28">Jo zeme nes augļus: vispirms stiebru, tad vārpu, beigās pilnu vārpu graudiem.</verse>
				<verse number="29">Un kad augļi ienākušies, tad viņš tūdaļ lieto sirpi, jo pļaujamais laiks ir klāt.</verse>
				<verse number="30">Un Viņš sacīja: Kam mēs pielīdzināsim Dieva valstību? Vai kādā līdzībā mēs to attēlosim?</verse>
				<verse number="31">Viņa ir kā sinepju grauds, kas iesēts zemē, kurš ir mazākais no visām sēklām, kas ir virs zemes;</verse>
				<verse number="32">Un kad tas ir iesēts, tas aug un kļūst lielāks par visiem stādiem; un tas laiž lielus zarus, tā ka debesu putni var dzīvot tā pavēnī.</verse>
				<verse number="33">Un daudzās tādās līdzībās Viņš runāja tiem vārdu, tā ka tie spēja to saprast.</verse>
				<verse number="34">Bet bez līdzībām Viņš tiem nerunāja, bet saviem mācekļiem Viņš atsevišķi izskaidroja visu.</verse>
				<verse number="35">Un tanī pat dienā, kad vakars bija iestājies, Viņš tiem sacīja: Pārcelsimies pretējā krastā!</verse>
				<verse number="36">Un tie, ļaudis atlaiduši, tā ka Viņš bija laivā, ņēma Viņu līdz, arī citas laivas bija pie Viņa.</verse>
				<verse number="37">Un sacēlās liela vētra, un gāza viļņus laivā, tā ka laiva pildījās.</verse>
				<verse number="38">Bet Viņš gulēja laivas galā uz spilvena; un tie modināja Viņu un sacīja Viņam: Mācītāj, vai Tev nerūp, ka mēs ejam bojā?</verse>
				<verse number="39">Un uzcēlies, Viņš piedraudēja vējam un sacīja jūrai: Paliec klusu, nomierinies! Un vējš nostājās, un iestājās liels klusums.</verse>
				<verse number="40">Un Viņš tiem sacīja: Kāpēc jūs esat tik bailīgi? Vai jums vēl trūkst ticības? Un viņi ļoti izbijās un jautāja viens otram: Kā tev šķiet, kas Viņš ir, ka Viņam vēji un jūra paklausa?</verse>
			</chapter>
			<chapter number="5">
				<verse number="1">Un Viņi nonāca viņpus jūras geraziešu zemē.</verse>
				<verse number="2">Un Viņam, izkāpjot no laivas, tūdaļ no kapiem nāca pretim nešķīstā gara apsēsts cilvēks.</verse>
				<verse number="3">Viņam bija mītne kapos; un neviens nevarēja viņu pat važām sasiet,</verse>
				<verse number="4">Jo bieži viņš, sasiets kāju valgā un važās, sarāva važas un salauza valgu; un neviens nespēja viņu savaldīt.</verse>
				<verse number="5">Un vienmēr dienām un naktīm viņš mita kapos un kalnos, kliedza un sevi dauzīja akmeņiem.</verse>
				<verse number="6">Bet ieraudzījis Jēzu tālumā, tas pieskrēja un pielūdza Viņu.</verse>
				<verse number="7">Un viņš, kliegdams stiprā balsī, sacīja: Kas man un Tev, Jēzu, Dieva Visaugstākā Dēls? Es zvērinu Tevi pie Dieva, nemoci mani!</verse>
				<verse number="8">Jo Viņš tam sacīja: Nešķīstais gars, izej no šī cilvēka!</verse>
				<verse number="9">Un Viņš tam jautāja: Kāds tavs vārds? Un tas atbildēja Viņam: Leģions mans vārds, jo mēs esam daudz.</verse>
				<verse number="10">Un tas Viņu ļoti lūdza, lai Viņš tos no šī apgabala neizdzītu.</verse>
				<verse number="11">Bet tur pie kalna ganījās liels cūku bars.</verse>
				<verse number="12">Un gari lūdza Viņu, sacīdami: Sūti mūs cūkās, lai mēs tanīs ieejam!</verse>
				<verse number="13">Un Jēzus tūdaļ atļāva tiem. Un nešķīstie gari izgāja un iegāja cūkās, un cūku bars, kurā bija ap divi tūkstoši, lielā ātrumā metās jūrā un noslīka.</verse>
				<verse number="14">Bet to gani aizbēga un pastāstīja pilsētā un laukos. Un iedzīvotāji izgāja raudzīt, kas noticis.</verse>
				<verse number="15">Un viņi nāca pie Jēzus un redzēja to, kas tika ļaunā gara mocīts, sēžam apģērbtu un pilnā prātā; un tie ļoti nobijās.</verse>
				<verse number="16">Un tie, kas to bija redzējuši, stāstīja viņiem, kas notika ar ļaunā gara apsēsto un cūkām.</verse>
				<verse number="17">Un tie sāka Viņu lūgt, lai Viņš aizietu no to robežām.</verse>
				<verse number="18">Bet kad Viņš kāpa laivā, sāka Viņu lūgt tas, kas bija ļaunā gara apsēts, lai tas varētu palikt pie Viņa.</verse>
				<verse number="19">Un Viņš tam neatļāva, bet sacīja tam: Ej savās mājās pie savējiem un pasludini viņiem, kādas lielas lietas Kungs tev darījis un ka Viņš par tevi apžēlojies!</verse>
				<verse number="20">Un viņš aizgāja un desmit pilsētu apgabalā sāka sludināt, ko Jēzus viņam darījis, un visi brīnījās.</verse>
				<verse number="21">Un kad Jēzus atkal laivā pārcēlās pāri jūrai, pie Viņa sapulcējās liels ļaužu pulks; un Viņš bija pie jūras.</verse>
				<verse number="22">Un nāca pie Viņa viens no sinagogas priekšniekiem, Jairs vārdā, un, redzēdams Viņu, krita pie Viņa kājām,</verse>
				<verse number="23">Un ļoti Viņu lūdza, sacīdams: Mana meitiņa ir pie miršanas; nāc, uzliec viņai savu roku, lai tā kļūtu vesela un dzīvotu!</verse>
				<verse number="24">Un Viņš aizgāja kopā ar to. Un daudz ļaužu sekoja Viņam un drūzmējās ap Viņu.</verse>
				<verse number="25">Un bija sieviete, kas divpadsmit gadu cieta no asins tecēšanas.</verse>
				<verse number="26">Tā bija daudz cietusi no daudziem ārstiem un bija iztērējusi visu savu mantu, bet, palīdzību neatradusi, bija nonākusi vēl ļaunākā stāvoklī.</verse>
				<verse number="27">Viņa, izdzirdusi par Jēzu, nāca ļaužu pulkā un no mugurpuses pieskārās Viņa drēbēm.</verse>
				<verse number="28">Jo tā sacīja: Ja tikai pieskaršos Viņa drēbēm, es kļūšu vesela.</verse>
				<verse number="29">Un tūdaļ viņas asins avots izsīka; un viņa sajuta savās miesās, ka tā no šīs kaites izdziedināta.</verse>
				<verse number="30">Un Jēzus tūdaļ, sevī nomanīdams, ka spēks no Viņa izgājis, pagriezās pret ļaudīm un sacīja: Kas skāra manas drēbes?</verse>
				<verse number="31">Un Viņa mācekļi sacīja Viņam: Tu redzi, ka ļaudis spiežas pie Tevis, un Tu saki: kas man pieskārās?</verse>
				<verse number="32">Un Viņš apskatījās, lai redzētu to, kas to bija darījusi.</verse>
				<verse number="33">Bet sieviete, nobijusies un trīcēdama, zinādama, kas ar viņu noticis, nāca un krita Viņa priekšā zemē un teica Viņam visu patiesību.</verse>
				<verse number="34">Bet Viņš tai sacīja: Meit, tava ticība tevi darījusi veselu! Ej mierā un esi vesela no savas kaites!</verse>
				<verse number="35">Viņam vēl runājot, nāca pie sinagogas priekšnieka un sacīja: Tava meita jau mirusi, ko vēl apgrūtini Mācītāju?</verse>
				<verse number="36">Bet Jēzus, izdzirdis vārdus, kas bija sacīti, teica sinagogas priekšniekam: Nebīsties, tikai tici!</verse>
				<verse number="37">Un Viņš neļāva nevienam sev līdz iet, kā vien Pēterim un Jēkabam, un Jānim, Jēkaba brālim.</verse>
				<verse number="38">Un viņi nonāca sinagogas priekšnieka namā; un Viņš redzēja uzbudinājumu un tos, kas raudāja un daudz vaimanāja.</verse>
				<verse number="39">Un Viņš, iegājis, sacīja tiem: Ko jūs trokšņojat un raudat? Meitiņa nav mirusi, bet guļ.</verse>
				<verse number="40">Un tie izsmēja Viņu. Bet Viņš, visus izraidījis, paņēma līdz meitiņas tēvu un māti, un tos, kas ar Viņu bija, un iegāja, kur meitiņa gulēja.</verse>
				<verse number="41">Un Viņš, satvēris meitiņas roku, sacīja tai: Talita, kumi! Tulkojumā: Meitiņ, es tev saku, celies augšām!</verse>
				<verse number="42">Un meitiņa tūlīt uzcēlās un staigāja, jo tā bija divpadsmit gadus veca. Un tos pārņēma liels izbrīns.</verse>
				<verse number="43">Un Viņš tiem stingri piekodināja, lai neviens par to neuzzinātu; un Viņš lika dot tai ēst.</verse>
			</chapter>
			<chapter number="6">
				<verse number="1">Un Viņš, izgājis no turienes, gāja uz savu dzimteni; un Viņa mācekļi sekoja Viņam.</verse>
				<verse number="2">Un, kad atnāca sabats, Viņš sāka mācīt sinagogā; un daudzi, Viņu dzirdēdami, brīnījās par Viņa mācību, sacīdami: No kurienes Viņam tas viss? Un kas tā par gudrību, kas Viņam dota, un tādi brīnumi, kas notiek ar Viņa rokām?</verse>
				<verse number="3">Vai Viņš nav galdnieks, Marijas dēls, Jēkaba un Jāzepa, un Jūdas, un Sīmaņa brālis? Un vai Viņa māsas nav šeit pie mums? Un tie ieļaunojās no Viņa.</verse>
				<verse number="4">Un Jēzus sacīja viņiem: Nekur pravietis nav bez cieņas, izņemot savu dzimteni, savu māju un savus radus.</verse>
				<verse number="5">Un Viņš tur nevarēja darīt nevienu brīnumu, tik vien nedaudzus slimniekus Viņš dziedināja, uzlikdams rokas.</verse>
				<verse number="6">Un Viņš brīnījās par viņu neticību; un mācīdams Viņš apstaigāja apkārtnes miestus.</verse>
				<verse number="7">Un Viņš aicināja tos divpadsmit, un sāka tos sūtīt pa diviem, un deva tiem varu pār nešķīstajiem gariem.</verse>
				<verse number="8">Un Viņš pavēlēja tiem nekā neņemt ceļā līdz: ne somu, ne maizi, ne naudu jostā, bet tikai spieķi,</verse>
				<verse number="9">Un apaut sandales un neuzvilkt divus svārkus.</verse>
				<verse number="10">Un Viņš tiem sacīja: Kur jūs kādā mājā ieiesiet, tur palieciet, kamēr no turienes iziesiet.</verse>
				<verse number="11">Un ja kāds jūs neuzņemtu un jūs neuzklausītu, iziedami no turienes, nokratiet putekļus no savām kājām tiem par liecību!</verse>
				<verse number="12">Un viņi izgāja un sludināja grēku gandarīšanu.</verse>
				<verse number="13">Un viņi izdzina daudz ļauno garu un daudzus slimos svaidīja ar eļļu, un darīja tos veselus.</verse>
				<verse number="14">Ķēniņš Herods dzirdēja (jo Viņa vārds bija kļuvis zināms), un sacīja, ka Jānis Kristītājs uzcēlies no miroņiem, un tāpēc tādi brīnumspēki darbojas Viņā.</verse>
				<verse number="15">Bet citi sacīja, ka Viņš ir Elijs. Bet citi runāja, ka Viņš ir pravietis vai viens no praviešiem.</verse>
				<verse number="16">To dzirdot, Herods sacīja: Jānis, kam es galvu nocirtu, ir uzcēlies no miroņiem.</verse>
				<verse number="17">Jo Herods pats sūtīja un apcietināja Jāni, un saistīja viņu cietumā Herodijas, sava brāļa Filipa sievas dēļ, jo viņš to bija apprecējis.</verse>
				<verse number="18">Jo Jānis sacīja Herodam: Tu nedrīksti turēt pie sevis sava brāļa sievu.</verse>
				<verse number="19">Bet Herodija nīda viņu un gribēja to nonāvēt, bet nevarēja.</verse>
				<verse number="20">Jo Herods no Jāņa bijās, zinādams, ka Viņš ir taisnīgs un svēts vīrs, un sargāja viņu; un, to uzklausījis, daudz darīja un labprāt viņā klausījās.</verse>
				<verse number="21">Un kad pienāca attiecīga diena, Herods savā dzimšanas dienā Galilejas lielkungiem un kara virsniekiem, un augstajiem sarīkoja mielastu.</verse>
				<verse number="22">Un Herodijas meita ienāca un dejoja, un patika Herodam un tiem, kas kopā atradās pie galda. Tad ķēniņš sacīja meitenei: Prasi no manis, ko gribēdama, un es tev to došu.</verse>
				<verse number="23">Un viņš tai zvērēja: Visu, ko tu prasīsi, es tev došu, kaut vai pusi no savas valsts.</verse>
				<verse number="24">Bet tā izgāja un sacīja savai mātei: Ko lai es prasu? Bet tā sacīja: Jāņa Kristītāja galvu.</verse>
				<verse number="25">Un kad viņa tūlīt steigšus iegāja pie ķēniņa, tā prasīja, sacīdama: Es gribu, ka tu tūdaļ dotu man bļodā Jāņa Kristītāja galvu.</verse>
				<verse number="26">Un ķēniņš noskuma, bet zvēresta un to dēļ, kas bija pie galda, viņš negribēja to apbēdināt.</verse>
				<verse number="27">Un tas nosūtīja bendi un pavēlēja atnest bļodā viņa galvu. Un tas cietumā nocirta viņam galvu.</verse>
				<verse number="28">Un atnesa viņa galvu bļodā un deva to meitenei; un meitene atdeva to savai mātei.</verse>
				<verse number="29">Un kad viņa mācekļi to dzirdēja, tie nāca, paņēma viņa miesas un ielika tās kapā.</verse>
				<verse number="30">Un apustuļi, sapulcējušies pie Jēzus, pastāstīja Viņam visu, ko tie bija darījuši un mācījuši.</verse>
				<verse number="31">Un Viņš tiem sacīja: Nāciet savrup vientuļā vietā un atpūtieties drusku! Jo daudz bija to, kas nāca un gāja, un viņiem nebija pat laika ēšanai.</verse>
				<verse number="32">Un viņi, iekāpuši laivā, aizbrauca savrup vientuļā vietā.</verse>
				<verse number="33">Un tie redzēja viņus aizbraucam, un daudzi uzzināja to. Un tie kājām no visām pilsētām saskrēja tur, aizsteidzoties viņiem priekšā.</verse>
				<verse number="34">Un Jēzus, izkāpdams malā, redzēja daudz ļaužu; un Viņam kļuva to žēl, jo tie bija kā avis, kam nav gana; un Viņš daudz mācīja tos.</verse>
				<verse number="35">Un kad pienāca vēla stunda, Viņa mācekļi piegāja un sacīja: Šī vieta ir tuksnešaina, un diena jau pagājusi;</verse>
				<verse number="36">Atlaid viņus, lai tie iet tuvākajās sētās un miestos un lai pērk sev barību ēšanai!</verse>
				<verse number="37">Bet Viņš atbildēja tiem un sacīja: Dodiet jūs viņiem ēst! Un tie sacīja Viņam: Mēs iesim un nopirksim par divi simts dēnārijiem maizi un dosim viņiem ēst.</verse>
				<verse number="38">Un Viņš sacīja tiem: Cik maizes jums ir? Ejiet un palūkojiet! Un viņi uzzinājuši sacīja: Piecas un divas zivis.</verse>
				<verse number="39">Un Viņš tiem pavēlēja, lai tie visus nosēdina zaļajā zālē.</verse>
				<verse number="40">Un apsēdās rindās pa simtiem un pa piecdesmit.</verse>
				<verse number="41">Un Viņš, paņēmis piecas maizes un divas zivis, pacēla acis pret debesīm, svētīja un lauza maizi, un deva saviem mācekļiem, lai tie viņiem liek priekšā; arī divas zivis Viņš sadalīja visiem.</verse>
				<verse number="42">Un visi ēda un paēda.</verse>
				<verse number="43">Un tie savāca divpadsmit pilnus grozus ar pārpalikušajām druskām un zivīm.</verse>
				<verse number="44">Bet to, kas ēda, bija pieci tūkstoši vīru.</verse>
				<verse number="45">Un Viņš tūdaļ lika saviem mācekļiem kāpt laivā un pirms Viņa pārcelties pāri jūrai uz Betsaidu, kamēr Viņš atlaidīs ļaudis.</verse>
				<verse number="46">Un Viņš, atlaidis tos, uzgāja kalnā Dievu lūgt.</verse>
				<verse number="47">Un kad vakars metās, laiva bija jūras vidū un Viņš viens pats uz zemes.</verse>
				<verse number="48">Un Viņš redzēja tos strādājam airējot, jo bija pretvējš; un ap ceturto nakts sardzes maiņu Viņš, iedams pa jūru, gāja pie tiem un gribēja paiet tiem garām.</verse>
				<verse number="49">Bet tie, redzot Viņu pa jūras virsu staigājam, noturēja Viņu par parādību un kliedza.</verse>
				<verse number="50">Jo visi Viņu redzēja un izbijās. Un Viņš tūdaļ uzrunāja tos un tiem sacīja: Nomierinieties, es esmu, nebīstieties!</verse>
				<verse number="51">Un Viņš iekāpa pie tiem laivā; un vējš apklusa. Bet viņi vēl vairāk sevī brīnījās.</verse>
				<verse number="52">Jo viņi nesaprata notikumu ar maizēm; un viņu sirdis bija akluma skartas.</verse>
				<verse number="53">Un pārcēlušies viņi nāca Ģenezaretes zemē un piestājās malā.</verse>
				<verse number="54">Kad viņi izkāpa no laivas, ļaudis tūlīt pazina Viņu.</verse>
				<verse number="55">Un tie skrēja pa visu to apgabalu un sāka gultās nest tos, kas slimoja, turp, kur tie dzirdēja Viņu esam.</verse>
				<verse number="56">Un kur vien Viņš iegāja miestos vai ciemos, vai pilsētās, visur tie lika neveselos ielās un lūdza Viņu atļaut pieskarties Viņa drēbju šuvei; un kas Viņam pieskārās, tie kļuva veseli.</verse>
			</chapter>
			<chapter number="7">
				<verse number="1">Un pie Viņa sapulcējās farizeji un daži no Jeruzalemes atnākušie rakstu mācītāji.</verse>
				<verse number="2">Un tie, redzēdami dažus no Viņa mācekļiem netīrām, tas ir, nemazgātām rokām maizi ēdam, ņēma to ļaunā.</verse>
				<verse number="3">Jo farizeji un visi jūdi neēd, pirms tie, turēdamies pie senču ieražām, nav vairākkārt nomazgājuši rokas.</verse>
				<verse number="4">Un tie, pārnākuši no tirgus, neēd, kamēr nav mazgājušies; un ir vēl daudz cita, kas tiem uzdots pildīt: kā biķeru, krūžu, vara trauku un guļamvietu mazgāšana.</verse>
				<verse number="5">Un farizeji un rakstu mācītāji jautāja Viņam: Kāpēc Tavi mācekļi nedzīvo pēc senču ieražām, bet ēd maizi, nemazgājuši rokas?</verse>
				<verse number="6">Bet Viņš tiem atbildēja un sacīja: Isajs labi pravietojis par jums, liekuļiem, kā ir rakstīts: Šī tauta godina mani lūpām, bet viņu sirdis ir tālu no manis.</verse>
				<verse number="7">Velti viņi mani cienī, mācot cilvēku mācības un likumus. (Is.29,13)</verse>
				<verse number="8">Dieva bausli atmetuši, jūs pildāt cilvēku ieražas: krūžu un kausu mazgāšanas un daudz ko citu šim līdzīgu jūs darāt.</verse>
				<verse number="9">Un Viņš tiem sacīja: Vai labi, ka jūs Dieva bausli padarāt nesaistošu, lai pildītu savas ieražas?</verse>
				<verse number="10">Jo Mozus saka: Godā savu tēvu un māti! Un kas nolād tēvu un māti, tam būs mirt.</verse>
				<verse number="11">Bet jūs sakāt: Ja kāds sacītu tēvam un mātei: Korban, tas ir: Upura dāvana lai būs tas, kas tev no manis varētu par labu nākt,</verse>
				<verse number="12">Tad jūs neļaujat viņam vairs nekā darīt sava tēva un mātes labā,</verse>
				<verse number="13">Atceldami Dieva vārdu ar jūsu ieražām, ko jūs esat ieveduši. Un daudz šim līdzīga jūs darāt.</verse>
				<verse number="14">Un atkal Viņš, pieaicinājis ļaudis, tiem sacīja: Klausieties mani visi un saprotiet!</verse>
				<verse number="15">Nekas cilvēku nevar sagānīt, kas no ārienes viņā ieiet, bet kas no cilvēka iziet, tas ir, kas cilvēku apgāna.</verse>
				<verse number="16">Ja kam ir ausis dzirdēšanai, lai dzird!</verse>
				<verse number="17">Un kad Viņš aizgāja no ļaudīm namā, Viņa mācekļi jautāja Viņam par šo līdzību.</verse>
				<verse number="18">Un Viņš tiem sacīja: Tā arī jūs vēl esat neprašas? Vai jūs nesaprotat, ka viss, kas no ārienes ieiet cilvēkā, nevar to apgānīt?</verse>
				<verse number="19">Jo tas neieiet viņa sirdī, bet nonāk vēderā un iziet laukā, tīrīdams katru barību.</verse>
				<verse number="20">Bet Viņš sacīja: Kas no cilvēka iziet, tas apgāna cilvēku.</verse>
				<verse number="21">Jo no iekšienes, no cilvēka sirds iziet ļaunās domas, laulības pārkāpšana, nešķīstības, slepkavības.</verse>
				<verse number="22">Zādzības, mantkārība, blēdības, viltība, nekaunība, skaudīga acs, Dieva zaimošana, lepnība, vieglprātība.</verse>
				<verse number="23">Visi šie ļaunumi iziet no iekšienes; un tie apgāna cilvēku.</verse>
				<verse number="24">Un Viņš cēlies aizgāja no turienes uz Tiras un Sidonas apgabalu; un, iegājis kādā namā, Viņš vēlējās, lai neviens to nezinātu; bet Viņš nevarēja palikt apslēpts.</verse>
				<verse number="25">Un tūdaļ kāda sieviete, kuras meitiņa bija ļaunā gara apsēsta, izdzirdusi par Viņu, iegāja un krita pie Viņa kājām.</verse>
				<verse number="26">Bet šī sieviete bija pagāniete, pēc dzimuma sirofeniķiete. Un tā lūdza Viņu, lai Viņš izdzen ļauno garu no viņas meitas.</verse>
				<verse number="27">Viņš tai sacīja: Pagaidi, lai vispirms bērni tiek paēdināti, jo nav labi atņemt maizi bērniem un nomest to sunīšiem.</verse>
				<verse number="28">Bet tā atbildēja un sacīja Viņam: Jā gan, Kungs, jo arī sunīši ēd zem galda no bērnu druskām.</verse>
				<verse number="29">Un Viņš tai sacīja: Šī vārda dēļ ej! Ļaunais gars ir izgājis no tavas meitas.</verse>
				<verse number="30">Un tā, nogājusi savās mājās, atrada meitiņu gultā guļam; un ļaunais gars viņu bija atstājis.</verse>
				<verse number="31">Un atkal Viņš, izgājis no Tiras robežām, nāca caur Sidonu pie Galilejas jūras desmit pilsētu robežās.</verse>
				<verse number="32">Un pie Viņa atveda kurlmēmo un lūdza Viņu, lai Viņš tam uzliek roku.</verse>
				<verse number="33">Un Viņš, paņēmis to savrup no ļaudīm, ielika savus pirkstus tā ausīs; un Viņš izspļāvis aizskāra tā mēli.</verse>
				<verse number="34">Un Viņš, pacēlis acis pret debesīm, nopūtās un sacīja tam: Efeta, tas ir: atveries!</verse>
				<verse number="35">Un tūdaļ viņa ausis atvērās, un viņa mēles saite atraisījās, un viņš runāja pareizi.</verse>
				<verse number="36">Un Viņš tiem pavēlēja par to nevienam nesacīt. Bet jo vairāk Viņš liedza, jo vairāk tie sludināja.</verse>
				<verse number="37">Un jo vairāk tie brīnījās, sacīdami: Viņš visu labi darījis: kurliem deva dzirdi un mēmiem - spējas runāt.</verse>
			</chapter>
			<chapter number="8">
				<verse number="1">Tanīs dienās, kad daudz ļaužu bija kopā un tiem nebija ko ēst, Viņš, saaicinājis mācekļus, sacīja tiem:</verse>
				<verse number="2">Man žēl šo ļaužu, jo, lūk, viņi jau trīs dienas paliek pie manis, un viņiem nav ko ēst.</verse>
				<verse number="3">Un ja es tos atlaidīšu mājās neēdušus, tie ceļā nonīks, jo daži no viņiem nākuši no tālienes.</verse>
				<verse number="4">Un Viņa mācekļi atbildēja Viņam: Kas šos var paēdināt ar maizi še, tuksnesī?</verse>
				<verse number="5">Un Viņš jautāja tiem: Cik jums ir maizes? Tie atbildēja: Septiņas.</verse>
				<verse number="6">Un Viņš pavēlēja ļaudīm apmesties zemē. Un, paņēmis septiņas maizes, Viņš pateicās, lauza un deva tās saviem mācekļiem, lai viņi ceļ priekšā; un viņi cēla tās ļaudīm priekšā.</verse>
				<verse number="7">Un viņiem bija nedaudz zivtiņu; un tās Viņš svētīja un pavēlēja celt priekšā.</verse>
				<verse number="8">Un viņi ēda un paēda, un pielasīja ar atlikušajām druskām septiņus grozus.</verse>
				<verse number="9">Bet to, kas ēda, bija tūkstoši četri; un tad Viņš tos atlaida.</verse>
				<verse number="10">Un tūdaļ Viņš ar saviem mācekļiem, iekāpis laivā, nonāca Dalmanutas robežās.</verse>
				<verse number="11">Un farizeji izgājuši sāka strīdēties ar Viņu un, Viņu kārdinādami, prasīja no Viņa zīmi no debesīm.</verse>
				<verse number="12">Un Viņš nopūtās savā garā un sacīja: Ko šī cilts meklē zīmi? Patiesi es jums saku: šai ciltij nekāda zīme netiks dota.</verse>
				<verse number="13">Un Viņš, tos atlaidis, atkal iekāpa laivā un pārcēlās otrā malā.</verse>
				<verse number="14">Un viņi bija aizmirsuši paņemt līdz maizi; un viņiem laivā nebija vairāk līdz kā viena maize.</verse>
				<verse number="15">Un Viņš tiem piekodināja un sacīja: Skatieties un sargieties no farizeju rauga un Heroda rauga!</verse>
				<verse number="16">Un viņi domāja un savā starpā runāja: Tas tāpēc, ka mums nav maizes.</verse>
				<verse number="17">To nomanīdams, Jēzus sacīja viņiem: Ko jūs domājat, ka jums maizes nav? Vai jūs vēl nemanāt, nedz noprotat? Vai jums sirds vēl nocietināta?</verse>
				<verse number="18">Jums ir acis, bet jūs neredzat; jums ir ausis, bet jūs nedzirdat? Un jūs neatminaties,</verse>
				<verse number="19">Kad es piecas maizes lauzu pieciem tūkstošiem, cik grozu jūs savācāt pilnus druskām? Tie Viņam saka: Divpadsmit.</verse>
				<verse number="20">Kad es lauzu septiņas maizes četriem tūkstošiem: cik grozu jūs savācāt ar druskām? Un tie sacīja Viņam: Septiņus.</verse>
				<verse number="21">Un Viņš tiem sacīja: Kā tad jūs vēl nesaprotat?</verse>
				<verse number="22">Un viņi nonāca Betsaidā; un pie Viņa atveda neredzīgo un lūdza Viņu, lai Viņš tam pieskartos.</verse>
				<verse number="23">Un Viņš, paņēmis neredzīgo aiz rokas, izveda to ārpus miesta; ar siekalām apslapinājis viņa acis un uzlicis tam savas rokas, Viņš jautāja, vai viņš ko redzot?</verse>
				<verse number="24">Un tas, atvēris acis, sacīja: Es redzu cilvēkus kā kokus staigājam.</verse>
				<verse number="25">Tad Viņš atkal uzlika rokas uz tā acīm; un tas sāka redzēt. Un tas kļuva vesels, tā ka visu skaidri redzēja.</verse>
				<verse number="26">Un Viņš sūtīja to mājās, sacīdams: Ej savās mājās un, kad ieiesi miestā, nesaki nevienam!</verse>
				<verse number="27">Un Jēzus un Viņa mācekļi aizgāja uz Filipa Cesarijas miestiem; un Viņš ceļā jautāja saviem mācekļiem, tiem sacīdams: Ko ļaudis saka? Kas es esmu?</verse>
				<verse number="28">Tie atbildēja Viņam un sacīja: Jānis Kristītājs, citi Elijs, bet citi ka viens no praviešiem.</verse>
				<verse number="29">Tad Viņš tiem sacīja: Bet par ko jūs mani turat? Pēteris atbildēja un sacīja Viņam: Tu esi Kristus.</verse>
				<verse number="30">Un Viņš tiem piekodināja, lai tie par Viņu nevienam nekā nesaka.</verse>
				<verse number="31">Un Viņš sāka tos mācīt, ka Cilvēka Dēlam būs daudz jācieš un jākļūst vecāko un augsto priesteru, un rakstu macītāju atmestam un nonāvētam, un pēc trim dienām Viņš celsies no miroņiem.</verse>
				<verse number="32">Un Viņš runāja šos vārdus atklāti. Un Pēteris, paņēmis savrup Viņu, sāka Viņu apsaukt.</verse>
				<verse number="33">Viņš, pagriezies un savus mācekļus uzlūkojis, piedraudēja Pēterim, sacīdams: Atkāpies no manis, sātan, jo tu neizproti dievišķo, bet cilvēcīgo!</verse>
				<verse number="34">Un Viņš, pieaicinājis ļaudis līdz ar saviem mācekļiem, sacīja tiem: Ja kas man grib sekot, lai aizliedz pats sevi, lai ņem savu krustu un seko man!</verse>
				<verse number="35">Un kas savu dzīvību grib glābt, tas to pazaudēs; bet kas savu dzīvību pazaudēs manis un evaņģēlija labad, tas to izglābs.</verse>
				<verse number="36">Jo kāds labums cilvēkam, ja viņš iemantotu visu pasauli, bet savai dvēselei darīs zaudējumu?</verse>
				<verse number="37">Vai kādu maiņas pretvērtību cilvēks dos par savu dvēseli?</verse>
				<verse number="38">Ja kas manis un manu vārdu dēļ kaunēsies šīs laulības pārkāpējas un grēcīgās cilts priekšā, tā dēļ arī Cilvēks Dēls kaunēsies, kad Viņš ar saviem eņģeļiem nāks sava Tēva godībā.</verse>
				<verse number="39">Un Viņš tiem sacīja: Patiesi es jums saku, ka daži no šeit stāvošajiem nāvi nebaudīs, pirms tie nebūs redzējuši Dieva valstību spēkā atnākam.</verse>
			</chapter>
			<chapter number="9">
				<verse number="1">Un pēc sešām dienām Jēzus ņēma līdz Pēteri un Jēkabu, un Jāni un veda viņus vienus savrup augstā kalnā, un tika apskaidrots viņu priekšā.</verse>
				<verse number="2">Un Viņa drēbes kļuva spožas un ļoti baltas kā sniegs, kādas neviens balinātājs virs zemes nevar izbalināt.</verse>
				<verse number="3">Un viņiem parādījās Elijs ar Mozu un runāja ar Jēzu.</verse>
				<verse number="4">Un Pēteris griezās pie Jēzus un sacīja: Mācītāj, labi mums šeit būt; mēs taisīsim trīs teltis: Tev vienu, Mozum vienu un Elijam vienu!</verse>
				<verse number="5">Jo viņš nezināja, ko viņš runāja, jo tie bija pārbijušies.</verse>
				<verse number="6">Un padebess tos apēnoja, un no padebess nāca balss, sacīdama: Šis ir mans vismīļais Dēls; klausiet Viņu!</verse>
				<verse number="7">Un viņi, tūdaļ apskatījušies, vairs nevienu pie sevis neredzēja, kā tikai Jēzu.</verse>
				<verse number="8">Un Viņš, tiem no kalna nokāpjot, pavēlēja nevienam par redzēto nestāstīt, pirms Cilvēka Dēls nebūs no miroņiem augšāmcēlies.</verse>
				<verse number="9">Un viņi vārdu paturēja sevī, savā starpā pārrunādami, kas tas ir, kad Viņš būs no miroņiem augšāmcēlies.</verse>
				<verse number="10">Un tie jautāja Viņam, sacīdami: Kā tad farizeji un rakstu mācītāji saka, ka iepriekš jānāk Elijam?</verse>
				<verse number="11">Viņš atbildēja un sacīja tiem: Elijs, protams, iepriekš atnācis, visu atjaunos, tāpat kā arī par Cilvēka Dēlu ir rakstīts, ka Viņam daudz būs jācieš un jātop nicinātam?</verse>
				<verse number="12">Bet es jums saku, ka arī Elijs ir nācis, un tie viņam darīja, ko gribēdami, kā par to rakstīts.</verse>
				<verse number="13">Un Viņš, atnācis pie saviem mācekļiem, redzēja lielu ļaužu pulku ap tiem un rakstu mācītājus, strīdoties ar viņiem.</verse>
				<verse number="14">Un tiklīdz visi ļaudis ieraudzīja Jēzu, tie brīnījās un nobijās, un pieskrējuši sveicināja Viņu.</verse>
				<verse number="15">Un Viņš jautāja tiem: Ko jūs savā starpā strīdaties?</verse>
				<verse number="16">Un viens no ļaužu pulka atbildēja un sacīja: Mācītāj, es atvedu pie Tevis savu mēmā gara apsēsto dēlu.</verse>
				<verse number="17">Un kur vien tas viņu sagrābj, tas to met zemē, un viņš puto un griež zobus, un sastingst. Un es Taviem mācekļiem sacīju, lai viņi to izdzen, bet viņi nevarēja.</verse>
				<verse number="18">Viņš tiem atbildēja un sacīja: Ak, neticīgā cilts! Cik ilgi es pie jums būšu? Cik ilgi es jūs cietīšu? Vediet to pie manis!</verse>
				<verse number="19">Un viņi to atveda. Un kad Viņš to redzēja, gars tūdaļ to raustīja; un tas, zemē nokritis, putodamies vārtījās.</verse>
				<verse number="20">Un Viņš jautāja tā tēvam: Cik ilgs laiks ir, kamēr tam tā noticis? Un tas atbildēja: No bērnības.</verse>
				<verse number="21">Un bieži tas viņu metis ugunī un ūdenī, lai viņu nogalinātu. Bet ja Tu ko spēj, tad palīdzi un apžēlojies par mums!</verse>
				<verse number="22">Bet Jēzus viņam sacīja: Ja tu spēj ticēt. Kas tic, tam viss iespējams.</verse>
				<verse number="23">Un tūdaļ zēna tēvs iesaucās un raudādams sacīja: Es ticu, Kungs, palīdzi manai neticībai!</verse>
				<verse number="24">Un Jēzus, redzēdams ļaudis sapulcējoties, piedraudēja nešķīstajam garam un sacīja tam: Tu kurlais un mēmais gars, es tev pavēlu: izej no viņa un vairs tanī neieej!</verse>
				<verse number="25">Un tas, kliegdams un stipri viņu raustīdams, izgāja no tā; un viņš kļuva kā mironis, tā ka daudzi sacīja: Viņš ir miris.</verse>
				<verse number="26">Bet Jēzus, satvēris viņu aiz rokas, pacēla to; un viņš piecēlās.</verse>
				<verse number="27">Un kad Viņš iegāja namā, mācekļi, vienatnē būdami, jautāja Viņam: Kāpēc mēs to nespējām izdzīt?</verse>
				<verse number="28">Un Viņš tiem sacīja: Šī suga citādi nevar tikt izdzīta, kā tikai Dievu lūdzot un gavējot.</verse>
				<verse number="29">Un tie, izgājuši no turienes, gāja cauri Galilejai; un Viņš nevēlējās, lai kāds par to zinātu.</verse>
				<verse number="30">Bet Viņš mācīja savus mācekļus un sacīja tiem: Cilvēka Dēls tiks nodots ļaužu rokās; un tie Viņu nonāvēs; un pēc nogalināšanas Viņš trešajā dienā augšāmcelsies.</verse>
				<verse number="31">Bet tie šo vārdu nesaprata un baidījās Viņam jautāt.</verse>
				<verse number="32">Un viņi nonāca Kafarnaumā. Kad viņi bija namā, Viņš jautāja tiem: Par ko jūs ceļā runājāt?</verse>
				<verse number="33">Bet viņi klusēja, jo tie ceļā savā starpā bija strīdējušies, kurš no tiem lielāks.</verse>
				<verse number="34">Un Viņš, apsēdies, piesauca tos divpadsmit un sacīja tiem: Ja kas grib būt pirmais, tas būs no visiem pēdējais un visu kalps.</verse>
				<verse number="35">Un Viņš ņēma bērnu, novietoja to viņu vidū un, to apskāvis, sacīja tiem:</verse>
				<verse number="36">Kas vienu no šiem bērniem uzņem manā vārdā, tas mani uzņem; bet kas mani uzņem, tas neuzņem mani, bet to, kas mani sūtījis.</verse>
				<verse number="37">Jānis Viņam atbildēja un sacīja: Mācītāj, mēs redzējām kādu, kas mums neseko, Tavā vārdā ļaunos garus izdzenam; un mēs viņam aizliedzām.</verse>
				<verse number="38">Bet Jēzus sacīja: Neliedziet viņam, jo neviens nedara manā vārdā brīnumu, kas tūdaļ varētu par mani ļaunu runāt.</verse>
				<verse number="39">Jo kas nav pret jums, tas ir ar jums.</verse>
				<verse number="40">Jo kas jums pasniegs manā vārdā dzeršanai biķeri ūdens, tāpēc, ka jūs Kristum piederat, patiesi es jums saku, tam viņa alga nezudīs.</verse>
				<verse number="41">Un ja kas apgrēcina vienu no šiem mazajiem, kas uz mani tic, tam būtu labāk, ja tam kaklā piekārtu dzirnakmeni un iemestu viņu jūrā.</verse>
				<verse number="42">Un ja tevi apgrēcina tava roka, nocērt to: labāk tev kroplim ieiet dzīvībā, nekā ar divām rokām ieiet ellē, neizdzēšamā ugunī,</verse>
				<verse number="43">Kur viņu tārps nemirst un uguns neizdziest.</verse>
				<verse number="44">Un ja tava kāja tevi apgrēcina, tad nocērt to: labāk tev klibam ieiet mūžīgā dzīvībā, nekā tev divas kājas un tiec iemests ellē, neizdzēšamā ugunī,</verse>
				<verse number="45">Kur viņu tārps nemirst un uguns neizdziest.</verse>
				<verse number="46">Un ja tava acs tevi apgrēcina, izrauj to: labāk tev ir kā vienacim ieiet Dieva valstībā, nekā tev divas acis un tu tiec iemests elles ugunī,</verse>
				<verse number="47">Kur viņu tārps nemirst un uguns neizdziest.</verse>
				<verse number="48">Jo ikviens ugunī taps sālīts, un katrs upuris tiks sālī sālīts.</verse>
				<verse number="49">Sāls ir laba, bet ja sāls paliek nederīga, ar ko jūs to padarīsiet derīgu? Turiet sāli sevī un uzturiet mieru savā starpā!</verse>
			</chapter>
			<chapter number="10">
				<verse number="1">Un Viņš, cēlies no turienes, nāca Jūdejas robežās, viņpus Jordānai; un atkal ļaužu pulki sapulcējās pie Viņa; un Viņš kā parasti mācīja tos.</verse>
				<verse number="2">Un farizeji pienāca un, Viņu kārdinādami, jautāja: Vai vīrs drīkst šķirties no sievas?</verse>
				<verse number="3">Bet Viņš atbildēdams sacīja tiem: Ko Mozus jums pavēlējis?</verse>
				<verse number="4">Tie sacīja: Mozus atļāvis rakstīt šķiršanās grāmatu un šķirties. (5.Moz.24,1)</verse>
				<verse number="5">Jēzus atbildēja un sacīja viņiem: Jūsu cietsirdības dēļ viņš jums šo likumu rakstījis.</verse>
				<verse number="6">Bet no radīšanas sākuma Dievs viņus radīja kā vīrieti un sievieti. (1.Moz.1,27)</verse>
				<verse number="7">Tāpēc cilvēks atstās savu tēvu un māti un paliks pie savas sievas. (1.Moz.2,24; Mt.19,5; 1.Kor.7,10; Ef.5,31)</verse>
				<verse number="8">Un tie būs divi vienā miesā. Tātad viņi jau nav divi, bet viena miesa. (1.Kor.6,16)</verse>
				<verse number="9">Tāpēc, ko Dievs savienojis, to cilvēkam nebūs šķirt.</verse>
				<verse number="10">Un Viņa mācekļi mājās atkal jautāja Viņam par to pašu.</verse>
				<verse number="11">Un Viņš tiem sacīja: Ja kas no savas sievas šķiras un citu precē, tas pārkāpj laulību ar viņu.</verse>
				<verse number="12">Un ja sieva šķiras no sava vīra un iziet pie cita, tā pārkāpj laulību. (Lk.16,18; 1.Kor.7,10-11)</verse>
				<verse number="13">Un Viņam atnesa bērniņus, lai Viņš tiem pieskartos, bet mācekļi norāja nesējus.</verse>
				<verse number="14">Jēzus, tos redzēdams, saīga un sacīja viņiem: Laidiet bērniņus pie manis nākt un neliedziet viņiem, jo tādiem pieder Dieva valstība.</verse>
				<verse number="15">Patiesi, es jums saku: kas Dieva valstību nepieņem kā bērns, tas tanī neieies. (Mt.18,3)</verse>
				<verse number="16">Un Viņš tos apskāva un, uzlicis tiem rokas, tos svētīja.</verse>
				<verse number="17">Un kad Viņš bija izgājis ceļā, kāds piesteidzās un, ceļos pret Viņu nometies, lūdza Viņu: Labais Mācītāj, kas man jādara, lai es iemantotu mūžīgo dzīvošanu?</verse>
				<verse number="18">Bet Jēzus sacīja viņam: Kāpēc tu mani sauc par labo? Neviens nav labais, kā vienīgi Dievs.</verse>
				<verse number="19">Tu baušļus zini: tev nebūs laulību pārkāpt, tev nebūs nokaut, tev nebūs zagt, tev nebūs nepatiesu liecību dot, tev nebūs krāpt, tev būs tēvu un māti godāt!</verse>
				<verse number="20">Bet tas atbildēja un sacīja Viņam: Mācītāj, no savas jaunības es esmu visu to pildījis.</verse>
				<verse number="21">Bet Jēzus, uzlūkodams viņu, iemīlēja to un sacīja tam: Viena tev trūkst: ej, pārdod visu, kas tev ir, un atdod nabagiem, un tev būs manta debesīs; un nāc, seko man!</verse>
				<verse number="22">Tas, noskumis par šo vārdu, aizgāja bēdīgs, jo viņam bija daudz īpašumu.</verse>
				<verse number="23">Un Jēzus apskatījies sacīja saviem mācekļiem: Cik grūti tiem, kam bagātība, ieiet Dieva valstībā!</verse>
				<verse number="24">Bet mācekļi iztrūkās par Viņa vārdiem. Bet Jēzus atkal atbildēdams, sacīja tiem: Bērniņi, cik grūti ieiet Dieva valstībā tiem, kas paļaujas uz naudu!</verse>
				<verse number="25">Vieglāk kamielim iziet caur adatas aci nekā bagātam ieiet Dieva valstībā.</verse>
				<verse number="26">Tie vēl vairāk brīnījās un savā starpā runāja: Un kas tad var kļūt pestīts?</verse>
				<verse number="27">Un Jēzus, viņus uzlūkodams, sacīja: Tas nav iespējams cilvēkiem, bet ne Dievam, jo Dievam viss ir iespējams. (Mt.19,26)</verse>
				<verse number="28">Un Pēteris sāka Viņam runāt: Lūk, mēs visu atstājām un sekojām Tev. (Mt.19,27;Lk.18,28)</verse>
				<verse number="29">Jēzus atbildēdams sacīja: Patiesi es jums saku: nav neviena, kas manis un evaņģēlija dēļ būtu atstājis namu vai brāļus, vai māsas, vai tēvu, vai māti, vai bērnus, vai tīrumus,</verse>
				<verse number="30">Kas tagad, šinī laikā, nesaņemtu simtkārt tik daudz, kaut caur vajāšanām, namus un brāļus, un māsas, un mātes, un bērnus, un tīrumus, un nākošajā laikā mūžīgo dzīvi.</verse>
				<verse number="31">Bet daudzi pirmie būs pēdējie, un pēdējie būs pirmie. (Mt.19,30)</verse>
				<verse number="32">Bet viņi bija ceļā, iedami uz Jeruzalemi; un Jēzus gāja viņiem pa priekšu; un tie, iztrūkušies un baidīdamies, sekoja. Un Viņš atkal, pieaicinājis tos divpadsmit, sāka tiem runāt par to, kas Viņam notiks. (Mt.20,17; Lk.18,31)</verse>
				<verse number="33">Jo, lūk, mēs ejam uz Jeruzalemi, un Cilvēka Dēls tiks nodots augstajiem priesteriem un rakstu mācītājiem, un vecākajiem; un tie Viņu notiesās nāvē un nodos pagāniem;</verse>
				<verse number="34">Un tie Viņu izsmies un apspļaudīs Viņu, un šaustīs Viņu, un nonāvēs Viņu, un trešajā dienā Viņš augšāmcelsies.</verse>
				<verse number="35">Un Zebedeja dēli, Jēkabs un Jānis, piegājuši pie Viņa, sacīja: Mācītāj, mēs vēlamies, lai Tu mums darītu, ko vien mēs lūgsim!</verse>
				<verse number="36">Bet Viņš tiem sacīja: Ko jūs vēlaties, lai es jums darītu?</verse>
				<verse number="37">Tie sacīja: Dod mums, lai mēs Tavā godībā sēdētu viens tavā labajā, otrs Tavā kreisajā pusē!</verse>
				<verse number="38">Bet Jēzus viņiem sacīja: Jūs nezināt, ko lūdzat. Vai jūs varat dzert to biķeri, ko es dzeru, un tapt kristīti kristībā, kurā es tieku kristīts?</verse>
				<verse number="39">Bet tie Viņam sacīja: Mēs varam! Bet Jēzus viņiem sacīja: Biķeri, kuru es dzeru, jūs gan dzersiet un tapsiet kristīti kristībā, kurā es topu kristīts,</verse>
				<verse number="40">Bet sēdēt pie manas labās vai kreisās rokas man nepiederas dot jums, bet kuriem tas ir sataisīts.</verse>
				<verse number="41">Kad tie desmit to dzirdēja, tie ņēma to Jēkabam un Jānim ļaunā.</verse>
				<verse number="42">Bet Jēzus tos pieaicināja un sacīja viņiem: Jūs zināt, ka tie, kas tiek uzskatīti par tautu valdniekiem, valda pār tām; un viņu valdnieki izmanto varu pār tām.</verse>
				<verse number="43">Bet tā lai nav jūsu starpā, bet kas grib tapt lielāks, lai ir jūsu sulainis!</verse>
				<verse number="44">Bet kas no jums grib būt pirmais, lai ir visu kalps!</verse>
				<verse number="45">Jo arī Cilvēka Dēls nav nācis, lai Viņam kalpotu, bet lai Viņš kalpotu un dotu savu dzīvību daudzo atpestīšanai.</verse>
				<verse number="46">Un tie nonāca Jērikā; un Viņam ar saviem mācekļiem un daudz ļaudīm no Jērikas izejot, Bartimejs, Timeja dēls, būdams neredzīgs, sēdēja ceļmalā un ubagoja.</verse>
				<verse number="47">Viņš, izdzirdis, ka tas ir Jēzus no Nācaretes, sāka saukt un sacīja: Jēzu, Dāvida Dēls, apžēlojies par mani!</verse>
				<verse number="48">Un daudzi to apsauca, lai viņš paliktu klusu. Bet viņš vēl skaļāk sauca: Dāvida Dēls, apžēlojies par mani!</verse>
				<verse number="49">Un Jēzus apstājies lika viņu pasaukt. Un tie sauca neredzīgo, sacīdami viņam: Nebīsties, celies, Viņš tevi sauc!</verse>
				<verse number="50">Tas, nometis savu mēteli, cēlās un nāca pie Viņa.</verse>
				<verse number="51">Un Jēzus, uzrunādams, sacīja viņam: Ko tu gribi, lai es tev daru? Bet aklais sacīja Viņam: Mācītāj, lai es redzu!</verse>
				<verse number="52">Bet Jēzus viņam sacīja: Ej, tava ticība tevi glābusi. Un tūdaļ tas redzēja un ceļā Viņam sekoja.</verse>
			</chapter>
			<chapter number="11">
				<verse number="1">Un Viņš, kad tie tuvojās Jeruzalemei un Betānijai pie Olīvkalna, sūtīja divus no saviem mācekļiem</verse>
				<verse number="2">Un sacīja viņiem: Ejiet miestā, kas jūsu priekšā! Un jūs, ieiedami tur, tūdaļ atradīsiet piesietu kumeļu, uz kura vēl neviens cilvēks līdz šim nav sēdējis; atraisiet to un atvediet!</verse>
				<verse number="3">Un ja kāds jums sacīs, ko jūs darāt, tad sakiet, ka Kungam tā vajag! Un tūdaļ viņš to atlaidīs šurp.</verse>
				<verse number="4">Un nogājuši viņi atrada kumeļu, piesietu ārā pie durvīm uz ceļa; un viņi atraisīja to.</verse>
				<verse number="5">Un daži, kas tur stāvēja, sacīja viņiem: Ko jūs darāt, atraisīdami kumeļu?</verse>
				<verse number="6">Viņi tiem sacīja, kā Jēzus bija pavēlējis; un tie viņus atlaida.</verse>
				<verse number="7">Un viņi atveda kumeļu pie Jēzus un uzlika tam savas drēbes; un Viņš sēdās tanī.</verse>
				<verse number="8">Bet daudzi izklāja savas drēbes ceļā; bet citi cirta zarus no kokiem un klāja tos ceļā;</verse>
				<verse number="9">Un tie, kas gāja priekšā, un tie, kas sekoja, kliedza, sacīdami: Hozanna!</verse>
				<verse number="10">Slavēts, kas nāk Kunga vārdā! Slavēta lai ir mūsu tēva Dāvida valstība, kas nāk! Hozanna augstībā!</verse>
				<verse number="11">Un Viņš iegāja Jeruzalemē, dievnamā; un Viņš, visu apskatījis, vakara stundai jau iestājoties, ar tiem divpadsmit izgāja uz Betāniju.</verse>
				<verse number="12">Un otrā dienā, kad tie izgāja no Betānijas,Viņš bija izsalcis.</verse>
				<verse number="13">Un Viņš, ieraudzījis tālienē vīģes koku, kam bija lapas, gāja, vai tanī ko neatrastu; un Viņš, piegājis pie tā, neatrada nekā, kā tikai lapas, jo vēl nebija vīģu laiks.</verse>
				<verse number="14">Un Viņš ierunājās un sacīja tam: Lai ne mūžam neviens no tevis augļus neēd! Un Viņa mācekļi to dzirdēja.</verse>
				<verse number="15">Un viņi iegāja Jeruzalemē. Un Viņš, iegājis dievnamā, sāka dzīt ārā tos, kas pārdeva un pirka svētnīcā; un Viņš apgāza naudas mainītāju galdus un baložu pārdevēju solus.</verse>
				<verse number="16">Un Viņš neļāva, lai kāds nestu kādu trauku caur svētnīcu.</verse>
				<verse number="17">Un Viņš mācīja, sacīdams tiem: Vai nav rakstīts: manu namu sauks par lūgšanas namu visām tautām? Bet jūs to esat padarījuši par slepkavu bedri.</verse>
				<verse number="18">To dzirdot, augstie priesteri un rakstu mācītāji meklēja, kā Viņu nonāvēt, bet baidījās Viņa, jo viss ļaužu pulks brīnījās par Viņa mācību.</verse>
				<verse number="19">Un Viņš, vakaram metoties, izgāja no pilsētas.</verse>
				<verse number="20">Un no rīta, garām iedami, tie redzēja vīģes koku nokaltušu līdz saknēm.</verse>
				<verse number="21">Un Pēteris atminējies sacīja Viņam: Mācītāj, lūk, vīģes koks, kuru Tu nolādēji, ir nokaltis.</verse>
				<verse number="22">Un Jēzus atbildēja un sacīja viņam: Ticiet Dievam!</verse>
				<verse number="23">Patiesi es jums saku: ja kas sacīs šim kalnam: celies un meties jūrā, un nešaubīsies savā sirdī, bet ticēs, ka tas notiks, ko viņš saka, tad tas viņam tā notiks.</verse>
				<verse number="24">Tāpēc es jums saku: visu, ko jūs, Dievu lūgdami, lūgsiet, ticiet, ka jūs saņemsiet; un tas jums notiks.</verse>
				<verse number="25">Un piedodiet, kad jūs stāvat, Dievu lūgdami, ja jums kas ir pret citu, lai arī jūsu Tēvs, kas ir debesīs, piedotu jums jūsu grēkus.</verse>
				<verse number="26">Bet ja jūs nepiedosiet, arī jūsu Tēvs, kas ir debesīs, nepiedos jums jūsu grēkus. (Mt.6,14-15)</verse>
				<verse number="27">Un viņi atkal atnāca Jeruzalemē. Un Viņam svētnīcā staigājot, augstie priesteri un rakstu mācītāji, un vecākie pienāca pie Viņa</verse>
				<verse number="28">Un sacīja Viņam: Kā varā Tu šo dari? Un kas Tev šo varu devis, lai Tu to darītu?</verse>
				<verse number="29">Bet Jēzus atbildēja un sacīja viņiem: Es arī jautāšu jums vienu vārdu, un jūs atbildiet man! Un tad es jums pateikšu, kā varā es to daru.</verse>
				<verse number="30">Atbildiet man: vai Jāņa kristība bija no debesīm, vai no cilvēkiem?</verse>
				<verse number="31">Bet viņi savā starpā pārdomāja un sacīja: Ja mēs teiksim: no debesīm, Viņš mums sacīs, kāpēc tad mēs neticējām viņam?</verse>
				<verse number="32">Ja mēs sacīsim: no cilvēkiem, mums jābaidās no tautas, jo visi par Jāni domāja, ka viņš patiesi ir pravietis.</verse>
				<verse number="33">Un viņi atbildēja un sacīja Jēzum: Mēs nezinām. Un Jēzus atbildēja un sacīja viņiem: Arī es jums neteikšu, kā varā es to daru.</verse>
			</chapter>
			<chapter number="12">
				<verse number="1">Un Viņš iesāka runāt tiem līdzībās: Kāds cilvēks iestādīja vīna dārzu un apžogoja to ar sētu, un izraka vīna spiedi, un uztaisīja torni, un iznomāja to vīna dārzniekiem, un aizceļoja tālumā.</verse>
				<verse number="2">Un savā laikā viņš sūtīja pie strādniekiem kalpu, lai saņemtu no strādniekiem vīna dārza augļus.</verse>
				<verse number="3">Tie, satvēruši viņu, sita un aizsūtīja tukšā.</verse>
				<verse number="4">Un atkal viņš sūtīja pie tiem citu kalpu; bet tie ievainoja viņu galvā un apsmēja.</verse>
				<verse number="5">Un viņš atkal sūtīja citu; un tie to nonāvēja, un vēl citus, no kuriem dažus sita, bet citus nogalināja.</verse>
				<verse number="6">Vēl viņam bija viens dēls, kas tam bija ļoti mīļš, un beigās viņš to sūtīja pie tiem, sacīdams: mana dēla taču tie kaunēsies.</verse>
				<verse number="7">Bet vīna dārza strādnieki runāja savā starpā: Šis ir mantinieks; nāciet, nonāvēsim viņu, un mantojums būs mūsu!</verse>
				<verse number="8">Un tie, satvēruši viņu, to nogalināja un izmeta no vīna dārza ārā.</verse>
				<verse number="9">Ko tad darīs vīna kalna kungs? Viņš nāks un nogalinās dārzniekus un savu vīna dārzu izdos citiem.</verse>
				<verse number="10">Vai jūs neesat lasījuši Rakstos: Akmens, ko nama cēlāji atmeta, ir kļuvis stūrakmens. (Ps 117,22; Is.23,16; Mt.21,42; Apd.4,11; Rom.9,33; 1.Pēt.2,7)</verse>
				<verse number="11">To Kungs ir darījis; un mūsu acīs tas ir apbrīnošanas cienīgs.</verse>
				<verse number="12">Un tie meklēja Viņu aizturēt, bet baidījās ļaužu, jo tie noprata, ka Viņš šo līdzību viņiem runājis. Un tie, atstājuši Viņu, aizgāja.</verse>
				<verse number="13">Un tie sūtīja pie Viņa dažus no farizejiem un herodiešiem, lai Viņu pieķertu vārdos.</verse>
				<verse number="14">Tie atnākuši sacīja Viņam: Mācītāj, mēs zinām, ka Tu esi patiess un neiztopi nevienam, jo Tu neuzlūko cilvēka vaigu, bet māci Dieva ceļus patiesībā; vai pienākas maksāt ķeizaram nodokli, vai lai nemaksājam?</verse>
				<verse number="15">Bet Viņš, pazīdams to viltību, tiem sacīja: Kam jūs mani kārdināt? Atnesiet man denāriju, lai es to redzu!</verse>
				<verse number="16">Un tie atnesa Viņam. Un Viņš sacīja tiem: Kā šis attēls un uzraksts? Tie saka Viņam: Ķeizara.</verse>
				<verse number="17">Bet Jēzus atbildēja tiem un sacīja: Tad atdodiet ķeizaram, kas ir ķeizara, un Dievam, kas ir Dieva! Un tie brīnījās par Viņu. (Rom 13,7)</verse>
				<verse number="18">Un saduceji, kas saka, ka augšāmcelšanās neesot, nāca pie Viņa un jautāja Viņam, sacīdami:</verse>
				<verse number="19">Mācītāj, Mozus mums rakstījis: ja kam brālis mirst un atstāj sievu, bet bērnus neatstāj, tad lai tā brālis precē viņa sievu un rada brālim pēcnācējus.</verse>
				<verse number="20">Tad nu bija septiņi brāļi. Un pirmais apprecēja sievu un, neatstājis pēcnācējus, nomira.</verse>
				<verse number="21">Un otrs apprecēja viņu; un arī tas, neatstājis pēcnācējus, nomira. Tāpat arī trešais.</verse>
				<verse number="22">Līdzīgā kārtā viņu apprecēja visi septiņi, bet pēcnācējus neatstāja. Beidzot pēc visiem nomira arī sieva.</verse>
				<verse number="23">Tad nu augšāmceļoties, kad viņi augšāmcelsies, kuram no viņiem šī sieva piederēs, jo septiņiem tā bijusi sieva?</verse>
				<verse number="24">Un Jēzus atbildēja un sacīja viņiem: Vai jūs nemaldāties, nepazīdami nedz Rakstus, nedz Dieva spēku?</verse>
				<verse number="25">Jo kad tie no miroņiem augšāmcelsies, viņi nedz precēsies, nedz taps precēti, bet būs kā eņģeļi debesīs.</verse>
				<verse number="26">Bet par mirušajiem, ka viņi celsies augšām, vai neesat lasījuši Mozus grāmatā, kā Dievs tam pie ērkšķu krūma runājis, sacīdams: Es esmu Ābrahama Dievs un Īzāka Dievs, un Jēkaba Dievs?</verse>
				<verse number="27">Viņš nav mirušo, bet dzīvo Dievs. Un tā jūs ļoti maldāties.</verse>
				<verse number="28">Un pienāca viens no rakstu mācītājiem, kas bija noklausījies viņu sarunā, un, redzēdams to, ka Viņš labi tiem atbildējis, jautāja Viņam: Kurš ir no visiem augstākais bauslis?</verse>
				<verse number="29">Bet Jēzus atbildēja viņam: Augstākais bauslis no visiem ir: klausies, Izraēl, Kungs tavs Dievs ir vienīgais Dievs.</verse>
				<verse number="30">Un tev būs Kungu savu Dievu mīlēt no visas savas sirds un no visas savas dvēseles, un no visa sava prāta, un no visa sava spēka. Šis ir augstākais bauslis!</verse>
				<verse number="31">Bet otrs ir šim līdzīgs: tev būs mīlēt savu tuvāko kā sevi pašu. Cita baušļa, lielāka par šo, vairs nav. (3.Moz.19,18; Mt.22,39; Rom.13,9; Gal.5,14; Jēk.2,8)</verse>
				<verse number="32">Un rakstu mācītājs Viņam sacīja: Labi, Mācītāj! Tu patiesību teici, ka viens ir Dievs, un nav cita, kā Viņš vien.</verse>
				<verse number="33">Un Viņu mīlēt no visas sirds un no visa prāta, un no visas dvēseles, un no visa spēka, un savu tuvāko mīlēt kā sevi pašu, tas ir vairāk par visiem dedzināmajiem un citiem upuriem.</verse>
				<verse number="34">Bet Jēzus, redzēdams, ka viņš gudri atbildējis, sacīja viņam: Tu neesi tālu no Dieva valstības. Un neviens neuzdrošinājās Viņam vairs jautāt.</verse>
				<verse number="35">Un Jēzus, mācīdams svētnīcā, atbildēja un sacīja: Kā rakstu mācītāji saka, ka Kristus ir Dāvida dēls?</verse>
				<verse number="36">Jo pats Dāvids, Svētā Gara apgaismots, saka: Kungs sacīja manam Kungam: sēdies pie manas labās rokas, iekams es Tavus ienaidniekus lieku par paklāju Tavām kājām.</verse>
				<verse number="37">Taču pats Dāvids sauc Viņu par Kungu, un kā tad Tas ir viņa dēls? Un lielais ļaužu pulks Viņu labprāt klausījās.</verse>
				<verse number="38">Un Viņš savā mācībā sacīja tiem: Sargieties no rakstu mācītājiem, kam patīk staigāt garos svārkos un saņemt sveicinājumus tirgus laukumos,</verse>
				<verse number="39">Un sinagogās sēdēt goda vietās, un pirmajās vietās mielastos,</verse>
				<verse number="40">Kas garu lūgšanu iemesla dēļ aprij atraitņu namus; šie saņems smagāku sodu.</verse>
				<verse number="41">Un Jēzus, sēdēdams iepretim upuru lādei, redzēja, ka ļaudis meta naudu upuru lādē; un daudzi bagātie meta daudz.</verse>
				<verse number="42">Bet viena nabaga atraitne atnākusi iemeta divas artavas, kas ir viens kvadrants,</verse>
				<verse number="43">Un Viņš, pieaicinājis savus mācekļus, tiem sacīja: Patiesi es jums saku, ka šī nabaga atraitne vairāk iemetusi nekā visi, kas upuru lādē tika metuši.</verse>
				<verse number="44">Jo visi meta no tā, kas viņiem bija lieks, bet šī upurēja no savas nabadzības visu, kas tai bija, - visu savu uzturu.</verse>
			</chapter>
			<chapter number="13">
				<verse number="1">Un Viņam izejot no svētnīcas, viens no Viņa mācekļiem sacīja Viņam: Mācītāj, lūk, kādi akmeņi un kādas celtnes!</verse>
				<verse number="2">Un Jēzus atbildēdams sacīja viņam: Vai tu redzi visas šīs lielās celtnes? Akmens uz akmens nepaliks, kas netaptu sagrauts. (Lk 19,44; 21,6)</verse>
				<verse number="3">Un kad Viņš sēdēja iepretim svētnīcai Olīvkalnā, Pēteris un Jēkabs, un Jānis, un Andrejs atsevišķi jautāja Viņam:</verse>
				<verse number="4">Saki mums, kad tas notiks un kāda zīme būs, kad tas viss sāks piepildīties?</verse>
				<verse number="5">Un Jēzus atbildēdams sāka viņiem runāt: Skatieties, ka jūs kāds nepieviļ!</verse>
				<verse number="6">Jo daudzi nāks manā vārdā, sacīdami: Es tas esmu, un daudzus pievils.</verse>
				<verse number="7">Bet kad jūs dzirdēsiet par kariem un karu nostāstus, nebīstieties, jo tam ir jānotiek, bet vēl nav gals.</verse>
				<verse number="8">Jo tauta celsies pret tautu, un valsts pret valsti, un vietām būs zemestrīces un bads. Tas būs bēdu sākums.</verse>
				<verse number="9">Bet paši sevī skatieties! Jo viņi jūs nodos tiesai un sinagogās jūs šaustīs, un manis dēļ jūs stāsieties valdnieku un ķēniņu priekšā viņiem par liecību.</verse>
				<verse number="10">Un pirms tā jātop evaņģēlijam pasludinātam visām tautām.</verse>
				<verse number="11">Un kad viņi jūs vedīs nodošanai, iepriekš nedomājiet par to, kas jums būs jārunā; bet kas jums tanī stundā tiks dots, to runājiet, jo jūs neesat tie, kas runā, bet Svētais Gars.</verse>
				<verse number="12">Bet brālis nodos nāvei brāli un tēvs dēlu; un bērni sacelsies pret vecākiem un nonāvēs viņus.</verse>
				<verse number="13">Un mana vārda dēļ jūs visi ienīdīs. Bet kas izturēs līdz galam, tas izglābsies.</verse>
				<verse number="14">Bet kad redzēsiet izpostīšanas negantību esam, kur nevajag, kas to lasa, lai saprot! - tad, kas ir Jūdejā, lai bēg kalnos!</verse>
				<verse number="15">Un kas uz jumta, tas lai nenokāpj namā un lai neieiet kaut ko paņemt savās mājās!</verse>
				<verse number="16">Un kas būs tīrumā, lai neatgriežas atpakaļ paņemt savas drēbes!</verse>
				<verse number="17">Bet bēdas grūtniecēm un zīdītājām tanīs dienās!</verse>
				<verse number="18">Bet lūdziet Dievu, lai tas nenotiek ziemā!</verse>
				<verse number="19">Jo tanīs dienās būs tādas apspiešanas, kādas nav bijušas no iesākuma līdz šim, kamēr Dievs pasauli radījis, un arī vairs nebūs.</verse>
				<verse number="20">Un ja Kungs šīs dienas nesaīsinātu, neviena miesa netiktu izglābta, bet izvēlēto dēļ, kurus Viņš ir izredzējis, Viņš šīs dienas saīsinājis.</verse>
				<verse number="21">Un ja kāds tad jums sacīs: Lūk, še ir Kristus, lūk, tur, tad neticiet!</verse>
				<verse number="22">Jo celsies viltus kristi un viltus pravieši, un darīs zīmes un brīnumus, lai pieviltu, ja tas iespējams, arī izredzētos.</verse>
				<verse number="23">Bet to jūs ievērojiet! Lūk, es esmu jums to visu iepriekš pateicis.</verse>
				<verse number="24">Bet tanīs dienās pēc tām apspiešanām saule aptumšosies, un mēness nedos vairs savu spīdumu,</verse>
				<verse number="25">Un zvaigznes kritīs no debesīm, un debess stiprumi sakustēsies.</verse>
				<verse number="26">Un tad redzēs Cilvēka Dēlu nākam padebešos lielā spēkā un godībā.</verse>
				<verse number="27">Un tad Viņš sūtīs savus eņģeļus un sapulcinās savus izredzētos no četriem vējiem, no zemes gala līdz debesu augstumiem.</verse>
				<verse number="28">Bet mācieties līdzību no vīģes koka! Kad jau tā zari kļūst maigi un lapas plaukst, tad ziniet, ka vasara tuvu.</verse>
				<verse number="29">Tā arī jūs, kad redzēsiet to notiekam, ziniet, ka Viņš tuvu durvju priekšā.</verse>
				<verse number="30">Patiesi es jums saku: Šī cilts neizzudīs, iekams viss tas notiks.</verse>
				<verse number="31">Debess un zeme zudīs, bet mani vārdi nezudīs.</verse>
				<verse number="32">Bet par šo dienu vai stundu neviens nezina: ne eņģeļi debesīs, ne Dēls, tikai Tēvs.</verse>
				<verse number="33">Skatieties, esiet modri un lūdziet Dievu, jo jūs nezināt, kad tas laiks būs.</verse>
				<verse number="34">Tas ir tā: cilvēks, aizceļodams tālumā, atstāja savu namu un deva saviem kalpiem varu pār katru darbu, un durvju sargam pavēlēja būt nomodā.</verse>
				<verse number="35">Tāpēc esiet nomodā, jo jūs nezināt, kad nama Kungs nāks: vakarā vai nakts vidū, vai gaiļiem dziedot, vai agri no rīta.</verse>
				<verse number="36">Ka viņš, nejauši atnākot, neatrod jūs guļot.</verse>
				<verse number="37">Bet ko es jums saku, to es saku visiem: Esiet nomodā!</verse>
			</chapter>
			<chapter number="14">
				<verse number="1">Bet pēc divām dienām bija Lieldienas un neraudzētās maizes svētki; un augstie priesteri un rakstu mācītāji meklēja, kā Viņu viltīgi apcietināt un nonāvēt.</verse>
				<verse number="2">Bet viņi sacīja: Tikai ne svētku dienā, lai kādreiz nesaceļas tautā nemiers!</verse>
				<verse number="3">Un kad Viņš bija Betānijā, Sīmaņa spitālīgā namā, un, Viņam pie galda esot, nāca sieviete, kurai bija alabastra trauks ar dārgu, tīras nardes svaidāmo eļļu, un, trauku sasitusi, viņa izlēja to uz Viņa galvas.</verse>
				<verse number="4">Bet bija daži, kas sevī apskaitās un sacīja: Kāpēc notikusi šī eļļas izšķērdība?</verse>
				<verse number="5">Jo varēja šo eļļu pārdot vairāk nekā par trīs simti denārijiem un atdot nabagiem. Un tie kurnēja pret Viņu.</verse>
				<verse number="6">Bet Jēzus sacīja: Lieciet viņu mierā! Ko jūs viņu apgrūtināt? Viņa man labu darbu darījusi.</verse>
				<verse number="7">Jo trūcīgie ir vienmēr pie jums, un, ja jūs gribēsiet, varēsiet viņiem labu darīt; bet es neesmu vienmēr pie jums.</verse>
				<verse number="8">Ko viņa varēja, to tā darīja; viņa jau iepriekš svaidīja manu miesu apbedīšanai.</verse>
				<verse number="9">Patiesi es jums saku: kur vien visā pasaulē sludinās šo evaņģēliju, viņas piemiņai tiks stāstīts, ko tā darījusi.</verse>
				<verse number="10">Un viens no tiem divpadsmit, Jūdass Iskariots, aizgāja pie augstajiem priesteriem, lai Viņu tiem nodotu.</verse>
				<verse number="11">Un kad viņi to dzirdēja, tie priecājās un apsolīja viņam dot naudu. Un tas meklēja, kā Viņu nodot izdevīgā brīdī.</verse>
				<verse number="12">Bet pirmā neraudzētās maizes dienā, kad upurēja Lieldienu jēru, Viņa mācekļi sacīja Viņam: Kur tu vēlies, lai mēs ejam un sagatavojam Tev Lieldienu maltīti?</verse>
				<verse number="13">Un Viņš sūtīja divus no saviem mācekļiem un sacīja tiem: Ejiet pilsētā, un jūs sastaps cilvēks, kas nes ūdens krūzi; sekojiet viņam!</verse>
				<verse number="14">Un kur viņš ieies, tur sakiet nama kungam, ka Mācītājs jautā: kur ir man telpa, kur es ar saviem mācekļiem varētu ēst Lieldienu jēru?</verse>
				<verse number="15">Un viņš jums ierādīs iekārtotu lielu istabu; un tur sagatavojiet mums.</verse>
				<verse number="16">Un Viņa mācekļi aizgāja un iegāja pilsētā, un atrada, kā Viņš tiem bija sacījis, un sagatavoja Lieldienas.</verse>
				<verse number="17">Vakaram iestājoties, Viņš atnāca ar tiem divpadsmit.</verse>
				<verse number="18">Un kad viņi bija pie galda un ēda, Jēzus sacīja: Patiesi es jums saku, ka viens no jums, kas kopā ar mani ēd, nodos mani.</verse>
				<verse number="19">Un tie sāka skumt un cits pēc cita jautāja: Vai es tas esmu?</verse>
				<verse number="20">Viņš tiem sacīja: Viens no tiem divpadsmit, kas ar mani roku mērc bļodā.</verse>
				<verse number="21">Jo Cilvēka Dēls gan aiziet, kā par Viņu ir rakstīts, bet bēdas tam cilvēkam, kas Cilvēka Dēlu nodod! Labāk būtu šim cilvēkam, ja viņš nebūtu dzimis.</verse>
				<verse number="22">Un Jēzus, viņiem ēdot, paņēma maizi, svētīja to, lauza, deva viņiem un sacīja: Ņemiet, šī ir mana Miesa.</verse>
				<verse number="23">Un Viņš ņēma biķeri, sacīja pateicību un deva viņiem; un tie visi dzēra no tā.</verse>
				<verse number="24">Un Viņš tiem sacīja: Šīs ir manas jaunās derības Asinis, kas par daudziem tiks izlietas.</verse>
				<verse number="25">Patiesi es jums saku, ka es jau vairs nedzeršu no šiem vīna koka augļiem līdz tai dienai, kad es to no jauna dzeršu Dieva valstībā.</verse>
				<verse number="26">Un viņi, slavas dziesmu nodziedājuši, izgāja uz Olīvkalnu.</verse>
				<verse number="27">Un Jēzus sacīja viņiem: Jūs visi šinī naktī ņemsiet apgrēcību no manis, jo ir rakstīts: Es sitīšu ganu un avis tiks izklīdinātas.</verse>
				<verse number="28">Bet pēc tam, kad es no miroņiem būšu uzcēlies, es pirms jums noiešu Galilejā.</verse>
				<verse number="29">Bet Pēteris sacīja Viņam: Un ja visi ieļaunotos no Tevis, es tomēr ne.</verse>
				<verse number="30">Un Jēzus viņam sacīja: Patiesi es tev saku, ka šodien, vēl šinī naktī, pirms gailis otrreiz dziedās, tu mani trīskārt noliegsi.</verse>
				<verse number="31">Bet viņš runāja tālāk: Un ja man būtu līdz ar Tevi jāmirst, es Tevi nenoliegšu. Tāpat arī visi runāja.</verse>
				<verse number="32">Un Viņš gāja uz muižu, kuru sauca Ģetzemane. Un Viņš sacīja saviem mācekļiem: Sēdiet šeit, kamēr es lūgšu Dievu!</verse>
				<verse number="33">Un Viņš ņēma sev līdz Pēteri un Jēkabu, un Jāni, un iesāka baiļoties un skumt.</verse>
				<verse number="34">Un Viņš tiem sacīja: Mana dvēsele noskumusi līdz nāvei. Palieciet šeit un esiet nomodā!</verse>
				<verse number="35">Un Viņš, nedaudz pagājis tālāk, krita zemē un lūdza Dievu: ja tas varētu būt, lai šī stunda paietu Viņam secen.</verse>
				<verse number="36">Un Viņš sacīja: Abba, Tēvs! Tev viss iespējams, novērs šo biķeri no manis, tomēr ne ko es gribu, bet ko Tu.</verse>
				<verse number="37">Un Viņš atnāca un atrada tos guļam. Un Viņš sacīja Pēterim: Sīmani, tu guli? Vai tu nevarēji vienu stundu būt nomodā?</verse>
				<verse number="38">Esiet nomodā un lūdziet Dievu, lai jūs nekristu kārdināšanā! Gars gan ir modrs, bet miesa vāja.</verse>
				<verse number="39">Un atkal Viņš nogāja un lūdza Dievu, tos pašus vārdus sacīdams.</verse>
				<verse number="40">Un atgriezies Viņš atkal atrada tos guļam, jo viņu acis bija smagas kļuvušas; un tie nezināja, ko Viņam atbildēt.</verse>
				<verse number="41">Un Viņš atnāca trešoreiz un sacīja tiem: Guliet jau un dusiet! Ir diezgan! Stunda ir pienākusi: lūk, Cilvēka Dēls tiks nodots grēcinieku rokās.</verse>
				<verse number="42">Celieties, iesim! Lūk, kas mani nodos, jau ir tuvu klāt!</verse>
				<verse number="43">Un, Viņam vēl runājot, no augstajiem priesteriem un rakstu mācītājiem, un vecākajiem atnāca Jūdass Iskariots, viens no tiem divpadsmit, un ar viņu liels ļaužu pūlis ar zobeniem un rungām.</verse>
				<verse number="44">Bet Viņa nodevējs bija devis tiem zīmi, sacīdams: Ko es skūpstīšu, tas ir Viņš, to gūstiet un vediet uzmanīgi!</verse>
				<verse number="45">Un kad Viņš atnāca, tas tūliņ, piegājis pie Viņa, sacīja: Esi sveicināts, Rabbi! Un skūpstīja Viņu.</verse>
				<verse number="46">Un tie pacēla pret Viņu rokas un saņēma Viņu.</verse>
				<verse number="47">Bet viens no tiem, kas ap Viņu stāvēja, izvilcis zobenu, cirta augstā priestera kalpam un nocirta tam ausi.</verse>
				<verse number="48">Un Jēzus uzrunādams sacīja tiem: Jūs esat izgājuši ar zobeniem un nūjām mani gūstīt it kā kādu slepkavu?</verse>
				<verse number="49">Ik dienas es biju pie jums svētnīcā un mācīju; un jūs mani nesaņēmāt. Bet Rakstiem jāpiepildās.</verse>
				<verse number="50">Tad Viņa mācekļi, atstājuši Viņu, visi aizbēga.</verse>
				<verse number="51">Bet kāds jauneklis, apjozis audeklā kailo miesu, sekoja Viņam; un viņu satvēra;</verse>
				<verse number="52">Bet viņš, nometis audeklu, kails aizbēga no tiem.</verse>
				<verse number="53">Un viņi atveda Jēzu pie augstā priestera; un tur sapulcējās visi priesteri un rakstu mācītāji, un vecākie.</verse>
				<verse number="54">Bet Pēteris sekoja Viņam no tālienes līdz pat augstā priestera pagalma iekšienei un, sēdēdams ar kalpiem pie uguns, sildījās.</verse>
				<verse number="55">Bet augstie priesteri un visa tiesa meklēja liecību pret Jēzu, lai Viņu nodotu nāvei, bet neatrada.</verse>
				<verse number="56">Jo daudzi nepareizi liecināja pret Viņu; bet liecības nesaskanēja.</verse>
				<verse number="57">Un daži cēlās un nepareizi liecināja pret Viņu, sacīdami:</verse>
				<verse number="58">Mēs dzirdējām Viņu runājam: Es šo rokām celto dievnamu noplēsīšu un trijās dienās uzcelšu citu, ne rokām celtu.</verse>
				<verse number="59">Bet viņu liecībā nebija saskaņas.</verse>
				<verse number="60">Un augstais priesteris, nostājies vidū, jautāja Jēzum, sacīdams: Vai Tu nekā neatbildi uz to, ko viņi Tev pārmet?</verse>
				<verse number="61">Bet Viņš klusēja un nekā neatbildēja. Atkal augstais priesteris jautāja Viņam, sacīdams: Vai Tu esi Kristus, augsti teicamā Dieva Dēls?</verse>
				<verse number="62">Bet Jēzus sacīja viņam: Es esmu; un jūs redzēsiet Cilvēka Dēlu sēžam pie Dieva spēka labās rokas un nākam debesu padebešos.</verse>
				<verse number="63">Tad augstais priesteris saplēsa savas drēbes un sacīja: Kam mums vēl vajag liecinieku?</verse>
				<verse number="64">Jūs dzirdējāt zaimus! Kā jums šķiet? Un tie visi Viņu notiesāja, ka Viņš esot pelnījis nāvi.</verse>
				<verse number="65">Un daži sāka apspļaudīt Viņu un, aizklājuši Viņa vaigu, sita Viņu dūrēm, sacīdami Viņam: Pravieto! Un kalpi sita Viņu sejā.</verse>
				<verse number="66">Un Pēterim apakšā pagalmā esot, nāca viena no augstā priestera kalponēm</verse>
				<verse number="67">Un, redzēdama Pēteri sildāmies, uzlūkoja viņu un sacīja: Arī tu biji ar Jēzu Nācarieti.</verse>
				<verse number="68">Bet viņš noliedza, sacīdams: Ne es zinu, ne es saprotu, ko tu runā. Un viņš izgāja ārā, pagalma priekšā; tad gailis dziedāja.</verse>
				<verse number="69">Bet kalpone, ieraudzījusi atkal viņu, sāka runāt apkārtstāvošajiem: Šis ir viens no tiem.</verse>
				<verse number="70">Un viņš atkal noliedza. Un pēc brītiņa tie, kas bija klāt, atkal sacīja Pēterim: Patiesi tu esi viens no viņiem, jo tu esi galilejietis.</verse>
				<verse number="71">Bet viņš sāka lādēties un zvērēt: Es nepazīstu to Cilvēku, par ko jūs runājat.</verse>
				<verse number="72">Un tūdaļ gailis otrreiz iedziedājās. Un Pēteris atminējās vārdu, ko Jēzus viņam sacīja: Pirms nekā gailis otrreiz dziedās, tu mani trīskārt noliegsi. Un viņš sāka raudāt.</verse>
			</chapter>
			<chapter number="15">
				<verse number="1">Un tūdaļ rīta agrumā augstie priesteri ar vecajiem un rakstu mācītājiem, un visa augstā tiesa apspriedās; un tie, saistījuši Jēzu, aizveda Viņu un nodeva Pilātam.</verse>
				<verse number="2">Un Pilāts Viņam jautāja: Vai Tu esi jūdu ķēniņš? Bet Viņš atbildēja un sacīja tam: Tu to saki!</verse>
				<verse number="3">Un augstie priesteri Viņu apsūdzēja daudzās lietās.</verse>
				<verse number="4">Bet Pilāts atkal jautāja Viņam, sacīdams: Vai Tu nekā neatbildi? Lūk, cik smagi viņi Tevi apsūdz!</verse>
				<verse number="5">Bet Jēzus neatbildēja vairs nekā, tā ka Pilāts brīnījās.</verse>
				<verse number="6">Bet svētkos viņš mēdza tiem atlaist vienu cietumnieku, kuru tie prasīja.</verse>
				<verse number="7">Bet bija viens, vārdā Baraba, kas ar dumpiniekiem bija sagūstīts un kas dumpī bija izdarījis slepkavību.</verse>
				<verse number="8">Un ļaužu pūlis, sanācis augšā, sāka prasīt, lai viņš tiem dara kā vienmēr.</verse>
				<verse number="9">Bet Pilāts atbildēja viņiem un sacīja: Vai jūs vēlaties, lai jums atlaižu jūdu Ķēniņu?</verse>
				<verse number="10">Jo viņš zināja, ka augstie priesteri aiz skaudības Viņu nodevuši.</verse>
				<verse number="11">Bet augstie priesteri kūdīja pūli, lai labāk tiem atlaiž Barabu.</verse>
				<verse number="12">Bet Pilāts atkal uzrunāja viņus un sacīja: Ko tad jūs vēlaties, lai es daru ar jūdu Ķēniņu?</verse>
				<verse number="13">Bet tie atkal kliedza: Sit Viņu krustā!</verse>
				<verse number="14">Bet Pilāts sacīja viņiem: Ko tad Viņš ļaunu darījis? Bet tie vēl vairāk kliedza: Sit Viņu krustā!</verse>
				<verse number="15">Bet Pilāts, vēlēdamies ļaudīm iztapt, atlaida tiem Barabu, bet Jēzu šaustīja un nodeva, lai Viņu sistu krustā.</verse>
				<verse number="16">Bet kareivji ieveda Viņu tiesas pagalmā un sasauca kopā visu pulku.</verse>
				<verse number="17">Un tie apģērba Viņu purpura tērpā un, nopinuši ērkšķu kroni, uzlika to Viņam.</verse>
				<verse number="18">Un tie sāka Viņu sveicināt: Sveiks, jūdu Ķēniņ!</verse>
				<verse number="19">Un ar niedri sita Viņa galvu, un spļāva Viņam, un, ceļus locīdami, pielūdza Viņu.</verse>
				<verse number="20">Un tie, kad bija Viņu izsmējuši, novilka Viņam purpura drānas un ietērpa to Viņa paša drānās, un veda Viņu, lai Viņu sistu krustā.</verse>
				<verse number="21">Un viņi piespieda kādu garāmejošo, Kirēnes Sīmani, kas nāca no laukiem, Aleksandra un Rufa tēvu, lai tas nestu Viņa krustu.</verse>
				<verse number="22">Un tie Viņu noveda uz Golgotas vietu, kas tulkojumā nozīmē: Pieres vieta.</verse>
				<verse number="23">Un tie Viņam deva dzert vīnu, sajauktu ar mirrēm, bet Viņš nepieņēma.</verse>
				<verse number="24">Un tie, piesituši Viņu krustā, izdalīja Viņa drānas, mezdami kauliņus, kam ko saņemt.</verse>
				<verse number="25">Bet tā bija trešā stunda, kad Viņu piesita krustā.</verse>
				<verse number="26">Un bija uzrakstīts Viņa vainas apzīmējums: Jūdu Ķēniņš.</verse>
				<verse number="27">Un līdz ar Viņu tie sita krustā divus slepkavas: vienu labajā, otru kreisajā pusē.</verse>
				<verse number="28">Tā izpildījās Raksti, kas saka: Un ļaundariem Viņš tika pieskaitīts. (Is.53,12)</verse>
				<verse number="29">Un garāmgājēji zaimoja Viņu un, kratīdami savas galvas, sacīja: Redzi, Tu, kas noplēs Dieva namu un trijās dienās atkal to uzcel,</verse>
				<verse number="30">Nokāpdams no krusta, glāb pats sevi!</verse>
				<verse number="31">Līdzīgi arī augstie priesteri izsmēja Viņu un ar rakstu mācītājiem savā starpā sarunājās: Citus Viņš glāba, bet pats sevi nevar izglābt.</verse>
				<verse number="32">Lai Kristus, Izraēļa Ķēniņš, tagad nokāpj no krusta, lai mēs, to redzēdami, ticētu! Arī tie, kas līdz ar viņu bija krustā sisti, zaimoja Viņu.</verse>
				<verse number="33">Un sestajai stundai iestājoties, palika tumšs visā zemē līdz pat devītajai stundai.</verse>
				<verse number="34">Un devītajā stundā Jēzus skaļā balsī sauca, sacīdams: Eloi, Eloi, lema sabahtani! Tulkojumā: MansDievs, mans Dievs, kāpēc Tu mani esi atstājis? (Ps.21,2; Mt.27,46)</verse>
				<verse number="35">Un daži no klātesošajiem, to dzirdēdami, sacīja: Redzi, Viņš sauc Eliju. (Ps.21,2;Mt.27,46)</verse>
				<verse number="36">Bet viens aizsteidzās un, piesūcinājis sūkli etiķī un piestiprinājis to niedrei, deva Viņam dzert, sacīdams: Pagaidiet, redzēsim, vai Elijs nāks un noņems Viņu.</verse>
				<verse number="37">Bet Jēzus, stiprā balsī iesaucies, atdeva savu Garu.</verse>
				<verse number="38">Un priekškars dievnamā pārplīsa divās daļās no augšas līdz apakšai.</verse>
				<verse number="39">Bet simtnieks, kas iepretim stāvēja, redzēdams, ka Viņš, tā saukdams, nomira, sacīja: Patiesi, šis Cilvēks bija Dieva Dēls!</verse>
				<verse number="40">Bet bija tur arī sievietes, kas no tālienes skatījās; starp viņām bija Marija Magdalēna un Marija, Jēkaba Jaunākā un Jāzepa māte, un Salome.</verse>
				<verse number="41">Tās, kad Viņš bija Galilejā, sekoja Viņam un kalpoja Viņam, un daudzas citas, kas atnāca Viņam līdz uz Jeruzalemi.</verse>
				<verse number="42">Un kad vakars jau bija iestājies, jo bija sagatavošanas diena, kas ir pirms sabata,</verse>
				<verse number="43">Nāca Jāzeps no Arimatejas, ievērojams padomnieks, kas pats arī gaidīja Dieva valstību, un, iegājis droši pie Pilāta, lūdza Jēzus miesas.</verse>
				<verse number="44">Bet Pilāts brīnījās, ka Viņš jau ir nomiris. Un viņš, simtnieku pieaicinājis, jautāja tam: Vai Viņš jau miris.</verse>
				<verse number="45">Un dabūjis to no simtnieka zināt, viņš atvēlēja Jāzepam Jēzus miesas.</verse>
				<verse number="46">Bet Jāzeps, nopircis audeklu un noņēmis Viņu, ietina audeklā un ielika Viņu kapā, kas bija izcirsts klintī, un pievēla kapa durvīm akmeni.</verse>
				<verse number="47">Bet Marija Magdalēna un Marija, Jāzepa māte, novēroja, kur Viņu noliek.</verse>
			</chapter>
			<chapter number="16">
				<verse number="1">Un kad sabata diena bija pagājusi, Marija Magdalēna un Marija, Jēkaba māte, un Salome pirka svaidāmās zāles, lai ietu un svaidītu Jēzu.</verse>
				<verse number="2">Un pirmajā nedēļas dienā, ļoti agri, kad saule jau bija uzlēkusi, viņas gāja uz kapu</verse>
				<verse number="3">Un runāja savā starpā: Kas mums novels akmeni no kapa durvīm?</verse>
				<verse number="4">Un ieskatoties viņas redzēja, ka akmens novelts; jo tas bija ļoti liels.</verse>
				<verse number="5">Un viņas, kapā iegājušas, redzēja baltās drēbēs tērptu jaunekli, sēžot pa labi; un viņas izbijās.</verse>
				<verse number="6">Viņš sacīja tām: Nebīstieties! Jūs meklējat Jēzu no Nācaretes, krustā sisto. Viņš ir augšāmcēlies. Viņa šeit nav, redziet vietu, kur tie Viņu bija nolikuši.</verse>
				<verse number="7">Bet noejiet un sakiet Viņa mācekļiem un Pēterim, ka Viņš pirms jums noies Galilējā; tur jūs Viņu redzēsiet, kā Viņš jums sacījis.</verse>
				<verse number="8">Un izgājušas viņas bēga no kapa, jo bailes un izmisums viņas pārņēma; un viņas nevienam nekā neteica, jo tās baidījās.</verse>
				<verse number="9">Bet pirmajā nedēļas dienā, rīta agrumā augšāmcēlies, Viņš vispirms parādījās Marijai Magdalēnai, no kuras Viņš bija izdzinis septiņus ļaunos garus.</verse>
				<verse number="10">Viņa nogājusi pasludināja tiem, kas ar Viņu bija, kas bija noskumuši un raudāja.</verse>
				<verse number="11">Un tie, dzirdēdami, ka Viņš dzīvs un ka tā Viņu redzējusi, neticēja.</verse>
				<verse number="12">Bet pēc tam Viņš citā izskatā parādījās uz ceļa diviem no viņiem, kas gāja uz laukiem.</verse>
				<verse number="13">Un šie nogājuši pasludināja to pārējiem, bet arī šiem viņi neticēja.</verse>
				<verse number="14">Beigās Viņš parādījās, tiem vienpadsmit pie galda esot, un norāja viņu neticību un cietsirdību, ka viņi neticēja tiem, kas bija redzējuši Viņu augšāmcēlušos.</verse>
				<verse number="15">Un Viņš tiem sacīja: Ejiet pa visu pasauli un sludiniet evaņģēliju visai radībai!</verse>
				<verse number="16">Kas ticēs un taps kristīts, tas būs pestīts, bet kas neticēs, tas tiks pazudināts.</verse>
				<verse number="17">Bet tiem, kas ticēs, sekos šīs zīmes: manā vārdā viņi izdzīs ļaunos garus, runās jaunās valodās;</verse>
				<verse number="18">Čūskas cilās; un ja kas dzers ko nāvīgu, tas viņam nekaitēs; slimajiem viņi uzliks rokas, un tie kļūs veseli.</verse>
				<verse number="19">Un Kungs Jēzus pēc tam, kad ar viņiem bija runājis, tika uzņemts debesīs un sēd pie Dieva labās rokas.</verse>
				<verse number="20">Bet viņi gāja un sludināja visur; un Kungs viņiem palīdzēja un mācību apstiprināja ar līdzejošajām zīmēm.</verse>
			</chapter>
		</book>
		<book number="42">
			<chapter number="1">
				<verse number="1">Jau daudzi mēģinājuši uzrakstīt nostāstus par notikumiem, kas risinājušies mūsu vidū.</verse>
				<verse number="2">Kā tos mums notēlojuši tie, kas sākumā paši redzējuši un bijuši vārda kalpi,</verse>
				<verse number="3">Tā iedomājos, visu no sākuma pamatīgi izpētot, tev, viscienīgākais Teofil, pēc kārtas uzrakstīt,</verse>
				<verse number="4">Lai tu pārliecinātos tās mācības patiesībā, kurā tu esi mācīts.</verse>
				<verse number="5">Jūdejas ķēniņa Heroda laikā dzīvoja kāds Abijas kārtas priesteris, vārdā Zaharijs, un viņa sieva, vārdā Elizabete, no Ārona cilts.</verse>
				<verse number="6">Bet abi viņi bija taisnīgi Dieva priekšā un nevainojami pildīja visus Kunga baušļus un noteikumus.</verse>
				<verse number="7">Bet viņiem nebija bērnu, jo Elizabete bija neauglīga; un abi bija veci gados.</verse>
				<verse number="8">Un notika, ka viņš savureiz pildīja priestera pienākumus Dieva priekšā,</verse>
				<verse number="9">Un viņam, pēc priestera paražas lozējot, bija jāiet Kunga svētnīcā kvēpināt;</verse>
				<verse number="10">Un visi daudzie ļaudis ārā lūdza Dievu kvēpināšanas stundā.</verse>
				<verse number="11">Tad viņam parādījās Kunga eņģelis, stāvot kvēpināšanas altāra labajā pusē.</verse>
				<verse number="12">Un Zaharijs, to redzēdams, izbijās, un viņu pārņēma bailes.</verse>
				<verse number="13">Bet eņģelis sacīja viņam: Nebīsties, Zaharij, jo tava lūgšana ir uzklausīta: tava sieva Elizabete dzemdēs tev dēlu un tu nosauksi viņu vārdā Jānis.</verse>
				<verse number="14">Un Tev būs prieks un līksmība, un daudzi priecāsies par viņa piedzimšanu.</verse>
				<verse number="15">Jo viņš būs liels Kunga priekšā; vīnu un reibinošus dzērienus viņš nedzers; un Svētais Gars viņu piepildīs jau mātes miesās.</verse>
				<verse number="16">Un daudzus Izraēļa bērnus viņš atgriezīs pie Kunga, viņu Dieva.</verse>
				<verse number="17">Un tas ies viņa priekšā Elija garā un spēkā, pievērsdams tēvu sirdis bērniem un neticīgos taisnīgo gudrībai, lai sagatavotu Kungam paklausīgu tautu.</verse>
				<verse number="18">Un Zaharijs sacīja eņģelim: Kā lai es to zinu? Jo es esmu vecs, un mana sieva arī gados.</verse>
				<verse number="19">Un eņģelis viņam atbildēja un sacīja: Es esmu Gabriels, kas stāv Dieva priekšā, un es esmu sūtīts, lai tev to sacītu un tev pasludinātu šo prieka vēsti.</verse>
				<verse number="20">Un, lūk, tu kļūsi mēms un nevarēsi runāt līdz tai dienai, kamēr tas notiks, tāpēc ka tu neticēji maniem vārdiem, kas savlaicīgi piepildīsies.</verse>
				<verse number="21">Un ļaudis gaidīja Zahariju un brīnījās, kāpēc viņš kavējas svētnīcā.</verse>
				<verse number="22">Bet viņš iznācis nevarēja tos uzrunāt; un tie noprata, ka viņš dievnamā redzējis parādību. Un viņš māja tiem un palika mēms.</verse>
				<verse number="23">Un notika, ka izbeidzās viņa kalpošanas laiks; un viņš aizgāja savās mājās.</verse>
				<verse number="24">Bet pēc šīm dienām viņa sieva Elizabete kļuva grūta un nerādījās piecus mēnešus, sacīdama:</verse>
				<verse number="25">Tā Kungs mani svētījis; Viņš izraudzījis šīs dienas, lai atņemtu manu negodu ļaužu priekšā.</verse>
				<verse number="26">Bet sestajā mēnesī Dievs sūtīja eņģeli Gabrielu uz Galilejas pilsētu, kas saucās Nācarete.</verse>
				<verse number="27">Pie jaunavas, kas bija saderināta Dāvida cilts vīram, kam vārds bija Jāzeps; un jaunavas vārds bija Marija.</verse>
				<verse number="28">Un eņģelis, ienācis pie viņas, sacīja: Esi sveicināta, žēlastības pilnā! Kungs ir ar tevi; tu esi svētīta starp sievietēm.</verse>
				<verse number="29">To izdzirdusi, tā iztrūkās no viņa valodas un domāja: kas tā par sveicināšanu?</verse>
				<verse number="30">Bet eņģelis viņai sacīja: Nebīsties, Marija, jo tu esi atradusi žēlastību pie Dieva.</verse>
				<verse number="31">Lūk, tu kļūsi grūta miesās un dzemdēsi Dēlu, un nosauksi Viņu vārdā Jēzus.</verse>
				<verse number="32">Un Viņš būs liels un sauksies Visaugstākā Dēls, un Dievs Kungs dos Viņam tēva Dāvida troni, un Viņš valdīs pār Jēkaba namu mūžīgi,</verse>
				<verse number="33">Un Viņa valstībai nebūs gala.</verse>
				<verse number="34">Bet Marija sacīja eņģelim: Kā tas var notikt, jo es vīra nezinu?</verse>
				<verse number="35">Un eņģelis atbildēja un sacīja viņai: Svētais Gars nāks pār tevi, un Visaugstākā spēks tevi apēnos. Tāpēc arī Svētais, kas no tevis dzims, sauksies Dieva Dēls.</verse>
				<verse number="36">Un, lūk, tava radiniece Elizabete, kuru sauc par neauglīgo, savā vecumā ieņēma dēlu un staigā sestajā mēnesī.</verse>
				<verse number="37">Jo Dievam neviena lieta nav neiespējama.</verse>
				<verse number="38">Bet Marija sacīja: Lūk, es esmu Kunga kalpone, lai man notiek pēc tava vārda! Un eņģelis no viņas aizgāja.</verse>
				<verse number="39">Bet Marija, tanīs dienās cēlusies, steigšus aizgāja kalnos, jūdu pilsētā.</verse>
				<verse number="40">Un viņa, iegājusi Zaharija namā, sveicināja Elizabeti.</verse>
				<verse number="41">Un notika, ka Elizabetei, Marijas sveicināšanu dzirdot, bērniņš priecīgi sakustējās viņas miesās; un Elizabete piepildījās Svētā Gara;</verse>
				<verse number="42">Un viņa skaļā balsī sauca un sacīja: Tu esi svētīta starp sievietēm, un svēts ir tavas miesas auglis!</verse>
				<verse number="43">Un no kurienes man tas, ka mana Kunga māte nāk pie manis?</verse>
				<verse number="44">Jo, lūk, tiklīdz tava sveicināšanas balss atskanēja manās ausīs, bērniņš līksmībā sakustējās manās miesās.</verse>
				<verse number="45">Un svētīga tu esi ticēdama, ka tas izpildīsies, ko Kungs tev sacījis.</verse>
				<verse number="46">Un Marija sacīja: Augsti slavē Kungu mana dvēsele.</verse>
				<verse number="47">Un mans gars gavilē Dievā, manā Pestītājā,</verse>
				<verse number="48">Jo viņš ir uzlūkojis savas kalpones pazemību; lūk, no šī brīža mani svētīgu teiks visas paaudzes,</verse>
				<verse number="49">Jo Varenais lielas lietas manī darījis; un svēts ir Viņa vārds.</verse>
				<verse number="50">Un viņa žēlsirdība paliek paaudžu paaudzēs tiem, kas Viņa bīstas.</verse>
				<verse number="51">Viņš parādīja varu ar savu elkoni, izklīdinādams lepnos savā sirdsprātā.</verse>
				<verse number="52">Viņš varenos gāza no troņiem un paaugstināja pazemīgos.</verse>
				<verse number="53">Izsalkušos viņš pildīja labumiem un bagātos atstāja tukšā.</verse>
				<verse number="54">Viņš uzņēma savu kalpu Izraēli, atminējies savu žēlsirdību,</verse>
				<verse number="55">Kā Viņš runājis mūsu tēviem, Ābrahamam un viņa pēctečiem mūžīgi.</verse>
				<verse number="56">Bet Marija palika pie viņas kādus trīs mēnešus un tad atgriezās savās mājās.</verse>
				<verse number="57">Bet Elizabetei pienāca laiks dzemdēt; un viņa dzemdēja dēlu,</verse>
				<verse number="58">Un viņas kaimiņi un radi, izdzirduši, ka Kungs viņai parādījis savu žēlastību, priecājās līdz ar viņu.</verse>
				<verse number="59">Un notika, ka astotajā dienā tie sanāca bērniņu apgraizīt un sauca to viņa tēva vārdā: Zaharijs.</verse>
				<verse number="60">Un viņa māte atbildēja un sacīja: Nekādā ziņā, bet viņš sauksies Jānis.</verse>
				<verse number="61">Un tie sacīja viņai: Taču nav neviena tavos rados, kas sauktos šinī vārdā.</verse>
				<verse number="62">Bet tie māja viņa tēvam, kā tas vēlētos viņu saukt.</verse>
				<verse number="63">Un viņš pieprasīja galdiņu un rakstīja: Viņa vārds ir Jānis. Un visi brīnījās.</verse>
				<verse number="64">Un te atdarījās viņa mute un mēle; un viņš runāja, godinādams Dievu.</verse>
				<verse number="65">Un bailes pārņēma visus viņu kaimiņus; un visas šīs ziņas izpaudās visā Jūdejas kalnājā.</verse>
				<verse number="66">Un visi, kas to dzirdēja, paturēja to savā sirdī, sacīdami: Kā jums šķiet, kas būs šis bērns, jo Dieva roka ir ar viņu?</verse>
				<verse number="67">Un Zaharijs, viņa tēvs, Svētā Gara piepildīts, pravietoja, sacīdams:</verse>
				<verse number="68">Godināts lai ir Kungs, Izraēļa Dievs, jo Viņš ir apmeklējis savu tautu un devis tai pestīšanu;</verse>
				<verse number="69">Un Viņš mums pacēla pestīšanas ragu pār sava kalpa Dāvida namu;</verse>
				<verse number="70">Kā Viņš runājis ar savu svēto praviešu muti, kas no mūžības;</verse>
				<verse number="71">Ka Viņš mūs atpestīs no mūsu ienaidniekiem un visu to rokām, kas mūs ienīst;</verse>
				<verse number="72">Lai pierādītu žēlsirdību mūsu tēviem un atcerētos savu svēto derību.</verse>
				<verse number="73">Zvērestu, ko Viņš zvērējis mūsu tēvam Ābrahamam un dod mums,</verse>
				<verse number="74">Lai mēs, izglābti no savu ienaidnieku rokām, bezbailīgi Viņam kalpotu</verse>
				<verse number="75">Svētumā un taisnībā Viņa priekšā visās mūsu mūža dienās.</verse>
				<verse number="76">Un tevi, bērniņ, sauks par Visaugstākā pravieti, jo tu iesi Kunga vaiga priekšā sagatavot Viņam ceļu,</verse>
				<verse number="77">Lai dotu pestīšanas atziņu Viņa ļaudīm to grēku piedošanai</verse>
				<verse number="78">Mūsu Dieva sirsnīgās žēlsirdības dēļ, ar kuru Auseklis no augšienes mūs uzlūkojis,</verse>
				<verse number="79">Lai apgaismotu tos, kas tumsībā un nāves ēnā sēd, un virzītu mūsu kājas uz miera ceļu.</verse>
				<verse number="80">Un bērns auga, un stiprinājās garā, un palika tuksnesī līdz tai dienai, kad viņam bija jāstājās Izraēļa priekšā.</verse>
			</chapter>
			<chapter number="2">
				<verse number="1">Bet notika, ka tanī laikā ķeizars Augusts izdeva pavēli, lai tiktu sarakstīta visa valsts.</verse>
				<verse number="2">Šī pirmā sarakstīšana notika Kvirinija, Sīrijas pārvaldnieka, laikā.</verse>
				<verse number="3">Un visi gāja pierakstīties, katrs savā pilsētā.</verse>
				<verse number="4">Un arī Jāzeps no Nācaretes pilsētas Galilejā nogāja Jūdejā, Dāvida pilsētā, kas saucās Betlēme, tāpēc ka viņš bija no Dāvida nama un cilts.</verse>
				<verse number="5">Lai pierakstītos ar Mariju, savu saderināto sievu, kas bija grūta.</verse>
				<verse number="6">Un notika, ka, viņiem tur esot, pienāca laiks, lai viņa dzemdētu.</verse>
				<verse number="7">Un viņa dzemdēja savu pirmdzimto Dēlu, un ietina Viņu autiņos, un ielika Viņu silē, jo tiem nebija vietas mājvietā.</verse>
				<verse number="8">Un bija gani tanī apvidū, kas, būdami nomodā, sargāja nakts stundās savu ganāmpulku.</verse>
				<verse number="9">Un, lūk, Kunga eņģelis piestājās viņiem, un Dieva spožums apspīdēja tos, un viņi ļoti izbijās.</verse>
				<verse number="10">Un eņģelis viņiem sacīja: Nebīstieties, jo, lūk, es jums pasludinu lielu prieku, kas notiks visiem ļaudīm:</verse>
				<verse number="11">Jo jums šodien Dāvida pilsētā piedzimis Pestītājs, kas ir Kristus Kungs.</verse>
				<verse number="12">Un tāda jums būs zīme: jūs atradīsiet Bērnu, autiņos ietītu un silē ieliktu.</verse>
				<verse number="13">Un piepeši eņģelim pievienojās daudz debess karapulku, kas godināja Dievu, sacīdami:</verse>
				<verse number="14">Gods Dievam augstībā, un miers virs zemes laba prāta cilvēkiem.</verse>
				<verse number="15">Un notika, kad eņģeļi bija no tiem aizgājuši debesīs, ka gani runāja savā starpā: Aiziesim uz Bētlemi paskatīties to vārdu, kas noticis, ko Kungs mums pasludinājis!</verse>
				<verse number="16">Un viņi steigā atnāca un atrada Mariju un Jāzepu, un Bērniņu, kas gulēja silē.</verse>
				<verse number="17">Bet kad viņi to redzēja, tie pazina to vārdu, kas viņiem bija sacīts par šo Bērniņu.</verse>
				<verse number="18">Un visi, kas to dzirdēja, brīnījās par to, ko gani tiem sacīja.</verse>
				<verse number="19">Bet Marija glabāja visus šos vārdus, pārdomādama savā sirdī.</verse>
				<verse number="20">Un gani atgriezās atpakaļ, godinādami un teikdami Dievu par visu, ko tie bija dzirdējuši un redzējuši, kā tas viņiem bija sacīts.</verse>
				<verse number="21">Un Bērns, kad astoņas dienas bija pagājušas, bija jāapgraiza, nosaucot Viņu vārdā Jēzus, kā to eņģelis bija teicis, pirms Viņš bija ieņemts mātes miesās.</verse>
				<verse number="22">Un tie, kad saskaņā ar Mozus likumu viņas šķīstīšanas dienas bija pagājušas, nesa Viņu uz Jeruzalemi, lai Viņu upurētu Kungam,</verse>
				<verse number="23">Kā Kunga bauslībā rakstīts, lai ikviens vīriešu kārtas pirmdzimtais tiktu Kungam svētīts; (2.Moz.13,2)</verse>
				<verse number="24">Un lai upurētu vienu pāri ūbeļu vai divus jaunus baložus, kā tas sacīts Kunga bauslībā.</verse>
				<verse number="25">Un, lūk, Jeruzalemē bija cilvēks, vārdā Simeons; šis cilvēks bija taisnīgs un dievbijīgs, un viņš gaidīja Izraēļa iepriecināšanu; un Svētais Gars bija viņā.</verse>
				<verse number="26">Un no Svētā Gara viņš bija saņēmis norādījumu, ka viņš nāves neredzēs, iekams nebūs skatījis Kunga Svaidīto.</verse>
				<verse number="27">Viņš, garā pamudināts, iegāja svētnīcā; un, kad vecāki ienesa Jēzus Bērniņu, lai pie Viņa izpildītu bauslības paražas,</verse>
				<verse number="28">Tas ņēma Viņu savās rokās un, Dievu teikdams, sacīja:</verse>
				<verse number="29">Tagad, Kungs, saskaņā ar Taviem vārdiem atlaid savu kalpu mierā.</verse>
				<verse number="30">Jo manas acis redzējušas Tavu pestīšanu,</verse>
				<verse number="31">Ko Tu esi sataisījis visu ļaužu vaiga priekšā:</verse>
				<verse number="32">Gaismu pagānu apgaismošanai un Tavas Izraēļa tautas godu.</verse>
				<verse number="33">Un Viņa tēvs un māte brīnījās par to, kas par Viņu tika runāts.</verse>
				<verse number="34">Un Simeons svētīja viņus un sacīja Marijai, Viņa mātei: Lūk, Viņš ir likts par krišanu un augšāmcelšanos daudziem Izraēlī un par zīmi, kam pretī runās (Is.8,14; Rom.9,38; 1.Pēt.2,7)</verse>
				<verse number="35">Un tavas pašas dvēseli pārdurs zobens, lai atklātos daudzu siržu domas.</verse>
				<verse number="36">Un tur bija praviete Anna, Fanuēļa meita, no Asera cilts, kas sasniegusi lielu vecumu, nodzīvojot pēc savas jaunavības ar savu vīru septiņus gadus.</verse>
				<verse number="37">Un viņa bija atraitne ap astoņdesmit četriem gadiem, kas neatkāpās no svētnīcas, bet gavēdama un lūgdama naktīm un dienām, kalpoja Dievam.</verse>
				<verse number="38">Un viņa, ienākusi tanī pat stundā, teica Kungu un runāja par Viņu visiem, kas gaidīja Izraēļa atpestīšanu.</verse>
				<verse number="39">Un viņi, visu pēc Kunga bauslības izpildījuši, atgriezās atpakaļ Galilejā, savā Nācaretes pilsētā.</verse>
				<verse number="40">Bet Bērniņš auga un stiprinājās, pilns gudrības; un Dieva žēlastība bija ar Viņu.</verse>
				<verse number="41">Un Viņa vecāki Lieldienu svētkos ik gadus gāja uz Jeruzalemi.</verse>
				<verse number="42">Un tie, kad Viņš bija divpadsmit gadus vecs, pēc svētku ieraduma gāja uz Jeruzalemi.</verse>
				<verse number="43">Un kad viņi, izbeidzoties svētku dienām, atgriezās atpakaļ, bērns Jēzus palika Jeruzalemē, bet Viņa vecāki to nezināja.</verse>
				<verse number="44">Bet tie domāja, ka Viņš ir pie ceļa biedriem; un tie, dienas ceļu nostaigājuši, meklēja Viņu starp radiem un pazīstamajiem;</verse>
				<verse number="45">Un tie, neatraduši Viņu, atgriezās Jeruzalemē, To meklēdami.</verse>
				<verse number="46">Un notika, ka pēc trim dienām tie Viņu atrada sēžam dievnamā starp rakstu mācītājiem, tos uzklausot un tiem jautājot.</verse>
				<verse number="47">Un visi, kas Viņu dzirdēja, bija pārsteigti par Viņa gudrību un atbildēm.</verse>
				<verse number="48">Un tie, Viņu ieraudzījuši, brīnījās. Un Viņa māte sacīja Viņam: Dēls, kāpēc Tu mums tā darīji? Lūk, Tavs tēvs un es ar sāpēm Tevi meklējām.</verse>
				<verse number="49">Un Viņš tiem sacīja: Kāpēc jūs mani meklējāt? Vai jūs nezinājāt, ka man jādarbojas tanīs lietās, kas ir mana Tēva?</verse>
				<verse number="50">Un tie neizprata tos vārdus, kurus Viņš tiem runāja.</verse>
				<verse number="51">Un Viņš gāja tiem līdz. Un viņi nonāca Nācaretē; un Viņš bija tiem paklausīgs. Un Viņa māte glabāja visus šos vārdus savā sirdī.</verse>
				<verse number="52">Un Jēzus pieņēmās gudrībā un gados, un žēlastībā pie Dieva un cilvēkiem.</verse>
			</chapter>
			<chapter number="3">
				<verse number="1">Bet ķeizara Tibērija valdīšanas piecpadsmitajā gadā, kad Poncijs Pilāts bija pārvaldnieks Galilejā, bet viņa brālis Filips pārvaldnieks Iturejā un Trahonitīdas daļā un Lizanijs pārvaldnieks Abilinē,</verse>
				<verse number="2">Augsto priesteru Annas un Kaifas laikā Kunga vārds nāca uz Jāni, Zaharija dēlu, tuksnesī.</verse>
				<verse number="3">Un viņš staigāja visā Jordānas apkārtnē, sludinādams grēku nožēlošanas kristību grēku piedošanai,</verse>
				<verse number="4">Kā rakstīts pravieša Isaja sludinājumu grāmatā: Saucēja balss tuksnesī: sataisiet Kunga ceļu, taisnas dariet Viņa takas!</verse>
				<verse number="5">Katra ieleja lai piepildās, un katrs kalns un pakalns lai nolīdzinās, kas līks, tam jātop taisnam, un kas nelīdzens, tam jātop līdzenam ceļam;</verse>
				<verse number="6">Un ikviena miesa redzēs Dieva pestīšanu. (Is 40,3-5)</verse>
				<verse number="7">Viņš runāja ļaudīm, kas nāca pie viņa kristīties: Jūs, odžu dzimums! Kas jūs mācīja bēgt no nākamajām dusmām?</verse>
				<verse number="8">Tāpēc nesiet grēku nožēlošanas cienīgus augļus un nesāciet sacīt: Mums Ābrahams ir tēvs. Jo es jums saku, ka Dievs spējīgs no šiem akmeņiem radīt Ābrahamam bērnus.</verse>
				<verse number="9">Jau cirvis pielikts pie koku saknēm. Katrs koks, kas nenes labus augļus, tiks nocirsts un ugunī iemests.</verse>
				<verse number="10">Un ļaudis jautāja viņam, sacīdami: Ko tad mums darīt?</verse>
				<verse number="11">Bet viņš tiem atbildēja un sacīja: Kam divi svārki, lai dod tam, kam nav; un kam pārtika, lai dara tāpat.</verse>
				<verse number="12">Bet nāca arī muitnieki kristīties; un tie sacīja viņam: Mācītāj, ko lai mēs darām?</verse>
				<verse number="13">Un viņš tiem sacīja: Neņemiet vairāk, nekā jums noteikts.</verse>
				<verse number="14">Bet jautāja viņam arī kareivji, sacīdami: Ko mums būs darīt? Un viņš tiem sacīja: Nedariet nevienam pārestību un netaisnību un esiet mierā ar savu algu!</verse>
				<verse number="15">Bet kad ļaudīm likās un viņi savās sirdīs domāja par Jāni, vai viņš nav Kristus,</verse>
				<verse number="16">Jānis atbildēja un sacīja visiem: Es jūs kristīju ar ūdeni, bet nāks varenāks par mani, kam es neesmu cienīgs Viņa kurpju siksnas atraisīt; Viņš jūs kristīs Svētajā Garā un ugunī.</verse>
				<verse number="17">Tā vēteklis ir Viņa rokā; un Viņš iztīrīs savu klonu, un kviešus Viņš sakrās savā klētī, bet pelavas sadedzinās neizdzēšamā ugunī.</verse>
				<verse number="18">Vēl daudz citu ko viņš sludināja, mācīdams ļaudis.</verse>
				<verse number="19">Bet zemes pārvaldnieks Herods, ko viņš nopēla par Herodiju, tā brāļa sievu, un par visiem ļaunumiem, ko Herods darīja,</verse>
				<verse number="20">Visam tam pievienoja vēl to, ka ieslodzīja Jāni cietumā.</verse>
				<verse number="21">Bet notika, ka visi ļaudis kristījās, un arī Jēzus bija kristīts, tad Viņam, Dievu lūdzot, debesis atvērās,</verse>
				<verse number="22">Un Svētais Gars miesīgā veidā kā balodis nolaidās uz Viņu; un balss atskanēja no debesīm: Tu esi mans mīļais Dēls, pie Tevis man labpatikšana!</verse>
				<verse number="23">Un Jēzus pats, kad Viņš iesāka, bija apmēram 30 gadus vecs, kā mēdza domāt, Jāzepa dēls; Jāzeps bija Heli, bet tas Matata dēls,</verse>
				<verse number="24">Tas bija Levi, tas Melhi, tas Jannes, tas Jāzepa dēls.</verse>
				<verse number="25">Tas bija Matatija, tas Amosa, tas Nauma, tas Hesli, tas Nages dēls,</verse>
				<verse number="26">Tas bija Maata, tas Matatija, tas Semeja, tas Jāzepa, tas Jūdas dēls,</verse>
				<verse number="27">Tas bija Joanna, tas Rēzas, tas Zorobabela, tas Salatiēla, tas Neri dēls,</verse>
				<verse number="28">Tas bija Melhi, tas Adi, tas Kozama, tas Elmadama, tas Hēra dēls,</verse>
				<verse number="29">Tas bija Jēzus, tas Eliezera, tas Jorima, tas Matata, tas Levi dēls,</verse>
				<verse number="30">Tas bija Simeona, tas Jūdas, tas Jāzepa, tas Jona, tas Eliakīma dēls,</verse>
				<verse number="31">Tas bija Melejas, tas Mennas, tas Matata, tas Natana, tas Dāvida dēls,</verse>
				<verse number="32">Tas bija Jeses, tas Obeda, tas Booza, tas Salomona, tas Naasona dēls,</verse>
				<verse number="33">Tas bija Aminadaba, tas Admina, tas Arni, tas Esrona, tas Faresa, tas Jūdas dēls,</verse>
				<verse number="34">Tas bija Jēkaba, tas Īzāka, tas Ābrahama, tas Taras, tas Nahora dēls.</verse>
				<verse number="35">Tas bija Seruha, tas Ragaua, tas Falega, tas Hebera, tas Salas dēls,</verse>
				<verse number="36">Tas bija Kainana, tas Arfaksāda, tas Sēma, tas Noasa, tas Lameha dēls,</verse>
				<verse number="37">Tas bija Matuzala, tas Henoha, tas Jareda, tas Malaleēla, tas Kainana dēls,</verse>
				<verse number="38">Tas bija Enosa, tas Seta, tas Ādama dēls, tas Dieva.</verse>
			</chapter>
			<chapter number="4">
				<verse number="1">Bet Jēzus, Svētā Gara pilns, atgriezās no Jordānas, un Gars Viņu aizveda tuksnesī.</verse>
				<verse number="2">Tur Viņš bija četrdesmit dienas un tika velna kārdināts. Un Viņš tanīs dienās nekā neēda; un kad tās bija pagājušas, Viņš izsalka.</verse>
				<verse number="3">Bet velns sacīja Viņam: Ja Tu esi Dieva Dēls, saki šim akmenim, lai tas kļūst maize!</verse>
				<verse number="4">Un Jēzus atbildēja viņam: Ir rakstīts: ne no maizes vien cilvēks dzīvo, bet no ikviena Dieva vārda.</verse>
				<verse number="5">Tad velns uzveda Viņu augstā kalnā un vienā acumirklī rādīja Viņam visas pasaules valstis,</verse>
				<verse number="6">Un sacīja Viņam: Es Tev došu visu šo varu un šo godību, jo tās man nodotas, un kam es gribu, tam es tās dodu.</verse>
				<verse number="7">Tāpēc, ja Tu mani pielūgsi, tas viss būs Tavs.</verse>
				<verse number="8">Bet Jēzus atbildēja viņam, sacīdams: Ir rakstīts: Dievu, savu Kungu tev būs pielūgt un Viņam vienam kalpot!</verse>
				<verse number="9">Tad tas aizveda Viņu uz Jeruzalemi un novietoja Viņu uz svētnīcas jumta virsotnes, un sacīja Viņam: Ja Tu esi Dieva Dēls, meties no šejienes zemē.</verse>
				<verse number="10">Jo ir rakstīts: Viņš saviem eņģeļiem pavēlēs par Tevi, lai tie Tevi sargātu;</verse>
				<verse number="11">Un viņi nesīs Tevi rokās, lai Tu savu kāju neapdauzītu pie akmens. (Ps.91,11)</verse>
				<verse number="12">Bet Jēzus atbildēja viņam un sacīja: Ir teikts: tev nebūs kārdināt Dievu, savu Kungu!</verse>
				<verse number="13">Un kad velns visas savas kārdināšanas bija pabeidzis, tas līdz turpmākajam laikam atstāja Viņu.</verse>
				<verse number="14">Bet Jēzus gara spēkā atgriezās Galilejā, un vēsts par Viņu izpaudās visā apgabalā.</verse>
				<verse number="15">Un Viņš tos mācīja sinagogās, un visi viņu godināja.</verse>
				<verse number="16">Un Viņš nonāca Nācaretē, kur bija uzaudzis, un pēc sava paraduma sabata dienā iegāja sinagogā; un viņš piecēlās lai lasītu.</verse>
				<verse number="17">Un Viņam pasniedza pravieša Isaja grāmatu. Un Viņš, grāmatu atverot, atrada vietu, kur bija rakstīts:</verse>
				<verse number="18">Kunga gars ir pār mani; tāpēc Viņš mani svaidīja un sūtīja mani sludināt evaņģēliju nabagiem un dziedināt tos, kam satriekta sirds.</verse>
				<verse number="19">Cietumniekiem pasludināt atbrīvošanu un akliem redzi, nomāktos palaist brīvībā, pasludināt Kunga žēlastības gadu un atmaksas dienu. (Is.61,1-2)</verse>
				<verse number="20">Un Viņš aizvēra grāmatu, atdeva to apkalpotājam un apsēdās. Un visu acis sinagogā bija vērstas uz Viņu.</verse>
				<verse number="21">Un Viņš sāka runāt tiem: šodien šie Raksti izpildījušies jūsu ausīs.</verse>
				<verse number="22">Un visi Viņam piekrita un brīnījās par Viņa žēlastības vārdiem, kas nāca no Viņa mutes, un sacīja: Vai šis nav Jāzepa dēls?</verse>
				<verse number="23">Un Viņš tiem sacīja: Jūs katrā ziņā man sacīsiet sakāmvārdu: ārst, izdziedini pats sevi! Mēs dzirdējām lielas lietas notiekam Kafarnaumā; dari to arī šeit, savā tēvijā!</verse>
				<verse number="24">Bet Viņš teica: Patiesi es jums saku: neviens pravietis netiek atzīts savā tēvijā.</verse>
				<verse number="25">Es jums saku patiesību: daudz atraitņu bija Izraēlī Elija laikā, kad debesis bija slēgtas trīs gadus un sešus mēnešus, tā ka visā zemē valdīja liels bads,</verse>
				<verse number="26">Bet ne pie vienas no tām netika sūtīts Elijs, kā vien pie sievietes atraitnes Sidonas Sareptā.</verse>
				<verse number="27">Un daudz spitālīgo bija pravieša Eliseja laikā, bet neviens no viņiem netika šķīstīts kā vien sīrietis Naamans.</verse>
				<verse number="28">Un visi, to dzirdēdami, kļuva pilni dusmu.</verse>
				<verse number="29">Un tie cēlās un izmeta Viņu no pilsētas ārā, un noveda Viņu līdz kalna virsotnei, uz kura to pilsēta bija celta, lai Viņu nogrūstu zemē.</verse>
				<verse number="30">Bet Viņš, iedams starp tiem, aizgāja.</verse>
				<verse number="31">Un Viņš aizgāja uz Galilejas pilsētu Kafarnaumu, un tur Viņš sabatos tos mācīja.</verse>
				<verse number="32">Un visi bija pārsteigti par Viņa mācību, jo Viņa vārdi bija vareni.</verse>
				<verse number="33">Un sinagogā atradās cilvēks, kas bija nešķīstā gara apsēsts, un viņš kliedza stiprā balsī,</verse>
				<verse number="34">Sacīdams: Dod mieru! Kas mums ar Tevi, Jēzu no Nācaretes? Vai Tu esi nācis mūs nomaitāt? Es zinu, Tu esi Dieva Svētais.</verse>
				<verse number="35">Un Jēzus norāja to, sacīdams: Paliec klusu un izej no viņa! Un ļaunais gars nogāza to zemē viņu vidū un izgājā no tā, nekā ļauna viņam nenodarījis.</verse>
				<verse number="36">Un visus pārņēma bailes; un viņi runāja savā starpā, sacīdami: Kas tas par vārdu, jo Viņš ar varu un spēku pavēl nešķīstajiem gariem, un tie iziet?</verse>
				<verse number="37">Un vēsts par Viņu izpaudās visās šī apgabala vietās.</verse>
				<verse number="38">Bet Jēzus atstāja sinagogu un aizgāja uz Sīmaņa namu. Bet Sīmaņa sievasmāte slimoja lielā drudzī, un tās dēļ tie Viņu lūdza.</verse>
				<verse number="39">Un Viņš, pie tās stāvēdams, pavēlēja drudzim, un tas to atstāja. Un tā, tūdaļ uzcēlusies, kalpoja viņiem.</verse>
				<verse number="40">Bet visi, kam bija slimnieki dažādām kaitēm, saulei norietot, veda tos pie Viņa. Bet Viņš, katram rokas uzliekot, izdziedināja tos.</verse>
				<verse number="41">Arī ļaunie gari no daudziem izgāja, kliegdami un sacīdami: Tu esi Dieva Dēls! Bet Viņš norāja tos un neļāva tiem runāt, jo tie zināja, ka Viņš ir Kristus.</verse>
				<verse number="42">Bet Viņš, dienai austot, aizgāja un staigāja tuksnešainā vietā, bet ļaudis meklēja Viņu; un tie, nonākuši pie Viņa, pūlējās Viņu aizturēt, lai Viņš no tiem neaizietu.</verse>
				<verse number="43">Viņš tiem sacīja: Arī citām pilsētām man jāsludina Dieva valstība, jo tāpēc es esmu sūtīts.</verse>
				<verse number="44">Un Viņš sludināja Galilejas sinagogās.</verse>
			</chapter>
			<chapter number="5">
				<verse number="1">Bet notika, kad Viņš stāvēja pie Ģenezaretes ezera, ka ļaudis spiedās pie Viņa, lai klausītos Dieva vārdu.</verse>
				<verse number="2">Un Viņš redzēja divas laivas atrodamies pie ezera; bet zvejnieki bija izkāpuši un skaloja tīklus.</verse>
				<verse number="3">Bet Viņš, iekāpis vienā laivā, kas piederēja Sīmanim, lūdza to atbīdīt nedaudz no malas; un Viņš, sēžot laivā, mācīja ļaudis.</verse>
				<verse number="4">Un Viņš, pabeidzis runāt, sacīja Sīmanim: Dodies dziļāk un izmet savus tīklus zvejai!</verse>
				<verse number="5">Bet Sīmanis atbildēja un sacīja Viņam: Mācītāj, visu nakti mēs strādājām, bet nekā nesazvejojām; tomēr Tavā vārdā es izmetīšu tīklu.</verse>
				<verse number="6">Un viņi, to izdarījuši, noķēra lielu daudzumu zivju, tā ka viņu tīkls plīsa.</verse>
				<verse number="7">Un viņi māja biedriem, kas bija otrā laivā, lai tie nāk un palīdz viņiem. Un tie piebrauca; un viņi piepildīja abas laivas, tā ka tās gandrīz grima.</verse>
				<verse number="8">Kad Sīmanis Pēteris to redzēja, viņš krita pie Jēzus kājām, sacīdams: Aizej no manis, Kungs, jo es esmu grēcīgs cilvēks!</verse>
				<verse number="9">Jo izbrīna pārņēma viņus un visus, kas ar tiem bija, par zivju lomu, ko viņi bija vilkuši;</verse>
				<verse number="10">Tāpat arī Jēkabu un Jāni, Zebedeja dēlus, kas bija Sīmaņa biedri. Un Jēzus sacīja Sīmanim: Nebīsties, no šī laika tu zvejosi cilvēkus.</verse>
				<verse number="11">Un viņi, laivas krastā izvilkuši, atstāja visu un sekoja Viņam.</verse>
				<verse number="12">Un notika, kad Viņš bija vienā pilsētā, lūk, kāds cilvēks, kas bija spitālības pilns, ieraudzīja Jēzu, krita uz sava vaiga un lūdza Viņu sacīdams: Kungs, ja Tu vēlies, Tu vari mani šķīstīt.</verse>
				<verse number="13">Un Viņš, roku izstiepis, pieskārās tam, sacīdams: Es gribu, topi šķīstīts! Un tūdaļ spitālība atstāja viņu.</verse>
				<verse number="14">Un Viņš tam pavēlēja to nevienam nesacīt, bet noiet, parādīties priesterim un upurēt par savu šķīstīšanu, kā to Mozus pavēlējis, tiem par liecību.</verse>
				<verse number="15">Bet vēsts izplatījās par Viņu vēl vairāk; un daudz ļaužu sapulcējās Viņu klausīties un dziedināties no savām slimībām.</verse>
				<verse number="16">Bet Viņš aizgāja tuksnesī un pielūdza Dievu.</verse>
				<verse number="17">Un notika, ka kādā dienā Viņš sēdēja mācīdams. Un tur sēdēja arī farizeji un rakstu mācītāji, kas bija sanākuši no visiem Galilejas un Jūdejas miestiem un no Jeruzalemes; un Kunga spēks bija viņus dziedināt.</verse>
				<verse number="18">Un, lūk, vīri nesa gultā cilvēku, kas bija triekas skarts; un tie lūkoja to ienest un nolikt Viņa priekšā.</verse>
				<verse number="19">Un ļaužu daudzuma dēļ neatrazdami, no kuras puses to ienest, viņi uzkāpa uz jumta un caur segumu nolaida to gultā viņu vidū, Jēzum priekšā.</verse>
				<verse number="20">Un Viņš, redzēdams viņu ticību, sacīja: Cilvēk, tavi grēki tev tiek piedoti!</verse>
				<verse number="21">Un rakstu mācītāji un farizeji sāka domāt, sacīdami: Kas Viņš ir, kas runā zaimus? Kas var grēkus piedot, ja ne Dievs?</verse>
				<verse number="22">Bet Jēzus, izpratis viņu domas, atbildēja tiem un sacīja: Ko jūs domājat savās sirdīs?</verse>
				<verse number="23">Ko vieglāk teikt: tavi grēki tev piedoti, vai teikt: celies un staigā?</verse>
				<verse number="24">Bet lai jūs zinātu, ka Cilvēka Dēlam ir vara virs zemes grēkus piedot, Viņš sacīja triekas skartajam: Es tev saku: celies, ņem savu gultu un ej savās mājās!</verse>
				<verse number="25">Un tūliņ tas viņu klātbūtnē piecēlās, paņēma gultu, kurā viņš gulēja, un, Dievu godinādams, aizgāja savās mājās.</verse>
				<verse number="26">Un izbrīns pārņēma visus, un viņi godināja Dievu. Un viņi, baiļu pārņemti, sacīja: Mēs šodien redzējām brīnumdarbus.</verse>
				<verse number="27">Pēc tam Viņš izgāja un ieraudzīja muitnieku, vārdā Levi, sēžot muitnīcā, un sacīja: Seko man!</verse>
				<verse number="28">Un tas, atstājis visu, cēlās un sekoja Viņam.</verse>
				<verse number="29">Un Levi sarīkoja Viņam lielu mielastu savā mājā; un tur bija daudz muitnieku un citu, kas līdz ar viņiem atradās pie galda.</verse>
				<verse number="30">Un farizeji un to rakstu mācītāji kurnēja, runādami Viņa mācekļiem: Kāpēc jūs ēdat un dzerat kopā ar muitniekiem un grēciniekiem?</verse>
				<verse number="31">Un Jēzus atbildēdams sacīja viņiem: Veseliem ārsts nav vajadzīgs, bet tiem, kas slimi.</verse>
				<verse number="32">Es esmu nācis ne taisnīgos saukt atgriezties no grēkiem, bet grēciniekus.</verse>
				<verse number="33">Un tie Viņam sacīja: Kāpēc Jāņa un tāpat farizeju mācekļi bieži gavē un skaita lūgšanas, bet Tavējie ēd un dzer?</verse>
				<verse number="34">Viņš tiem atbildēja: Vai tad varat likt kāzu viesiem gavēt, kamēr līgavainis ar tiem?</verse>
				<verse number="35">Bet nāks laiks, kad līgavainis būs no viņiem atņemts, tad tanīs dienās tie gavēs.</verse>
				<verse number="36">Bet Viņš tiem sacīja līdzībā: Neviens neliek ielāpu no jaunām drēbēm uz vecām drēbēm, citādi tas sabojās jaunās, un jaunais ielāps nepiestāvēs vecajām.</verse>
				<verse number="37">Un neviens nepilda jaunu vīnu vecos maisos, citādi jaunais vīns saplēsīs maisus, un tas pats izlīs, un maisi ies bojā.</verse>
				<verse number="38">Bet jaunais vīns jāpilda jaunos maisos, tad abi uzglabāsies.</verse>
				<verse number="39">Un neviens, kas dzēris veco, negribēs jauno, jo viņš sacīs: vecais ir labāks.</verse>
			</chapter>
			<chapter number="6">
				<verse number="1">Bet notika otrā sabatā, pirmajā, viņam caur druvu ejot, ka Viņa mācekļi plūca vārpas un tās, rokām izberzēdami, ēda.</verse>
				<verse number="2">Bet kādi no farizejiem sacīja viņiem: Kāpēc jūs darāt to, kas sabatā aizliegts?</verse>
				<verse number="3">Un Jēzus atbildēja viņiem, sacīdams: Arī to jūs neesat lasījuši, ko Dāvids un tie, kas ar viņu bija, darīja, kad bija izsalcis?</verse>
				<verse number="4">Kā viņš iegāja dievnamā, un, paņēmis upura maizes, kuras nevienam nav brīv ēst, kā tikai priesteriem, ēda un deva tiem, kas ar viņu bija.</verse>
				<verse number="5">Un Viņš tiem sacīja: Cilvēka Dēls ir Kungs arī pār sabatu.</verse>
				<verse number="6">Bet atkal citā sabatā notika, ka Viņš iegāja sinagogā un mācīja. Un tur bija cilvēks, kam labā roka bija sausa.</verse>
				<verse number="7">Bet rakstu mācītāji un farizeji novēroja, vai Viņš sabatā nedziedinās, lai rastu apsūdzību pret Viņu.</verse>
				<verse number="8">Bet Viņš, zinādams to domas, sacīja cilvēkam, kam roka bija sausa: Celies un stājies šeit vidū! Un viņš piecēlās un nostājās,</verse>
				<verse number="9">Bet Jēzus sacīja tiem: Es jums jautāju: vai sabatā nākas labu vai ļaunu darīt, dvēseli glābt vai pazudināt?</verse>
				<verse number="10">Un Viņš, visapkārt visus uzlūkojis, sacīja cilvēkam: Izstiep savu roku! Un tas izstiepa, un viņa roka kļuva vesela.</verse>
				<verse number="11">Bet tie, neprāta pārņemti, sarunājās savā starpā, ko darīt Jēzum.</verse>
				<verse number="12">Bet tanīs dienās notika, ka Viņš uzgāja kalnā Dievu pielūgt; un Viņš visu nakti pavadīja, lūdzot Dievu.</verse>
				<verse number="13">Un Viņš, dienai austot, sasauca savus mācekļus un izvēlējās no viņiem divpadsmit, kurus nosauca par apustuļiem:</verse>
				<verse number="14">Sīmani, kuru Viņš nosauca par Pēteri, un Andreju, viņa brāli, Jēkabu un Jāni, Filipu un Bērtuli,</verse>
				<verse number="15">Mateju un Tomu, Jēkabu, Alfeja dēlu, un Sīmani, kas saukts Centīgais,</verse>
				<verse number="16">Un Jūdu, Jēkaba dēlu, un Jūdasu Iskariotu, kas kļuva nodevējs.</verse>
				<verse number="17">Un viņš, nokāpis līdz ar tiem, apstājās līdzenā vietā, kur bija daudz viņa mācekļu un liels daudzums ļaužu no visas Jūdejas un Jeruzalemes, un jūrmalas, un Tiras, un Sidonas,</verse>
				<verse number="18">Kas bija nākuši, lai Viņu klausītos un lai tiktu izdziedināti no savām kaitēm. Arī tie, kurus mocīja nešķīstie gari, tika izdziedināti,</verse>
				<verse number="19">Un visi ļaudis tiecās Viņam pieskarties, jo spēks izgāja no Viņa; un Viņš visus izdziedināja.</verse>
				<verse number="20">Un Viņš, pacēlis acis uz saviem mācekļiem, sacīja: Svētīgi nabadzīgie, jo Dieva valstība ir jūsu.</verse>
				<verse number="21">Svētīgi, kas tagad ciešat izsalkumu, jo jūs tiksiet paēdināti. Svētīgi, kas tagad raudat, jo jūs smiesieties.</verse>
				<verse number="22">Svētīgi jūs būsiet, ja cilvēki jūs ienīdīs un jūs izslēgs no sava vidus, jūs lamās un jūsu vārdu izmetīs it kā kādu ļaunumu Cilvēka Dēla dēļ.</verse>
				<verse number="23">Priecājieties tanī dienā un līksmojiet, jo jūsu alga ir liela debesīs: to pašu viņu tēvi darījuši praviešiem.</verse>
				<verse number="24">Turpretim bēdas jums, bagātajiem, jo jūs savu iepriecinājumu jau saņemat!</verse>
				<verse number="25">Bēdas jums, kas esat paēduši, jo jūs cietīsiet izsalkumu! Bēdas jums, kas tagad smejaties, jo jūs skumsiet un raudāsiet!</verse>
				<verse number="26">Bēdas jums, ja jūs ļaudis lielīs, jo to pašu viņu tēvi darīja viltus praviešiem!</verse>
				<verse number="27">Bet es jums, kas mani klausaties, saku: mīliet savus ienaidniekus, labu dariet tiem, kas jūs ienīst!</verse>
				<verse number="28">Svētījiet tos, kas jūs nolād, un lūdziet Dievu par tiem, kas jūs apvaino!</verse>
				<verse number="29">Un kas tev sit pa vienu vaigu, tam pagriez arī otru! Un tam, kas ņem tavu mēteli, neliedz arī svārkus!</verse>
				<verse number="30">Bet dodi katram, kas tevi lūdz, un neatprasi to, kas tavs, no tā, kas to atņem!</verse>
				<verse number="31">Un kā jūs vēlaties, lai ļaudis jums dara, tāpat jūs dariet viņiem.</verse>
				<verse number="32">Ja jūs mīlat tos, kas jūs mīl, kāda pateicība jums par to nākas? Jo arī grēcinieki mīl tos, kas viņus mīl.</verse>
				<verse number="33">Un ja jūs labu darīsiet tiem, kas jums labu dara, kāda pateicība jums nākas? Arī grēcinieki tāpat to dara.</verse>
				<verse number="34">Un ja jūs aizdosiet tiem, no kā cerat saņemt atpakaļ, kāda pateicība jums nākas? Jo arī grēcinieki aizdod grēciniekiem, lai tikpat saņemtu.</verse>
				<verse number="35">Turpretim mīliet savus ienaidniekus, dariet labu un aizdodiet, nekā par to negaidīdami! Un jūsu alga būs liela, un jūs būsiet Visaugstākā bērni, jo Viņš ir laipns pret nepateicīgajiem un ļaundariem.</verse>
				<verse number="36">Tāpēc esiet žēlsirdīgi, kā arī jūsu Tēvs ir žēlsirdīgs!</verse>
				<verse number="37">Netiesājiet, tad arī jūs netiksiet tiesāti, nepazudiniet, tad arī jūs netiksiet pazudināti, piedodiet, tad arī jums tiks piedots!</verse>
				<verse number="38">Dodiet, tad arī jums tiks dots: labu, saspaidītu sakratītu un pārpilnīgu mēru jums iedos jūsu klēpī. Jo ar to mēru, ar kādu jūs mērīsiet, jums atmērīs.</verse>
				<verse number="39">Bet Viņš sacīja tiem arī līdzību: Vai akls var vadīt aklu? Vai abi neiekritīs bedrē?</verse>
				<verse number="40">Māceklis nav augstāks par mācītāju, bet katrs būs pilnīgs, ja viņš būs kā tā mācītājs.</verse>
				<verse number="41">Bet ko tu redzi skabargu sava brāļa acī, bet baļķi, kas tavā acī, nesaskati?</verse>
				<verse number="42">Vai kā tu vari savam brālim teikt: ļauj, brāli, es izvilkšu skabargu no tavs acs, bet pats tu savā acī baļķi neredzi? Tu, liekuli, izmet vispirms baļķi no savas acs un tad lūko izvikt skabargu no sava brāļa acs!</verse>
				<verse number="43">Jo tas koks nav labs, kas nes sliktus augļus; nedz koks slikts, ja tas nes labus augļus.</verse>
				<verse number="44">Ikvienu koku pazīst no tā augļiem. Jo no ērkšķiem nesalasa vīģes, un no dadžiem neievāc vīnogas.</verse>
				<verse number="45">Labs cilvēks no savas sirds labajiem krājumiem sniedz labu; bet ļauns cilvēks no ļaunajiem krājumiem sniedz ļaunu, jo no sirds pārpilnības mute runā.</verse>
				<verse number="46">Un ko jūs mani saucat: Kungs, Kungs, bet nedarāt, ko es saku?</verse>
				<verse number="47">Es jums rādīšu ikkatru, kas pie manis nāk un manus vārdus klausa, un tos izpilda, kam viņš līdzīgs.</verse>
				<verse number="48">Viņš līdzīgs cilvēkam, kas, ēku celdams, raka dziļi un pamatus lika uz klints. Un straume ūdensplūdiem uznākot, gāzās pret šo māju un nevarēja to sakustināt, jo tās pamati bija uz klints.</verse>
				<verse number="49">Bet kas dzird un nedara, tas līdzīgs cilvēkam, kas savu namu ceļ uz zemes bez pamatiem; pret to gāzās straume, un tūdaļ tā sagruva; un šī nama sabrukšana bija liela.</verse>
			</chapter>
			<chapter number="7">
				<verse number="1">Bet Viņš, pabeidzis visus savus vārdus tautas pamācībai, iegāja Kafarnaumā.</verse>
				<verse number="2">Bet viena virsnieka kalps, kas viņam bija dārgs, gulēja slims pie miršanas.</verse>
				<verse number="3">Un viņš, izdzirdis par Jēzu, sūtīja jūdu vecākos, lūgdams Viņu, lai nāk un izdziedina tā kalpu.</verse>
				<verse number="4">Un tie, pie Jēzus atnākuši, ļoti Viņu lūdza, sacīdami Viņam: Tas cienīgs, lai Tu viņam to dari;</verse>
				<verse number="5">Jo viņš mīl mūsu tautu, un viņš arī uzcēla mums sinagogu.</verse>
				<verse number="6">Un Jēzus gāja viņiem līdz. Un kad Viņš vairs nebija tālu no tā nama, virsnieks sūtīja draugus pie Viņa, sacīdams: Kungs, nepūlies, jo es neesmu cienīgs, ka Tu nāktu manā pajumtē.</verse>
				<verse number="7">Tāpēc arī es uzskatīju sevi necienīgu nākt pie Tevis; bet saki vārdu, un mans kalps izveseļosies.</verse>
				<verse number="8">Jo arī es esmu cilvēks, kas pakļauts augstākai varai, un man pakļauti kareivji; un es saku šim: ej, un viņš iet; un - otram: nāc, un viņš nāk; un manam kalpam: dari to, un viņš dara.</verse>
				<verse number="9">To izdzirdis, Jēzus brīnījās, un, griezdamies pie ļaudīm, kas Viņam sekoja, sacīja: Patiesi es jums saku: tik lielu ticību es pat Izraēlī neesmu atradis.</verse>
				<verse number="10">Un tie, kas bija sūtīti, atgriezušies mājās, atrada slimo kalpu veselu.</verse>
				<verse number="11">Un notika, ka Viņš pēc tam gāja uz pilsētu, kuru sauc par Nainu; un Viņa mācekļi un daudz ļaužu gāja Viņam līdz.</verse>
				<verse number="12">Un kad viņš tuvojās pilsētas vārtiem, lūk, te iznesa mironi, kas bija savas mātes vienīgais dēls, un viņa bija atraitne; un liels pulks pilsētnieku bija ar viņu.</verse>
				<verse number="13">Un kad Kungs viņu redzēja, Viņam palika tās žēl; un Viņš tai sacīja: Neraudi!</verse>
				<verse number="14">Un piegājis Viņš skāra nestuves. Bet tie, kas nesa, apstājās. un Viņš sacīja: Jaunekli, es tev saku: celies augšām!</verse>
				<verse number="15">Un tas, kas bija miris, atsēdās un sāka runāt. Un Viņš to atdeva tā mātei.</verse>
				<verse number="16">Bet bailes pārņēma visus; un viņi teica Dievu, sacīdami: Liels pravietis cēlies starp mums, un Dievs apmeklējis savus ļaudis.</verse>
				<verse number="17">Un šī vēsts par Viņu izpaudās visā Jūdejā un visā apgabala apkārtnē.</verse>
				<verse number="18">Par visu šo Jānim paziņoja viņa mācekļi.</verse>
				<verse number="19">Un Jānis, ataicinājis divus savus mācekļus, sūtīja viņus pie Jēzus, jautādams: Vai Tu esi tas, kam jānāk, vai lai gaidām citu?</verse>
				<verse number="20">Un vīri, atnākuši pie Viņa, sacīja: Jānis Kristītājs mūs sūtīja pie Tevis, sacīdams: Vai Tu esi Tas, kam jānāk, vai mums būs citu gaidīt?</verse>
				<verse number="21">Bet tanī brīdī Viņš daudzus izdziedināja no slimībām un kaitēm, un no ļaunajiem gariem, un daudziem aklajiem dāvāja redzi.</verse>
				<verse number="22">Un Viņš atbildēja un sacīja tiem: Ejiet un pasludiniet Jānim, ko jūs dzirdējāt un redzējāt: jo aklie redz, klibie staigā, spitālīgie top šķīsti, kurlie dzird, miroņi ceļas augšām un nabagiem evaņģēlijs tiek sludināts. (Is.35,5-6)</verse>
				<verse number="23">Un svētīgi tie, kas no manis neņem apgrēcību.</verse>
				<verse number="24">Kad Jāņa sūtītie bija aizgājuši, Viņš sāka ļaudīm runāt par Jāni: Ko jūs izgājāt tuksnesī skatīt? Vai vēja šķobītu niedri?</verse>
				<verse number="25">Bet ko jūs izgājāt skatīt? Vai mīkstās drānas tērptu cilvēku? Redziet, kas tērpjas dārgās drānās un dzīvo izpriecās, tie ir ķēniņu pilīs.</verse>
				<verse number="26">Bet ko jūs izgājāt skatīt? Vai pravieti? Patiesi es jums saku: un vairāk nekā pravieti.</verse>
				<verse number="27">Šis ir tas, par ko rakstīts: Lūk, es sūtu savu eņģeli Tava vaiga priekšā, kas iepriekš Tevis sagatavos Tev ceļu. (Mal.3,1)</verse>
				<verse number="28">Jo es jums saku: Starp dzimušajiem no sievietēm nav neviena lielāka pravieša par Jāni Kristītāju, bet mazākais Dieva valstībā ir lielāks par viņu.</verse>
				<verse number="29">Un visa tauta un muitnieki, to dzirdēdami, godāja Dieva taisnību un kristījās Jāņa kristībā.</verse>
				<verse number="30">Bet farizeji un bauslības pratēji nicināja Dieva gribu par sevi, nesaņemot no viņa kristību.</verse>
				<verse number="31">Bet Kungs sacīja: Kam lai es pielīdzinu šīs paaudzes ļaudis? Kam viņi līdzīgi?</verse>
				<verse number="32">Viņi ir līdzīgi tirgū sēdošiem bērniem, kas savstarpēji sarunājas, sacīdami: Mēs jums stabulējām, bet jūs nedejojāt; mēs dziedājām raudu dziesmas, bet jūs neraudājāt.</verse>
				<verse number="33">Jo atnāca Jānis Kristītājs: viņš neēd maizi un nedzer vīnu, un jūs sakāt: viņā ir ļaunais gars.</verse>
				<verse number="34">Atnāca Cilvēka Dēls: Viņš ēd un dzer, un jūs sakāt: Lūk, cilvēks, kas ir rijējs un vīna dzērājs, muitnieku un grēcinieku draugs.</verse>
				<verse number="35">Un šo gudrību attaisno visi viņas bērni.</verse>
				<verse number="36">Bet kāds no farizejiem lūdza Viņu, lai Viņš pie tā ēstu. Viņš, iegājis farizeja namā, novietojās pie galda.</verse>
				<verse number="37">Un, lūk, tanī pilsētā viena sieviete, kas bija grēciniece, uzzinājusi, ka Viņš piedalās mielastā farizeja namā, atnesa alabastra traukā svaidāmo eļlu;</verse>
				<verse number="38">Un tā, nostājusies aiz Viņa pie Viņa kājām, sāka asarām slacināt Viņa kājas un susināt tās ar saviem galvas matiem, un skūpstīja Viņa kājas, un svaidīja tās ar eļlu.</verse>
				<verse number="39">Bet farizejs, kas Viņu bija aicinājis, domāja sevī, sacīdams: Ja Tas būtu pravietis, tad gan zinātu, kas un kāda ir šī sieviete, kas Viņam pieskaras, jo tā ir grēciniece.</verse>
				<verse number="40">Un Jēzus atbildēja un sacīja viņam: Sīman, man tev kas sakāms. Bet viņš teica: Mācītāj, saki!</verse>
				<verse number="41">Kādam naudas aizdevējam bija divi parādnieki: viens bija parādā pieci simti denāriju un otrs - piecdesmit.</verse>
				<verse number="42">Tā kā šiem nebija no kā atdot, viņš atlaida abiem. Kurš no tiem viņu vairāk mīl?</verse>
				<verse number="43">Sīmanis sacīja, atbildēdams: Domāju, ka tas, kam vairāk atlaida. Bet Viņš tam sacīja: Tu pareizi esi spriedis.</verse>
				<verse number="44">Un Viņš, pagriezies pret sievieti, sacīja Sīmanim: Vai tu redzi šo sievieti? Es ienācu tavā namā, un tu nedevi ūdeni manām kājām; bet šī asarām slacināja manas kājas un saviem matiem tās susināja.</verse>
				<verse number="45">Tu mani neskūpstīji, bet šī, tikko es ienācu, nepārstāj skūpstīt manas kājas.</verse>
				<verse number="46">Tu nesvaidīji ar eļlu manu galvu, bet viņa ar svaidāmo eļlu svaidīja manas kājas.</verse>
				<verse number="47">Tāpēc es tev saku: viņai daudzie grēki tiek piedoti, jo viņa ļoti mīlējusi; bet kam mazāk piedod, tas mīl mazāk.</verse>
				<verse number="48">Un Viņš sacīja tai: Tavi grēki tev tiek piedoti!</verse>
				<verse number="49">Un tie, kas ar Viņu atradās pie galda, sāka sevī runāt: Kas Viņš tāds, kas pat grēkus piedod?</verse>
				<verse number="50">Bet Viņš sacīja sievietei: Tava ticība tevi glābusi, ej mierā!</verse>
			</chapter>
			<chapter number="8">
				<verse number="1">Un pēc tam notika, ka Viņš apstaigāja pilsētas un miestus, mācīdams un sludinādams Dieva valstību, un tie divpadsmit bija ar Viņu,</verse>
				<verse number="2">Un arī dažas sievietes, kuras Viņš bija izdziedinājis no ļaunajiem gariem un slimībām: Marija, saukta Magdalēna, no kuras bija izgājuši septiņi ļaunie gari,</verse>
				<verse number="3">Un Joanna, Heroda nama pārvaldnieka Kūzas sieva, un Zuzanna, un daudzas citas, kas ar savu rocību kalpoja Viņam.</verse>
				<verse number="4">Bet kad sanāca daudz ļaužu un no visām pilsētām steidzās pie Viņa, tad Viņš runāja līdzībā:</verse>
				<verse number="5">Izgāja sējējs savu sēklu sēt; un sējot cita krita ceļmalā, un to samina, un debess putni to apēda.</verse>
				<verse number="6">Cita krita uz klints un uzdīgusi nokalta, jo tai nebija mitruma.</verse>
				<verse number="7">Un cita krita starp ēkšķiem, un ērkšķi, kopā augot, nomāca to.</verse>
				<verse number="8">Un cita krita labā zemē un uzdīgusi deva simtkārtīgus augļus. To sacījis, Viņš sauca: Kam ausis dzirdēšanai, lai dzird!</verse>
				<verse number="9">Bet Viņa mācekļi jautāja, ko šī līdzība nozīmē?</verse>
				<verse number="10">Viņš tiem sacīja: Jums dota Dieva valstības noslēpumu saprašana, bet citiem līdzībās, tā ka redzēdami neredz un dzirdēdami nesaprot.</verse>
				<verse number="11">Bet šī līdzība ir: sēkla ir Dieva vārds.</verse>
				<verse number="12">Bet kas ceļmalā, ir tie, kas dzird; pēc tam nāk velns un aiznes vārdu no viņu sirdīm, lai tie neticētu un netiktu pestīti.</verse>
				<verse number="13">Un kas uz klints, ir tie, kas dzirdēdami vārdu, priekā uzņem to, bet tiem nav saknes; kādu laiku viņi tic, bet kārdināšanas brīdī tie atkrīt.</verse>
				<verse number="14">Bet kas krita ērkšķos, ir tie, kas dzird, bet, viņiem aizejot, gan rūpes, gan bagātība un dzīves bauda nomāc to; un viņi nenes augļus.</verse>
				<verse number="15">Bet kas labajā zemē, ir tie, kas, vārdu dzirdējuši, patur to labajā un dziļajā sirdī; un viņi nes augļus pacietībā.</verse>
				<verse number="16">Bet neviens, aizdedzinājis sveci, to neapsedz ar trauku, nedz liek zem gultas, bet liek svečturī, lai ienācēji redzētu gaismu.</verse>
				<verse number="17">Jo nav nekā noslēpta, kas netiktu atklāts, un nekā paslēpta, kas nekļūs zināms un nenāks atklātībā.</verse>
				<verse number="18">Tāpēc ievērojiet, ko jūs klausāties! Jo kam ir, tam tiks dots; un kam nav, no tā tiks atņemts arī tas, kas tam šķietami ir.</verse>
				<verse number="19">Bet atnāca pie Viņa māte un Viņa brāļi un daudzo ļaužu dēļ nevarēja Viņam tikt klāt.</verse>
				<verse number="20">Un Viņam tika ziņots: Tava māte un Tavi brāļi stāv ārā un grib Tevi redzēt.</verse>
				<verse number="21">Viņš atbildēja tiem, sacīdams: Mana māte un mani brāļi ir tie, kas Dieva vārdu klausās un izpilda.</verse>
				<verse number="22">Bet kādā dienā notika, ka Viņš un Viņa mācekļi iekāpa laivā; un Viņš tiem sacīja: Pārcelsimies pāri ezeram! Un viņi cēlās pāri.</verse>
				<verse number="23">Un, tiem pārceļoties, Viņš aizmiga. Un pāri ezeram sacēlās brāzmaini vēji, un viņus aplēja, un tie bija briesmās.</verse>
				<verse number="24">Bet piegājuši, tie modināja Viņu, sacīdami: Mācītāj, mēs ejam bojā! Un Viņš uzcēlies apsauca vēju un ūdens viļņošanu, un tie norima, un tapa klusums.</verse>
				<verse number="25">Tad Viņš tiem sacīja: Kur jūsu ticība? Un viņi bailēs un izbrīnā viens otram sacīja: Kā šķiet, kas Viņš ir, ka Viņš pavēl vējiem un jūrai, un tie Viņam paklausa?</verse>
				<verse number="26">Un viņi pārcēlās uz geraziešu apgabalu, kas iepretim Galilejai.</verse>
				<verse number="27">Un, kad Viņš izkāpa krastā, Viņu sastapa kāds vīrs, kas jau ilgāku laiku bija ļaunā gara apsēsts. Drēbes viņš nevalkāja un arī mājās nedzīvoja, bet kapenēs.</verse>
				<verse number="28">Viņš, ieraudzījis Jēzu, krita Viņa priekšā, un, skaļā balsī kliegdams, sacīja: Kas man ar Tevi, Jēzu, visaugstākā Dieva Dēls? Es Tevi lūdzu, nemoci mani!</verse>
				<verse number="29">Un Viņš pavēlēja nešķīstajam garam iziet no šī cilvēka, jo jau ilgu laiku viņš mocīja to. Un viņu saistīja važās un dzelžos, lai sargātu viņu. Bet viņš sarāva važas, un ļaunais gars to dzina tuksnesī.</verse>
				<verse number="30">Bet Jēzus viņam jautāja, sacīdams: Kāds ir tavs vārds? Un viņš atbildēja: Leģions, jo daudzi ļaunie gari bija viņā iegājuši.</verse>
				<verse number="31">Un tie lūdza Viņu, lai Viņš nepavēl tiem iet bezdibenī.</verse>
				<verse number="32">Bet tur bija liels cūku bars, kas ganījās kalnā; un tie lūdza Viņu, lai atļauj ieiet tanīs. Un Viņš tiem atļāva.</verse>
				<verse number="33">Tad ļaunie gari, izgājuši no cilvēka, iegāja cūkās; un ganāmais pulks no kraujas strauji metās ezerā un noslīka.</verse>
				<verse number="34">Kad gani redzēja notikušo, viņi aizskrēja un izstāstīja par to pilsētā un ciemos.</verse>
				<verse number="35">Un viņi izgāja skatīt notikušo, un, atnākuši pie Jēzus, atrada cilvēku, no kura bija izgājuši ļaunie gari, apģērbtu un pilnā prātā sēžam pie Viņa kājām, un tie izbijās.</verse>
				<verse number="36">Bet tie, kas redzēja, stāstīja viņiem, kā tas no leģiona izdziedināts.</verse>
				<verse number="37">Un viss geraziešu apgabala iedzīvotāju vairākums lūdza Viņu aiziet no tiem, jo viņus bija pārņēmušas lielas bailes. Bet Viņš, iekāpis laivā, atgriezās atpakaļ.</verse>
				<verse number="38">Un vīrs, no kura ļaunie gari bija izgājuši, lūdza Viņu, lai atļauj palikt pie Viņa; bet Jēzus atlaida to, sacīdams:</verse>
				<verse number="39">Atgriezies savās mājās un stāsti, ko Dievs tev lielu darījis! Un viņš gāja, sludinādams visā pilsētā, ko lielu Jēzus viņam darījis.</verse>
				<verse number="40">Bet notika, kad Jēzus atgriezās, ka ļaudis saņēma Viņu, jo visi Viņu gaidīja.</verse>
				<verse number="41">Un, lūk, tur atnāca cilvēks, vārdā Jairs, kas bija sinagogas priekšnieks; un tas, nokritis pie Jēzus kājām, lūdza Viņu ienākt tā namā,</verse>
				<verse number="42">Jo viņam bija vienīgā meitiņa ap divpadsmit gadu, un viņa bija pie miršanas. Un notika, ka, Viņam ejot, ļaudis drūzmējās ap Viņu.</verse>
				<verse number="43">Un kāda sieviete, kura divpadsmit gadus cieta no asins tecēšanas un ārstiem bija atdevusi visu savu mantu, bet neviens nespēja to izārstēt,</verse>
				<verse number="44">No mugurpuses piegājusi, pieskārās Viņa drēbju šuvei, un tūliņ asins tecēšana apstājās.</verse>
				<verse number="45">Un Jēzus sacīja: Kas man pieskārās? Bet kad visi liedzās, Pēteris un tie, kas ar Viņu bija, sacīja: Mācītāj, ļaudis drūzmējas un Tevi spiež, un Tu saki: kas man pieskārās?</verse>
				<verse number="46">Un Jēzus sacīja: Man kāds pieskārās, jo es jutu, ka spēks iziet no manis.</verse>
				<verse number="47">Bet sieviete, redzēdama, ka viņa nav palikusi nemanīta, trīcēdama piegāja un krita pie Viņa kājām, un visas tautas priekšā norādīja, kāda iemesla dēļ Viņam pieskārusies un ka tūdaļ kļuvusi vesela.</verse>
				<verse number="48">Bet viņš tai sacīja: Meit, tava ticība tevi glābusi, ej mierā!</verse>
				<verse number="49">Viņam vēl runājot, nāca kāds pie sinagogas vecākā un sacīja viņam: Tava meitiņa mirusi, neapgrūtini Viņu!</verse>
				<verse number="50">Bet Jēzus, dzirdējis šos vārdus, sacīja meitiņas tēvam: Nebīsties, tikai tici, un viņa tiks glābta!</verse>
				<verse number="51">Un Viņš, namā ieejot, neatļāva nevienam līdzi nākt, kā vien Pēterim un Jēkabam, un Jānim, un meitiņas tēvam, un mātei.</verse>
				<verse number="52">Bet visi raudāja un apraudāja viņu. Bet Viņš sacīja: Neraudiet, meitene nav mirusi, bet guļ.</verse>
				<verse number="53">Un tie izsmēja Viņu, zinādami to, ka tā mirusi.</verse>
				<verse number="54">Bet Viņš ņēma to aiz rokas un sauca, sacīdams: Meitiņ, celies augšām!</verse>
				<verse number="55">Un viņas gars atgriezās; un viņa tūdaļ uzcēlās. Un Viņš lika dot tai ēst.</verse>
				<verse number="56">Un viņas vecāki brīnījās; un Viņš tiem pavēlēja nesacīt nevienam par notikušo.</verse>
			</chapter>
			<chapter number="9">
				<verse number="1">Bet Viņš, saaicinājis divpadsmit apustuļus, deva tiem spēku un varu pār visiem ļaunajiem gariem un slimību ārstēšanai.</verse>
				<verse number="2">Un Viņš sūtīja tos sludināt Dieva valstību un dziedināt slimos.</verse>
				<verse number="3">Un Viņš tiem sacīja: Neņemiet nekā līdz ceļā: ne spieķi, ne somu, ne maizi, ne naudu, arī divus svārkus neņemiet līdz!</verse>
				<verse number="4">Un kādā mājā jūs ieiesiet, tur palieciet un no turienes neizejiet!</verse>
				<verse number="5">Un ja kāds jūs neuzņem, tad, iziedami no tās pilsētas, nokratiet putekļus no savām kājām par liecību pret viņiem!</verse>
				<verse number="6">Un izgājuši viņi apstaigāja miestus, visur sludinādami evaņģēliju un dziedinādami.</verse>
				<verse number="7">Bet tetrarhs Herods, dzirdēdams par visu, ko Viņš darīja, uztraucās, jo daži runāja,</verse>
				<verse number="8">Ka Jānis esot uzcēlies no miroņiem; bet citi, ka Elijs parādījies; bet vēl citi, ka kāds no senajiem praviešiem augšāmcēlies.</verse>
				<verse number="9">Un Herods sacīja: Jānim es nocirtu galvu; bet kas šis ir, par ko es dzirdu tādas lietas, un meklēja Viņu redzēt.</verse>
				<verse number="10">Un apustuļi atgriezušies stāstīja Viņam, ko visu viņi darījuši; un Viņš, ņēmis tos līdz, aizgāja savrup tuksnešainā vietā, kas atradās pie Betsaidas.</verse>
				<verse number="11">Daudzi ļaudis, to uzzinājuši, sekoja Viņam; un Viņš, pieņēmis tos, runāja viņiem Dieva valstību, un tos, kam vajadzēja dziedināšanas, izdziedināja.</verse>
				<verse number="12">Bet diena sāka iet uz beigām; un tie divpadsmit, piegājuši Viņam, sacīja: Atlaid ļaudis, lai viņi iet miestos un apkārtējos ciemos meklēt naktsmājas un pārtiku, jo mēs šeit esam tuksnešainā vietā.</verse>
				<verse number="13">Bet Viņš tiem sacīja: Dodiet jūs viņiem ēst! Bet tie atbildēja: Mums nav vairāk kā piecas maizes un divas zivis; vai atkal: Mēs iesim un nopirksim pārtiku visiem šiem ļaudīm.</verse>
				<verse number="14">Bet bija viņu ap pieci tūkstoši vīriešu. Un Viņš sacīja saviem mācekļiem: Lieciet viņiem apsēsties grupās pa piecdesmit!</verse>
				<verse number="15">Un viņi tā darīja un novietoja visus.</verse>
				<verse number="16">Bet Viņš, paņēmis piecas maizes un divas zivis un paskatījies uz debesīm, svētīja tās un lauza, un deva saviem mācekļiem, lai celtu ļaudīm priekšā.</verse>
				<verse number="17">Un visi ēda un paēda; un ar pārpalikušajām druskām viņi pielasīja divpadsmit grozus.</verse>
				<verse number="18">Un notika, ka Viņš viens pats lūdza Dievu; arī mācekļi bija pie Viņa; un Viņš tiem jautāja, sacīdams: Par ko ļaudis mani uzskata?</verse>
				<verse number="19">Viņi atbildēja un sacīja: Par Jāni Kristītāju, bet citi par Eliju, bet vēl citi, ka uzcēlies viens no senajiem praviešiem.</verse>
				<verse number="20">Un Viņš tiem sacīja: Bet par ko jūs mani turat? Sīmanis Pēteris atbildēja, sacīdams: Par Dieva Svaidīto.</verse>
				<verse number="21">Un Viņš tiem noliedza un pavēlēja nevienam par to neteikt,</verse>
				<verse number="22">Sacīdams: Cilvēka Dēlam vajadzēs daudz ciest, un vecākie, un augstie priesteri, un rakstu mācītāji Viņu atmetīs un nogalinās, bet trešajā dienā Viņš celsies augšām.</verse>
				<verse number="23">Bet Viņš runāja visiem: Ja kāds grib man sekot, tas lai aizliedz sevi un ik dienas ņem savu krustu, un seko man!</verse>
				<verse number="24">Jo kas gribēs savu dvēseli glābt, tas to pazaudēs, bet kas savu dvēseli pazaudēs manis dēļ, tas to izglābs.</verse>
				<verse number="25">Jo ko tas cilvēkam līdz, ja viņš iemantos visu pasauli, bet pats sevi pazudinās un sev darīs zaudējumus?</verse>
				<verse number="26">Jo kas kaunēsies manis un manas mācības dēļ, tā Cilvēka Dēls kaunēsies, kad Viņš nāks savā un Tēva, un svēto eņģeļu godībā.</verse>
				<verse number="27">Patiesi es jums saku: daži no šeit stāvošiem nāvi nebaudīs, iekams nebūs skatījuši Dieva valstību.</verse>
				<verse number="28">Un notika, ka pēc šīs runas pagāja apmēram astoņas dienas; un Viņš ņēma līdz Pēteri un Jēkabu, un Jāni un uzkāpa kalnā, lai lūgtu Dievu.</verse>
				<verse number="29">Un kad Viņš lūdza Dievu, Viņa sejas izskats kļuva citāds, un Viņa apģērbs tapa balts un staroja.</verse>
				<verse number="30">Un, lūk, divi vīri sarunājās ar Viņu; tie bija Mozus un Elijs.</verse>
				<verse number="31">Viņi parādījās godībā; un tie runāja par Viņa gala norisi, ko Viņš piepildīs Jeruzalemē.</verse>
				<verse number="32">Bet Pēteris un tie, kas atradās pie Viņa, bija miega nomākti; un uzmodušies tie redzēja Viņa godību un divus vīrus, stāvot pie Viņa.</verse>
				<verse number="33">Un notika, kad tie gāja no Viņa, ka Pēteris, pats nezinādams, ko runā, sacīja Jēzum: Mācītāj, mums labi šeit; mēs taisīsim trīs teltis: Tev vienu un Mozum vienu, un Elijam vienu.</verse>
				<verse number="34">Viņam tā runājot, parādījās mākonis un apēnoja viņus; un tie izbijās, kad mākonis viņus apklāja.</verse>
				<verse number="35">Un balss atskanēja padebesī, sacīdama: Šis ir mans mīļais Dēls, Viņu klausiet!</verse>
				<verse number="36">Un kad balss atskanēja, Jēzus tur atradās viens pats. Un viņi klusēja un nevienam tanīs dienās nesacīja nekā par to, ko bija redzējuši.</verse>
				<verse number="37">Bet notika nākošajā dienā, kad viņi nokāpa no kalna, ka daudz ļaužu satika viņus.</verse>
				<verse number="38">Un, lūk, kāds vīrs ļaudīs kliedza, sacīdams: Mācītāj, lūdzu Tevi, uzlūko manu dēlu, jo viņš man ir vienīgais!</verse>
				<verse number="39">Jo, lūk, gars viņu satver; un viņš piepeši kliedz, un tas viņu plosa un grūsta līdz putām, un novārdzinātu vēl negrib atstāt.</verse>
				<verse number="40">Un es lūdzu Tavus mācekļus izdzīt to, bet viņi nevarēja.</verse>
				<verse number="41">Bet Jēzus atbildēja un sacīja: Ak neticīgā un izvirtusī cilts, cik ilgi es vēl būšu pie jums un cik cietīšu? Ved savu dēlu šurp!</verse>
				<verse number="42">Un kad viņš nāca, ļaunais gars svaidīja viņu un grūstīja.</verse>
				<verse number="43">Bet Jēzus norāja nešķīsto garu un izdziedināja jaunekli, un atdeva viņu tēvam.</verse>
				<verse number="44">Un visi brīnījās par Dieva varenību. Bet Viņš, kad visi vēl brīnījās par visu, ko Viņš darīja, sacīja saviem mācekļiem: Lieciet šos vārdus savās sirdīs: Cilvēka Dēls tiks nodots cilvēku rokās.</verse>
				<verse number="45">Bet viņi nesaprata šos vārdus, un tie palika apslēpti viņiem, lai viņi tos izprastu, un tie baidījās jautāt Viņam par šiem vārdiem.</verse>
				<verse number="46">Bet viņos radās domas, kurš no viņiem ir tas lielākais?</verse>
				<verse number="47">Un Jēzus, redzēdams viņu sirds domas, paņēmis bērnu, novietoja to sev blakus,</verse>
				<verse number="48">Un Viņš tiem sacīja: Kas šo bērnu uzņem manā vārdā, tas mani uzņem; un kas uzņem mani, tas uzņem to, kas mani sūtījis; jo kas mazāks starp jums visiem, tas būs lielākais.</verse>
				<verse number="49">Bet Jānis runāja, sacīdams: Mācītāj, mēs redzējām kādu Tavā vārdā izdzenam ļaunos garus; un mēs viņam to noliedzām, jo viņš neseko mums līdz.</verse>
				<verse number="50">Un Jēzus sacīja viņam: Neliedziet, jo kas nav pret jums, tas ir ar jums.</verse>
				<verse number="51">Bet notika, kad izpildījās Viņa uzņemšanas diena, viņš vērsa savu seju, lai ietu uz Jeruzalemi.</verse>
				<verse number="52">Un Viņš sūtīja pirms sevis vēstnešus; un tie gāja un iegāja kādā samariešu pilsētā, lai sagatavotu Viņam (vietu).</verse>
				<verse number="53">Un tie Viņu neuzņēma, jo Viņa seja bija vērsta, lai ietu uz Jeruzalemi.</verse>
				<verse number="54">Bet, to redzot, viņa mācekļi Jēkabs un Jānis sacīja: Kungs, ja tu vēlies, mēs teiksim, lai uguns nāk no debesīm un iznīcina viņus.</verse>
				<verse number="55">Un Viņš pagriezies norāja tos, sacīdams: Jūs nezināt, kāda gara jūs esat.</verse>
				<verse number="56">Cilvēka Dēls nenāca dvēseles pazudināt, bet pestīt. Un viņi aizgāja uz citu pilsētu.</verse>
				<verse number="57">Bet notika, ka tiem ejot pa ceļu, kāds sacīja Viņam: Es sekošu Tev, kurp vien Tu iesi.</verse>
				<verse number="58">Jēzus sacīja viņam: Lapsām ir alas, debess putniem ligzdas, bet Cilvēka Dēlam nav kur nolikt galvu.</verse>
				<verse number="59">Bet otram viņš sacīja: Seko man! Bet tas atbildēja: Kungs, atļauj man vispirms noiet un apbedīt savu tēvu!</verse>
				<verse number="60">Un Jēzus viņam sacīja: Ļauj mirušajiem aprakt savus miroņus, bet tu nāc un sludini Dieva valstību!</verse>
				<verse number="61">Un cits sacīja: Es sekošu Tev, Kungs, bet atļauj man vispirms atvadīties no tiem, kas mājās!</verse>
				<verse number="62">Jēzus viņam sacīja: Neviens, kas savu roku pielicis arklam un skatās atpakaļ, nav derīgs Dieva valstībai.</verse>
			</chapter>
			<chapter number="10">
				<verse number="1">Pēc tam Kungs nozīmēja vēl citus septiņdesmit divus un sūtīja viņus pa diviem sava vaiga priekšā visās pilsētās un vietās, kur Viņš domāja iet.</verse>
				<verse number="2">Un Viņš tiem sacīja: Pļaujamā daudz, bet strādnieku maz. Lūdziet tad pļaujas Kungu, lai Viņš sūta strādniekus savā pļaujā!</verse>
				<verse number="3">Ejiet! Lūk, es jūs sūtu kā jērus vilku starpā.</verse>
				<verse number="4">Nenesiet līdz nedz naudas maku, nedz somu, nedz kurpes un nevienu ceļā nesveiciniet!</verse>
				<verse number="5">Un kur jūs kādā namā ieiesiet, vispirms sakiet: miers šim namam!</verse>
				<verse number="6">Un ja tur būs miera bērns, jūsu miers mitēs pār viņu; bet ja nē, tad tas atgriezīsies jūsos.</verse>
				<verse number="7">Bet tanī pat namā palieciet un ēdiet, un dzeriet, kas viņiem ir, jo strādnieks ir savas algas cienīgs! Nestaigājiet no vienas mājas otrā!</verse>
				<verse number="8">Un ja jūs ieiesiet kādā pilsētā un jūs tur uzņems, ēdiet, ko jums liks priekšā!</verse>
				<verse number="9">Un dziediniet slimos, kas tanī ir, un sakiet viņiem: Dieva valstība jums tuvu klāt!</verse>
				<verse number="10">Bet ja jūs ieiesiet kādā pilsētā, un viņi jūs neuzņems, izgājuši tās gatvēs, sakiet:</verse>
				<verse number="11">Pat putekļus, kas no jūsu pilsētas mums pielipuši, mēs nokratām uz jums; tomēr to ziniet, ka Dieva valstība ir tuvu!</verse>
				<verse number="12">Es jums saku, ka Sodomai tai dienā būs vieglāk nekā šai pilsētai.</verse>
				<verse number="13">Bēdas tev, Horacina! Bēdas tev Betsaida, jo, ja Tirā un Sidonā būtu notikuši tie brīnumi, kas notika jūsos, tad tās jau sen, rupjās drēbēs un pelnos sēdot, gandarītu par grēkiem.</verse>
				<verse number="14">Tiešām Tirai un Sidonai tiesas dienā būs vieglāk nekā jums.</verse>
				<verse number="15">Un tu, Kafarnauma, kas līdz debesīm esi paaugstināta, tiksi nogremdēta līdz pat ellei.</verse>
				<verse number="16">Kas jūs klausa, tas mani klausa; un kas jūs nicina tas nicina mani; bet kas mani nicina tas nicina to, kas mani sūtījis.</verse>
				<verse number="17">Bet tie septiņdesmit divi atgriezās un priecādamies sacīja: Kungs, pat ļaunie gari mums Tavā vārdā padodas.</verse>
				<verse number="18">Un Viņš tiem sacīja: Es redzēju sātanu kā zibeni no debesīm krītam.</verse>
				<verse number="19">Lūk, es jums devu varu pār katru ienaidnieka spēku un čūsku un skorpiju samīšanai, un nekas jums nekaitēs.</verse>
				<verse number="20">Tomēr nepriecājieties par to, ka gari jums pakļauti, bet priecājieties, ka jūsu vārdi ierakstīti debesīs!</verse>
				<verse number="21">Tanī pat brīdī Viņš gavilēja Svētajā Garā un sacīja: Es godāju Tevi, Tēvs, debess un zemes Kungs, ka Tu to apslēpi gudrajiem un mācītājiem, bet atklāji mazajiem! Tiešām, Tēvs, jo tas Tev tā labpaticis!</verse>
				<verse number="22">Mans Tēvs visu man atdevis; un neviens nezina, kas ir Dēls, kā tikai Tēvs; un kas ir Tēvs, kā tikai Dēls un kam Dēls to vēlas atklāt.</verse>
				<verse number="23">Un Viņš, griezdamies pie saviem mācekļiem, sacīja: Svētīgas tās acis, kas redz to, ko jūs redzat!</verse>
				<verse number="24">Jo es jums saku, ka daudzi pravieši un ķēniņi vēlējās redzēt, ko jūs redzat, un nav redzējuši, un dzirdēt to, ko jūs dzirdat, un nav dzirdējuši.</verse>
				<verse number="25">Un, lūk, kāds likumu pazinējs piecēlās, un, Viņu kārdinādams, sacīja: Mācītāj, ko man darīt, lai es iemantotu mūžīgo dzīvi?</verse>
				<verse number="26">Bet Viņš tam sacīja: Kas bauslībā rakstīts? Kā tu lasi?</verse>
				<verse number="27">Un tas atbildēja un sacīja: Mīli Kungu, savu Dievu, no visas savas sirds un no visas savas dvēseles, un ar visu savu spēku, un ar visu savu prātu, un savu tuvāko - kā sevi pašu.</verse>
				<verse number="28">Un Viņš tam sacīja: Tu pareizi atbildēji; dari tā, un tu dzīvosi!</verse>
				<verse number="29">Bet viņš, gribēdams sevi attaisnot, sacīja Jēzum: Un kas tad ir mans tuvākais?</verse>
				<verse number="30">Tad Jēzus iesāka un sacīja: Kāds cilvēks, iedams no Jeruzalemes uz Jēriku, iekrita slepkavu rokās. Tie viņu aplaupīja un ievainoja, un, atstājuši pusdzīvu, aizgāja.</verse>
				<verse number="31">Bet gadījās, ka kāds priesteris gāja pa to pašu ceļu un, viņu ieraudzījis, pagāja garām.</verse>
				<verse number="32">Tāpat arī levīts, kad bija tanī vietā, viņu redzēdams, pagāja garām.</verse>
				<verse number="33">Bet kāds samarietis, iedams savu ceļu, nonāca pie viņa un, to ieraudzījis, apžēlojās.</verse>
				<verse number="34">Un tas, piegājis klāt, apsēja viņa brūces, ieliedams tanīs eļlu un vīnu, un, uzcēlis viņu savā lopā, aizveda to mājvietā un rūpējās par viņu.</verse>
				<verse number="35">Bet otrā dienā viņš, izvilcis divus denārijus, deva tos mājas saimniekam, sacīdams: Gādā par viņu, un, ko tu vairāk izdosi, es, kad atgriezīšos, atdošu tev.</verse>
				<verse number="36">Kā tev šķiet, kurš no šiem trim bija tuvākais tam, kas iekrita slepkavu rokās?</verse>
				<verse number="37">Un viņš atbildēja: Tas, kas viņam parādīja žēlsirdību. Un Jēzus viņam sacīja: Ej, un tu dari tāpat!</verse>
				<verse number="38">Bet notika, ka, tālāk iedami, viņi nonāca kādā miestā; un kāda sieviete, vārdā Marta, uzņēma Viņu savā namā.</verse>
				<verse number="39">Un viņai bija māsa, vārdā Marija, kas, apsēdusies pie Kunga kājām, klausījās Viņa vārdos.</verse>
				<verse number="40">Bet Marta, nopūlējusies, lai viņu labāk apkalpotu, pienāca un sacīja: Kungs, vai Tev nerūp, ka mana māsa atstājusi mani, lai es viena kalpotu? Saki jel viņai, lai viņa man palīdz!</verse>
				<verse number="41">Un Kungs viņai atbildēja, sacīdams: Marta, Marta, tu rūpējies un pūlies par daudz lietām,</verse>
				<verse number="42">Bet tikai viena ir nepieciešama. Marija izvēlējusies sev labāko daļu; tā viņai netiks atņemta.</verse>
			</chapter>
			<chapter number="11">
				<verse number="1">Un notika, ka Viņš kādā vietā lūdza Dievu; un kad beidza, viens no Viņa mācekļiem sacīja Viņam: Kungs, māci mūs Dievu lūgt, tāpat kā Jānis arī savus mācekļus mācīja!</verse>
				<verse number="2">Un Viņš tiem sacīja: Kad jūs lūdzat Dievu, sakiet: Tēvs, svētīts lai top Tavs vārds! Lai atnāk Tava valstība!</verse>
				<verse number="3">Mūsu dienišķo maizi dod mums šodien!</verse>
				<verse number="4">Un piedod mums mūsu grēkus, kā arī mēs paši piedodam visiem saviem parādniekiem! Un neieved mūs kārdināšanā!</verse>
				<verse number="5">Un viņš tiem sacīja: Ja kādam jums ir draugs un viņš aizies pie tā nakts vidū un sacīs viņam: Draugs, aizdod man trīs maizes,</verse>
				<verse number="6">Jo mans draugs no ceļa ienāca pie manis, un man nav ko viņam celt priekšā.</verse>
				<verse number="7">Bet tas atbildēs, sacīdams: Neapgrūtini mani, jo durvis jau aizslēgtas, un mani bērni ir pie manis guļamistabā; es nevaru celties un tev dot.</verse>
				<verse number="8">Un ja viņš turpinās klaudzināt, ja viņš necelsies un nedos viņam draudzības dēļ, es jums saku, ka tā neatlaidības dēļ viņš celsies un dos tam, cik tam vajag.</verse>
				<verse number="9">Arī es jums saku: lūdziet, un jums tiks dots, meklējiet, tad jūs atradīsiet, klaudziniet, un jums tiks atvērts!</verse>
				<verse number="10">Jo katrs, kas lūdz, saņem; un kas meklē, atrod; un kas klaudzina, tam atver.</verse>
				<verse number="11">Bet ja kāds no jums lūdz no tēva maizi, vai tad tas viņam pasniegs akmeni? Vai atkal zivi, un tas viņam zivs vietā pasniegs čūsku?</verse>
				<verse number="12">Vai atkal, viņš dos skorpiju, ja tas lūgs olu?</verse>
				<verse number="13">Ja nu jūs, būdami ļauni, protiet dot saviem bērniem labas dāvanas, cik daudz vairāk jūsu Tēvs no debesīm dos labu garu tiem, kas Viņu lūdz!</verse>
				<verse number="14">Un Viņš izdzina ļauno garu; un tas bija mēms. Un kad ļaunais gars bija izdzīts, mēmais sāka runāt, un ļaudis brīnījās.</verse>
				<verse number="15">Bet daži no tiem sacīja: Viņš izdzen velnus ar Belcebula, velnu virsnieka, spēku.</verse>
				<verse number="16">Un citi, kārdinādami Viņu, prasīja Viņam zīmi no debesīm.</verse>
				<verse number="17">Bet Viņš, redzēdams to domas, sacīja tiem: Ikviena valsts, kas savā iekšienē sašķēlusies, sabrūk, un nams gāžas pāri namam.</verse>
				<verse number="18">Bet ja sātanam vairs nav vienības sevī, kā tad pastāvēs viņa valsts? Jo jūs sakāt, ka es izdzenu ļaunos garus ar Belcebulu.</verse>
				<verse number="19">Bet ja es izdzenu ļaunos garus ar Belcebulu, ar ko tos izdzen jūsu bērni? Tāpēc viņi būs jūsu tiesātāji.</verse>
				<verse number="20">Bet ja es ļaunos garus izdzenu ar Dieva pirkstu, tad tiešām pie jums ir atnākusi Dieva valstība.</verse>
				<verse number="21">Ja stiprais apbruņojies sargā savu māju, tad viss, kas viņam ir, paliek drošībā.</verse>
				<verse number="22">Bet ja stiprāks par viņu atnāk un uzvar to, tad tas paņem visas viņa bruņas, uz kurām tas paļāvās, un izdala savu laupījumu.</verse>
				<verse number="23">Kas nav ar mani, tas ir pret mani; un kas ar mani nesakrāj, tas izšķiež.</verse>
				<verse number="24">Kad nešķīstais gars atstāj cilvēku, tad tas staigā pa tuksnešainām vietām, meklēdams mieru, bet, neatradis to, tas saka: Es atgriezīšos savā mājoklī, no kura izgāju.</verse>
				<verse number="25">Un atnācis Viņš atrod to ar slotu izslaucītu un izgreznotu.</verse>
				<verse number="26">Tad viņš iet un ņem sev līdz septiņus citus garus, kas ļaunāki par to; un tie tur dzīvo; un šī cilvēka pēdējās lietas kļūst ļaunākas nekā pirmās.</verse>
				<verse number="27">Bet notika, ka, Viņam tā runājot, ļaužu pulkā kāda sieviete paceltā balsī sacīja Viņam: Svētīgas tās miesas, kas Tevi nesušas, un krūtis, kas Tevi barojušas!</verse>
				<verse number="28">Un Viņš sacīja: Tiešām svētīgi tie, kas Dieva vārdu dzird un to izpilda.</verse>
				<verse number="29">Bet kad sapulcējās ļaudis, Viņš sāka runāt: Šī cilts ir ļauna cilts; tā meklē zīmi, bet cita zīme tai netiks dota kā vienīgi pravieša Jonasa zīme.</verse>
				<verse number="30">Jo kā Jonass bija zīme ninīviešiem, tā cilvēka Dēls būs šai ciltij.</verse>
				<verse number="31">Dienvidu ķēniņiene stāvēs tiesā ar šīs cilts ļaudīm un pazudinās tos, jo viņa nāca no pasaules gala klausīties Salomona gudrību; un, lūk, te ir vairāk nekā Salomons!</verse>
				<verse number="32">Ninīves vīri stāvēs tiesā ar šo cilti un pazudinās to, jo viņi, Jonasam sludinot, gandarīja par grēkiem; un, lūk, šeit ir vairāk nekā Jonass!</verse>
				<verse number="33">Sveci aizdedzinājis, neviens to neliek slēptuvē vai zem pūra, bet svečturī, lai tie, kas ienāk, redzētu gaismu.</verse>
				<verse number="34">Tavas miesas gaisma ir tava acs. Ja tava acs ir vesela, arī visa tava miesa būs gaiša, bet ja tā ir ļauna, tad visa tava miesa būs tumša.</verse>
				<verse number="35">Tāpēc pielūko, ka gaisma, kas tevī ir, nekļūst tumsa.</verse>
				<verse number="36">Ja tad visa tava miesa būs gaiša un tanī nebūs vietas tumsībai, tad tā būs visa gaiša, it kā zibens spožums tevi apspīdētu.</verse>
				<verse number="37">Un kad Viņš tā runāja, kāds farizejs lūdza Viņu pie sevis pusdienot. Un Viņš iegājis novietojās.</verse>
				<verse number="38">Bet farizejs, sevī pārdomādams, sacīja, kāpēc gan Viņš pirms ēšanas nemazgājas.</verse>
				<verse number="39">Bet Kungs sacīja viņam: Tagad jūs, farizeji, tīrat biķera un bļodas ārpusi, bet kas jūsu iekšienē, tas ir pilns laupījuma un viltības.</verse>
				<verse number="40">Jūs neprātīgie! Vai tad tas, kas radīja ārpusi, neradīja arī to, kas iekšpusē?</verse>
				<verse number="41">Patiesi, dodiet dāvanu no tā, kas jums pāri paliek, un, lūk, viss jums būs tīrs.</verse>
				<verse number="42">Bet bēdas jums, farizeji! Jūs dodat desmito tiesu no mētrām un rūtām, un visādiem dārza augiem, bet atstājat neievērotu taisnību un Dieva mīlestību. Vienu vajadzēja darīt, bet arī otru neatstāt.</verse>
				<verse number="43">Bēdas jums, farizeji! Jums patīk pirmās vietas sinagogās un sveicieni tirgus laukumos.</verse>
				<verse number="44">Bēdas jums, jo jūs esat kā neredzami kapi, un ļaudis, to nezinādami, staigā pār tiem.</verse>
				<verse number="45">Bet kāds no bauslības pratējiem atbildēja Viņam, sacīdams: Mācītāj, tā runādams, Tu dari arī mums negodu.</verse>
				<verse number="46">Un Viņš tam sacīja: Arī jums, bauslības mācītāji, bēdas! Jūs apgrūtinat cilvēkus nastām, ko viņi nespēj nest, bet paši jūs pat ar vienu pirkstu nepieskaraties to saitēm.</verse>
				<verse number="47">Bēdas jums, kas ceļat praviešiem pieminekļus, bet jūsu tēvi viņus nogalināja!</verse>
				<verse number="48">Patiesi jūs apliecināt, ka jūs piekrītat savu tēvu darbiem, jo tie viņus nogalināja, bet jūs ceļat tiem pieminekļus.</verse>
				<verse number="49">Tāpēc arī Dieva gudrība sacīja: Es sūtīšu viņiem praviešus un apustuļus; un no tiem viņi dažus nogalinās un vajās,</verse>
				<verse number="50">Lai visu praviešu asinis, kas izlietas no pasaules radīšanas, tiktu pieprasītas no šīs cilts,</verse>
				<verse number="51">Sākot ar Ābela asinīm, līdz Zaharija asinīm, kas gāja bojā starp altāri un svētnīcu. Tās, es jums saku, tiks pieprasītas no šīs cilts.</verse>
				<verse number="52">Bēdas jums, bauslības mācītāji! Atziņas atslēgu jūs paņēmāt, bet paši jūs iekšā neejat, un tiem, kas grib ieiet, jūs to liedzat.</verse>
				<verse number="53">Bet kad Viņš to tiem sacīja, farizeji un bauslības mācītāji sāka Viņam neatlaidīgi uzmākties un daudzrunībā nomākt Viņa runu,</verse>
				<verse number="54">Tie uzglūnēja un meklēja satvert Viņu vārdos, lai apsūdzētu Viņu.</verse>
			</chapter>
			<chapter number="12">
				<verse number="1">Bet kad daudz ļaužu bija sapulcējušies, tā ka tie gandrīz viens otru samina, Viņš sāka runāt saviem mācekļiem: Sargieties no farizeju rauga, kas ir liekulība!</verse>
				<verse number="2">Jo nekas nav apslēpts, kas netiks atklāts, un nekas nezināms, kas nenāks zināms.</verse>
				<verse number="3">Tāpēc, ko jūs esat teikuši tumsā, to runās gaismā; un ko jūs kambaros sacījāt ausī, tas tiks sludināts no jumtiem.</verse>
				<verse number="4">Un es jums, saviem draugiem, saku: nebīstieties no tiem, kas nonāvē miesu un pēc tam vairs neko nespēj darīt!</verse>
				<verse number="5">Bet es jums rādīšu, no kā jums jābaidās: bīstieties no tā, kam vara pēc nonāvēšanas iemest ellē. Tiešām, es saku jums: tā baidieties!</verse>
				<verse number="6">Vai piecus zvirbuļus nepārdod par diviem grašiem? Un neviens no tiem nav aizmirsts Dieva priekšā.</verse>
				<verse number="7">Bet arī visi jūsu galvas mati ir saskaitīti. Tāpēc nebīstieties, jūs esat vērtīgāki nekā daudzi zvirbuļi.</verse>
				<verse number="8">Un es jums saku: katru, kas mani atzīs cilvēku priekšā, to arī Cilvēka Dēls apliecinās Dieva eņģeļu priekšā.</verse>
				<verse number="9">Bet kas mani noliegs cilvēku priekšā, tas tiks noliegts Dieva eņģeļu priekšā.</verse>
				<verse number="10">Un katram, kas runā pret Cilvēka Dēlu, tas tiks piedots, bet kas zaimo Svēto Garu, tam to nepiedos.</verse>
				<verse number="11">Bet kad viņi vedīs jūs sinagogās un iestāžu, un valdības priekšā, nerūpējieties par to, ko jūs atbildēsiet vai ko teiksiet!</verse>
				<verse number="12">Jo Svētais Gars jūs tanī brīdī mācīs, kas jums jārunā.</verse>
				<verse number="13">Bet kāds no ļaužu pulka sacīja Viņam: Mācītāj, saki manam brālim, lai viņš dalās ar mani mantojumā!</verse>
				<verse number="14">Un Viņš tam sacīja: Cilvēk, kas mani iecēlis jums par tiesnesi vai mantas dalītāju?</verse>
				<verse number="15">Un Viņš sacīja tiem: Pielūkojiet un sargieties no katras mantkārības, jo ne no pārpilnības un tā, kas viņam ir, atkarīga viņa dzīve!</verse>
				<verse number="16">Bet viņš tiem teica līdzību, sacīdams: Kāda bagāta cilvēka tīrums deva bagātu ražu.</verse>
				<verse number="17">Un viņš sevī domāja, sacīdams: Ko lai es daru, jo man nav kur novietot savu ražu.</verse>
				<verse number="18">Un viņš sacīja: Es darīšu tā: nojaukšu savus šķūņus un uzcelšu lielākus; un tur es savākšu, kas man izaudzis un visu savu mantu.</verse>
				<verse number="19">Un es sacīšu savai dvēselei: dvēsele, tev mantas piekrātas ilgiem gadiem, atpūties, ēd, dzer un dzīro!</verse>
				<verse number="20">Bet Dievs sacīja viņam: Tu neprātīgais, šinī naktī atprasīs tavu dvēseli no tevis, bet kam paliks tas, ko tu sakrāji?</verse>
				<verse number="21">Tā iet tiem, kas krāj sev mantu, bet nav bagāts pie Dieva.</verse>
				<verse number="22">Un Viņš sacīja saviem mācekļiem: Tāpēc es jums saku: nebaidieties par savu dzīvību, ko jūs ēdīsiet, nedz arī par savu miesu, ar ko jūs ģērbsieties.</verse>
				<verse number="23">Jo dzīvība ir vērtīgāka par barību, un miesa vairāk par apģērbu!</verse>
				<verse number="24">Vērojiet kraukļus! Viņi nesēj un nepļauj, tiem nav ne klēts, ne šķūņa, bet Dievs tos uztur. Cik daudz vērtīgāki par tiem esat jūs?</verse>
				<verse number="25">Bet kas no jums rūpējoties var pagarināt savu augumu par vienu olekti?</verse>
				<verse number="26">Ja jūs nespējat pat vismazāko, ko tad jūs raizējaties par citu?</verse>
				<verse number="27">Ņemiet vērā lilijas, kā tās aug! Tās nestrādā un nevērpj, bet es jums saku: pat Salomons visā savā godībā nebija tā apģērbts kā viena no tām.</verse>
				<verse number="28">Bet ja Dievs tā ģērbj zāli, kas šodien tīrumā, bet rīt tiek krāsnī mesta, cik gan vairāk jūs, jūs mazticīgie!</verse>
				<verse number="29">Tāpēc arī jūs nejautājiet, ko ēdīsiet vai ko dzersiet, un neuztraucieties!</verse>
				<verse number="30">Jo to visu meklē pasaules tautas. Bet jūsu Tēvs zina, ka visa tā jums vajag.</verse>
				<verse number="31">Labāk cenšaties vispirms pēc Dieva valstības un Viņa taisnības, un viss tas tiks jums piedots klāt.</verse>
				<verse number="32">Nebaidies, mazais ganāmpulciņ, jo jūsu Tēvam labpaticis dot jums valstību!</verse>
				<verse number="33">Pārdodiet savu mantu un dodiet nabagiem dāvanas! Gādājiet sev somas, kas nenoveco, un neizsīkstošu mantu debesīs, kur zagļi netuvojas un kodes nebojā!</verse>
				<verse number="34">Jo kur jūsu manta, tur arī jūsu sirdis.</verse>
				<verse number="35">Jūsu gurni lai ir apjozti un degoša lāpa jūsu rokās!</verse>
				<verse number="36">Esiet līdzīgi ļaudīm, kas gaida savu kungu no kāzām pārnākam, lai tūlīt atvērtu viņam, kad tas nāks un klaudzinās!</verse>
				<verse number="37">Svētīgi tie kalpi, kurus kungs pārnākot atradīs nomodā. Patiesi es jums saku, ka viņš apjozies nosēdinās tos, un, tos apstaigādams, viņiem kalpos.</verse>
				<verse number="38">Un ja viņš nāktu otrā nakts maiņā, un ja viņš nāktu trešajā sardzes maiņā un tā viņus atrastu, tad svētīgi šie kalpi!</verse>
				<verse number="39">Bet tas jums jāzina: ja nama tēvs zinātu, kurā stundā zaglis nāks, tad viņš paliktu nomodā un neatļautu tam ielauzties savā namā.</verse>
				<verse number="40">Tā arī jūs esiet gatavi, jo Cilvēka Dēls nāks tādā stundā, kad jūs to nedomājat.</verse>
				<verse number="41">Bet Pēteris sacīja Viņam: Kungs, vai tu šo līdzību saki mums vai visiem?</verse>
				<verse number="42">Un Kungs sacīja: Kā tev šķiet, kas ir tas uzticīgais un saprātīgais nama turētājs, ko Kungs iecēlis savai saimei, lai viņš tai dotu laikā kviešu mēru?</verse>
				<verse number="43">Svētīgs tas kalps, ko kungs atnācis atradīs tā darām.</verse>
				<verse number="44">Patiesi es jums saku: viņš iecels to pār visiem saviem īpašumiem.</verse>
				<verse number="45">Bet ja šis kalps, savā sirdī sacīdams: Mans kungs kavējas nākt, sāks sist kalpus un kalpones un ēdīs, un dzers, un piedzersies,</verse>
				<verse number="46">Tad tā kalpa kungs nāks tanī dienā, kad tas negaida, un stundā, kuru tas nezina, un atdalīs viņu, un dos tam tā daļu ar neticīgajiem.</verse>
				<verse number="47">Bet šis kalps, kas zinādams sava kunga gribu, nebūs sagatavojies un nepildīs viņa prātu, saņems daudz sitienu.</verse>
				<verse number="48">Bet kas nezinādams dara to, kas sodāms, tas saņems maz sitienu. Bet no katra, kam daudz dots, daudz arī prasīs; un kam daudz uzticēts, no tā daudz atprasīs.</verse>
				<verse number="49">Es atnācu uguni mest uz zemi, un mana vēlēšanās ir, lai tā iedegtos.</verse>
				<verse number="50">Bet man jākristās kristībā: un kā es ilgojos, kamēr tas notiks!</verse>
				<verse number="51">Jūs domājat, ka es esmu nācis mieru nest virs zemes? Es jums saku nē, bet šķelšanos!</verse>
				<verse number="52">Jo no šī laika pieci vienā namā sašķelsies: trīs pret diviem un divi pret trim.</verse>
				<verse number="53">Sašķelsies tēvs pret dēlu un dēls pret savu tēvu, māte pret meitu un meita pret māti. Vīramāte pret savu vedeklu un vedekla pret savu vīramāti.</verse>
				<verse number="54">Bet ļaudīm Viņš sacīja: Kad jūs redzat rietumos paceļamies mākoni, jūs tūliņ sakāt: būs lietus; un tā arī notiek.</verse>
				<verse number="55">Un kad pūš dienvidu vējš, jūs sakāt: būs karstums; un tā notiek.</verse>
				<verse number="56">Jūs, liekuļi, par debess un zemes izskatu jūs protat spriest, bet kāpēc jūs nespriežat par šo laikmetu?</verse>
				<verse number="57">Un kāpēc jūs nespriežat paši no sevis, kas taisnīgi?</verse>
				<verse number="58">Bet ja tu ej ar savu pretinieku pie priekšnieka, pūlies jau ceļā no tā atbrīvoties, lai viņš tevi neaizvestu pie tiesneša un tiesnesis nenodotu tevi tiesas izpildītājam, un tiesas izpildītājs neiemestu tevi cietumā!</verse>
				<verse number="59">Es tev saku: no turienes tu neiziesi, kamēr nebūsi samaksājis pēdējo grasi.</verse>
			</chapter>
			<chapter number="13">
				<verse number="1">Bet tanī pat laikā atnāca daži un ziņoja Viņam par galilejiešiem, kuru asinis Pilāts sajauca ar to upuriem.</verse>
				<verse number="2">Un Viņš tiem atbildēja, sacīdams: Vai jūs domājat, ka šie galilejieši bija lielāki grēcinieki nekā visi galilejieši, tāpēc ka viņiem tā bij jācieš?</verse>
				<verse number="3">Es jums saku: nē; bet ja jūs par grēkiem negandarīsiet, visi tāpat aiziesiet bojā.</verse>
				<verse number="4">Vai jūs domājat, ka tie astoņpadsmit, uz kuriem nogāzās Siloes tornis un nosita viņus, bija vairāk vainīgi nekā visi pārējie Jeruzalemes iedzīvotāji?</verse>
				<verse number="5">Es jums saku: nē; bet ja jūs par grēkiem negandarīsiet, visi tāpat aiziesiet bojā.</verse>
				<verse number="6">Un Viņš sacīja tiem šo līdzību: Kādam bija vīģes koks, iestādīts paša vīna dārzā; un viņš nāca un meklēja tanī augļus, bet neatrada.</verse>
				<verse number="7">Tad viņš sacīja vīna dārza kopējam: Lūk, jau trešo gadu nāku meklēt augļus šai vīģes kokā, bet neatrodu. Tāpēc nocērt to, lai tas neaizņem zemi!</verse>
				<verse number="8">Bet tas atbildēja viņam, sacīdams: Kungs, atstāj to vēl šogad, kamēr es to aprakšu un uzlikšu mēslus,</verse>
				<verse number="9">Varbūt tas nesīs augļus, bet ja nē, tad nākotnē tu nocirtīsi to.</verse>
				<verse number="10">Un Viņš mācīja sabatos to sinagogā.</verse>
				<verse number="11">Un, lūk, sieviete: tai astoņpadsmit gadu bija slimības gars; un viņa bija saliekta un nespēja pat augšup paskatīties.</verse>
				<verse number="12">Jēzus, ieraudzījis viņu, pasauca to pie sevis un sacīja tai: Sieviete, tu esi atbrīvota no savas slimības.</verse>
				<verse number="13">Un Viņš uzlika tai rokas; un tūdaļ tā uzcēlās un godināja Dievu.</verse>
				<verse number="14">Bet sinagogas priekšnieks, saīdzis, ka Jēzus dziedināja sabatā, sāka runāt ļaudīm, sacīdams: Ir sešas dienas, kurās jāstrādā; tanīs nāciet un dziedinieties, bet ne sabatā!</verse>
				<verse number="15">Bet Kungs atbildēja viņam, sacīdams: Jūs, liekuļi, vai katrs no jums sabatā neatraisa savu vērsi vai ēzeli no siles un neved dzirdināt?</verse>
				<verse number="16">Bet vai nevajadzēja sabatā atraisīt no šīm saitēm šo Ābrahama meitu, kuru sātans bija saistījis, lūk, jau astoņpadsmit gadu?</verse>
				<verse number="17">Un kad Viņš to pateica, visi Viņa pretinieki nosarka, bet visa tauta priecājās par visu, ko Viņš vareni darīja.</verse>
				<verse number="18">Un Viņš sacīja: Kam līdzīga Dieva valstība? Ar ko lai es to salīdzinu?</verse>
				<verse number="19">Tā līdzīga sinepju graudiņam, ko cilvēks paņēma un iesēja savā dārzā; un tas auga un kļuva liels koks; un debess putni mājoja tā zaros.</verse>
				<verse number="20">Un vēl Viņš sacīja: Ar ko lai es salīdzinu Dieva valstību?</verse>
				<verse number="21">Tā līdzīga raugam, kuru sieviete paņēma un iejauca trijos mēros miltu, kamēr viss sarūga.</verse>
				<verse number="22">Un Viņš, turpinādams ceļu uz Jeruzalemi, apstaigāja pilsētas un miestus mācīdams.</verse>
				<verse number="23">Bet kāds sacīja Viņam: Kungs, vai maz ir to, kas tiks pestīti?</verse>
				<verse number="24">Pūlieties ieiet caur šaurajām durvīm, jo, es jums saku, daudzi meklēs ieiet, bet nevarēs.</verse>
				<verse number="25">Jo kad nama tēvs būs iegājis un durvis noslēdzis, tad jūs, ārā stāvēdami, sāksiet pie durvīm klauvēt, sacīdami: Kungs, atver mums! Tad Viņš, atbildēdams jums, sacīs: Es nezinu, no kurienes jūs esat.</verse>
				<verse number="26">Tad jūs sāksiet runāt: Mēs Tavā klātbūtnē ēdām un dzērām, un Tu mācīji mūsu ielās.</verse>
				<verse number="27">Un Viņš jums sacīs: Es nezinu, no kurienes jūs esat; ejiet prom no manis, jūs, visi ļauna darītāji!</verse>
				<verse number="28">Tur būs raudāšana un zobu griešana, kad redzēsiet Ābrahamu un Īzāku, un Jēkabu, un visus praviešus Dieva valstībā, bet sevi izmestus ārā.</verse>
				<verse number="29">Un nāks no austrumiem un rietumiem, no ziemeļiem un dienvidiem un ieņems vietu Dieva valstībā!</verse>
				<verse number="30">Un, lūk, ir pēdējie, kas būs pirmie, un ir pirmie, kas būs pēdējie.</verse>
				<verse number="31">Tanī pat dienā nāca daži farizeji un sacīja Viņam: Aizej un aizceļo no šejienes, jo Herods grib Tevi nonāvēt!</verse>
				<verse number="32">Un Viņš tiem sacīja: Ejiet un sakiet šim lapsai: lūk, es izdzenu ļaunos garus un dziedinu slimos šodien un rīt, bet trešajā dienā es pabeigšu.</verse>
				<verse number="33">Tomēr man šodien un rīt, un nākošajā dienā jābūt ceļā, jo nepiedienas pravietim ārpus Jeruzalemes iet bojā.</verse>
				<verse number="34">Jeruzaleme, Jeruzaleme, kas nokauj praviešus un akmeņiem nomētā tos, kas pie tevis sūtīti! Cik reizes es gribēju savākt tavus bērnus, kā putns savāc savus cāļus zem spārniem, bet tu to negribēji!</verse>
				<verse number="35">Lūk, jūsu nams tiks jums atstāts tukšs. Bet es jums saku: jūs mani neredzēsiet, kamēr nāks laiks, kad jūs sacīsiet: Svētīgs, kas nāk Kunga vārdā!</verse>
			</chapter>
			<chapter number="14">
				<verse number="1">Un notika, ka Jēzus iegāja sabatā kāda farizeju priekšnieka namā maizi ēst; un tie Viņu novēroja.</verse>
				<verse number="2">Un, lūk, tur bija Viņa priekšā kāds ūdenssērdzīgs cilvēks.</verse>
				<verse number="3">Un Jēzus atbildēdams uzrunāja bauslības mācītājus un farizejus, sacīdams: Vai atļauts sabatā dziedināt?</verse>
				<verse number="4">Bet viņi klusēja. Tad Viņš, pieskaroties, izdziedināja to un atlaida.</verse>
				<verse number="5">Un Viņš uzrunāja tos, sacīdams: Ja kādam no jums iekrīt akā ēzelis vai vērsis, vai tas tūdaļ sabatā to neizvelk?</verse>
				<verse number="6">Un tie nespēja Viņam nekā atbildēt?</verse>
				<verse number="7">Bet novērodams, ka ielūgtie izvēlas sev pirmās vietas, Viņš stāstīja tiem līdzību, sacīdams:</verse>
				<verse number="8">Ja tevi kāds ieaicina kāzās, tad neieņem pirmo vietu, jo varbūt viņš ir aicinājis kādu cienīgāku par tevi,</verse>
				<verse number="9">Un atnācis tas, kas tevi un viņu ielūdzis, nesaka tev: Dod šim vietu, un tad ar kaunu tev būs jāieņem pēdējā vieta.</verse>
				<verse number="10">Bet kad tevi kāds aicinās, ej un ieņem pēdējo vietu, lai tad tas, kas tevi aicinājis, nāktu un sacītu tev: Draugs, virzies augstāk! Tad tev būs gods viesu priekšā.</verse>
				<verse number="11">Jo katrs, kas sevi paaugstinās, tiks pazemots, bet kas pazemosies, tas tiks paaugstināts.</verse>
				<verse number="12">Bet tam, kas Viņu bija ielūdzis, Viņš sacīja: Ja tu sarīko pusdienas vai vakariņas, neaicini savus draugus, nedz savus brāļus, nedz radus, nedz bagātus kaimiņus, ka viņi kādreiz arī tevi neielūdz, un tad tu būsi saņēmis atlīdzību,</verse>
				<verse number="13">Bet ja tu rīko mielastu, aicini nabagus, kropļus, klibus un aklus!</verse>
				<verse number="14">Un svētīgs tu būsi, jo viņiem nav ar ko tev atlīdzināt, bet tev tiks atlīdzināts, kad taisnīgie augšāmcelsies.</verse>
				<verse number="15">To dzirdēdams, kāds no galda viesiem sacīja Viņam: Svētīgs ir tas, kas ēdīs maizi Dieva valstībā.</verse>
				<verse number="16">Un Viņš tam sacīja: Kāds cilvēks sarīkoja lielu mielastu un ielūdza daudzus.</verse>
				<verse number="17">Un mielasta stundā viņš sūtīja savu kalpu pateikt ielūgtajiem, lai tie nāk, jo viss jau sagatavots.</verse>
				<verse number="18">Un visi reizē sāka aizbildināties. Pirmais sacīja viņam: Es nopirku saimniecību, un man nepieciešami jāaiziet to apskatīt; es lūdzu tevi, uzskati mani par aizbildinātu!</verse>
				<verse number="19">Un otrs sacīja: Es nopirku piecus vēršu pārus un eju tos pārbaudīt; es lūdzu tevi, uzskati mani par aizbildinātu!</verse>
				<verse number="20">Un cits sacīja: Es apprecēju sievu. Tāpēc nevaru iet.</verse>
				<verse number="21">Un kalps pārnācis ziņoja par to savam kungam. Tad nama tēvs kļuva dusmīgs un sacīja savam kalpam: Ej steigšus gatvēs un pilsētas ielās un ved šurp nabagus un kropļus, un aklus, un klibus.</verse>
				<verse number="22">Un kalps sacīja: Kungs, ir izpildīts, kā tu pavēlēji, bet vēl ir vietas.</verse>
				<verse number="23">Un kungs sacīja kalpam: Ej uz lielceļiem un sētmalām un spied visus nākt iekšā, lai mans nams piepildītos!</verse>
				<verse number="24">Bet es jums saku, ka neviens no tiem vīriem, kas tika aicināti, manu mielastu nebaudīs.</verse>
				<verse number="25">Bet daudz ļaužu gāja Viņam līdz; un, pagriezies pret tiem, Viņš sacīja:</verse>
				<verse number="26">Ja kāds nāk pie manis un neienīst savu tēvu un māti, un sievu, un bērnus, un brāļus, un māsas, un pat savu paša dvēseli, tas nevar būt mans māceklis.</verse>
				<verse number="27">Un kas nenes savu krustu un neseko man, tas nevar būt mans māceklis.</verse>
				<verse number="28">Jo kas no jums, gribēdams torni celt, vispirms neapsēdīsies un neaprēķinās izdevumus, kas nepieciešami tā nobeigšanai,</verse>
				<verse number="29">Lai vēlāk, pamatus ielicis un nespēdams pabeigt, netiktu no visiem, kas to redz, izzobots,</verse>
				<verse number="30">Sakot: šis cilvēks iesāka gan celt, bet nespēja pabeigt.</verse>
				<verse number="31">Jo kurš ķēniņš, kas domā karot ar otru ķēniņu, neapsēdīsies un vispirms nepārliks, vai viņš spēj ar desmit tūkstošiem pretoties tam, kas ar divdesmit tūkstošiem nāk pret viņu?</verse>
				<verse number="32">Pretējā gadījumā, tam vēl tālu esot, viņš sūta sūtņus, lai lūgtu mieru.</verse>
				<verse number="33">Tā arī katrs no jums, kas neatsakās no visa, kas viņam pieder, nevar būt mans māceklis.</verse>
				<verse number="34">Sāls ir laba lieta, bet ja sāls paliek nederīga, kā lai to uzlabo?</verse>
				<verse number="35">Tā neder ne zemei, ne mēsliem, bet to izmet ārā. Kam ausis dzirdēšanai, tas lai dzird!</verse>
			</chapter>
			<chapter number="15">
				<verse number="1">Bet muitnieki un grēcinieki pulcējās ap Viņu, lai Viņu dzirdētu.</verse>
				<verse number="2">Un farizeji un rakstu mācītāji kurnēja, sacīdami: Šis pieņem grēciniekus un ēd kopā ar viņiem.</verse>
				<verse number="3">Un Viņš teica tiem šo līdzību, sacīdams:</verse>
				<verse number="4">Kurš cilvēks no jums, kam simts avis, pazaudējot vienu no tām, neatstāj deviņdesmit deviņas tuksnesī un neiet meklēt to, kas pazuda, kamēr viņš to atrod?</verse>
				<verse number="5">Un viņš, atradis to, priecādamies liek savos plecos.</verse>
				<verse number="6">Un viņš, mājās pārnācis, sasauc draugus un kaimiņus un saka viņiem: Priecājieties ar mani, jo es atradu savu avi, kas bija pazudusi!</verse>
				<verse number="7">Es jums saku: tāpat debesīs būs lielāks prieks par vienu grēcinieku, kas gandara par grēkiem, nekā par deviņdesmit deviņiem taisnīgajiem, kam gandarīšanas nevajag.</verse>
				<verse number="8">Vai atkal: kura sieviete, kam desmit drahmas, pazaudējusi vienu drahmu, neiededzinās sveci un neizslaucīs māju, rūpīgi meklēdama, kamēr to neatradīs?</verse>
				<verse number="9">Un viņa, to atradusi, sasauc draudzenes un kaimiņienes, sacīdama: Priecājieties ar mani, jo es atradu drahmu, kuru biju pazaudējusi!</verse>
				<verse number="10">Es jums saku: tā Dieva eņģeļi priecāsies par katru grēcinieku, kas gandara par grēkiem.</verse>
				<verse number="11">Un Viņš sacīja: Kādam cilvēkam bija divi dēli.</verse>
				<verse number="12">Un jaunākais no viņiem sacīja tēvam: Tēvs, dod man pienācīgo mantas daļu! Un viņš sadalīja mantu starp tiem.</verse>
				<verse number="13">Un pēc nedaudz dienām jaunākais dēls, visu saņēmis, aizceļoja uz tālu zemi; un viņš, izšķērdīgi dzīvodams, izšķieda savu mantu.</verse>
				<verse number="14">Un pēc tam, kad viņš visu bija notērējis, tai zemē izcēlās liels bads; un arī viņš sāka ciest trūkumu.</verse>
				<verse number="15">Un viņš aizgāja un salīga pie kāda tās zemes pilsoņa; un tas aizsūtīja viņu savā saimniecībā ganīt cūkas.</verse>
				<verse number="16">Un viņš gribēja piepildīt savu vēderu sēnalām, ko cūkas ēda, bet neviens tam tās nedeva.</verse>
				<verse number="17">Bet viņš, iedziļinājies sevī, sacīja: Cik daudz algādžu mana tēva namā, kam maizes pārpilnība, bet es mirstu badā!</verse>
				<verse number="18">Es celšos un iešu pie sava tēva un sacīšu viņam: tēvs, es esmu grēkojis pret debesīm un pret tevi.</verse>
				<verse number="19">Es vairs neesmu cienīgs saukties par tavu dēlu; pieņem mani kā vienu no saviem algādžiem!</verse>
				<verse number="20">Un cēlies viņš gāja pie sava tēva. Bet, tam vēl tālu esot, viņa tēvs to ieraudzīja un šim kļuva tā žēl; un viņš steidzās tam pretī, krita ap kaklu un skūpstīja to.</verse>
				<verse number="21">Un dēls sacīja viņam: Tēvs, es esmu grēkojis pret debesīm un pret tevi; es vairs neesmu cienīgs, ka mani sauc par tavu dēlu.</verse>
				<verse number="22">Bet tēvs sacīja saviem kalpiem: Steigšus atnesiet labākās drēbes un ietērpiet viņu, un sniedziet gredzenu viņa rokai un kurpes viņa kājām,</verse>
				<verse number="23">Un atvediet nobarotu teļu un nokaujiet to, un ēdīsim un priecāsimies,</verse>
				<verse number="24">Jo šis mans dēls, kas bija miris, ir atkal dzīvs; kas bija zudis, ir atkal atrasts! Un viņi sāka dzīrot.</verse>
				<verse number="25">Bet viņa vecākais dēls bija tīrumā. Kad viņš nāca un tuvojās mājai, tas dzirdēja mūziku un līksmību.</verse>
				<verse number="26">Un viņš, pasaucis vienu no kalpiem, jautāja, kas tas ir.</verse>
				<verse number="27">Tas viņam sacīja: Tavs brālis pārnāca, un tavs tēvs nokāva barotu teļu, jo viņš to sagaidījis veselu.</verse>
				<verse number="28">Bet viņš sadusmojās un negribēja iet iekšā. Tad viņa tēvs iznāca un sāka to lūgt.</verse>
				<verse number="29">Un viņš atbildēja un sacīja savam tēvam: Lūk, tik daudz gadus es tev kalpoju un nekad tavu pavēli nepārkāpu, bet tu man nekad nedevi pat kazlēnu, lai es ar saviem draugiem sarīkotu mielastu;</verse>
				<verse number="30">Bet kad šis tavs dēls, kas savu mantu izšķiedis ar netiklēm, pārnāca, tu nokāvi viņam nobarotu teļu.</verse>
				<verse number="31">Tad viņš tam sacīja: Dēls, tu vienmēr esi pie manis, un viss mans ir tavs;</verse>
				<verse number="32">Bet sarīkot mielastu un priecāties vajadzēja, jo šis tavs brālis, kas bija miris, ir dzīvs; un kas bija pazudis, ir atrasts.</verse>
			</chapter>
			<chapter number="16">
				<verse number="1">Bet Viņš sacīja arī saviem mācekļiem: Kāds cilvēks bija bagāts, un tam bija mantas pārvaldnieks. Un šis tika viņam apsūdzēts, it kā tas izšķiežot tā mantu.</verse>
				<verse number="2">Un viņš, to pasaucis, sacīja tam: Ko es dzirdu par tevi? Dod norēķinu par mantas pārvaldīšanu, jo tu pārvaldnieks vairs nevarēsi būt!</verse>
				<verse number="3">Bet pārvaldnieks sacīja sevī: Ko lai es daru, jo mans kungs atņem man mantas pārvaldīšanu? Rakt es nespēju, ubagot kauns.</verse>
				<verse number="4">Es zinu, ko darīt, lai viņi mani uzņemtu savās mājās, kad būšu atcelts no pārvaldīšanas.</verse>
				<verse number="5">Un viņš, ataicinājis pa vienam sava kunga parādniekus, sacīja pirmajam: Cik tu esi manam kungam parādā?</verse>
				<verse number="6">Un tas viņam sacīja: Simts mucu eļlas. Un viņš tam sacīja: Ņem savu parāda zīmi, apsēsties tūlīt un raksti piecdesmit!</verse>
				<verse number="7">Tad viņš sacīja otram: Bet tu cik esi parādā? Tas atbildēja: Simts mēru kviešu. Viņš tam sacīja: Ņem savu zīmi un raksti astoņdesmit!</verse>
				<verse number="8">Un kungs palielīja netaisnīgo pārvaldnieku, ka viņš gudri darījis, jo šīs pasaules bērni ir atjautīgāki savā ciltī nekā gaismas bērni.</verse>
				<verse number="9">Un es jums saku: iegūstiet sev draugus no netaisnas bagātības, lai tad, kad jūsu pietrūks, uzņemtu jūs mūžīgajos mājokļos.</verse>
				<verse number="10">Kas uzticīgs vismazākajās lietās, tas uzticīgs arī lielās, un kas ir netaisns vismazākajās lietās, tas arī netaisns lielās.</verse>
				<verse number="11">Ja jau jūs netaisnas bagātības lietās neesat bijuši uzticami, kas lai jums uztic to, kas ir patiess,</verse>
				<verse number="12">Un ja jūs svešās lietās neesat bijuši uzticami, kas jums dos to, kas ir jūsu?</verse>
				<verse number="13">Neviens kalps nevar diviem kungiem kalpot: vai nu viņš vienu nīdīs un citu mīlēs, vai vienam pakļausies un otru atmetīs. Jūs nevarat kalpot Dievam un bagātībai.</verse>
				<verse number="14">Bet to visu dzirdēja farizeji, kas bija mantkārīgi; un tie izsmēja Viņu.</verse>
				<verse number="15">Un Viņš tiem sacīja: Jūs esat tādi, kas sevi attaisno cilvēku priekšā, bet Dievs pazīst jūsu sirdis, jo kas cilvēkiem augsts, tas Dieva priekšā ir negantība.</verse>
				<verse number="16">Bauslība un pravieši turpinājās līdz Jānim; no tā laika tiek sludināta Dieva valstība, un katrs ar spēku laužas tanī.</verse>
				<verse number="17">Bet drīzāk debess un zeme zudīs, nekā viena zīme no bauslības atkritīs.</verse>
				<verse number="18">Katrs, kas šķiras no savas sievas un apprecē citu, pārkāpj laulību; un tas, kas apprecē tādu, kas no vīra šķirta, pārkāpj laulību.</verse>
				<verse number="19">Bija kāds bagātnieks, kas ģērbās purpurā un smalkā audeklā un katru dienu lepni dzīroja.</verse>
				<verse number="20">Un bija kāds nabags, vārdā Lācars, kas gulēja pie viņa durvīm un bija augoņu pilns.</verse>
				<verse number="21">Viņš gribēja ēst druskas, kas krita no bagātnieka galda; un neviens viņam tās nedeva, bet suņi nāca un laizīja viņa augoņus.</verse>
				<verse number="22">Bet notika, ka nomira nabadzīgais; un eņģeļi aiznesa viņu Ābrahama klēpī. Bet nomira arī bagātais un tika paglabāts ellē.</verse>
				<verse number="23">Mokas ciezdams, viņš pacēla savas acis un tālienē ieraudzīja Ābrahamu un Lācaru viņa klēpī.</verse>
				<verse number="24">Tad viņš sauca, sacīdams: Tēvs, Ābraham, apžēlojies par mani un sūti Lācaru, lai viņš, sava pirksta galu ūdenī iemērcis, dzesē manu mēli, jo es ciešu mokas šais liesmās!</verse>
				<verse number="25">Un Ābrahams sacīja viņam: Atminies, dēls, ka tu savu labumu saņēmi, būdams dzīvs, turpretī Lācars - ļaunu. Tagad viņš tiek iepriecināts, bet tev jācieš mokas.</verse>
				<verse number="26">Un pie tam starp mums un jums atrodas liels bezdibenis, tā ka tie, kas no šejienes vēlētos aiziet pie jums, to nespētu, tāpat arī pāriet no jums pie mums.</verse>
				<verse number="27">Un viņš sacīja: Tad es lūdzu tevi, tēvs, sūti viņu mana tēva namā,</verse>
				<verse number="28">Jo man pieci brāļi; lai viņš tos brīdina, ka arī tie nenonāk šai moku vietā!</verse>
				<verse number="29">Un Ābrahams sacīja tam: Tiem ir Mozus un pravieši, lai viņi klausa tos!</verse>
				<verse number="30">Bet tas sacīja: Nē, Ābrahama tēv, bet ja kāds no mirušajiem aiziet pie tiem, tad viņi gandarītu par grēkiem!</verse>
				<verse number="31">Bet viņš tam sacīja: Ja tie Mozu un praviešus neklausa, tad arī, ja kāds no miroņiem uzceltos, tie neticēs.</verse>
			</chapter>
			<chapter number="17">
				<verse number="1">Un Viņš sacīja saviem mācekļiem: Nav iespējams, ka apgrēcība nenāktu; bet bēdas tam, caur ko tā nāk!</verse>
				<verse number="2">Labāk tādam būtu, ja viņam uzkārtu kaklā dzirnakmeni un iemestu jūrā, nekā viņš apgrēcina vienu no šiem mazajiem.</verse>
				<verse number="3">Pielūkojiet paši sevi! Ja tavs brālis grēko pret tevi, pamāci viņu! Bet ja tas to nožēlo, piedod tam!</verse>
				<verse number="4">Un ja viņš septiņas reizes dienā grēkotu pret tevi un septiņas reizes grieztos pie tevis, sacīdams: es nožēloju, tad piedod tam!</verse>
				<verse number="5">Un apustuļi sacīja Kungam: Vairo mūsu ticību!</verse>
				<verse number="6">Bet Kungs sacīja: Ja jums būtu ticība kā sinepju graudiņš un jūs sacītu šim zīdtārpu kokam: izraujies un pārstādies jūrā, tad tas jums paklausītu.</verse>
				<verse number="7">Bet kurš no jums, kam ir kalps, arājs vai gans, kad tas pārnāks no lauka, sacīs viņam: tūlīt nāc un sēdies pie galda?</verse>
				<verse number="8">Vai viņš tam neteiks: pagatavo man ēdienu un apjoz priekšautu, un apkalpo mani, kamēr es ēdīšu un dzeršu; un pēc tam tu ēdīsi un dzersi.</verse>
				<verse number="9">Un vai viņš izsaka pateicību tam kalpam, ka tas darīja to, ko tam pavēlēja?</verse>
				<verse number="10">Es nedomāju. Tā arī jūs, kad izpildīsiet visu, kas jums uzdots, sakiet: Mēs esam nederīgi kalpi, mēs darījām to, ko mums vajadzēja darīt.</verse>
				<verse number="11">Un, ejot uz Jeruzalemi, notika, ka Viņš gāja caur Samarijas un Galilejas vidieni.</verse>
				<verse number="12">Un kādā miestā ieejot, Viņam pretim nāca desmit spitālīgi vīrieši, kas apstājās notālēm.</verse>
				<verse number="13">Un paceltā balsī sacīja: Jēzu, Mācītāj, apžēlojies par mums!</verse>
				<verse number="14">To ieraudzījis, Viņš sacīja: Ejiet un parādieties priesteriem! Un notika, ka, tiem ejot, viņi kļuva tīri.</verse>
				<verse number="15">Bet viens no tiem, redzēdams, ka viņš izdziedināts, griezās atpakaļ un skaļā balsī godināja Dievu,</verse>
				<verse number="16">Un nokrita uz sava vaiga pie Viņa kājām, un pateicās; un tas bija samarietis.</verse>
				<verse number="17">Bet Jēzus atbildēja un sacīja: Vai desmit nekļuva veseli? Kur ir deviņi?</verse>
				<verse number="18">Nav neviens atradies, kas būtu atgriezies un Dievam godu devis, kā vien šis svešinieks.</verse>
				<verse number="19">Un Viņš tam sacīja: Celies un ej, jo tava ticība tev palīdzējusi!</verse>
				<verse number="20">Bet farizeji jautāja Viņam: Kad nāks Dieva valstība? Viņš tiem atbildēja un sacīja: Dieva valstība nenāk redzamā veidā.</verse>
				<verse number="21">Un arī neteiks: Lūk, še ir, vai, lūk, tur ir, jo, lūk, Dieva valstība ir jūsos pašos.</verse>
				<verse number="22">Un Viņš sacīja saviem mācekļiem: Nāks dienas, kad jūs alksiet redzēt vienu Cilvēka Dēla dienu, bet neredzēsiet.</verse>
				<verse number="23">Un jums sacīs: Lūk, še ir, un, lūk, tur ir! Neejiet tur un nesekojiet tam!</verse>
				<verse number="24">Jo kā zem debesīm uzliesmojis zibens apspīd to, kas zem debesīm ir, tā būs Cilvēka Dēls savā dienā.</verse>
				<verse number="25">Bet vispirms Viņam daudz vajag ciest un no šīs cilts atmestam kļūt.</verse>
				<verse number="26">Un kā tas bija Noasa dienās, tā tas būs arī Cilvēka Dēla dienās.</verse>
				<verse number="27">Tie ēda un dzēra; precēja sievas un izdeva pie vīra līdz pat tai dienai, kad Noass iegāja šķirstā; un tad nāca ūdensplūdi un iznīcināja visu.</verse>
				<verse number="28">Tāpat, kā tas notika Lata dienās: ēda, dzēra, pirka un pārdeva, stādīja un būvēja;</verse>
				<verse number="29">Bet tai dienā, kad Lats izgāja no Sodomas, lija uguns un sērs no debesīm un iznīcināja visus.</verse>
				<verse number="30">Gluži tāpat būs tai dienā, kad parādīsies Cilvēka Dēls.</verse>
				<verse number="31">Ja kāds tanī stundā būs uz jumta, bet viņa lietas - namā, tas lai nekāpj zemē tās paņemt, un ja kas tīrumā, tas lai neatgriežas atpakaļ!</verse>
				<verse number="32">Pieminiet Lata sievu!</verse>
				<verse number="33">Kas savu dzīvību centīsies glābt, tas to pazaudēs, bet kas to pazaudēs, tas to atgūs.</verse>
				<verse number="34">Es jums saku: tanī naktī divi būs vienā gultā: vienu uzņems, bet otru atstās.</verse>
				<verse number="35">Divas kopā mals: vienu uzņems un otru atstās; divi būs tīrumā: vienu uzņems un otru atstās.</verse>
				<verse number="36">Tad mācekļi jautāja Viņam, sacīdami: Kur, Kungs?</verse>
				<verse number="37">Viņš tiem sacīja: Visur, kur miesa, salasās arī ērgļi.</verse>
			</chapter>
			<chapter number="18">
				<verse number="1">Bet vēl Viņš tiem stāstīja līdzību par to, ka vienmēr vajag Dievu lūgt un nepagurt,</verse>
				<verse number="2">Sacīdams: Vienā pilsētā bija kāds tiesnesis, kas Dieva nebijās un no cilvēkiem nekaunējās.</verse>
				<verse number="3">Bet kāda atraitne bija tanī pilsētā; un viņa nāca pie viņa un sacīja: Aizstāvi mani pret manu pretinieku!</verse>
				<verse number="4">Un tas ilgu laiku negribēja. Bet pēc tam viņš sevī sacīja: Lai gan es Dieva nebaidos un no cilvēkiem nekaunos,</verse>
				<verse number="5">Tomēr, lai šī atraitne mani neapgrūtinātu, es spriedīšu tiesu, ka viņa, beigās atnākusi, neuzbruktu man.</verse>
				<verse number="6">Bet Kungs sacīja: Klausieties, ko netaisnais tiesnesis saka!</verse>
				<verse number="7">Un vai Dievs lai nespriestu taisnīgu tiesu saviem izredzētajiem, kas dienu un nakti Viņu piesauc, un nebūtu pacietīgs ar viņiem?</verse>
				<verse number="8">Es jums saku, ka Viņš drīz tiem spriedīs taisnīgu tiesu. Tomēr, kā rādās, vai Cilvēka Dēls atnācis atradīs ticību virs zemes?</verse>
				<verse number="9">Bet tiem, kas sevi uzskatīja taisnīgus esam un citus nicināja, Viņš sacīja šo līdzību:</verse>
				<verse number="10">Divi cilvēki iegāja svētnīcā Dievu lūgt. Viens bija farizejs un otrs muitnieks.</verse>
				<verse number="11">Farizejs nostājies sevī tā lūdza: Es tev pateicos, Dievs, ka es neesmu tāds, kā citi cilvēki: laupītāji, netaisnīgi, laulības pārkāpēji vai arī kā šis muitnieks!</verse>
				<verse number="12">Es gavēju divreiz nedēļā un dodu desmito tiesu no visa, kas man ir.</verse>
				<verse number="13">Bet muitnieks, tālāk stāvēdams, negribēja pat acis pacelt pret debesīm, bet, sitot pie savām krūtīm, sacīja: Dievs, esi man, grēciniekam žēlīgs!</verse>
				<verse number="14">Es jums saku: šis aizgāja savās mājās attaisnots, bet tas ne. Jo katrs, kas sevi paaugstina, tiks pazemināts.</verse>
				<verse number="15">Bet arī bērnus Viņam atnesa, lai Viņš tiem pieskartos. Kad mācekļi to redzēja, tie norāja tos.</verse>
				<verse number="16">Bet Jēzus pasauca viņus un sacīja: Laidiet bērnus pie manis nākt un neliedziet viņiem to, jo tādiem pieder Dieva valstība!</verse>
				<verse number="17">Patiesi es jums saku: kas Dieva valstību nepieņems kā bērns, tas tanī neieies.</verse>
				<verse number="18">Un kāds priekšnieks jautāja Viņam, sacīdams: Labais Mācītāj, kas man jādara, lai es iemantotu mūžīgo dzīvi?</verse>
				<verse number="19">Bet Jēzus viņam sacīja: Kāpēc tu mani sauc par labo? Neviens nav labs, kā vienīgi Dievs.</verse>
				<verse number="20">Baušļus tu zini: tev nebūs nokaut; tev nebūs laulību pārkāpt; tev nebūs zagt; tev nebūs nepatiesu liecību dot; tev būs tēvu un māti godāt.</verse>
				<verse number="21">Tas sacīja: To visu esmu izpildījis kopš jaunības.</verse>
				<verse number="22">Jēzus, to dzirdēdams, sacīja viņam: Vēl viena tev trūkst: pārdod visu, kas tev pieder, un dod nabagiem, tad tev būs manta debesīs, un nāc, seko man!</verse>
				<verse number="23">To dzirdēdams, viņš noskuma, jo bija ļoti bagāts.</verse>
				<verse number="24">Bet Jēzus, redzēdams viņu noskumušu, sacīja: Cik grūti tiem, kam nauda, ieiet Dieva valstībā!</verse>
				<verse number="25">Vieglāk kamielim iziet caur adatas aci, nekā bagātam ieiet Dieva valstībā.</verse>
				<verse number="26">Tad tie, kas dzirdēja, sacīja: Un kas tad var kļūt pestīts?</verse>
				<verse number="27">Viņš tiem sacīja: Kas cilvēkiem nav iespējams, tas iespējams Dievam.</verse>
				<verse number="28">Bet Pēteris sacīja: Lūk, mēs visu atstājām un sekojām Tev.</verse>
				<verse number="29">Viņš tiem teica: Patiesi es jums saku: nav neviena, kas atstājis māju vai vecākus, vai brāļus, vai sievu, vai bērnus Dieva valstības dēļ</verse>
				<verse number="30">Un kas nesaņem daudz vairāk jau šinī laikā, bet nākošajā mūžā mūžīgo dzīvi.</verse>
				<verse number="31">Bet Jēzus ņēma tos divpadsmit sev līdz un sacīja viņiem: Lūk, mēs ejam uz Jeruzalemi; un viss izpildīsies, ko pravieši rakstījuši par Cilvēka Dēlu.</verse>
				<verse number="32">Jo Viņu nodos pagāniem un apsmies, un šaustīs, un apspļaudīs,</verse>
				<verse number="33">Un pēc šaustīšanas Viņu nonāvēs, bet trešajā dienā Viņš celsies augšām.</verse>
				<verse number="34">Bet no tā viņi neko nesaprata; un šis vārds palika tiem apslēpts; un viņi neaptvēra to, kas tika runāts.</verse>
				<verse number="35">Bet notika, kad Viņš tuvojās Jērikai, kāds aklais sēdēja ceļmalā un ubagoja.</verse>
				<verse number="36">Un, kad viņš dzirdēja ļaužu pulku garām ejam, tas jautāja, kas tas ir.</verse>
				<verse number="37">Bet viņam pateica, ka Jēzus Nācarietis iet garām.</verse>
				<verse number="38">Tad viņš sauca, sacīdams: Jēzu, Dāvida Dēls, apžēlojies par mani!</verse>
				<verse number="39">Bet tie, kas gāja priekšā, norāja viņu, lai viņš ciestu klusu. Bet viņš vēl skaļāk sauca: Dāvida Dēls, apžēlojies par mani!</verse>
				<verse number="40">Tad Jēzus apstājies lika viņu atvest pie sevis. Un kad tas tuvojās, viņš jautāja tam,</verse>
				<verse number="41">Sacīdams: Ko tu gribi, lai es tev daru? Bet viņš sacīja: Kungs, lai es redzu!</verse>
				<verse number="42">Un Jēzus sacīja viņam: Topi redzīgs, tava ticība tevi glābusi.</verse>
				<verse number="43">Un tūdaļ viņš kļuva redzīgs un, Dievu godinādams, sekoja Viņam. Un visa tauta, to redzēdama, godināja Dievu.</verse>
			</chapter>
			<chapter number="19">
				<verse number="1">Un Viņš, iegājis Jērikā, gāja tai cauri.</verse>
				<verse number="2">Un, lūk, kāds cilvēks, vārdā Zahejs, kas bija muitnieku priekšnieks un bagāts,</verse>
				<verse number="3">Meklēja Jēzu redzēt, kas Viņš ir, un nevarēja ļaužu dēļ, jo bija mazs augumā.</verse>
				<verse number="4">Un tas, paskrējis uz priekšu, uzkāpa vīģes kokā, lai Viņu redzētu, jo tur Viņam bija jāiet garām.</verse>
				<verse number="5">Un kad Jēzus atnāca tai vietā, Viņš, uz augšu paskatījies, ieraudzīja to un sacīja viņam: Zahej, kāp steigšus zemē, jo šodien man jāpaliek tavā namā!</verse>
				<verse number="6">Un tas steigšus nokāpa un uzņēma Viņu ar prieku.</verse>
				<verse number="7">To redzot, visi kurnēja, sacīdami, ka Viņš apmeties pie grēcīga cilvēka.</verse>
				<verse number="8">Bet Zahejs piecēlies sacīja Kungam: Lūk, Kungs, pusi no savas mantas es atdodu nabagiem; un es atdošu četrkārtīgi, ja es kādam to būtu nokrāpis.</verse>
				<verse number="9">Jēzus sacīja viņam: Šodien šim namam notikusi pestīšana, jo arī šis ir Ābrahama dēls.</verse>
				<verse number="10">Jo Cilvēka Dēls nācis meklēt un pestīt to, kas bija zudis.</verse>
				<verse number="11">Tiem klausoties, Viņš turpināja un sacīja līdzību, jo Viņš bija tuvu Jeruzalemei; un tie domāja, ka Dieva valstība tūliņ parādīsies.</verse>
				<verse number="12">Viņš sacīja: Kāds dižciltīgs cilvēks aizgāja tālās zemēs, lai iegūtu sev valsti un atgrieztos atpakaļ.</verse>
				<verse number="13">Un viņš, pasaucis savus desmit kalpus, deva tiem desmit minas un sacīja viņiem: Tirgojieties, kamēr es pārnākšu!</verse>
				<verse number="14">Bet viņa pilsoņi ienīda to; un tie sūtīja sūtņus viņam pakaļ un sacīja: Mēs nevēlamies, ka šis valdītu pār mums.</verse>
				<verse number="15">Un notika, ka viņš, valsti ieguvis, atgriezās atpakaļ un lika pasaukt kalpus, kuriem viņš bija devis naudu, lai uzzinātu, cik katrs ietirgojis.</verse>
				<verse number="16">Tad nāca pirmais un sacīja: Kungs, tava mina nopelnīja desmit minas.</verse>
				<verse number="17">Viņš tam sacīja: Pareizi, labais kalps, tu biji uzticams mazās lietās; tu valdīsi pār desmit pilsētām.</verse>
				<verse number="18">Un otrs atnāca un sacīja: Kungs, tava mina nopelnīja piecas minas.</verse>
				<verse number="19">Un viņš tam sacīja: Arī tu valdi pār piecām pilsētām.</verse>
				<verse number="20">Un vēl cits nāca un sacīja: Kungs, še ir tava mina. Es to biju noglabājis sviedrautā.</verse>
				<verse number="21">Jo es baidījos tevis, tāpēc ka tu esi bargs cilvēks: tu ņem, ko neesi nolicis, un pļauj, ko neesi sējis.</verse>
				<verse number="22">Viņš sacīja tam: Nekrietnais kalps, ar tavu muti es tevi tiesāju. Tu zināji, ka esmu bargs cilvēks, kas ņem, ko nav nolicis, un pļauj, ko nav sējis.</verse>
				<verse number="23">Un kāpēc tu neatdevi manu naudu maiņgaldā, lai es pārnācis atprasītu to ar augļiem!</verse>
				<verse number="24">Un klātesošiem viņš teica: Atņemiet viņam minu un dodiet tam, kam desmit minas!</verse>
				<verse number="25">Un tie sacīja viņam: Kungs, viņam jau desmit minas!</verse>
				<verse number="26">Bet es jums saku: katram, kam ir, tiks dots, lai viņam būtu pārpilnība; bet no tā, kam nav, tiks ņemts arī tas, kas viņam ir. (Mt.13,12; 25,29; Mk.4,25)</verse>
				<verse number="27">Bet tos manus ienaidniekus, kas negribēja, lai es pār viņiem valdītu, atvediet šurp un nogaliniet manā priekšā!</verse>
				<verse number="28">Un to teicis, Viņš, iedams uz Jeruzalemi, turpināja ceļu.</verse>
				<verse number="29">Un notika, kad Viņš tuvojās Betfāgai un Betānijai pie kalna, kas saucas Olīvkalns, ka Viņš sūtīja divus savus mācekļus,</verse>
				<verse number="30">Sacīdams: Ejiet uz miestu, kas jūsu priekšā! Un jūs ieiedami atradīsiet piesietu ēzeļa mātes kumeļu, uz kura vēl neviens cilvēks nav sēdējis; atraisiet to un atvediet!</verse>
				<verse number="31">Un ja kāds jūs jautās, kāpēc jūs to atraisāt, tad sakiet viņam tā: Kungs vēlas tā pakalpojumu.</verse>
				<verse number="32">Un tie, kas bija sūtīti, aizgāja un atrada kumeļu stāvam, kā viņš tiem bija sacījis.</verse>
				<verse number="33">Bet kad viņi raisīja kumeļu vaļā, tā īpašnieki sacīja tiem: Kāpēc jūs atraisāt kumeļu?</verse>
				<verse number="34">Un viņi atbildēja: Kungam to vajag.</verse>
				<verse number="35">Un viņi atveda to pie Jēzus. Un viņi, savas drēbes kumeļam uzklājuši, uzsēdināja Jēzu.</verse>
				<verse number="36">Bet, Viņam jājot, tie izklāja savas drēbes ceļā.</verse>
				<verse number="37">Un kad Viņš jau tuvojās Olīvkalna nogāzei, viss mācekļu pulks sāka priecīgi skaļā balsī godināt Dievu par visiem brīnumiem, ko viņi bija redzējuši,</verse>
				<verse number="38">Sacīdami: Svētīgs, Ķēniņš, kas nāk Kunga vārdā! Miers debesīs un gods augstībā!</verse>
				<verse number="39">Un daži farizeji ļaužu pulkā sacīja Viņam: Mācītāj, apsauc savus mācekļus!</verse>
				<verse number="40">Viņš tiem sacīja: Es jums saku: ja viņi klusētu, kliegtu akmeņi.</verse>
				<verse number="41">Un Viņš, pienācis tuvāk un uzlūkodams pilsētu, raudāja par to, sacīdams:</verse>
				<verse number="42">Kaut jel arī tu atzītu un pat šinī tavā dienā, kas pie tava miera vajadzīgs! Bet tagad tas apslēpts tavām acīm:</verse>
				<verse number="43">Jo nāks dienas pār tevi, kad tavi ienaidnieki aplenks tevi vaļņiem; un tie ielenks tevi un spiedīs tevi no visām pusēm;</verse>
				<verse number="44">Un viņi nospiedīs tevi zemē un tavus bērnus, kas tevī ir, un neatstās tevī akmeni uz akmens, tāpēc ka tu neatzini savas piemeklēšanas dienu.</verse>
				<verse number="45">Un Viņš, iegājis svētnīcā, sāka dzīt ārā tos, kas tanī pārdeva un pirka,</verse>
				<verse number="46">Sacīdams viņiem: Ir rakstīts: mans nams ir lūgšanas nams, bet jūs esat padarījuši to par slepkavu bedri. (Is.56,7; Jer.7,11)</verse>
				<verse number="47">Un viņš katru dienu mācīja svētnīcā. Bet augstie priesteri un rakstu mācītāji, un tautas priekšnieki meklēja Viņu nonāvēt;</verse>
				<verse number="48">Un tie neizprata, ko Viņam darīt, jo visa tauta neatlaidīgi klausījās Viņā.</verse>
			</chapter>
			<chapter number="20">
				<verse number="1">Un notika, kad Viņš kādā dienā svētnīcā mācīja tautu un sludināja tai evaņģēliju, ka augstie priesteri un rakstu mācītāji kopā ar vecākajiem sapulcējās</verse>
				<verse number="2">Un jautāja Viņam, sacīdami: Saki mums, kā varā Tu to dari, vai kas ir, kas Tev šo varu devis?</verse>
				<verse number="3">Bet Jēzus atbildēja un sacīja viņiem: Arī es jums jautāšu vienu vārdu. Atbildiet man:</verse>
				<verse number="4">Vai Jāņa kristība bija no debesīm, vai no cilvēkiem?</verse>
				<verse number="5">Bet viņi sevī domāja, sacīdami: Ja mēs teiksim: no debesīm, Viņš mums sacīs: Kāpēc tad jūs neticējāt viņam?</verse>
				<verse number="6">Bet ja mēs teiksim: no cilvēkiem, tad visa tauta mūs nomētās akmeņiem, jo viņa pārliecināta, ka Jānis ir pravietis.</verse>
				<verse number="7">Un viņi atbildēja: Mēs nezinām, no kurienes.</verse>
				<verse number="8">Un Jēzus sacīja viņiem: Arī es jums nesaku, kā varā es to daru.</verse>
				<verse number="9">Bet Viņš sāka stāstīt tautai šādu līdzību: Kāds cilvēks iestādīja vīna dārzu un iznomāja to vīnkopjiem, bet pats palika tālumā ilgāku laiku.</verse>
				<verse number="10">Savā laikā viņš aizsūtīja savu kalpu pie strādniekiem, lai tie dotu viņam no vīna dārza augļiem. Bet tie sita viņu un aizsūtīja tukšā.</verse>
				<verse number="11">Un viņš aizsūtīja vēl otru kalpu. Bet tie arī šo sita, apsmēja un aizsūtīja tukšā.</verse>
				<verse number="12">Un viņš aizsūtīja vēl trešo, bet arī šo tie ievainoja un izmeta ārā.</verse>
				<verse number="13">Tad vīna dārza kungs sacīja: Ko man darīt? Es sūtīšu savu mīļo dēlu; varbūt, redzēdami to, tie viņu ievēros.</verse>
				<verse number="14">Kad strādnieki ieraudzīja viņu, tie sevī domāja un sacīja: Šis ir mantinieks; nogalināsim viņu, un mantojums būs mūsu!</verse>
				<verse number="15">Un tie, izmetuši viņu no vīna dārza ārā, nonāvēja to. Ko nu gan darīs tiem vīna dārza kungs?</verse>
				<verse number="16">Viņš atnāks un iznīcinās šos dārzniekus un vīna dārzu atdos citiem. To dzirdēdami, tie sacīja Viņam: Tas nedrīkst notikt!</verse>
				<verse number="17">Bet Viņš, tos uzlūkodams, sacīja: ko tad tas nozīmē, kas rakstīts: akmens, ko atmeta namdari, kļuva par stūrakmeni?</verse>
				<verse number="18">Katrs, kas uz šo akmeni kritīs, sašķīdīs, bet uz ko tas kritīs, to sadragās. (Ps.117,22; Is.28,16; Mt.21,42; Apd.4,11; Rom.9,33; 1.Pēt.2,7)</verse>
				<verse number="19">Un augstie priesteri un rakstu mācītāji, saprazdami, ka Viņš par tiem runā šo līdzību, tanī pat stundā meklēja pielikt pie Viņa rokas, bet baidījās tautas.</verse>
				<verse number="20">Un tie, novērodami Viņu, sūtīja spiegus, kas izlikās taisnīgi, lai notvertu Viņu vārdos un nodotu Viņu priekšniecībai un zemes soģa varai.</verse>
				<verse number="21">Un tie jautāja Viņam, sacīdami: Mācītāj, mēs zinām, ka tu pareizi runā un māci, un neskaties uz personu, bet patiesībā māci Dieva ceļu;</verse>
				<verse number="22">Vai mums atļauts maksāt nodokļus ķeizaram, vai nē?</verse>
				<verse number="23">Bet Viņš, izpratis to viltību, sacīja viņiem: Kāpēc jūs mani kārdināt?</verse>
				<verse number="24">Parādiet man denāriju! Kā attēls un virsraksts uz tā? Tie atbildēja Viņam, sacīdami: Ķeizara!</verse>
				<verse number="25">Un Viņš tiem sacīja: Tad atdodiet ķeizaram, kas ir ķeizara, un Dievam, kas ir Dieva!</verse>
				<verse number="26">Un tie nespēja notvert Viņu vārdos tautas priekšā un, izbrīnījušies par Viņa atbildi, apklusa.</verse>
				<verse number="27">Bet tad pienāca daži no saducejiem, kas noliedz augšāmcelšanos, un jautāja Viņam,</verse>
				<verse number="28">Sacīdami: Mācītāj, Mozus mums rakstījis: ja kam nomirst brālis, kam sieva, bet nav bērnu, tad lai viņa brālis apprecē tā sievu un rada savam brālim pēcnācējus!</verse>
				<verse number="29">Bija septiņi brāļi. Pirmais apprecēja sievu un, būdams bez bērniem, nomira.</verse>
				<verse number="30">Un nākošais apprecēja viņu un nomira, būdams arī bez bērniem.</verse>
				<verse number="31">Un trešais apprecēja viņu; tāpat visi septiņi, neatstādami bērnus, nomira.</verse>
				<verse number="32">Beigās pēc visiem nomira sieva.</verse>
				<verse number="33">Kā sieva viņa būs augšāmcelšanās brīdī, jo septiņiem viņa bijusi sieva?</verse>
				<verse number="34">Un Jēzus viņiem sacīja: Šīs pasaules bērni precējas un tiek precēti.</verse>
				<verse number="35">Bet tie, kas tiks atzīti augšāmcelšanās un tās dzīves cienīgi, ne precēsies, ne sievas ņems.</verse>
				<verse number="36">Un arī mirt viņi vairs nevarēs, jo tie līdzīgi eņģeļiem; un viņi ir Dieva bērni, jo tie ir augšāmcelšanās bērni.</verse>
				<verse number="37">Bet ka miroņi celsies augšām, uz to norādīja arī Mozus pie ērkšķu krūma, kur viņš sacīja: Kungs ir Ābrahama Dievs un Īzāka Dievs, un Jēkaba Dievs.</verse>
				<verse number="38">Bet Viņš nav mirušo, bet dzīvo Dievs, jo Viņam visi dzīvo.</verse>
				<verse number="39">Bet daži rakstu mācītāji atbildēja Viņam, sacīdami: Mācītāj, Tu labi pateici.</verse>
				<verse number="40">Un tie neuzdrošinājās vairs neko Viņam jautāt.</verse>
				<verse number="41">Bet Viņš tiem sacīja: Kā tad saka, ka Kristus ir Dāvida Dēls?</verse>
				<verse number="42">Un pats Dāvids psalmu grāmatā saka: Kungs sacīja manam Kungam: sēdies pie manas labās rokas,</verse>
				<verse number="43">Iekams es Tavus ienaidniekus lieku par pakāju Tavām kājām. (Ps.109,1)</verse>
				<verse number="44">Tātad Dāvids sauc Viņu par Kungu; un kā tad Viņš tā dēls?</verse>
				<verse number="45">Bet Viņš, visai tautai dzirdot, sacīja saviem mācekļiem:</verse>
				<verse number="46">Sargieties no rakstu mācītājiem, kas vēlas staigāt garajos svārkos un mīl sveicienus laukumos, un pirmos sēdekļus sinagogās, un ieņemt goda vietas mielastos,</verse>
				<verse number="47">Kas, izlikdamies garas lūgšanas skaitām, aprij atraitņu mājas! Šie saņems lielāku sodu.</verse>
			</chapter>
			<chapter number="21">
				<verse number="1">Tad Viņš, pacēlis savas acis, redzēja bagātos metam savus ziedojumus upuru traukā.</verse>
				<verse number="2">Bet Viņš redzēja arī kādu nabaga atraitni, divas artaviņas iemetam.</verse>
				<verse number="3">Un Viņš sacīja: Patiesi es jums saku, ka šī nabaga atraitne ziedoja vairāk nekā visi,</verse>
				<verse number="4">Jo šie visi ziedoja Dievam dāvanas no tā, kas tiem palika pāri, bet šī no savas trūcības upurēja visu savu iztiku, kas tai bija.</verse>
				<verse number="5">Un kad daži runāja par svētnīcu, ka tā skaistiem akmeņiem un dāvanām izgreznota, Viņš sacīja:</verse>
				<verse number="6">Nāks dienas, kad no tā, ko jūs redzat, ne akmens uz akmens nepaliks, ko nenopostīs.</verse>
				<verse number="7">Bet tie jautāja Viņam, sacīdami: Mācītāj, kad tas notiks, un kāda zīme tam, kad tas sāks izpildīties?</verse>
				<verse number="8">Viņš sacīja: Pielūkojiet, ka jūs nepieviļ! Jo daudzi nāks manā vārdā, sacīdami: Es tas esmu, un tas laiks ir pienācis. Bet neejiet tiem pakaļ!</verse>
				<verse number="9">Bet kad jūs dzirdēsiet par kariem un nemieriem, nebīstieties! Tam visam iepriekš jānotiek, bet tūdaļ vēl nav gals.</verse>
				<verse number="10">Tad Viņš tiem sacīja: Tauta celsies pret tautu un valsts pret valsti.</verse>
				<verse number="11">Un vietu vietām būs lielas zemestrīces un mēris, un bads, un šausmas, un lielas zīmes no debesīm.</verse>
				<verse number="12">Bet pirms visa tā viņi pacels pret jums savas rokas un vajās jūs, nododot sinagogām un cietumiem, un vedīs jūs ķēniņu un valdnieku priekšā mana vārda dēļ.</verse>
				<verse number="13">Bet tas notiks jums par liecību.</verse>
				<verse number="14">Tad nu apņematies savās sirdīs nedomāt par to, ko jūs atbildēsiet!</verse>
				<verse number="15">Jo es jums došu valodu un gudrību, kurai visi jūsu pretinieki nespēs pretoties un pretī runāt.</verse>
				<verse number="16">Pat vecāki un brāļi, un radi, un draugi jūs nodos un dažus no jums nonāvēs.</verse>
				<verse number="17">Un visi jūs ienīdīs mana vārda dēļ;</verse>
				<verse number="18">Bet neviens mats no jūsu galvas nepazudīs.</verse>
				<verse number="19">Savā pacietībā jūs iemantosiet savas dvēseles.</verse>
				<verse number="20">Bet kad jūs redzēsiet karaspēku ielencam Jeruzalemi, tad ziniet, ka tās izpostīšana pienākusi.</verse>
				<verse number="21">Tad tie, kas Jūdejā, lai bēg kalnos, kas pilsētā, lai iet ārā, un kas tās apkārtnē, lai neieiet tanī!</verse>
				<verse number="22">Jo šīs ir atmaksas dienas, lai izpildītos viss, kas rakstīts.</verse>
				<verse number="23">Bet bēdas grūtniecēm un zīdītājām tanīs dienās, jo liela apspiešana nāks pār zemi un dusmas pār šo tautu.</verse>
				<verse number="24">Un no zobena asmens tie kritīs, un tos kā gūstekņus aizvedīs visās tautās, un pagāni mīdīs Jeruzalemi, iekams izpildīsies pagānu laiks.</verse>
				<verse number="25">Un būs zīmes pie saules un mēness, un zvaigznēm, un jūras kaukšanas un plūdu dēļ bailes tautām virs zemes.</verse>
				<verse number="26">Cilvēki bailēs sastings, gaidot, kas nāks pār visu pasauli, jo debesu stiprumi sakustēsies.</verse>
				<verse number="27">Un tad redzēs Cilvēka Dēlu nākam padebesī lielā varā un godībā.</verse>
				<verse number="28">Bet kad tas viss sāks piepildīties, skatieties un paceliet savas galvas, jo jūsu pestīšana tuvojas!</verse>
				<verse number="29">Un Viņš tiem sacīja līdzību: Uzlūkojiet vīģes koku un visus kokus!</verse>
				<verse number="30">Kad tiem jau augļi metas, tad ziniet, ka vasara tuvu.</verse>
				<verse number="31">Tāpat arī jūs, redzot to notiekam, ziniet, ka Dieva valstība tuvu.</verse>
				<verse number="32">Patiesi es jums saku: Šī cilts neizzudīs, iekams viss tas notiks.</verse>
				<verse number="33">Debess un zeme zudīs, bet mani vārdi nezudīs.</verse>
				<verse number="34">Bet pielūkojiet, ka jūsu sirdis kādreiz neapgrūtinātu pārēšanās, piedzeršanās un šīs dzīves rūpes, un ka šī diena nepienāktu jums negaidīta.</verse>
				<verse number="35">Jo kā valgs tā nāks pār visiem, kas dzīvo virs zemes.</verse>
				<verse number="36">Tāpēc esiet nomodā un vienmēr lūdziet Dievu, lai jūs būtu cienīgi stāties Cilvēka Dēla priekšā un izbēgtu no visa tā, kas notiks!</verse>
				<verse number="37">Tā Viņš dienas pavadīja, mācīdams svētnīcā, bet naktīs Viņš gāja un palika kalnā, ko sauc par Olīvkalnu.</verse>
				<verse number="38">Bet visa tauta rīta agrumā steidzās pie Viņa, lai svētnīcā Viņu klausītos.</verse>
			</chapter>
			<chapter number="22">
				<verse number="1">Bet tuvojās neraudzētās maizes svētki, ko sauc par Lieldienām.</verse>
				<verse number="2">Un augstie priesteri un rakstu mācītāji meklēja, kā Jēzu nonāvēt, bet viņi baidījās no ļaudīm.</verse>
				<verse number="3">Bet sātans bija iegājis Jūdasā, ko sauca par Iskariotu, vienā no tiem divpadsmit.</verse>
				<verse number="4">Un viņš nogāja un sarunājās ar augstajiem priesteriem un priekšniekiem, kā Viņu tiem nodot.</verse>
				<verse number="5">Un tie priecājās un piesolīja dot viņam naudu.</verse>
				<verse number="6">Un viņš apsolīja un meklēja izdevību, kā Viņu tiem nodot, ļaudīm nezinot.</verse>
				<verse number="7">Bet pienāca neraudzētās maizes diena, kad vajadzēja nokaut Lieldienu jēru.</verse>
				<verse number="8">Un Viņš sūtīja Pēteri un Jāni, sacīdams: Ejiet un sagatavojiet mums Lieldienas jēru, lai mēs ēstu!</verse>
				<verse number="9">Bet viņi sacīja: Kur Tu vēlies, lai mēs tās sataisītu?</verse>
				<verse number="10">Un Viņš tiem sacīja: Lūk, pilsētā ieejot, jūs sastapsiet kādu cilvēku, kas nesīs ūdens krūzi; sekojiet viņam tai namā, kurā viņš ieies,</verse>
				<verse number="11">Un sakiet nama kungam: Mācītājs tev jautā: kur ir telpa, kur es ar saviem mācekļiem varētu svinēt Lieldienas?</verse>
				<verse number="12">Un viņš jums parādīs lielu, izklātu ēdamistabu; tur arī sagatavojiet!</verse>
				<verse number="13">Un tie aizgājuši atrada, kā Viņš tiem bija sacījis, un sataisīja Lieldienas jēru.</verse>
				<verse number="14">Un kad pienāca stunda, Viņš novietojās un divpadsmit apustuļi ar Viņu.</verse>
				<verse number="15">Un Viņš tiem sacīja: Es ilgoties ilgojos ēst šo Lieldienu jēru kopā ar jums, pirms es ciešu.</verse>
				<verse number="16">Jo es jums saku, ka no šī laika to vairs neēdīšu, iekams tās izpildīsies Dieva valstībā.</verse>
				<verse number="17">Un Viņš, biķeri paņēmis, pateicās un sacīja: Ņemiet un daliet savā starpā!</verse>
				<verse number="18">Jo es jums saku: Es nedzeršu no vīna koka augļiem, iekams nenāks Dieva valstība.</verse>
				<verse number="19">Tad Viņš paņēma maizi un, izsacījis pateicību, lauza to un deva viņiem, sacīdams: Šī ir mana Miesa, kas par jums top dota. To dariet man par piemiņu!</verse>
				<verse number="20">Tāpat Viņš ņēma biķeri pēc vakarēdiena, sacīdams: Šis biķeris ir jaunā derība manās Asinīs, kas par jums top izlietas.</verse>
				<verse number="21">Bet, lūk, mana nodevēja rokas ir ar mani uz galda.</verse>
				<verse number="22">Jo Cilvēka Dēls aiziet, kā tas ir nolemts, bet bēdas tam cilvēkam, kas Viņu nodod!</verse>
				<verse number="23">Un visi sāka apjautāties savstarpēji, kurš gan tas no viņiem būtu, kas to darīs?</verse>
				<verse number="24">Bet izcēlās starp viņiem arī ķilda, kurš, šķiet, esot no tiem lielākais?</verse>
				<verse number="25">Bet Viņš tiem sacīja: Pagānu ķēniņi valda pār viņiem, un viņu varas nesējus sauc par labdariem.</verse>
				<verse number="26">Bet jūs tā ne. Kas no jums lielāks, lai kļūst kā mazākais, bet priekšnieks kā kalps;</verse>
				<verse number="27">Jo kas ir lielāks: vai tas, kas atrodas pie galda, vai tas, kas apkalpo? Taču tas, kas atrodas pie galda. Bet es jūsu vidū esmu kā tāds, kas kalpo.</verse>
				<verse number="28">Bet jūs esat tie, kas pastāvējuši pie manis manos pārbaudījumos.</verse>
				<verse number="29">Un es jums novēlu valstību, kā to man sagatavojis mans Tēvs,</verse>
				<verse number="30">Lai jūs ēstu un dzertu pie mana galda manā valstībā un sēdētu troņos, tiesājot divpadsmit Izraēļa ciltis.</verse>
				<verse number="31">Un Kungs sacīja: Sīman! Sīman! Lūk, sātans meklē jūs sijāt kā kviešus,</verse>
				<verse number="32">Bet es lūdzu par tevi, lai tava ticība nemitētos; un tu, kādreiz atgriezies, stiprini savus brāļus!</verse>
				<verse number="33">Tas Viņam sacīja: Kungs, es esmu gatavs iet ar Tevi cietumā un nāvē!</verse>
				<verse number="34">Bet Viņš sacīja: Es tev saku, Pēter, šodien vēl gailis nebūs nodziedājis, iekams tu trīsreiz būsi noliedzis, ka mani pazīsti. Un Viņš tiem sacīja:</verse>
				<verse number="35">Kad es jūs sūtīju bez naudas maka un somas, un kurpēm, vai jums kā trūka?</verse>
				<verse number="36">Bet viņi atbildēja: Nekā! Bet es jums saku: tagad, kam naudas maks, lai ņem līdz arī somu, un kam nav, tas lai pārdod svārkus un pērk zobenu!</verse>
				<verse number="37">Jo es jums saku, ka vēl pie manis jāpiepildās tam, kas rakstīts: Un noziedzniekam Viņš pieskaitīts. jo tas, kas par mani rakstīts, piepildās.</verse>
				<verse number="38">Bet viņi sacīja: Kungs, lūk, te ir divi zobeni. Un Viņš tiem sacīja: Diezgan!</verse>
				<verse number="39">Un izgājis, Viņš pēc ieraduma gāja uz Olīvkalnu; un mācekļi sekoja Viņam.</verse>
				<verse number="40">Un Viņš, tai vietā nonācis, sacīja tiem: Lūdziet Dievu, lai jūs nekristu kārdināšanā!</verse>
				<verse number="41">Un Viņš attālinājās no tiem akmens metiena tālumā un, ceļos nometies, lūdza Dievu,</verse>
				<verse number="42">Sacīdams: Tēvs, ja Tu vēlies, atņem šo biķeri no manis! Tomēr ne mans, bet Tavs prāts lai notiek!</verse>
				<verse number="43">Bet eņģelis no debesīm parādījās Viņam un stiprināja Viņu. Un Viņš, nāves baiļu pārņemts, lūdza Dievu jo karstāk.</verse>
				<verse number="44">Un Viņa sviedri kļuva kā asins lāses, kas pilēja zemē.</verse>
				<verse number="45">Un Viņš, piecēlies no lūgšanas, gāja pie saviem mācekļiem un atrada tos no skumjām aizmigušus.</verse>
				<verse number="46">Un Viņš tiem sacīja: Ko jūs guļat? Celieties un lūdziet Dievu, lai jūs neiekristu kārdināšanā!</verse>
				<verse number="47">Vēl Viņam runājot, lūk, ļaužu pūlis un viens no tiem divpadsmit, Jūdass vārdā, kas gāja tiem priekšgalā, tuvojās Jēzum, lai Viņu skūpstītu.</verse>
				<verse number="48">Bet Jēzus viņam sacīja: Jūdas, vai tu skūpstīdams nodod Cilvēka Dēlu?</verse>
				<verse number="49">Bet tie, kas pie Viņa bija, redzot, kam jānotiek, sacīja Viņam: Kungs, vai lai cērtam ar zobenu?</verse>
				<verse number="50">Un viens no viņiem cirta augstā priestera kalpam un nocirta tam labo ausi.</verse>
				<verse number="51">Bet Jēzus atbildēja, sacīdams: Apstājieties, diezgan! Un Viņš, pieskāries tā ausij, izdziedināja to.</verse>
				<verse number="52">Bet Jēzus augstajiem priesteriem un svētnīcas priekšniekiem, un vecākajiem, kas pret Viņu bija sanākuši, sacīja: Kā pret slepkavu jūs esat izgājuši ar zobeniem un milnām.</verse>
				<verse number="53">Kad es ik dienas ar jums biju svētnīcā, jūs nepacēlāt savas rokas pret mani; bet šī ir jūsu stunda un tumsības vara.</verse>
				<verse number="54">Un tie Viņu apcietināja un veda augstā priestera namā. Bet Pēteris sekoja no tālienes.</verse>
				<verse number="55">Un viņi, sakūruši uguni pagalma vidū, sēdēja ap to, un Pēteris bija starp tiem.</verse>
				<verse number="56">Kāda kalpone, redzēdama viņu sēžam gaismā, uzlūkoja to un sacīja: Šis arī bija ar Viņu.</verse>
				<verse number="57">Bet tas noliedza Viņu, sacīdams: Sieviet, es Viņu nepazīstu.</verse>
				<verse number="58">Un pēc brīža cits, viņu redzēdams, sacīja: Arī tu esi viens no viņiem. Bet Pēteris sacīja: Cilvēk, es neesmu.</verse>
				<verse number="59">Un kad apmēram viena stunda bija pagājusi, kāds cits apstiprināja, sacīdams: Patiesi, arī šis pie Viņa bija, jo arī viņš ir galilejietis.</verse>
				<verse number="60">Bet Pēteris sacīja: Cilvēk, es nezinu, ko tu runā! Un tūdaļ, viņam vēl runājot, iedziedājās gailis.</verse>
				<verse number="61">Un Kungs pagriezās un uzlūkoja Pēteri. Un Pēteris atminējās Kunga vārdu, ko Viņš sacīja: Pirms gailis dziedās, tu mani trīsreiz noliegsi.</verse>
				<verse number="62">Un Pēteris, izgājis ārā, rūgti raudāja.</verse>
				<verse number="63">Un vīri, kas Viņu apsargāja, izsmēja un šaustīja Viņu.</verse>
				<verse number="64">Un tie apklāja Viņu, un sita Viņu sejā, un jautāja Viņam, sacīdami: Pravieto, kas ir tas, kas Tevi sita?</verse>
				<verse number="65">Un daudz citus zaimus tie teica Viņam.</verse>
				<verse number="66">Un kad uzausa diena, sapulcējās tautas vecākie un augstie priesteri, un rakstu mācītāji un aizveda Viņu savas augstās tiesas priekšā, sacīdami: Ja Tu esi Kristus, tad saki mums to!</verse>
				<verse number="67">Un Viņš tiem sacīja: Ja es jums teikšu, jūs man neticēsiet.</verse>
				<verse number="68">Bet ja es jautāšu, jūs neatbildēsiet un mani neatbrīvosiet,</verse>
				<verse number="69">Bet no šī laika Cilvēka Dēls sēdēs pie Dieva spēka labās rokas.</verse>
				<verse number="70">Tad visi sacīja: Tātad tu esi Dieva Dēls? Viņš teica: Jūs sakāt, ka es tas esmu.</verse>
				<verse number="71">Bet viņi sacīja: Kādas liecības mums vēl vajag? Jo mēs paši to dzirdējām no Viņa mutes.</verse>
			</chapter>
			<chapter number="23">
				<verse number="1">Un viss viņu pulks cēlās un aizveda Viņu pie Pilāta.</verse>
				<verse number="2">Un tie sāka Viņu apsūdzēt, sacīdami: Mēs atradām, ka Viņš jauc mūsu tautu un ka Viņš aizliedz ķeizaram maksāt nodokļus un saka, ka Viņš ir Kristus - Karalis.</verse>
				<verse number="3">Un Pilāts jautāja Viņam, sacīdams: Vai Tu esi jūdu ķēniņš? Bet Viņš atbildēja un sacīja: Tu to saki.</verse>
				<verse number="4">Tad Pilāts sacīja augstajiem priesteriem un ļaužu pulkam: Es nekādas vainas neatrodu pie šī Cilvēka.</verse>
				<verse number="5">Un tie uzmācās viņam, sacīdami: Viņš kūda tautu, mācīdams visā Jūdejā, sākot ar Galileju līdz šejienei.</verse>
				<verse number="6">Bet Pilāts, dzirdēdams par Galileju, jautāja, vai šis cilvēks ir galilejietis.</verse>
				<verse number="7">Un uzzinājis, ka Viņš ir no Heroda apgabala, tas aizsūtīja Viņu pie Heroda, kas pats tanīs dienās bija Jeruzalemē.</verse>
				<verse number="8">Bet Herods, ieraudzījis Jēzu, ļoti priecājās, jo tas no seniem laikiem Viņu gribēja redzēt, jo daudz par Viņu bija dzirdējis, un cerēja no Viņa redzēt kādu brīnumu.</verse>
				<verse number="9">Un tas daudz vārdiem Viņu izjautāja, bet Viņš tam nekā neatbildēja.</verse>
				<verse number="10">Bet augstie priesteri un rakstu mācītāji stāvēja un uzmācīgi Viņu apsūdzēja.</verse>
				<verse number="11">Tad Herods ar saviem kareivjiem, viņu nonicinājis, izsmiekla dēļ apģērba Viņu baltās drēbēs un aizsūtīja atpakaļ pie Pilāta.</verse>
				<verse number="12">Un tanī dienā Herods un Pilāts kļuva draugi, jo iepriekš viņi bija ienaidnieki savā starpā.</verse>
				<verse number="13">Bet Pilāts, sasaucis augstos priesterus un priekšniekus, un tautu,</verse>
				<verse number="14">Sacīja viņiem: Jūs atvedāt pie manis šo cilvēku, it kā Viņš būtu tautas kūdītājs; lūk, es Viņu izjautāju jūsu klātbūtnē un neatradu pie šī Cilvēka nevienas no tām vainām, kādās jūs Viņu apsūdzat;</verse>
				<verse number="15">Un Herods arī ne, jo es jūs aizsūtīju pie viņa un, lūk, nekas nav darīts, ar ko Viņš nāvi būtu pelnījis.</verse>
				<verse number="16">Tāpēc es Viņu sodīšu un atbrīvošu.</verse>
				<verse number="17">Bet svētkos viņam vajadzēja tiem vienu atbrīvot.</verse>
				<verse number="18">Bet viss pūlis kliedza, sacīdams: Nost šo, un atlaid mums Barabu,</verse>
				<verse number="19">Kas pilsētā kādas notikušās sacelšanās un slepkavības dēļ bija ielikts cietumā.</verse>
				<verse number="20">Un Pilāts, gribēdams Jēzu atbrīvot, atkal runāja viņiem,</verse>
				<verse number="21">Bet tie kliedza, sacīdami: Sit Viņu krustā, sit Viņu krustā!</verse>
				<verse number="22">Bet trešo reiz viņš tiem teica: Ko tad Viņš ļaunu darījis? Es nekādas vainas, kas pelna nāvi, pie Viņa neatrodu. Tāpēc es Viņu pārmācīšu un atlaidīšu.</verse>
				<verse number="23">Bet tie turpināja viņam uzmākties, skaļi kliedzot, pieprasīdami, lai Viņu sistu krustā; un viņu kliegšana pieņēmās.</verse>
				<verse number="24">Tad Pilāts nolēma izpildīt viņu lūgumu.</verse>
				<verse number="25">Un viņš tiem atbrīvoja to, kas slepkavības un sacelšanās dēļ bija ieslodzīts cietumā, ko tie bija lūguši, bet Jēzu nodeva viņu iegribai.</verse>
				<verse number="26">Un kad Viņu veda, tie aizturēja kādu Sīmani no Kirēnes, kas nāca no laukiem, un uzlika viņam krustu, lai nes to Jēzum pakaļ.</verse>
				<verse number="27">Bet Viņam sekoja liels pulks ļaužu un sieviešu, kas Viņu apraudāja un nožēloja.</verse>
				<verse number="28">Bet Jēzus, pagriezies pret tām, sacīja: Jeruzalemes meitas, neraudiet par mani, bet raudiet pašas par sevi un savu bērnu dēļ!</verse>
				<verse number="29">Jo nāks dienas, kad sacīs: Svētīgas neauglīgās un tā miesas, kas nav dzemdējušas, un krūtis, kas nav barojušas.</verse>
				<verse number="30">Tad sāks runāt kalniem: gāzieties pār mums, un uz pakalniem: apklājiet mūs!</verse>
				<verse number="31">Jo, ja to dara ar zaļu koku, kas notiks ar nokaltušo?</verse>
				<verse number="32">Bet līdz ar Viņu tika vestidivi citi ļaundari, lai viņus nogalinātu.</verse>
				<verse number="33">Un kad tie nonāca vietā, kas saucas Kalvārija, tur tie sita Viņu un slepkavas krustā: vienu pa labi, otru pa kreisi.</verse>
				<verse number="34">Bet Jēzus sacīja: Tēvs, piedod viņiem, jo tie nezina, ko dara. Un tie, dalot Viņa drēbes, meta kauliņus.</verse>
				<verse number="35">Un ļaudis stāvēja un skatījās; un priekšnieki kopā ar tiem izsmēja Viņu, sacīdami: Citiem Viņš palīdzēja, - lai glābj sevi, ja Viņš ir Kristus, Dieva izredzētais.</verse>
				<verse number="36">Arī kareivji, Viņu izsmiedami, nāca un sniedza Viņam etiķi,</verse>
				<verse number="37">Un sacīja: Ja Tu esi jūdu ķēniņš, tad glāb sevi!</verse>
				<verse number="38">Un bija arī virs Viņa uzraksts, rakstīts grieķu un latīņu, un ebreju valodā: Šis ir jūdu Ķēniņš.</verse>
				<verse number="39">Bet viens no tiem ļaundariem, kas bija piesists krustā, zaimoja Viņu, sacīdams: Ja Tu esi Kristus, tad glāb sevi un mūs!</verse>
				<verse number="40">Bet otrs atbildēdams norāja viņu un sacīja: Pats tu, būdams tanī pat sodā, nebīsties Dieva!</verse>
				<verse number="41">Jo mēs taču saņemam taisnīgi un pienācīgi par mūsu darbiem, bet Viņš nekā ļauna nav darījis.</verse>
				<verse number="42">Un viņš sacīja Jēzum: Kungs, piemini mani, kad Tu nāksi savā valstībā!</verse>
				<verse number="43">Un Jēzus sacīja viņam: Patiesi, es tev saku: šodien tu būsi ar mani paradīzē.</verse>
				<verse number="44">Bet bija ap sesto stundu, un tumsa iestājās līdz pat devītajai stundai.</verse>
				<verse number="45">Un saule aptumšojās, un priekškars svētnīcā pārplīsa vidū pušu.</verse>
				<verse number="46">Un Jēzus sauca skaļā balsī, sacīdams: Tēvs, Tavās rokās es nododu savu garu! Un Viņš, to teikdams, izdvesa garu.</verse>
				<verse number="47">Bet simtnieks, redzēdams to, kas notika, godināja Dievu, sacīdams: Patiesi, šis Cilvēks bija taisnīgs!</verse>
				<verse number="48">Un viss ļaužu pulks, kas bija klāt pie šī šausmu skata, redzot notikušo, sita savās krūtīs un atgriezās atpakaļ.</verse>
				<verse number="49">Bet visi Viņa pazīstamie un sievietes, kas ar Viņu bija nākušas no Galilejas, to redzēdamas, stāvēja nostāk.</verse>
				<verse number="50">Un, lūk, viens vīrs, Jāzeps vārdā, būdams labs un taisnīgs cilvēks, kas bija pilsētas pārvaldes loceklis,</verse>
				<verse number="51">No Arimatejas, Jūdejas pilsētas, kas arī pats gaidīja Dieva valstību, nepiekrita to lēmumiem un darbiem;</verse>
				<verse number="52">Šis aizgāja pie Pilāta un lūdza Jēzus miesas.</verse>
				<verse number="53">Un viņš tās noņēma un ietina audeklā, un ielika izcirstā kapā, kur vēl neviens nebija glabāts.</verse>
				<verse number="54">Un tā bija sagatavošanās diena, un sabats jau tuvojās.</verse>
				<verse number="55">Bet sekotājas sievietes, kas ar Viņu bija nākušas no Galilejas, redzēja kapu un to, kā Viņa miesas tika noliktas.</verse>
				<verse number="56">Un atgriezušās, viņas sagatavoja smaržas un svaidāmās zāles, bet sabatu saskaņā ar bauslību tās pavadīja klusu.</verse>
			</chapter>
			<chapter number="24">
				<verse number="1">Bet pirmajā nedēļas dienā ļoti agri viņas atnāca pie kapa, nesdamas smaržas, ko tās bija sagatavojušas.</verse>
				<verse number="2">Un tās atrada akmeni no kapa noveltu,</verse>
				<verse number="3">Un viņas gāja iekšā, bet Kunga Jēzus miesas neatrada.</verse>
				<verse number="4">Un notika, kamēr viņas bija savā prātā satriektas par to, lūk, divi vīri spožās drānās piebiedrojās viņām.</verse>
				<verse number="5">Un kad tās pārbijušās vērsa savu seju pret zemi, viņi tām sacīja: Ko jūs meklējat dzīvo starp mirušajiem?</verse>
				<verse number="6">Viņa šeit nav, bet Viņš ir augšāmcēlies. Atminieties, ko Viņš jums teica, kamēr vēl bija Galilejā,</verse>
				<verse number="7">Sacīdams: Cilvēka Dēlam jābūt nodotam cilvēku - grēcinieku rokās, jātop krustā sistam un trešajā dienā jāceļas no miroņiem.</verse>
				<verse number="8">Un tās atminējās Viņa vārdus.</verse>
				<verse number="9">Un viņas, atgriezušās no kapa, paziņoja to visu tiem vienpadsmit un visiem pārējiem.</verse>
				<verse number="10">Bet tur bija Marija Magdalēna un Joanna, un Marija, Jēkaba māte, un citas, kas ar tām bija un kas apustuļiem to sacīja.</verse>
				<verse number="11">Un šie vārdi tiem izlikās neprātīgi; un tie viņām neticēja.</verse>
				<verse number="12">Bet Pēteris piecēlies aizskrēja pie kapa un, pieliecies uz priekšu, ieraudzīja vienīgi noliktos autus un aizgāja, brīnīdamies sevī par notikušo.</verse>
				<verse number="13">Un, lūk, divi no viņiem tanī pat dienā gāja uz miestu, vārdā Emmaus, kas atradās sešdesmit stadiju attālumā no Jeruzalemes.</verse>
				<verse number="14">Un viņi savā starpā sarunājās par visu to, kas bija noticis.</verse>
				<verse number="15">Un notika, ka, viņiem sarunājoties un vienam otru izvaicājot, arī pats Jēzus tuvojās un gāja kopā ar viņiem.</verse>
				<verse number="16">Bet viņu acis tika turētas, lai tie Viņu nepazītu.</verse>
				<verse number="17">Un Viņš tiem sacīja: Kas tās par runām, ko jūs, iedami, savā starpā runājat un esat noskumuši?</verse>
				<verse number="18">Tad viens, kam vārds Kleofass, atbildēja Viņam, sacīdams: Vai Tu viens pats esi tāds svešinieks Jeruzalemē, kas nezina, kas tur šinīs dienās noticis?</verse>
				<verse number="19">Un Viņš tiem sacīja: Kas tad? Un viņi teica: Par Jēzu no Nācaretes, kas bija pravietis, varens darbos un vārdos Dieva un visas tautas priekšā,</verse>
				<verse number="20">Un ka augstie priesteri un mūsu priekšnieki nodeva Viņu pazudināšanai nāvē un piesita Viņu krustā.</verse>
				<verse number="21">Bet mēs cerējām, ka Viņš atpestīs Izraēli; un šodien ir trešā diena pēc visa tā, kas notika.</verse>
				<verse number="22">Bet arī dažas no mūsu sievietēm, kas pirms gaismas bijušas pie kapa, izbiedēja mūs.</verse>
				<verse number="23">Un tās, neatradušas Viņa miesu, nāca un sacīja: Šīs arī eņģeļu parādīšanos redzējušas. Kas saka, ka Viņš dzīvo.</verse>
				<verse number="24">Un daži no mūsējiem aizgāja pie kapa un viss bija tā, kā sievietes bija sacījušas, bet Viņu neatrada.</verse>
				<verse number="25">Tad Viņš tiem sacīja: Jūs, neprašas un sirdskūtrie, lai ticētu visam tam, ko pravieši runājuši!</verse>
				<verse number="26">Vai Kristum tā nebija jācieš un jāieiet savā godībā?</verse>
				<verse number="27">Un, iesākdams no Mozus un visiem praviešiem, Viņš tiem izskaidroja visus Rakstus, kas par Viņu bija uzrakstīti.</verse>
				<verse number="28">Un viņi tuvojās miestam, kurp tie gāja, bet Viņš izlikās tālāk ejot.</verse>
				<verse number="29">Bet tie Viņu ļoti lūdza, sacīdami: Paliec ar mums, jo vakars jau metas un diena tuvojas beigām! Un Viņš iegāja pie tiem.</verse>
				<verse number="30">Un notika, ka Viņš, būdams ar tiem pie galda, paņēma maizi un svētīja, un lauza, un pasniedza to viņiem.</verse>
				<verse number="31">Tad viņu acis atvērās; un tie pazina Viņu, bet Viņš nozuda no to acīm.</verse>
				<verse number="32">Un viņi teica viens otram: Vai mūsu sirds nedega mūsos, kad Viņš ceļā runāja mums, atklādams mums Rakstus?</verse>
				<verse number="33">Un tai pašā stundā viņi cēlās, atgriezās Jeruzalemē un atrada sanākušus tos vienpadsmit un arī tos, kas ar viņiem bija;</verse>
				<verse number="34">Tie sacīja: Kungs patiesi augšāmcēlies un parādījās Sīmanim.</verse>
				<verse number="35">Un viņi stāstīja, kas notika ceļā, un kā tie, kad Viņš lauza maizi, to pazina.</verse>
				<verse number="36">Bet kamēr viņi tā runāja, Jēzus nostājās viņu vidū un sacīja tiem: Miers jums, nebīstieties, es tas esmu!</verse>
				<verse number="37">Bet viņi iztrūkās un izbijušies domāja garu redzam.</verse>
				<verse number="38">Un Viņš sacīja tiem: Kāpēc esat tā izbijušies un kāpēc tādas domas rodas jūsu sirdīs?</verse>
				<verse number="39">Skatiet manas rokas un kājas, jo es pats tas esmu! Taustiet un redziet, jo garam miesas un kaulu nav, kā to redzat man!</verse>
				<verse number="40">Un Viņš, to sacījis, tiem parādīja rokas un kājas.</verse>
				<verse number="41">Bet kad viņi priekā vēl neticēja un brīnījās, Viņš tiem sacīja: Vai jums ir šeit kas ēdams?</verse>
				<verse number="42">Un tie Viņam atnesa gabalu ceptas zivs un kāri medus.</verse>
				<verse number="43">Un kad Viņš to klātbūtnē bija ēdis, paņēmis atlikušo, viņš deva tiem.</verse>
				<verse number="44">Un Viņš tiem sacīja: Šie ir vārdi, ko es jums sacīju, vēl pie jums būdams, ka nepieciešami visam bija jāpiepildās, kas par mani rakstīts Mozus bauslībā un praviešos, un psalmos.</verse>
				<verse number="45">Tad Viņš tiem atvēra prātu, lai izprastu Rakstus.</verse>
				<verse number="46">Un Viņš tiem sacīja: Jo tā rakstīts un tā Kristum vajadzēja ciest un trešajā dienā no miroņiem augšāmcelties.</verse>
				<verse number="47">Un Viņa vārdā jāsludina grēku gandarīšana un grēku piedošana visām tautām, sākot ar Jeruzalemi.</verse>
				<verse number="48">Bet jūs esat liecinieki par šo visu.</verse>
				<verse number="49">Un es jums sūtu sava Tēva apsolīto, bet jūs palieciet pilsētā, kamēr tiksiet tērpti spēkā no augšienes!</verse>
				<verse number="50">Un Viņš tos izveda ārā līdz Betānijai, un savas rokas pacēlis, svētīja tos.</verse>
				<verse number="51">Un notika, ka Viņš, svētījot tos, attālinājās no tiem un pacēlās debesīs.</verse>
				<verse number="52">Bet tie pielūguši Viņu, lielā priekā atgriezās Jeruzalemē.</verse>
				<verse number="53">Un viņi vienmēr bija svētnīcā, godinādami un teikdami Dievu. Amen.</verse>
			</chapter>
		</book>
		<book number="43">
			<chapter number="1">
				<verse number="1">Iesākumā bija Vārds, un Vārds bija pie Dieva, un Dievs bija Vārds.</verse>
				<verse number="2">Tas iesākumā bija pie Dieva.</verse>
				<verse number="3">No Viņa viss radies, un bez Viņa nekas nav radies, kas radīts.</verse>
				<verse number="4">Viņā bija dzīvība, un dzīvība bija cilvēku gaisma.</verse>
				<verse number="5">Un gaisma spīd tumsībā, bet tumsība to neuzņēma.</verse>
				<verse number="6">Bija cilvēks, Dieva sūtīts, vārdā Jānis.</verse>
				<verse number="7">Viņš nāca liecības dēļ, lai liecinātu par gaismu, lai visi ticētu caur viņu.</verse>
				<verse number="8">Viņš nebija gaisma, bet lai liecinātu par gaismu.</verse>
				<verse number="9">Bija patiesa Gaisma, kas apgaismo katru cilvēku, kas nāk šinī pasaulē.</verse>
				<verse number="10">Viņš bija pasaulē, un pasaule ir Viņa radīta, un pasaule Viņu neatzina.</verse>
				<verse number="11">Viņš nāca savā īpašumā, bet savējie Viņu neuzņēma.</verse>
				<verse number="12">Bet kuri Viņu uzņēma, kas tic Viņa vārdam, tiem Viņš deva varu kļūt par Dieva bērniem.</verse>
				<verse number="13">Kas ne no asinīm, ne no miesas iegribas, ne no vīra gribas, bet no Dieva dzimuši.</verse>
				<verse number="14">Un Vārds kļuva miesa un dzīvoja starp mums; un mēs redzējām Viņa godību, Tēva Vienpiedzimušā godību, pilnu žēlastības un patiesības.</verse>
				<verse number="15">Jānis liecina par Viņu un sauc, sacīdams: Šis bija Tas, par ko es sacīju: kas pēc manis nāks, Tas bija pirms manis, jo Viņš bija agrāk nekā es,</verse>
				<verse number="16">Jo no Viņa pilnības mēs visi esam saņēmuši žēlastību pēc žēlastības.</verse>
				<verse number="17">Jo Mozus deva bauslību, bet žēlastība un patiesība notika caur Jēzu Kristu.</verse>
				<verse number="18">Dievu neviens nekad nav redzējis: vienpiedzimušais Dēls, kas ir Tēva klēpī, To atklāja.</verse>
				<verse number="19">Un šī ir Jāņa liecība, kad jūdi no Jeruzalemes sūtīja pie tā priesterus un levītus, lai jautātu Viņam: Kas tu esi?</verse>
				<verse number="20">Un viņš atzinās un neliedzās; un viņš apliecināja: Es neesmu Kristus.</verse>
				<verse number="21">Un tie jautāja Viņam: Kas tad? Vai tu esi Elijs? Un viņš sacīja: Es neesmu. Vai tu esi pravietis? Un viņš atbildēja: Nē!</verse>
				<verse number="22">Tad tie viņam sacīja: Kas tad tu esi? Mums taču jādod atbilde tiem, kas mūs sūtīja. Ko tu pats par sevi saki?</verse>
				<verse number="23">Viņš sacīja: Es esmu saucēja balss tuksnesī. Sataisiet Kunga ceļu, kā to teicis pravietis Isajs! (Is.40, 3)</verse>
				<verse number="24">Un atsūtītie bija farizeji.</verse>
				<verse number="25">Un tie viņam jautāja: Kāpēc tad tu kristī, ja tu neesi ne Kristus, ne Elijs, ne pravietis?</verse>
				<verse number="26">Jānis atbildēja viņiem, sacīdams: Es kristīju ar ūdeni, bet starp jums atrodas Viens, ko jūs nepazīstat.</verse>
				<verse number="27">Šis ir Tas, kas nāks pēc manis, kam es neesmu cienīgs atraisīt kurpju siksnas.</verse>
				<verse number="28">Tas notika Betānijā, viņpus Jordānas, kur Jānis kristīja.</verse>
				<verse number="29">Otrā dienā Jānis redzēja Jēzu nākam pie viņa un sacīja: Lūk, Dieva Jērs, kas deldē pasaules grēkus.</verse>
				<verse number="30">Šis ir, par ko es teicu: Pēc manis nāks Vīrs, kas bija pirms manis, jo Viņš bija pirmāk nekā es.</verse>
				<verse number="31">Un es Viņu nepazinu, bet es nācu tāpēc, kristīdams ar ūdeni, lai Viņš kļūtu zināms Izraēlim.</verse>
				<verse number="32">Un Jānis liecināja, sacīdams: Es redzēju Garu kā balodi nolaižamies no debesīm un paliekam uz Viņa.</verse>
				<verse number="33">Un es Viņu nepazinu, bet, kas mani sūtīja kristīt ar ūdeni, tas man sacīja: Uz kā tu redzēsi Garu nonākam un uz Viņa paliekam, tas ir, kas krista Svētajā Garā.</verse>
				<verse number="34">Un es redzēju un liecināju, ka Viņš ir Dieva Dēls.</verse>
				<verse number="35">Otrā dienā Jānis un divi no viņa mācekļiem atkal stāvēja.</verse>
				<verse number="36">Un viņš, ieraudzījis Jēzu staigājam, sacīja: Lūk, Dieva Jērs!</verse>
				<verse number="37">Un abi mācekļi dzirdēja viņu sakām un sekoja Jēzum.</verse>
				<verse number="38">Bet Jēzus, pagriezies un redzēdams viņus sekojam, sacīja tiem: Ko jūs meklējat? Tie Viņam atbildēja: Rabbi (kas tulkojumā nozīmē: Mācītāj), kur Tu mājo?</verse>
				<verse number="39">Viņš tiem sacīja: Nāciet un skatieties! Tad tie gāja un redzēja, kur Viņš mājo, un palika tanī dienā pie Viņa. Bija apmēram desmitā stunda.</verse>
				<verse number="40">Bet Andrejs, Sīmaņa Pētera brālis, bija viens no tiem diviem, kas to no Jāņa bija dzirdējuši un Viņam sekojuši.</verse>
				<verse number="41">Viņš vispirms atrada savu brāli Sīmani un sacīja Viņam: Mēs atradām Mesiju (kas tulkojumā - Kristus),</verse>
				<verse number="42">Un atveda to pie Jēzus. Bet Jēzus, uzlūkojis viņu, sacīja: Tu esi Sīmanis, Jonas dēls; tu sauksies Kēfa, kas tulkojumā - Pēteris.</verse>
				<verse number="43">Nākošajā dienā Viņš gribēja iet uz Galileju. Bet Jēzus atrada Filipu un sacīja viņam: Seko man!</verse>
				<verse number="44">Bet Filips bija no Betsaidas, Andreja un Pētera pilsētas.</verse>
				<verse number="45">Bet Filips sastapa Natanaēli un sacīja viņam: Mēs atradām Jēzu, Jāzepa dēlu no Nācaretes. Par Viņu Mozus rakstījis savā bauslībā un pravieši.</verse>
				<verse number="46">Un Natanaēls viņam sacīja: Vai no Nācaretes var būt kas labs? Filips viņam saka: Nāc un skaties!</verse>
				<verse number="47">Jēzus, redzēdams Natanaēlu nākam pie sevis, sacīja par viņu: Lūk, kur patiess izraēlietis, kurā nav viltības!</verse>
				<verse number="48">Natanaēls sacīja Viņam: No kurienes Tu mani pazīsti? Jēzus atbildēja viņam, sacīdams: Pirms Fillips tevi aicināja, tu biji zem vīģes koka.</verse>
				<verse number="49">Natanaēls Viņam atbildēja un sacīja: Rabbi, Tu esi Dieva Dēls. Tu esi Izraēļa Ķēniņš.</verse>
				<verse number="50">Jēzus atbildēja viņam, sacīdams: Tu tici tāpēc, ka es tev sacīju: es redzēju tevi zem vīģes koka. Tu redzēsi lielākas lietas par šīm.</verse>
				<verse number="51">Un Viņš tam sacīja: Patiesi, patiesi, es jums saku: jūs redzēsiet debesis atvērtas un Dieva eņģeļus uzejam un nonākam pār Cilvēka Dēlu.</verse>
			</chapter>
			<chapter number="2">
				<verse number="1">Un trešajā dienā Galilejas Kānā bija kāzas; un Jēzus māte bija tur.</verse>
				<verse number="2">Bet arī Jēzus un Viņa mācekļi tika aicināti kāzās.</verse>
				<verse number="3">Un, kad pietrūka vīna, Jēzus māte sacīja Viņam: Viņiem nav vīna.</verse>
				<verse number="4">Bet Jēzus viņai sacīja: Kas man un tev, sieviet? Vēl mana stunda nav nākusi!</verse>
				<verse number="5">Viņa māte sacīja apkalpotājiem: Visu, ko Viņš jums sacīs, dariet.</verse>
				<verse number="6">Bet saskaņā ar jūdu šķīstīšanos tur bija novietoti seši akmens trauki ūdenim, un katrā no tiem ietilpa divi vai trīs mēri.</verse>
				<verse number="7">Jēzus sacīja viņiem: Piepildiet traukus ar ūdeni! Un viņi tos piepildīja līdz malām.</verse>
				<verse number="8">Tad Jēzus sacīja viņiem: Tagad smeliet un nesiet galdzinim! Un viņi aiznesa.</verse>
				<verse number="9">Bet, kad galdzinis nogaršoja ūdeni, tas bija pārvērsts vīnā. Nezinādams, no kurienes tas (kamēr apkalpotāji, kas smēla ūdeni, to zināja), galdzinis aicināja līgavaini.</verse>
				<verse number="10">Un sacīja viņam: Ikviens cilvēks vispirms pasniedz labo vīnu, bet, kad tie jau ieskurbuši, tad sliktāko; bet tu taupīji labo vīnu līdz šim.</verse>
				<verse number="11">Šo sākumu brīnumiem Jēzus darīja Galilejas Kānā, atklādams savu godību; un Viņa mācekļi ticēja uz Viņu.</verse>
				<verse number="12">Pēc tam Viņš un Viņa māte, un Viņa brāļi, un Viņa mācekļi aizgāja uz Kafarnaumu un tur palika dažas dienas.</verse>
				<verse number="13">Un jūdu Lieldienas bija tuvu; un Jēzus aizgāja uz Jeruzalemi.</verse>
				<verse number="14">Un Viņš atrada svētnīcā sēžam vēršu un avju, un baložu pārdevējus, un naudas mijējus.</verse>
				<verse number="15">Un Viņš, iztaisījis no auklām pātagu, izdzina visus no svētnīcas, arī avis un vēršus, bet mijēju naudu izkaisīja un apgāza galdus.</verse>
				<verse number="16">Bet tiem, kas pārdeva baložus, Viņš sacīja: Aiznesiet tos no šejienes un nepadariet mana Tēva namu par tirgus māju!</verse>
				<verse number="17">Tad Viņa mācekļi atminējās, ka ir rakstīts: Centība par Tavu namu mani iznīcina (Ps 68).</verse>
				<verse number="18">Bet jūdi atsaucās un sacīja Viņam: Kādu zīmi Tu mums rādi, tā darīdams.</verse>
				<verse number="19">Jēzus atbildēja viņiem: Nojauciet šo svētnīcu, un es trijās dienās to uzcelšu.</verse>
				<verse number="20">Tad jūdi sacīja: Četrdesmit sešus gadus šī svētnīca celta, un Tu to uzcelsi trijās dienās?</verse>
				<verse number="21">Bet Viņš runāja par savu miesas svētnīcu.</verse>
				<verse number="22">Kad nu Viņš bija uzcēlies, Viņa mācekļi atminējās, ka Viņš to sacījis, un ticēja Rakstiem un vārdiem, ko Jēzus bija runājis.</verse>
				<verse number="23">Bet, kad nu Viņš Lieldienas svētku dienā bija Jeruzalemē, tad daudzi, redzēdami brīnumus, ko Viņš darīja, ticēja Viņa vārdam.</verse>
				<verse number="24">Bet pats Jēzus viņiem neuzticējās, jo Viņš visus pazina.</verse>
				<verse number="25">Un Viņam nebija vajadzības, lai kāds liecinātu par cilvēku, jo pats zināja, kas ir cilvēkā.</verse>
			</chapter>
			<chapter number="3">
				<verse number="1">Bet bija cilvēks no farizejiem, vārdā Nikodēms, jūdu priekšnieks.</verse>
				<verse number="2">Tas naktī atnāca pie Jēzus un sacīja Viņam: Rabbi! Mēs zinām, ka Tu esi no Dieva nācis mācītājs, jo neviens nevar tādus brīnumus darīt, kādus Tu dari, ja ar Viņu nav Dievs.</verse>
				<verse number="3">Jēzus atbildēja viņam, sacīdams: Patiesi, patiesi es tev saku: Ja kas no jauna neatdzimst, tas Dieva valstību nevar saskatīt.</verse>
				<verse number="4">Nikodēms sacīja Viņam: Kā var cilvēks, būdams vecs, piedzimt? Vai viņš var vēlreiz atgriezties mātes miesās un no jauna piedzimt?</verse>
				<verse number="5">Jēzus atbildēja: Patiesi, patiesi es tev saku: ja kas neatdzimst no ūdens un Svētā Gara, tas nevar ieiet debesu valstībā.</verse>
				<verse number="6">Kas no miesas ir dzimis, tas ir miesa, bet, kas no Gara ir dzimis, ir gars.</verse>
				<verse number="7">Nebrīnies par to, ka es tev sacīju: jums vajag no jauna atdzimt.</verse>
				<verse number="8">Gars dveš, kur gribēdams, un tu dzirdi tā balsi, bet nezini, no kurienes tas nāk un kurp aiziet. Tā ir ar katru, kas piedzimis no Gara.</verse>
				<verse number="9">Nikodēms atbildēja Viņam, sacīdams: Kā tas var notikt?</verse>
				<verse number="10">Jēzus atbildēja viņam un sacīja: Tu esi Izraēļa mācītājs, un tu to nezini?</verse>
				<verse number="11">Patiesi, patiesi, es tev saku: Mēs runājam, ko zinām, un liecinām, ko redzam, bet jūs mūsu liecību nepieņemat.</verse>
				<verse number="12">Ja jūs neticat, kad es jums runāju par zemes dzīvi, kā tad jūs ticēsiet, ja es jums stāstīšu par debess lietām?</verse>
				<verse number="13">Un neviens neuziet debesīs, kā vienīgi Cilvēka Dēls, kas nācis no debesīm un kas ir debesīs.</verse>
				<verse number="14">Un kā Mozus uzcēla čūsku tuksnesī, tāpat jābūt paaugstinātam Cilvēka Dēlam;</verse>
				<verse number="15">Lai katrs, kas uz Viņu tic, neieiet pazušanā, bet iemanto mūžīgo dzīvi.</verse>
				<verse number="16">Jo Dievs tā mīlēja pasauli, ka deva savu vienpiedzimušo Dēlu, lai ikviens, kas uz Viņu tic, nepazūd, bet iegūst mūžīgo dzīvību.</verse>
				<verse number="17">Jo Dievs nesūtīja savu Dēlu pasaulē, lai Viņš pasauli tiesātu, bet lai pasaule tiktu caur Viņu pestīta.</verse>
				<verse number="18">Kas uz Viņu tic, tas netiek tiesāts, bet, kas netic, tas tāpēc notiesāts, ka netic Dieva vienpiedzimušā Dēla vārdam.</verse>
				<verse number="19">Bet šī ir jau tiesa, ka gaisma nāca pasaulē; bet cilvēki vairāk mīlēja tumsu nekā gaismu, jo viņu darbi bija ļauni.</verse>
				<verse number="20">Jo ikviens, kas dara ļaunu, ienīst gaismu un nenāk pie gaismas, lai viņa darbi netiktu nopelti.</verse>
				<verse number="21">Bet, kas dara patiesību, tas nāk pie gaismas, lai viņa darbi atklājas, jo tie darīti Dievā.</verse>
				<verse number="22">Pēc tam Jēzus un Viņa mācekļi aizgāja Jūdejas zemē un tur uzturējās ar viņiem, un kristīja.</verse>
				<verse number="23">Bet Jānis kristīja Ainonā pie Salimas, jo tur bija daudz ūdens; un tie nāca un kristījās,</verse>
				<verse number="24">Jo Jānis vēl nebija ieslodzīts cietumā.</verse>
				<verse number="25">Bet starp Jāņa mācekļiem un jūdiem izcēlās strīds par šķīstīšanos.</verse>
				<verse number="26">Un tie nāca pie Jāņa un sacīja viņam: Rabbi! Tas, kas ar tevi bija viņpus Jordānas, par ko tu nodevi liecību, lūk, Viņš kristī, un visi iet pie Viņa.</verse>
				<verse number="27">Jānis atbildēja, sacīdams: Cilvēks nekā nevar ņemt, ja viņam netiek dots no debesīm.</verse>
				<verse number="28">Jūs paši man liecināt par to, ko sacīju: Es neesmu Kristus, bet esmu sūtīts pirms Viņa.</verse>
				<verse number="29">Kam ir līgava, tas ir līgavainis; bet līgavaiņa draugs, kas stāv un klausās viņā, priekā priecājas par līgavaiņa balsi. Šis mans prieks tad nu piepildījies.</verse>
				<verse number="30">Viņam vajaga augt, bet man mazināties.</verse>
				<verse number="31">Kas nāk no augšienes, tas ir pār visiem. Kas no zemes, tas ir no zemes un par zemi runā. Kas nāk no debesīm, tas ir pār visiem.</verse>
				<verse number="32">Un ko Viņš redzēja un dzirdēja, par to Viņš liecina; bet Viņa liecību neviens nepieņem.</verse>
				<verse number="33">Kas Viņa liecību pieņēmis, tas apzīmogojis, ka Dievs ir patiesīgs.</verse>
				<verse number="34">Jo, ko Dievs sūtījis, tas runā Dieva vārdus, jo Dievs nedod Garu mērīdams.</verse>
				<verse number="35">Tēvs mīl Dēlu un visu ir nodevis Viņa rokā.</verse>
				<verse number="36">Kas tic uz Dēlu, tam ir mūžīgā dzīvība; bet, kas Dēlam netic, tas dzīvības neredzēs, bet Dieva dusmas paliek pār viņu.</verse>
			</chapter>
			<chapter number="4">
				<verse number="1">Kad Jēzus uzzināja, ka farizeji bija dzirdējuši, ka Jēzus kristī un iegūst vairāk mācekļu nekā Jānis,</verse>
				<verse number="2">(Lai gan Jēzus nekristīja, bet Viņa mācekļi),</verse>
				<verse number="3">Tad Viņš atstāja Jūdeju un aizgāja atkal uz Galileju.</verse>
				<verse number="4">Bet Viņam bija jāiet caur Samariju.</verse>
				<verse number="5">Tad Viņš nonāca Samarijas pilsētā, kas saucās Sihāra, netālu no tīruma, ko Jēkabs bija devis savam dēlam Jāzepam.</verse>
				<verse number="6">Tur bija Jēkaba aka. Tad Jēzus, noguris ceļā, apsēdās pie akas. Bija apmēram sestā stunda.</verse>
				<verse number="7">No Samarijas atnāca sieviete smelt ūdeni. Jēzus sacīja viņai: Dod man dzert!</verse>
				<verse number="8">(Jo Viņa mācekļi bija aizgājuši uz pilsētu, lai iepirktu pārtiku.)</verse>
				<verse number="9">Tad šī samariešu sieviete sacīja Viņam: Kā Tu, būdams jūds, prasi no manis, samarietes, dzert? Jo jūdi nesaietas ar samariešiem.</verse>
				<verse number="10">Jēzus atbildēja viņai, sacīdams: Ja tu pazītu Dieva dāvanu un kas ir Tas, kas tev saka: dod man dzert, tad tu gan no Viņa lūgtu; un Viņš tev dotu dzīvo ūdeni.</verse>
				<verse number="11">Sieviete sacīja Viņam: Kungs Tev nav ar ko smelt, bet aka dziļa; no kurienes tad Tev dzīvais ūdens?</verse>
				<verse number="12">Vai Tu esi lielāks par mūsu tēvu Jēkabu, kas mums šo aku devis, un pats viņš no tās dzēra un viņa bērni, un viņa dzīvnieki?</verse>
				<verse number="13">Jēzus atbildēja viņai un sacīja: Ikvienam, kas šo ūdeni dzer, atkal slāpst, bet kas dzers to ūdeni, ko es viņam došu, tam ne mūžam vairs neslāps.</verse>
				<verse number="14">Bet ūdens, ko es tam došu, kļūs par ūdens avotu, kas verd mūžīgai dzīvei.</verse>
				<verse number="15">Sieviete sacīja Viņam: Kungs, Dod man šo ūdeni, lai man neslāpst un nav jānāk šurp smelt!</verse>
				<verse number="16">Jēzus sacīja viņai: Ej, pasauc savu vīru un nāc šurp!</verse>
				<verse number="17">Sieviete atbildēja un sacīja: Man nav vīra. Jēzus sacīja viņai: Tu pareizi pateici: man nav vīra.</verse>
				<verse number="18">Jo pieci vīri tev bijuši, bet, kas tev tagad ir, tas nav tavs vīrs. To tu pareizi teici.</verse>
				<verse number="19">Sieviete Viņam sacīja: Kungs! Redzu, ka Tu esi pravietis.</verse>
				<verse number="20">Mūsu tēvi lūdza Dievu šinī kalnā, bet jūs sakāt, ka Jeruzaleme ir tā vieta, kur Dievu vajag pielūgt.</verse>
				<verse number="21">Jēzus sacīja viņai: Sieviet, tici man, ka nāk stunda, kad jūs Tēvu nepielūgsiet ne šinī kalnā, ne Jeruzalemē!</verse>
				<verse number="22">Jūs pielūdzat, ko nezināt; mēs pielūdzam, ko zinām, jo pestīšana nāk no jūdiem.</verse>
				<verse number="23">Nāk stunda, un tagad tā ir, kad īstie dievlūdzēji pielūgs Tēvu garā un patiesībā, jo arī Tēvs meklē tādus, kas Viņu pielūdz.</verse>
				<verse number="24">Dievs ir Gars; un kas Viņu pielūdz, tiem Viņš ir jāpielūdz garā un patiesībā.</verse>
				<verse number="25">Sieviete sacīja Viņam: Es zinu, ka nāk Mesija (ko sauc Kristus). Kad Viņš atnāks, tad visu mums pasludinās.</verse>
				<verse number="26">Jēzus sacīja viņai: Es tas esmu, kas ar tevi runā.</verse>
				<verse number="27">Un tūdaļ atnāca Viņa mācekļi un brīnījās, ka Viņš sarunājas ar sievieti. Tomēr neviens neteica: Ko vēlies? vai: Ko runā ar viņu?</verse>
				<verse number="28">Tad sieviete atstāja savu ūdenstrauku, aizgāja uz pilsētu un sacīja turienes ļaudīm:</verse>
				<verse number="29">Nāciet un skatieties cilvēku, kas man visu pateica, ko esmu darījusi! Vai Viņš nav Kristus?</verse>
				<verse number="30">Tad tie aizgāja no pilsētas un nogāja pie Viņa.</verse>
				<verse number="31">Tanī laikā mācekļi lūdza Viņu, sacīdami: Rabbi, ēd!</verse>
				<verse number="32">Bet Viņš tiem sacīja: Man ir barība, ko ēst, ko jūs nepazīstat.</verse>
				<verse number="33">Tad mācekļi runāja savā starpā: Vai kāds Viņam atnesis ēst?</verse>
				<verse number="34">Jēzus sacīja viņiem: Mana barība ir izpildīt Tā gribu, kas mani sūtījis, lai es pabeigtu Viņa darbu.</verse>
				<verse number="35">Vai jūs nesakāt: Vēl četri mēneši, tad nāk pļauja. Lūk, es saku jums: paceliet savas acis un skatiet druvas, jo tās jau baltas pļaujai!</verse>
				<verse number="36">Un pļāvējs saņem algu un savāc augļus mūžīgai dzīvei, lai kopīgi priecātos sējējs un pļāvējs.</verse>
				<verse number="37">Jo še piepildās vārds, ka cits ir, kas sēj, un cits, kas pļauj.</verse>
				<verse number="38">Es jūs sūtīju pļaut to, ko jūs neesat iestrādājuši. Citi strādāja, bet jūs iegājāt viņu darbā.</verse>
				<verse number="39">Bet daudzi šās pilsētas samarieši ticēja Viņam sievietes vārdu dēļ, kas deva liecību: Viņš man visu pateica, ko biju darījusi.</verse>
				<verse number="40">Kad samarieši atnāca pie Viņa, tie lūdza Viņu palikt pie tiem, un Viņš palika tur divas dienas.</verse>
				<verse number="41">Un vēl lielāks vairums uz Viņu ticēja Viņa vārdu dēļ.</verse>
				<verse number="42">Un viņi sacīja sievietei: Ne jau tavas runas dēļ mēs ticam, jo paši mēs dzirdējām un uzzinājām, ka Viņš ir patiesi pasaules Pestītājs.</verse>
				<verse number="43">Bet pēc divām dienām Viņš aizgāja no turienes un devās uz Galileju;</verse>
				<verse number="44">Jo pats Jēzus apliecināja, ka pravietis savā tēvijā netiek cienīts.</verse>
				<verse number="45">Kad Viņš nonāca Galilejā, tad galilejieši uzņēma Viņu, jo tie visu bija redzējuši, ko Viņš svētkos darīja Jeruzalemē, jo paši bija svētkos.</verse>
				<verse number="46">Tad Viņš atkal nonāca Galilejas Kānā, kur Viņš ūdeni bija pārvērtis vīnā. Un Kafarnaumā bija kāds galminieks, kura dēls slimoja.</verse>
				<verse number="47">Šis, izdzirdis, ka Jēzus no Jūdejas atnācis Galilejā, aizgāja pie Viņa un lūdza Viņu atnākt un izdziedināt tā dēlu, jo tas bija pie miršanas.</verse>
				<verse number="48">Tad Jēzus sacīja viņam: Ja jūs zīmes un brīnumus neredzat, jūs neticat.</verse>
				<verse number="49">Galminieks sacīja Viņam: Kungs, nāc, iekams mans dēls nav miris!</verse>
				<verse number="50">Jēzus sacīja viņam: Ej, tavs dēls dzīvo! Cilvēks ticēja vārdiem, ko Jēzus viņam teica, un aizgāja.</verse>
				<verse number="51">Bet, viņam jau ejot, kalpi atsteidzās tam pretim un ziņoja, sacīdami, ka viņa dēls dzīvo.</verse>
				<verse number="52">Tad viņš jautāja tiem par stundu, kad tam palicis labāk. Un tie sacīja viņam: Vakar ap septīto stundu drudzis viņu atstāja.</verse>
				<verse number="53">Tad tēvs noprata, ka tā bija tā stunda, kad Jēzus sacīja viņam: Tavs dēls dzīvo. Un viņš ticēja pats un viss viņa nams.</verse>
				<verse number="54">Šis bija jau otrs brīnums, ko Jēzus padarīja, atnācis no Jūdejas Galilejā.</verse>
			</chapter>
			<chapter number="5">
				<verse number="1">Pēc tam bija jūdu svētki; un Jēzus aizgāja uz Jeruzalemi.</verse>
				<verse number="2">Bet Jeruzalemē bija ar piecām pajumtēm Avju dīķis, kas ebrejiski saucas Betsata.</verse>
				<verse number="3">Tanīs gulēja liels daudzums slimnieku, aklo, klibo un izkaltušo, kas gaidīja ūdens sakustēšanos.</verse>
				<verse number="4">Bet Kunga eņģelis savulaik nolaidās dīķī; un kas pirmais pēc ūdens sakustēšanās iekāpa dīķī, tas izveseļojās, lai ar kādu slimību viņš neslimotu.</verse>
				<verse number="5">Bet tur bija kāds cilvēks, kas slimoja trīsdesmit astoņus gadus.</verse>
				<verse number="6">Jēzus, redzēdams viņu guļam un zinādams, ka tas jau ilgu laiku slimo, sacīja viņam: Vai gribi būt vesels?</verse>
				<verse number="7">Slimais atbildēja Viņam: Kungs, man nav cilvēka, kas mani ievestu dīķī, kad ūdens sakustas, jo, kamēr es aizeju, cits ieiet pirmais.</verse>
				<verse number="8">Jēzus sacīja viņam: Celies, ņem savu gultu un staigā.</verse>
				<verse number="9">Un tūdaļ šis cilvēks izveseļojās, ņēma savu gultu un staigāja. Bet bija sabata diena.</verse>
				<verse number="10">Tad jūdi sacīja izdziedinātajam: Ir sabats! Tev nav brīv nest savu gultu!</verse>
				<verse number="11">Viņš tiem atbildēja: Kas mani izdziedināja, tas teica man: ņem savu gultu un staigā!</verse>
				<verse number="12">Tad tie jautāja viņam: Kas ir tas cilvēks, kas tev sacīja: ņem savu gultu un staigā?</verse>
				<verse number="13">Bet izdziedinātais nezināja, kas Tas bija, jo Jēzus aizgāja no ļaudīm, kas atradās tanī vietā.</verse>
				<verse number="14">Vēlāk Jēzus atrada viņu svētnīcā un sacīja tam: Lūk, tu esi izdziedināts; negrēko vairs, lai tev kas ļaunāks nenotiek.</verse>
				<verse number="15">Tas cilvēks aizgāja un paziņoja jūdiem, ka Jēzus ir tas, kas viņu izdziedināja.</verse>
				<verse number="16">Tāpēc jūdi vajāja Jēzu, ka Viņš to darīja sabatā.</verse>
				<verse number="17">Bet Jēzus atbildēja viņiem: Mans Tēvs aizvien darbojas, un es arī darbojos.</verse>
				<verse number="18">Tāpēc jūdi vēl vairāk meklēja Viņu nonāvēt, ka Viņš ne tikai neievēroja sabatu, bet sauca Dievu par savu Tēvu, pielīdzinādams sevi Dievam. Tad Jēzus atbildēja un sacīja viņiem:</verse>
				<verse number="19">Patiesi, patiesi es jums saku: Dēls no sevis neko nevar darīt, ja neredzēs Tēvu darām; jo, ko Viņš dara, to tāpat dara arī Dēls.</verse>
				<verse number="20">Jo Tēvs mīl Dēlu un rāda Viņam visu, ko pats dara, un rādīs Viņam vēl lielākus darbus nekā šos, lai jūs brīnītos.</verse>
				<verse number="21">Jo kā Tēvs uzmodina miroņus un atdzīvina, tā arī Dēls atdzīvina, kurus vēlas.</verse>
				<verse number="22">Jo Tēvs netiesā nevienu, bet visu tiesu nodevis Dēlam,</verse>
				<verse number="23">Lai visi tāpat godātu Dēlu, kā godā Tēvu. Kas Dēlu negodina, tas negodina Tēvu, kas Viņu sūtījis.</verse>
				<verse number="24">Patiesi, patiesi es jums saku: Kas manus vārdus klausa un tic uz To, kas mani sūtījis, tam ir mūžīgā dzīvība; un viņš tiesā nenāk, bet no nāves pāriet dzīvībā.</verse>
				<verse number="25">Patiesi, patiesi es jums saku, ka nāk stunda, un tā tagad ir, kad miroņi dzirdēs Dieva Dēla balsi, un tie, kas dzirdēs, dzīvos.</verse>
				<verse number="26">Jo kā Tēvam ir dzīvība pašam sevī, tā Viņš arī Dēlam devis, lai Viņam būtu dzīvība pašam sevī.</verse>
				<verse number="27">Un deva Viņam varu tiesāt, jo Viņš ir Cilvēka Dēls.</verse>
				<verse number="28">Nebrīnieties par to, jo nāk stunda, kurā visi, kas atrodas kapos, dzirdēs Dieva balsi,</verse>
				<verse number="29">Un izies tie, kas labu darījuši, uz augšāmcelšanos dzīvībai, bet tie, kas ļaunu darījuši, uz augšāmcelšanos tiesai.</verse>
				<verse number="30">Es pats no sevis nekā nevaru darīt. Kā es dzirdu, tā es tiesāju; un mana tiesa ir taisnīga, jo es nemeklēju savu gribu, bet tā, kas mani sūtījis.</verse>
				<verse number="31">Ja es pats dodu liecību par sevi, mana liecība nav patiesa.</verse>
				<verse number="32">Ir Cits, kas liecina par mani; un es zinu, ka liecība, kādu Viņš par mani dod, ir patiesa.</verse>
				<verse number="33">Jūs sūtījāt pie Jāņa; un viņš deva liecību patiesībai.</verse>
				<verse number="34">Tomēr es nepieņemu liecību no cilvēka, bet saku šo, lai jūs tiktu pestīti.</verse>
				<verse number="35">Viņš bija spīdeklis, kas deg un spīd, bet jūs gribējāt īsu laiku līksmoties viņa gaismā.</verse>
				<verse number="36">Bet man ir lielāka liecība nekā Jāņa: jo darbi, ko Tēvs man deva, lai tos pabeidzu, šie paši darbi, ko es daru, dod liecību par mani, ka Tēvs mani sūtījis.</verse>
				<verse number="37">Un Tēvs, kas mani sūtījis, pats deva liecību par mani. Bet jūs nekad Viņa balsi neesat dzirdējuši, nedz Viņa seju redzējuši.</verse>
				<verse number="38">Un Viņa vārds jūsos nav palicējs, jo jūs neticat tam, ko Viņš sūtījis.</verse>
				<verse number="39">Jūs pētāt Rakstus, jo jūs domājat, ka tajos ir mūžīgā dzīvība; un tie ir, kas liecina par mani.</verse>
				<verse number="40">Bet jūs negribat nākt pie manis, lai iegūtu dzīvību.</verse>
				<verse number="41">No cilvēkiem es godu nepieņemu.</verse>
				<verse number="42">Bet es jūs pazīstu, ka Dieva mīlestības jūsos nav.</verse>
				<verse number="43">Es atnācu sava Tēva vārdā, un jūs mani nepieņēmāt; ja atnāks cits savā vārdā, to jūs pieņemsiet.</verse>
				<verse number="44">Kā jūs varat ticēt, cits no cita godu pieņemdami, bet nemeklējat godu, kas nāk no vienīgā Dieva.</verse>
				<verse number="45">Nedomājiet, ka es jūs apsūdzēšu Tēvam. Ir kas jūs apsūdz - Mozus, uz ko jūs cerat.</verse>
				<verse number="46">Jo, ja jūs ticētu Mozum, tad jūs ticētu arī man, jo par mani viņš rakstījis (1.Moz.3,15; 22,18; 5.Moz.18,15),</verse>
				<verse number="47">Bet ja jūs neticat viņa rakstiem, kā jūs ticēsiet maniem vārdiem?</verse>
			</chapter>
			<chapter number="6">
				<verse number="1">Pēc tam Jēzus pārcēlās pāri Galilejas, tas ir, Tibērijas jūrai.</verse>
				<verse number="2">Un daudz ļaužu sekoja Viņam, jo tie redzēja brīnumus, ko Viņš darīja tiem, kas slimoja.</verse>
				<verse number="3">Tad Jēzus uzkāpa kalnā un apsēdās tur ar saviem mācekļiem.</verse>
				<verse number="4">Tuvojās jau Lieldienas, jūdu svētki.</verse>
				<verse number="5">Kad Jēzus, pacēlis acis, redzēja, ka ļoti daudz ļaužu nāk pie Viņa, tad Viņš sacīja Filipam: Kur pirksim maizi, lai tie paēstu.</verse>
				<verse number="6">Bet to Viņš sacīja, viņu pārbaudīdams, jo pats zināja, ko darīs.</verse>
				<verse number="7">Filips atbildēja Viņam: Par divi simts denārijiem nepietiek tiem maizes, lai katrs nedaudz saņemtu.</verse>
				<verse number="8">Tad viens no Viņa mācekļiem, Andrejs, Sīmaņa Pētera brālis, sacīja Viņam:</verse>
				<verse number="9">Šeit ir viens zēns, kam piecas miežu maizes un divas zivis; bet kas tas ir tik daudziem?</verse>
				<verse number="10">Tad Jēzus sacīja: Lieciet ļaudīm novietoties! Bet tanī vietā bija daudz zāles. Tā novietojās skaitā ap peci tūkstoši vīriešu.</verse>
				<verse number="11">Bet Jēzus, paņēmis maizi un izsacījis pateicību, izdalīja tiem, kas novietojās, tāpat arī zivis, cik tie vēlējās.</verse>
				<verse number="12">Bet kad tie paēda, Viņš sacīja saviem mācekļiem: Salasiet atlikušās druskas, lai tās neiet bojā.</verse>
				<verse number="13">Tad viņi savāca un piepildīja divpadsmit grozus druskām, kas no piecām miežu maizēm bija pāri palikušas tiem, kas ēda.</verse>
				<verse number="14">Tad ļaudis, redzēdami brīnumu, ko padarīja Jēzus, sacīja: Šis patiesi ir pravietis, kam bija jānāk pasaulē.</verse>
				<verse number="15">Bet Jēzus, nomanīdams to, ka tie nāks, lai Viņu ar varu ņemtu un ieceltu par ķēniņu, aizgāja atkal viens pats kalnā.</verse>
				<verse number="16">Bet kad jau vakars metās, Viņa mācekļi aizgāja pie jūras.</verse>
				<verse number="17">Un viņi, iekāpuši laivā, cēlās pāri jūrai uz Kafarnaumu. Un iestājās jau tumsa, bet Jēzus vēl nenāca pie viņiem.</verse>
				<verse number="18">Bet jūra, pūšot stipram vējam, bangojās.</verse>
				<verse number="19">Kad viņi divdesmit piecas vai trīsdesmit stadijas bija noairējuši, tie redzēja Jēzu pa jūru staigājam un laivai tuvojamies, un viņi izbijās.</verse>
				<verse number="20">Bet Viņš tiem sacīja: Es esmu, nebīstieties!</verse>
				<verse number="21">Tad tie viņu gribēja uzņemt Viņu laivā, bet laiva tūdaļ sasniedza zemi, kurp tie brauca.</verse>
				<verse number="22">Ļaudis, kas stāvēja viņpus jūras, otrā dienā uzzināja, ka tur citas laivas nav bijis, kā tikai viena, un ka Jēzus nav iekāpis laivā kopā ar saviem mācekļiem, bet mācekļi aizbraukuši vieni paši.</verse>
				<verse number="23">Bet citas laivas nāca no Tibērijas tuvu tai vietai, kur viņi, pateikdamies Kungam, ēda maizi.</verse>
				<verse number="24">Kad ļaudis redzēja, ka tur nav ne Jēzus, ne Viņa mācekļu, tie iekāpa laivās un brauca uz Kafarnaumu, lai meklētu Jēzu.</verse>
				<verse number="25">Un tie, atraduši Viņu viņpus jūras, sacīja Viņam: Rabbi! Kad Tu šeit atnāci?</verse>
				<verse number="26">Jēzus viņiem atbildēja, sacīdams: Patiesi, patiesi es jums saku: jūs meklējat mani nevis tāpēc, ka redzējāt brīnumus, bet tāpēc, ka baudījāt maizi un paēdāt.</verse>
				<verse number="27">Necentieties pēc iznīkstošās barības, bet pēc tādas, kas paliek mūžīgai dzīvei, ko Cilvēka Dēls jums dos, jo Viņu Dievs Tēvs apzīmogojis.</verse>
				<verse number="28">Tad tie Viņam sacīja: Kas mums jādara, lai darītu Dieva darbus?</verse>
				<verse number="29">Tad Jēzus atbildēja viņiem, sacīdams: Tas ir Dieva darbs, lai jūs ticētu uz to, ko Viņš sūtījis.</verse>
				<verse number="30">Tad tie sacīja Viņam: Kādu zīmi tad Tu dod, lai mēs redzētu un ticētu Tev? Ko Tu darīsi?</verse>
				<verse number="31">Mūsu tēvi ēda mannu tuksnesī, kā tas rakstīts: maizi no debesīm Viņš deva tiem ēst (2.Moz.16,15; 4.Moz.11,7; Ps.77).</verse>
				<verse number="32">Tad Jēzus tiem sacīja: Patiesi, patiesi es jums saku: ne Mozus jums deva maizi no debesīm, bet mans Tēvs dod jums patieso debessmaizi.</verse>
				<verse number="33">Jo Dieva maize ir tā, kas nāk no debesīm un pasaulei dod dzīvību.</verse>
				<verse number="34">Tad tie Viņam sacīja: Kungs, dod mums vienmēr šo maizi!</verse>
				<verse number="35">Bet Jēzus viņiem sacīja: Es esmu dzīvības maize; kas pie manis nāk, tas neizsalks; un kas uz mani tic, tam neslāps nekad.</verse>
				<verse number="36">Bet es jums to esmu teicis: jūs mani gan redzējāt, bet neticat.</verse>
				<verse number="37">Visi, ko Tēvs man dod, nāks pie manis; un kas pie manis nāk, to es laukā nedzīšu.</verse>
				<verse number="38">Jo es esmu nācis no debesīm ne tādēļ, lai izpildītu savu gribu, bet Tā gribu, kas mani sūtījis.</verse>
				<verse number="39">Bet šis ir Tēva prāts, kas mani sūtījis, lai no visa, ko Viņš man devis, es nekā nepazaudētu, bet to uzmodinātu pastarā dienā.</verse>
				<verse number="40">Jo šī ir mana Tēva vēlēšanās, kas mani sūtījis, lai katrs, kas Dēlu redz un uz Viņu tic, iemantotu mūžīgo dzīvi; un es viņu uzmodināšu pastarā dienā.</verse>
				<verse number="41">Tad jūdi kurnēja pret Viņu tāpēc, ka Viņš sacīja: Es esmu dzīvā maize, kas no debesīm nākusi.</verse>
				<verse number="42">Un viņi sacīja: Vai šis nav Jēzus, Jāzepa dēls, kura tēvu mēs pazīstam? Kā tad Viņš saka: Es esmu nācis no debesīm?</verse>
				<verse number="43">Tad Jēzus atbildēja viņiem, sacīdams: Nekurniet savā starpā!</verse>
				<verse number="44">Neviens nevar pie manis nākt, ja Tēvs, kas mani sūtījis, nevelk viņu; un es to uzmodināšu pastarā dienā.</verse>
				<verse number="45">Ir rakstīts praviešos: Un visi būs Dieva mācīti. Ikviens, kas no Tēva dzirdējis un mācījies, nāk pie manis (Is.54,13).</verse>
				<verse number="46">Nevis ka Tēvu kāds būtu redzējis. Tikai Tas, kas no Dieva ir, Tas Tēvu ir redzējis.</verse>
				<verse number="47">Patiesi, patiesi es jums saku: Kas uz mani tic, tam ir mūžīgā dzīvošana.</verse>
				<verse number="48">Es esmu dzīvības maize.</verse>
				<verse number="49">Jūsu tēvi ēda mannu tuksnesī un nomira.</verse>
				<verse number="50">Šī ir maize, kas no debesīm nākusi, lai katrs, kas no tās ēd, nemirtu.</verse>
				<verse number="51">Es esmu dzīvā maize, kas no debesīm nākusi.</verse>
				<verse number="52">Ja kas ēdīs no.šīs maizes, tas dzīvos mūžīgi; un maize, ko es jums došu, ir mana Miesa pasaulei par dzīvību.</verse>
				<verse number="53">Tad jūdi strīdējās savā starpā, sacīdami: kā Viņš mums var dot ēst savu miesu?</verse>
				<verse number="54">Bet Jēzus tiem sacīja: Patiesi, patiesi es jums saku: ja jūs Cilvēka Dēla Miesu neēdīsiet un Viņa Asinis nedzersiet, tad jūsos nebūs dzīvības.</verse>
				<verse number="55">Kas manu Miesu ēd un manas Asinis dzer, tam ir mūžīgā dzīvība; un es viņu uzmodināšu pastarā dienā;</verse>
				<verse number="56">Jo mana Miesa ir patiess ēdiens, un manas Asinis ir patiess dzēriens.</verse>
				<verse number="57">Kas manu Miesu bauda un manas Asinis dzer, tas paliek manī un es viņā.</verse>
				<verse number="58">Kā mani sūtījis dzīvais Tēvs un es dzīvoju Tēva labad, tā tie, kas mani bauda, dzīvos manis labad.</verse>
				<verse number="59">Šī ir maize, kas nākusi no debesīm. Ne tā, kā jūsu tēvi ēda mannu un nomira. Kas šo maizi ēd, tas dzīvos mūžīgi.</verse>
				<verse number="60">To Viņš teica Kafarnaumā, mācīdams sinagogā.</verse>
				<verse number="61">Tad daudzi no Viņa mācekļiem, to dzirdēdami, sacīja: Smaga ir šī runa, kas var to klausīties?</verse>
				<verse number="62">Bet Jēzus, zinādams sevī, ka Viņa mācekļi kurn par to, sacīja tiem: Vai tas jūs apgrēcina?</verse>
				<verse number="63">Bet ja jūs redzēsiet Cilvēka Dēlu uzejam tur, kur Viņš iepriekš bija?</verse>
				<verse number="64">Gars ir tas, kas atdzīvina, miesa neder nekam. Vārdi, ko es jums runāju, ir gars un dzīvība.</verse>
				<verse number="65">Bet starp jums ir daži neticīgie; jo Jēzus zināja no sākuma, kas ir neticīgie un kas Viņu nodos.</verse>
				<verse number="66">Un Viņš sacīja: Tāpēc es jums teicu, ka neviens nevar nākt pie manis, ja tas viņam nebūs dots no mana Tēva.</verse>
				<verse number="67">No šī laika daudzi Viņa mācekļi atkāpās un vairs nestaigāja Viņam līdz.</verse>
				<verse number="68">Tad Jēzus sacīja tiem divpadsmit: Vai arī jūs gribat aiziet?</verse>
				<verse number="69">Tad Sīmanis Pēteris atbildēja Viņam: Kungs, pie kā lai mēs ejam? Pie Tevis ir mūžīgās dzīves vārdi.</verse>
				<verse number="70">Un mēs esam ticējuši un atzinuši, ka Tu esi Kristus, Dieva Dēls.</verse>
				<verse number="71">Jēzus atbildēja viņiem: Vai ne divpadsmit es jūs esmu izredzējis? Bet viens no jums ir velns.</verse>
				<verse number="72">Viņš runāja par Jūdasu Iskariotu, Sīmaņa dēlu, jo šis bija tas, kas Viņu nodos, lai gan bija viens no tiem divpadsmit.</verse>
			</chapter>
			<chapter number="7">
				<verse number="1">Pēc tam Jēzus staigāja pa Galileju, jo Viņš negribēja apmeklēt Jūdeju, tāpēc ka jūdi meklēja Viņu nonāvēt.</verse>
				<verse number="2">Bet jūdu būdiņu svētki (Scenopegia) bija ļoti tuvu.</verse>
				<verse number="3">Tad Tā brāļi sacīja Viņam: Aizej no šejienes un dodies uz Jūdeju, lai arī Tavi mācekļi redz Tavus darbus, ko Tu dari.</verse>
				<verse number="4">Neviens taču neko nedara slepenībā, bet katrs grib būt ievērojams. Ja Tu to dari, tad atklāj sevi pasaulei.</verse>
				<verse number="5">Jo pat Viņa brāļi neticēja Viņam.</verse>
				<verse number="6">Tad uz to Jēzus sacīja viņiem: mans laiks vēl nav pienācis, bet jūsu laiks vienmēr ir klāt.</verse>
				<verse number="7">Pasaule nevar jūs ienīst, bet mani nīst, jo es liecinu par to, ka tās darbi ir ļauni.</verse>
				<verse number="8">Jūs ejiet šajos svētkos, bet es vēl neeju šajos svētkos, jo mans laiks vēl nav piepildījies.</verse>
				<verse number="9">To pateicis, Viņš palika Galilejā.</verse>
				<verse number="10">Bet, kad Viņa brāļi bija aizgājuši, tad arī Viņš aizgāja svētkos ne atklāti, bet it kā slepeni.</verse>
				<verse number="11">Bet jūdi meklēja Viņu svētkos un sacīja: Kur Viņš ir?</verse>
				<verse number="12">Un daudz kurnēšanas bija ļaudīs par Viņu; jo vieni sacīja: Viņš ir labs, bet citi teica: Nē, Viņš maldina ļaudis.</verse>
				<verse number="13">Tomēr neviens, bīdamies jūdu, nerunāja par Viņu atklāti.</verse>
				<verse number="14">Bet kad svētki bija jau pusē, Jēzus iegāja svētnīcā un mācīja.</verse>
				<verse number="15">Bet jūdi brīnījās un sacīja: Kā Viņš, nemācīts būdams, zina Rakstus?</verse>
				<verse number="16">Jēzus viņiem atbildēja, sacīdams: Mana mācība nav mana, bet Tā, kas mani sūtījis.</verse>
				<verse number="17">Ja kāds vēlas Viņa gribu pildīt, tas no mācības sapratīs, vai tā no Dieva, vai es runāju pats no sevis.</verse>
				<verse number="18">Kas runā pats no sevis, tas meklē sev godu; bet kas meklē Tā godu, kas mani sūtījis, tas ir patiess un netaisnības viņā nav.</verse>
				<verse number="19">Vai Mozus nedeva jums bauslību? Bet neviens no jums nepilda bauslību.</verse>
				<verse number="20">Kāpēc jūs meklējat mani nonāvēt? Ļaudis atbildēja, sacīdami: Ļaunais gars Tevi apsēdis: kas meklē Tevi nogalināt?</verse>
				<verse number="21">Jēzus atbildēja un sacīja viņiem: Vienu darbu es padarīju, un jūs visi brīnāties.</verse>
				<verse number="22">Tāpēc Mozus deva jums apgraizīšanu, lai gan tā nav no Mozus, bet no tēviem; un jūs sabatā apgraizāt cilvēku.</verse>
				<verse number="23">Ja cilvēks sabatā saņem apgraizīšanu un Mozus bauslība netiek pārkāpta, ko tad jūs dusmojaties uz mani, ka es sabatā izdziedināju visu cilvēku?</verse>
				<verse number="24">Netiesājiet pēc ārienes, bet spriediet taisnīgu tiesu!</verse>
				<verse number="25">Tad daži no jeruzlemiešiem sacīja: Vai šis nav Tas, ko meklē nonāvēt?</verse>
				<verse number="26">Un, lūk, Viņš runā atklāti, un tie Viņam nekā nesaka. Vai priekšnieki tiešām pārliecinājušies, ka Viņš ir Kristus?</verse>
				<verse number="27">Un mēs zinām Viņu, no kurienes Viņš; bet kad nāks Kristus, neviens nezinās, no kurienes Viņš.</verse>
				<verse number="28">Tad Jēzus sauca, svētnīcā mācīdams, un sacīja: Jūs pazīstat mani un zināt, no kurienes es esmu nācis. Ir viens Patiesīgais, kas mani sūtījis, kuru jūs nepazīstat.</verse>
				<verse number="29">Es Viņu pazīstu, jo es esmu no Viņa, un Viņš mani sūtīja.</verse>
				<verse number="30">Tad tie meklēja Viņu satvert, bet neviens Viņam rokas nepielika, jo vēl Viņa stunda nebija pienākusi.</verse>
				<verse number="31">Bet daudzi no ļaudīm ticēja Viņam un sacīja: Kad atnāks Kristus, vai Viņš padarīs vairāk brīnumu, nekā Šis dara?</verse>
				<verse number="32">Farizeji dzirdēja ļaudis tā par Viņu runājam; un priekšnieki un farizeji sūtīja kalpus, lai Viņu aizturētu.</verse>
				<verse number="33">Tad Jēzus sacīja viņiem: Vēl neilgi man ar jums būt, un tad aiziešu pie Tā, kas mani sūtījis.</verse>
				<verse number="34">Jūs mani meklēsiet, bet neatradīsiet, jo kur es esmu, tur jūs nevarat nākt.</verse>
				<verse number="35">Tad jūdi savstarpēji sarunājās: Kur Viņš grib iet, ka mēs Viņu neatradīsim? Vai Viņš ies pie izklīdušajiem starp pagāniem un mācīs pagānus?</verse>
				<verse number="36">Kas tā par runu, ko Viņš teica: jūs mani meklēsiet un neatradīsiet, un kur es esmu, tur jūs nevarat nākt?</verse>
				<verse number="37">Bet beidzamajā lielajā svētku dienā Jēzus stāvēja un sauca, sacīdams: Kam slāpst, lai nāk pie manis un dzer!</verse>
				<verse number="38">Kas uz mani tic, no tā iekšienes, kā sacīts Rakstos, plūdīs dzīvā ūdens straumes (Is.12,3).</verse>
				<verse number="39">Bet to Viņš sacīja par Garu, ko saņems tie, kas uz Viņu tic, jo Gars vēl nebija dots, tāpēc ka Jēzus vēl nebija pagodināts.</verse>
				<verse number="40">Kad daži no ļaudīm dzirdēja Viņa runu, tie sacīja: Patiesi Viņš ir pravietis.</verse>
				<verse number="41">Citi sacīja: Viņš ir Kristus. Bet citi teica: Vai Kristus nāk no Galilejas?</verse>
				<verse number="42">Vai Rakstos nav sacīts, ka Kristus nāk no Dāvida cilts un no Betlēmes miesta, kur bija Dāvids?</verse>
				<verse number="43">Tā ļaudīs izcēlās šķelšanās Viņa dēļ.</verse>
				<verse number="44">Un daži no tiem gribēja Viņu apcietināt, bet rokas neviens Viņam nepielika.</verse>
				<verse number="45">Tad kalpi atgriezās pie augstajiem priesteriem un farizejiem; un tie sacīja viņiem: Kāpēc jūs Viņu neatvedāt?</verse>
				<verse number="46">Kalpotāji atbildēja: Nekad cilvēks nav tā runājis, kā šis Cilvēks.</verse>
				<verse number="47">Tad farizeji atbildēja viņiem: Vai arī jūs esat apmāti?</verse>
				<verse number="48">Vai tad kāds no priekšniekiem un farizejiem tic uz Viņu?</verse>
				<verse number="49">Bet šis pūlis, kas nezina bauslību, lai ir nolādēts!</verse>
				<verse number="50">Nikodēms, kas bija viens no tiem, kas naktī bija nācis pie Viņa, sacīja tiem:</verse>
				<verse number="51">Vai mūsu likums tiesā cilvēku, ja iepriekš neuzklausa viņu pašu un neuzzina, ko viņš darījis?</verse>
				<verse number="52">Tie atbildēja viņam, sacīdami: Vai arī tu esi galilejietis? Izpēti Rakstus un redzēsi, ka no Galilejas nenāk pravietis.</verse>
				<verse number="53">Un tie atgriezās katrs savās mājās.</verse>
			</chapter>
			<chapter number="8">
				<verse number="1">Bet Jēzus aizgāja uz Olīvkalnu.</verse>
				<verse number="2">Un agri rītā Viņš atkal atnāca svētnīcā, un visa tauta sanāca pie Viņa. Un Viņš apsēdās un mācīja tos.</verse>
				<verse number="3">Te rakstu mācītāji un farizeji atveda sievieti, pieķertu laulības pārkāpšanā, un to vidū nostādījuši,</verse>
				<verse number="4">Sacīja Viņam: Mācītāj, šī sieviete tikko pieķerta laulības pārkāpšanā.</verse>
				<verse number="5">Bet Mozus bauslībā mums pavēlējis tādu sievieti nomētāt akmeņiem. Ko Tu saki? (3.Moz.20,10).</verse>
				<verse number="6">To tie sacīja, Viņu kārdinādami, lai varētu Viņu apsūdzēt. Bet Jēzus, uz priekšu noliecies, ar pirkstu rakstīja smiltīs.</verse>
				<verse number="7">Kad nu tie turpināja Viņam jautāt, Viņš piecēlies sacīja tiem: Kas no jums bez grēka, lai pirmais met akmeni uz viņu! (5.Moz.17,7).</verse>
				<verse number="8">Un Viņš, atkal noliecies, rakstīja zemē.</verse>
				<verse number="9">Bet tie, to dzirdējuši, sākot ar vecākajiem, cits pēc cita aizgāja. Palika Jēzus viens un sieviete, vidū stāvot.</verse>
				<verse number="10">Tad Jēzus piecēlies sacīja viņai: Sieviet, kur ir tie, kas tevi apsūdzēja? Vai neviens tevi nepazudināja?</verse>
				<verse number="11">Viņa sacīja: Neviens, Kungs! Tad Jēzus teica tai: Arī es tevi nepazudināšu. Ej un negrēko vairs!</verse>
				<verse number="12">Tad Jēzus atkal runāja un sacīja tiem: Es esmu pasaules gaisma; kas man seko, tas nestaigā tumsā, bet iegūs dzīvības gaismu.</verse>
				<verse number="13">Bet farizeji sacīja Viņam: Tu liecini pats par sevi; tava liecība nav patiesa.</verse>
				<verse number="14">Jēzus atbildēja viņiem, sacīdams: Un ja es liecinu pats par sevi, tad mana liecība ir pareiza, jo es zinu, no kurienes nāku un kur eju; bet jūs nezināt, no kurienes es nāku un kur eju.</verse>
				<verse number="15">Jūs tiesājat miesīgi; es netiesāju nevienu.</verse>
				<verse number="16">Un ja es tiesāju, mans lēmums ir pareizs, jo es neesmu viens, bet es un Tēvs, kas mani sūtījis.</verse>
				<verse number="17">Un jūsu bauslībā rakstīts, ka divu cilvēku liecība ir pareiza (5.Moz.17,6; 19,15).</verse>
				<verse number="18">Es esmu, kas liecību dod pats par sevi, un par mani liecina Tēvs, kas mani sūtījis.</verse>
				<verse number="19">Tad tie sacīja Viņam: Kur ir tavs Tēvs? Jēzus atbildēja: Ne jūs mani pazīstat, ne manu Tēvu. Ja jūs mani pazītu, tad pazītu arī manu Tēvu.</verse>
				<verse number="20">Šos vārdus Jēzus, mācīdams svētnīcā, teica pie upura lādes; un neviens Viņu neapcietināja, jo Viņa stunda vēl nebija pienākusi.</verse>
				<verse number="21">Tad Jēzus atkal viņiem sacīja: Es aizeju, un jūs meklēsiet mani un savā grēkā nomirsiet. Kur es eju, tur jūs nevarat nākt.</verse>
				<verse number="22">Tad jūdi teica: Vai Viņš sevi nonāvēs, ka Viņš sacīja: Kur es eju, tur jūs nevarat nākt?</verse>
				<verse number="23">Un Viņš tiem sacīja: Jūs esat no šīs zemes, es esmu no augšienes. Jūs esat no šīs pasaules, es neesmu no šīs pasaules.</verse>
				<verse number="24">Tāpēc es jums sacīju, ka jūs nomirsiet savos grēkos; jo ja jūs neticēsiet, ka es tas esmu, jūs nomirsiet savos grēkos.</verse>
				<verse number="25">Tad tie sacīja Viņam: Kas Tu esi? Jēzus viņiem atbildēja: Sākums, kas arī ar jums runā.</verse>
				<verse number="26">Daudz man par jums jārunā un jātiesā, bet Tas, kas mani sūtījis, ir patiess; un es runāju pasaulei to, ko esmu no Viņa dzirdējis.</verse>
				<verse number="27">Un tie nesaprata, ka Viņš Dievu sauca par savu Tēvu.</verse>
				<verse number="28">Tad Jēzus sacīja viņiem: Kad jūs paaugstināsiet Cilvēka Dēlu, tad jūs atzīsiet, ka es tas esmu; un es pats no sevis nekā nedaru un runāju tikai to, ko Tēvs man mācījis.</verse>
				<verse number="29">Un Tas, kas mani sūtījis, ir ar mani; un Viņš nav atstājis mani vienu, jo es vienmēr daru to, kas Viņam labpatīk.</verse>
				<verse number="30">Kad Viņš tā runāja, daudzi ticēja Viņam.</verse>
				<verse number="31">Tad Jēzus sacīja tiem jūdiem, kas Viņam ticēja: Ja jūs pastāvēsiet manā mācībā, tad patiesi jūs būsiet mani mācekļi.</verse>
				<verse number="32">Un jūs atzīsiet patiesību, un patiesība darīs jūs brīvus.</verse>
				<verse number="33">Tie Viņam atbildēja: Mēs esam Ābrahama pēcnācēji un nekad nevienam neesam vergojuši, kā tad Tu saki: jūs būsiet brīvi?</verse>
				<verse number="34">Jēzus atbildēja viņiem: Patiesi, patiesi es jums saku: ikviens, kas grēku dara, ir grēka vergs.</verse>
				<verse number="35">Vergs nepaliek mājās mūžīgi, bet dēls paliek mūžīgi.</verse>
				<verse number="36">Ja tad Dēls jūs atbrīvos, jūs patiesi būsiet brīvi.</verse>
				<verse number="37">Zinu, ka jūs esat Ābrahama Dēli, bet jūs meklējat mani nonāvēt, tāpēc ka jūs manus vārdus neaptverat.</verse>
				<verse number="38">Es runāju to, ko esmu redzējis pie sava Tēva; un jūs darāt to, ko redzējāt pie sava tēva.</verse>
				<verse number="39">Tie atbildēja Viņam, sacīdami: Mūsu tēvs ir Ābrahams. Jēzus viņiem sacīja: Ja jūs esat Ābrahama bērni, tad dariet Ābrahama darbus!</verse>
				<verse number="40">Bet jūs tagad tiecaties nonāvēt mani, Cilvēku, kas jums teicu patiesību, ko dzirdēju no Dieva. To Ābrahams nedarīja.</verse>
				<verse number="41">Jūs darāt savu tēvu darbus. Tad tie sacīja Viņam: Mēs neesam netiklībā dzimuši, mums ir viens Tēvs, Dievs!</verse>
				<verse number="42">Jēzus viņiem sacīja: Ja Dievs būtu jūsu tēvs, tad jūs mani mīlētu, jo es esmu izgājis un nāku no Dieva. Jo es neesmu nācis no sevis, bet Viņš mani ir sūtījis.</verse>
				<verse number="43">Kāpēc jūs nesaprotat manu runu? Tāpēc, ka jūs neesat spējīgi klausīties manos vārdos.</verse>
				<verse number="44">Jūsu tēvs ir velns; un jūs gribat darīt sava tēva kārības. Tas sākumā ir bijis slepkava un nepastāv patiesībā, jo viņā patiesības nav. Melus runādams, viņš runā savu, jo viņš ir melis un meļu tēvs.</verse>
				<verse number="45">Bet kad runāju patiesību, jūs neticat man.</verse>
				<verse number="46">Kas no jums man var pārmest grēku? Ja es jums runāju patiesību, kāpēc jūs neticat man?</verse>
				<verse number="47">Kas ir no Dieva, tas Dieva vārdus dzird. Jūs tāpēc nedzirdat, ka neesat no Dieva.</verse>
				<verse number="48">Tad jūdi Viņam atbildēja, sacīdami: Vai mēs labi nesakām, ka Tu esi samarietis un ka Tevī ir ļaunais gars?</verse>
				<verse number="49">Jēzus atbildēja: Manī ļaunā gara nav, bet es godinu savu Tēvu, bet jūs man darāt negodu.</verse>
				<verse number="50">Bet es savu godu nemeklēju; ir Kas meklē un tiesā.</verse>
				<verse number="51">Patiesi, patiesi es jums saku: Ja kas manus vārdus izpildīs, tas nāves mūžam neredzēs.</verse>
				<verse number="52">Tad jūdi sacīja: Tagad mēs zinām, ka Tevī ir ļaunais gars. Ābrahams un pravieši nomira, bet Tu saki: kas manus vārdus pildīs, tas nāvi mūžam nebaudīs.</verse>
				<verse number="53">Vai Tu esi lielāks nekā mūsu tēvs Ābrahams, kas miris? Arī pravieši miruši. Par ko Tu sevi turi?</verse>
				<verse number="54">Jēzus atbildēja: Ja es sevi godinu, mans gods nav nekas. Tas ir mans Tēvs, kas mani godina, par ko jūs sakāt, ka Viņš ir jūsu Dievs.</verse>
				<verse number="55">Un jūs Viņu nepazīstat, bet es Viņu zinu. Un ja es sacītu, ka es Viņu nezinu, tad es būtu jums līdzīgs melis. Bet es Viņu pazīstu un pildu Viņa vārdu.</verse>
				<verse number="56">Jūsu Tēvs Ābrahams priecājās, ka viņš redzēs manu dienu. Viņš redzēja un gavilēja (1.Moz.18,18; 22,18).</verse>
				<verse number="57">Tad jūdi sacīja Viņam, Tev vēl nav piecdesmit gadu, un Tu esi Ābrahamu redzējis?</verse>
				<verse number="58">Jēzus viņiem sacīja: Patiesi, patiesi es jums saku: pirms nekā Ābrahams bija, es esmu.</verse>
				<verse number="59">Tad viņi pacēla akmeņus, lai mestu Viņam, bet Jēzus paslēpās un izgāja no svētnīcas.</verse>
			</chapter>
			<chapter number="9">
				<verse number="1">Un Jēzus, garām iedams, ieraudzīja cilvēku, kas no dzimšanas bija neredzīgs.</verse>
				<verse number="2">Un mācekļi jautāja Viņam: Rabbi, kas ir grēkojis: viņš pats vai viņa vecāki, ka tas neredzīgs piedzimis?</verse>
				<verse number="3">Jēzus atbildēja: Ne viņš grēkojis, ne viņa vecāki, bet Dieva darbiem jāparādās viņā.</verse>
				<verse number="4">Kamēr ir diena, man jāstrādā Tā darbus, kas mani sūtījis. Nāk nakts, kad neviens nevar strādāt.</verse>
				<verse number="5">Kamēr es esmu pasaulē, es esmu pasaules gaisma.</verse>
				<verse number="6">To teicis, Viņš spļāva zemē un taisīja javu no siekalām, un zieda javu uz viņa acīm,</verse>
				<verse number="7">Un sacīja viņam: Ej, mazgājies Siloe (t.i. tulkojumā “sūtītais”) dīķī! Viņš aizgāja, nomazgājās un atnāca redzīgs.</verse>
				<verse number="8">Tad kaimiņi un tie, kas redzēja viņu iepriekš ubagojam, sacīja: Vai šis nav tas, kas sēdēja un ubagoja? Daži teica: Šis ir tas.</verse>
				<verse number="9">Bet citi: Nē, tas līdzīgs viņam. Viņš pats sacīja: Es tas esmu.</verse>
				<verse number="10">Tad tie viņam sacīja: Kā tavas acis tika atvērtas?</verse>
				<verse number="11">Viņš atbildēja: Tas Cilvēks, kuru sauc Jēzus, iztaisīja javu un nozieda manas acis, un sacīja man: ej pie Siloe dīķa un nomazgājies. Es aizgāju, nomazgājos un redzu.</verse>
				<verse number="12">Un tad tie sacīja viņam: Kur Viņš ir? Viņš teica: Nezinu.</verse>
				<verse number="13">Tad viņi aizveda to, kas bija neredzīgs, pie farizejiem.</verse>
				<verse number="14">Bet bija sabats, kad Jēzus iztaisīja javu un atvēra viņa acis.</verse>
				<verse number="15">Tad farizeji viņam atkal jautāja, kā viņš kļuvis redzīgs. Bet tas tiem sacīja: Viņš uzlika uz manām acīm javu, es nomazgājos un redzu.</verse>
				<verse number="16">Tad daži no farizejiem sacīja: Šis cilvēks, kas sabatu neievēro, nav no Dieva. Bet citi teica: Kā var grēcīgs cilvēks darīt tādus brīnumus? Un starp viņiem izcēlās šķelšanās.</verse>
				<verse number="17">Tad viņi atkal sacīja neredzīgajam: Ko tu saki par To, kas atvēra tavas acis? Un tas sacīja: Viņš ir pravietis.</verse>
				<verse number="18">Bet tad jūdi neticēja tam, ka viņš bijis neredzīgs un kļuvis redzīgs, iekams neatsauca redzi atguvušā vecākus.</verse>
				<verse number="19">Un jautāja tiem, sacīdami: Vai šis ir jūsu dēls, par kuru jūs sakāt, ka viņš akls dzimis? Kā tad viņš tagad redz?</verse>
				<verse number="20">Viņa vecāki atbildēja tiem, sacīdami: Mēs zinām, ka šis ir mūsu dēls un ka viņš neredzīgs piedzima;</verse>
				<verse number="21">Bet kā viņš tagad redz, mēs nezinām, un kas atvēra viņa acis, arī nezinām. Jautājiet viņam pašam, viņš ir pilngadīgs, lai saka pats par sevi!</verse>
				<verse number="22">Tā viņa vecāki runāja tāpēc, ka baidījās no jūdiem, jo jūdi jau bija sazvērējušies, lai to, kas atzītu Viņu par Kristu, izslēgtu no sinagogas.</verse>
				<verse number="23">Tāpēc viņa vecāki sacīja: viņš pilngadīgs, jautājiet viņam pašam!</verse>
				<verse number="24">Tad viņi atkal atsauca cilvēku, kas bija bijis neredzīgs, un sacīja viņam: Dod Dievam godu! Mēs zinām, ka šis Cilvēks ir grēcinieks!</verse>
				<verse number="25">Tad viņš tiem teica: Vai Viņš ir grēcinieks, to es nezinu. Vienu zinu, ka es biju akls un tagad redzu.</verse>
				<verse number="26">Tie viņam sacīja: Ko Viņš tev darīja? Kā Viņš atvēra tavas acis?</verse>
				<verse number="27">Viņš tiem atbildēja: Es jums jau sacīju, un jūs dzirdējāt. Kāpēc jūs to vēlreiz gribat dzirdēt? Vai arī jūs gribat kļūt Viņa mācekļi?</verse>
				<verse number="28">Tad tie lādēja viņu un sacīja: Tu esi Viņa māceklis, bet mēs esam Mozus mācekļi.</verse>
				<verse number="29">Mēs zinām, ka Dievs ar Mozu runāja, bet no kurienes Šis, to mēs nezinām.</verse>
				<verse number="30">Tas cilvēks atbildēja viņiem, sacīdams: Par to jābrīnās, ka jūs nezināt, no kurienes Viņš, bet Viņš atvēra man acis.</verse>
				<verse number="31">Bet mēs zinām, ka Dievs grēciniekus neuzklausa. Bet kas godā Dievu un Viņa gribu pilda, to klausa.</verse>
				<verse number="32">Ne mūžam nav dzirdēts, ka būtu kāds atvēris acis no dzimšanas aklajam.</verse>
				<verse number="33">Ja Viņš nebūtu no Dieva, tad Viņš neko nevarētu darīt.</verse>
				<verse number="34">Tie viņam atbildēja, sacīdami: Tu viss esi grēkos dzimis un tu mūs mācīsi? Un tie izdzina viņu ārā.</verse>
				<verse number="35">Jēzus, izdzirdis, ka tie viņu izraidījuši ārā, un, atradis to, sacīja viņam: Vai tu tici uz Dieva Dēlu?</verse>
				<verse number="36">Viņš atbildēja sacīdams: Kas Viņš ir, Kungs, lai es uz Viņu ticētu?</verse>
				<verse number="37">Un Jēzus sacīja viņam: Tu Viņu redzēji; un kas ar tevi runā, tas ir Viņš.</verse>
				<verse number="38">Un viņš teica: Es ticu, Kungs! Un, nokritis ceļos, pielūdza Viņu.</verse>
				<verse number="39">Un Jēzus sacīja: Es atnācu šinī pasaulē uz tiesu, lai neredzīgie redzētu, bet redzīgie kļūtu akli.</verse>
				<verse number="40">To dzirdēdami, daži no farizejiem, kas ar Viņu bija, sacīja Viņam: Vai arī mēs esam akli?</verse>
				<verse number="41">Jēzus tiem sacīja: Ja jūs būtu akli, jums nebūtu grēka, bet tagad jūs sakāt: Mēs redzam; tāpēc jūsu grēks paliek.</verse>
			</chapter>
			<chapter number="10">
				<verse number="1">Patiesi, patiesi es jums saku: kas neieiet avju kūtī pa durvīm, bet iekāpj pa citurieni, tas ir zaglis un laupītājs.</verse>
				<verse number="2">Bet kas ieiet pa durvīm, tas ir avju gans.</verse>
				<verse number="3">Viņam durvju sargs atver, un avis klausa viņa balsi, un viņš sauc savas avis vārdā un izved tās.</verse>
				<verse number="4">Un viņš, izlaidis savas avis, iet tām pa priekšu; un avis seko viņam, jo pazīst tā balsi.</verse>
				<verse number="5">Svešam tās neseko, bet bēg no tā, tāpēc ka nepazīst svešinieka balsi.</verse>
				<verse number="6">Šo līdzību Jēzus tiem sacīja, bet viņi nesaprata, ko Viņš tiem runāja.</verse>
				<verse number="7">Tad Jēzus atkal viņiem sacīja: Patiesi, patiesi es jums saku: Es esmu durvis avīm.</verse>
				<verse number="8">Visi, kas bija nākuši, bija zagļi un laupītāji; un avis viņus neklausīja.</verse>
				<verse number="9">Es esmu durvis. Ja kāds caur mani ieiet, tas tiks pestīts; un viņš ieies un izies, un atradīs ganības.</verse>
				<verse number="10">Zaglis nāk, lai zagtu, slepkavotu un iznīcinātu. Es esmu nācis, lai tiem būtu dzīvība un lai tā būtu pārpilnībā.</verse>
				<verse number="11">Es esmu labais gans. Labais gans atdod savu dzīvību par savām avīm.</verse>
				<verse number="12">Bet algādzis, kas nav gans, kam avis nepieder, redzēdams vilku nākam, atstāj avis un bēg; un vilks tās nolaupa un izklīdina.</verse>
				<verse number="13">Bet algādzis bēg tāpēc, ka viņš ir algādzis, un avis viņam nerūp.</verse>
				<verse number="14">Es esmu labais gans; es pazīstu savas, un manas pazīst mani.</verse>
				<verse number="15">Kā Tēvs mani pazīst, tā es pazīstu Tēvu; un es lieku savu dzīvību par savām avīm.</verse>
				<verse number="16">Man vēl ir citas avis, kas nav no šīs kūts; arī tās man jāatved; un tās dzirdēs manu balsi, un būs viens ganāmpulks un viens gans.</verse>
				<verse number="17">Tāpēc Tēvs mīl mani, ka es atdodu savu dzīvību, lai atkal to atgūtu.</verse>
				<verse number="18">Neviens neatņem to no manis, bet es to atdodu pats no sevis. Un man ir vara to atdot un ir vara to atkal ņemt. Šo bausli es saņēmu no sava Tēva.</verse>
				<verse number="19">Tad atkal to vārdu dēļ jūdos izcēlās domstarpības.</verse>
				<verse number="20">Daudzi no tiem sacīja: Viņš ļaunā gara apsēsts un prātu zaudējis. Ko jūs Viņā klausāties?</verse>
				<verse number="21">Citi sacīja: Tā nav ļaunā gara apsēstā runa. Vai tad ļaunais gars var atvērt aklo acis?</verse>
				<verse number="22">Tad bija svētnīcas iesvētīšanas svētki Jeruzalemē, un bija ziema.</verse>
				<verse number="23">Un Jēzus staigāja svētnīcā, Salomona priekštelpā.</verse>
				<verse number="24">Tad jūdi ielenca Viņu un sacīja Viņam: Cik ilgi Tu turēsi mūs neziņā? Ja Tu esi Kristus, saki mums atklāti!</verse>
				<verse number="25">Jēzus atbildēja viņiem: Es jums saku, bet jūs neticat. Darbi, ko es daru sava Tēva vārdā, tie liecina par mani.</verse>
				<verse number="26">Bet jūs neticat, jo nepiederat pie manām avīm.</verse>
				<verse number="27">Manas avis klausa manu balsi, un es tās pazīstu, un viņas man seko</verse>
				<verse number="28">Un es tām dodu mūžīgo dzīvi, un viņas ne mūžam bojā neies, un neviens tās no manas rokas neizraus.</verse>
				<verse number="29">Mans Tēvs, kas man deva tās, ir lielāks par visiem; un neviens nespēj izraut tās no mana Tēva rokas.</verse>
				<verse number="30">Es un Tēvs esam viens.</verse>
				<verse number="31">Tad jūdi pacēla akmeņus, lai nomētātu Viņu.</verse>
				<verse number="32">Jēzus atbildēja tiem: Daudz labu darbu no sava Tēva es jums esmu rādījis. Kura darba dēļ jūs mani gribat nomētāt akmeņiem?</verse>
				<verse number="33">Jūdi atbildēja Viņam: Laba darba dēļ mēs Tevi nenomētājam, bet Dieva zaimošanas dēļ, jo Tu, cilvēks būdams, dari sevi par Dievu.</verse>
				<verse number="34">Jēzus viņiem atbildēja: Vai nav rakstīts jūsu bauslībā: Es sacīju, jūs esat dievi? (Ps.81,6)</verse>
				<verse number="35">Ja tos nosauc par dieviem, kuriem Dievs runājis, un Raksti nevar tikt atcelti,</verse>
				<verse number="36">Kā tad jūs sakāt Tam, ko Tēvs svētījis un pasaulē sūtījis: Tu zaimo Dievu! Tāpēc, ka es sacīju: Es esmu Dieva Dēls?</verse>
				<verse number="37">Ja es sava Tēva darbus nedaru, neticiet man!</verse>
				<verse number="38">Bet ja es daru un ja jūs man negribat ticēt, tad ticiet darbiem, lai jūs atzītu un ticētu, ka Tēvs ir manī un es Tēvā.</verse>
				<verse number="39">Tad tie taisījās Viņu saņemt, bet Viņš izgāja no to rokām.</verse>
				<verse number="40">Un Viņš atkal aizgāja pāri Jordānai uz to vietu, kur Jānis vispirms bija kristījis, un tur palika.</verse>
				<verse number="41">Un daudzi nāca pie Viņa un sacīja, ka Jānis taču nevienu brīnumu nav darījis.</verse>
				<verse number="42">Bet viss, ko Jānis par Viņu sacījis, bija patiesība. Un daudzi ticēja Viņam.</verse>
			</chapter>
			<chapter number="11">
				<verse number="1">Bet Betānijā, Marijas un viņas māsas Martas miestā, bija kāds slimnieks Lācars.</verse>
				<verse number="2">Šī bija tā Marija, kas ar svaidāmo eļļu svaidīja Kungu un saviem matiem susināja Viņa kājas. Viņas brālis Lācars slimoja.</verse>
				<verse number="3">Tad tā māsas sūtīja pie Viņa, sacīdamas: Kungs, lūk, tas, ko Tu mīli, slimo.</verse>
				<verse number="4">Bet Jēzus, to dzirdēdams, sacīja viņiem: Šī slimība nav nāvei, bet Dieva godam, lai Dieva Dēls ar to tiktu pagodināts.</verse>
				<verse number="5">Bet Jēzus mīlēja Martu un viņas māsu Mariju, un Lācaru.</verse>
				<verse number="6">Un Viņš, dzirdēdams to, ka tas slims, palika tanī vietā vēl divas dienas.</verse>
				<verse number="7">Tikai pēc tam Viņš sacīja saviem mācekļiem: Iesim atkal uz Jūdeju!</verse>
				<verse number="8">Mācekļi sacīja Viņam: Rabbi, nupat jūdi meklēja nomētāt Tevi akmeņiem, un Tu atkal ej uz turieni?</verse>
				<verse number="9">Jēzus atbildēja: Vai dienā nav divpadsmit stundu? Ja kas staigā dienā, tas neapdauzās, jo redz šīs pasaules gaismu.</verse>
				<verse number="10">Bet ja kāds staigā naktī, tas apdauzās, jo gaismas tam nav.</verse>
				<verse number="11">To teicis, Viņš pēc tam sacīja: Mūsu draugs Lācars guļ, bet es eju to modināt no miega.</verse>
				<verse number="12">Tad Viņa mācekļi sacīja: Kungs, ja viņš guļ, tad izveseļosies.</verse>
				<verse number="13">Bet Jēzus runāja par viņa nāvi, turpretī viņi domāja, ka Viņš runā par gulēšanu miegā.</verse>
				<verse number="14">Tad Jēzus viņiem pateica atklāti: Lācars ir nomiris.</verse>
				<verse number="15">Bet es priecājos jūsu dēļ, lai jūs ticētu, jo es tur nebiju, bet iesim pie viņa!</verse>
				<verse number="16">Tad Toms, saukts Dvīnis, sacīja pārējiem mācekļiem: Iesim arī mēs, lai kopā ar Viņu nomirtu!</verse>
				<verse number="17">Tad Jēzus nogāja un atrada viņu jau četras dienas kapā guļam.</verse>
				<verse number="18">Bet Betānija bija apmēram piecpadsmit stadiju attālumā no Jeruzalemes.</verse>
				<verse number="19">Bet daudz jūdu bija atnākuši pie Martas un Marijas, lai mierinātu tās par viņu brāli.</verse>
				<verse number="20">Tad Marta, izdzirdusi, ka Jēzus nāk, steidzās Viņam pretim; bet Marija sēdēja mājās.</verse>
				<verse number="21">Tad Marta sacīja Jēzum: Kungs, ja Tu būtu bijis šeit, mans brālis nebūtu nomiris.</verse>
				<verse number="22">Bet es arī tagad zinu, ka visu, ko Tu no Dieva lūgsi, Dievs Tev dos.</verse>
				<verse number="23">Jēzus sacīja viņai: Tavs brālis celsies augšām!</verse>
				<verse number="24">Marta sacīja Viņam: Zinu, ka viņš celsies augšām, augšāmceļoties pastarā dienā.</verse>
				<verse number="25">Jēzus sacīja viņai: Es esmu augšāmcelšanās un dzīvība: kas uz mani tic, lai arī viņš būtu nomiris, dzīvos.</verse>
				<verse number="26">Un ikviens, kas dzīvo un tic uz mani, ne mūžam nemirs. Vai tu tici tam?</verse>
				<verse number="27">Tā sacīja Viņam: Tiešām Kungs, es esmu ticējusi, ka Tu esi Kristus, dzīvā Dieva Dēls, kas atnācis šinī pasaulē.</verse>
				<verse number="28">Un viņa, to pateikusi, aizgāja un pasauca savu māsu Mariju, klusi sacīdama: Mācītājs atnāca un sauc tevi.</verse>
				<verse number="29">Viņa, to dzirdēdama, steigā piecēlās un aizgāja pie Viņa,</verse>
				<verse number="30">Jo Jēzus vēl nebija iegājis miestā, bet vēl atradās tanī vietā, kur Viņu sastapa Marta.</verse>
				<verse number="31">Tad jūdi, kas pie viņas bija mājā un mierināja viņu, redzēdami Mariju steigšus pieceļamies un aizejot, sekoja viņai, sacīdami: Viņa iet pie kapa, lai tur raudātu.</verse>
				<verse number="32">Bet Marija nonāca tur, kur bija Jēzus; ieraudzījusi Viņu, tā metās pie Viņa kājām un sacīja Viņam: Kungs, ja Tu būtu šeit bijis, mans brālis nebūtu nomiris.</verse>
				<verse number="33">Jēzus, redzēdams viņu un jūdus, kas ar to bija atnākuši, raudam, garā satriekts, uztrauca sevi,</verse>
				<verse number="34">Un Viņš sacīja: Kur jūs viņu nolikāt? Tie Viņam atbildēja: Kungs, nāc un skaties!</verse>
				<verse number="35">Un Jēzus raudāja.</verse>
				<verse number="36">Tad jūdi sacīja: Lūk, kā Viņš to mīlējis.</verse>
				<verse number="37">Bet daži no viņiem sacīja: Vai Šis, kas atvēra acis aklajam no dzimšanas, nevarēja izdarīt, lai viņš nenomirtu?</verse>
				<verse number="38">Tad Jēzus, atkal sevī satraukts, piegāja pie kapa. Tā bija ala, un tai bija uzlikts akmens.</verse>
				<verse number="39">Jēzus sacīja: Noņemiet akmeni! Mirušā cilvēka māsa Marta sacīja Viņam: Kungs, viņš jau smird, jo ir pagājušas četras dienas.</verse>
				<verse number="40">Jēzus sacīja viņai: Vai es tev neteicu: ja tu ticēsi, tad redzēsi Dieva godību?</verse>
				<verse number="41">Tad noņēma akmeni. Bet Jēzus, pacēlis acis uz augšu, sacīja: Tēvs, es pateicos Tev, ka Tu mani esi uzklausījis!</verse>
				<verse number="42">Es gan zināju, ka Tu mani vienmēr uzklausi; bet apkārtstāvošās tautas dēļ es sacīju, lai viņi ticētu, ka Tu mani esi sūtījis.</verse>
				<verse number="43">To sacījis, Viņš stiprā balsī sauca: Lācar, nāc ārā!</verse>
				<verse number="44">Un tūdaļ iznāca nomirušais. Kājas un rokas tam bija ietītas līķautos, un viņa seja bija ar sviedrautu aizsieta. Jēzus sacīja viņiem: Atraisiet viņu un atļaujiet viņam aiziet!</verse>
				<verse number="45">Tad daudzi no jūdiem, kas bija atnākuši pie Marijas un Martas, redzējuši, ko Jēzus padarīja, ticēja uz Viņu.</verse>
				<verse number="46">Tad daži no tiem aizgāja pie farizejiem un pateica tiem, ko Jēzus padarīja.</verse>
				<verse number="47">Tad augstie priesteri un farizeji sasauca tiesas sēdi un runāja: Ko mums darīt, jo šis Cilvēks dara daudz brīnumu?</verse>
				<verse number="48">Ja mēs Viņu tā atstāsim, tad visi ticēs uz Viņu; un romieši atnāks un atņems mūsu zemi un tautu.</verse>
				<verse number="49">Bet viens no viņiem, Kaifa vārdā, būdams augstais priesteris tanī gadā, sacīja viņiem: Jūs neko nezināt.</verse>
				<verse number="50">Un neapsverat, ka jums labāk, lai viens cilvēks mirst par tautu, nekā visa tauta iet bojā.</verse>
				<verse number="51">Bet to viņš sacīja ne pats no sevis, bet, būdams augstais priesteris tanī gadā, pareģoja, ka Jēzus nomirs par tautu;</verse>
				<verse number="52">Un ne tikai par tautu, bet lai izklīdinātos Dieva bērnus sapulcinātu kopā.</verse>
				<verse number="53">No tās dienas tie nolēma Viņu nonāvēt.</verse>
				<verse number="54">Tāpēc Jēzus vairs atklāti nestaigāja starp jūdiem, bet aizgāja uz apgabalu tuksneša apvidū, uz pilsētu, kas saucas Efraima, un tur palika ar saviem mācekļiem.</verse>
				<verse number="55">Bet tuvojās jūdu Lieldienas, un daudzi gāja no šī apgabala pirms Lieldienām uz Jeruzalemi, lai sevi šķīstītu.</verse>
				<verse number="56">Bet tie meklēja Jēzu un, stāvēdami svētnīcā, sarunājās savā starpā: Kā jums šķiet: vai augstie priesteri un farizeji izdeva pavēli, ka ikvienam, kas zina, kur Viņš ir, jāuzrāda, lai tie Viņu apcietinātu.</verse>
			</chapter>
			<chapter number="12">
				<verse number="1">Tad Jēzus sešas dienas pirms Lieldienām atnāca Betānijā, kur bija nomiris Lācars, ko Jēzus uzmodināja no miroņiem.</verse>
				<verse number="2">Tur sarīkoja Viņam mielastu; un Marta apkalpoja, bet Lācars bija viens no tiem, kas atradās ar Viņu pie galda.</verse>
				<verse number="3">Un Marija, paņēmusi mārciņu īstas, dārgas nardu eļļas, svaidīja Jēzus kājas; un tā susināja Viņa kājas saviem matiem; un svaidāmās eļļas smarža piepildīja māju.</verse>
				<verse number="4">Tad Jūdass Iskariots, viens no Viņa mācekļiem, kas Viņu vēlāk nodeva, sacīja:</verse>
				<verse number="5">Kāpēc šo svaidāmo eļļu nepārdeva par trīs simts denārijiem un tos neizdalīja nabagiem?</verse>
				<verse number="6">Bet to viņš sacīja ne tāpēc, ka viņam rūpētu nabagi, bet gan tāpēc, ka viņš bija zaglis; un viņš, naudas kasi pie sevis turēdams, piesavinājās to, kas tanī tika ielikts.</verse>
				<verse number="7">Tad Jēzus sacīja: Atstājiet viņu, lai viņa to uzglabā manai apbedīšanas dienai!</verse>
				<verse number="8">Jo nabagi vienmēr ir pie jums, bet es neesmu vienmēr.</verse>
				<verse number="9">Tad daudzi jūdu ļaudis uzzināja, ka Viņš ir tur; un atnāca ne tikai Jēzus dēļ, bet lai redzētu arī Lācaru, ko Viņš bija uzmodinājis no miroņiem.</verse>
				<verse number="10">Bet augstie priesteri nodomāja nogalināt arī Lācaru,</verse>
				<verse number="11">Jo viņa dēļ daudzi jūdi nāca un ticēja uz Jēzu.</verse>
				<verse number="12">Bet otrā dienā daudz ļaužu, kas bija ieradušies svētkos, dzirdēdami, ka Jēzus nāk uz Jeruzalemi,</verse>
				<verse number="13">Paņēmuši palmu zarus un izgājuši Viņam pretī, sauca: Hozanna, svētīgs, kas nāk Kunga vārdā, Izraēļa Ķēniņš!</verse>
				<verse number="14">Un Jēzus, atradis jaunu ēzeli, uzsēdās tanī, kā rakstīts:</verse>
				<verse number="15">Nebīsties, Siona meita, lūk, tavs Ķēniņš nāk, sēdēdams ēzelienes kumeļā!</verse>
				<verse number="16">Viņa mācekļi vispirms to nesaprata, bet, kad Jēzus tika pagodināts, tad atminējas, ka tā par Viņu bija rakstīts, un tā Viņam darīja.</verse>
				<verse number="17">Bet ļaudis, kas ar Viņu bija, kad Viņš sauca Lācaru no kapa un to uzmodināja no miroņiem, deva liecību.</verse>
				<verse number="18">Tāpēc arī ļaudis izgāja Viņam pretim, jo dzirdēja, ka Viņš darījis šo brīnumu.</verse>
				<verse number="19">Bet farizeji sarunājās savā starpā: Redziet, ka mēs nekā nepadarīsim! Lūk, visa pasaule seko Viņam!</verse>
				<verse number="20">Bet starp tiem, kas bija atnākuši, lai svēkos pielūgtu Dievu, bija daži pagāni.</verse>
				<verse number="21">Viņi piegāja pie Filipa, kas bija no Betsaidas Galilejā, un lūdza to, sacīdami: Kungs, mēs gribam redzēt Jēzu!</verse>
				<verse number="22">Filips nāk un saka to Andrejam; bet Andrejs un Filips pateica to Jēzum.</verse>
				<verse number="23">Bet Jēzus atbildēja viņiem, sacīdams: Pienākusi stunda, lai Cilvēka Dēls tiktu pagodināts.</verse>
				<verse number="24">Patiesi, patiesi es jums saku: ja kviešu grauds neiekrīt zemē un nenomirst,</verse>
				<verse number="25">Tas paliek viens; bet ja nomirst, tad atnes daudz augļu. Kas savu dzīvību mīl, tas to zaudē; bet kas šinī pasaulē savu dzīvību ienīst, tas to saglabā mūžīgai dzīvei.</verse>
				<verse number="26">Ja kas man kalpo, tas lai seko man, un kur es esmu, tur būs arī mans kalps. Un kas man kalpo, to godinās mans Tēvs.</verse>
				<verse number="27">Tagad mana dvēsele ir satraukta. Un ko lai es saku? Tēvs, atpestī mani no šīs stundas? Bet šai stundai es taču atnācu.</verse>
				<verse number="28">Tēvs, pagodini savu vārdu! Tad nāca balss no debesīm: Es to pagodināju un vēl pagodināšu!</verse>
				<verse number="29">Tad ļaudis, kas stāvēja un dzirdēja, sacīja: Pērkons rūca. Citi sacīja: Eņģelis runāja Viņam.</verse>
				<verse number="30">Jēzus atbildēja un sacīja: Ne manis dēļ šī balss atskanēja, bet jūsu dēļ.</verse>
				<verse number="31">Tagad šī pasaule tiek tiesāta; tagad šīs pasaules valdnieks tiks izmests ārā.</verse>
				<verse number="32">Un kad es tikšu no šīs zemes pacelts, es visus vilkšu pie sevis.</verse>
				<verse number="33">Bet to Viņš sacīja, norādīdams, kādā nāvē Viņš mirs.</verse>
				<verse number="34">Ļaudis Viņam atbildēja: Mēs dzirdējām bauslībā, ka Kristus paliek mūžīgi; kā tad Tu saki, ka Cilvēka Dēlam jākļūst paceltam? Kas ir šis Cilvēka Dēls?</verse>
				<verse number="35">Tad Jēzus sacīja viņiem: Vēl neilgi gaisma ir pie jums. Staigājiet, kamēr jums ir gaisma, lai jūs tumsa neapņem, un kas tumsā staigā, tas nezina, kurp viņš iet.</verse>
				<verse number="36">Kamēr jums ir gaisma, ticiet gaismai, lai jūs būtu gaismas bērni! To Jēzus sacīja un aizgāja, un pazuda no viņiem.</verse>
				<verse number="37">Bet lai gan Viņš tik lielus brīnumus darīja to priekšā, tie neticēja Viņam.</verse>
				<verse number="38">Lai izpildītos pravieša Isaja vārdi, ko viņš ir teicis: Kungs, kas ir ticējis mūsu sludinājumam, un kam ir atklājies Kunga elkonis? (Is.53,1)</verse>
				<verse number="39">Tāpēc tie nevarēja ticēt, jo Isajs tālāk saka:</verse>
				<verse number="40">Viņš to acis aptumšoja un viņu sirdis nocietinaja, lai acīm neredzētu un sirdīm nesaprastu, un neatgrieztos, ka es tos dziedinātu.</verse>
				<verse number="41">To Isajs sacīja, kad redzēja Viņa godību un runāja par Viņu.</verse>
				<verse number="42">Tomēr daudzi priekšnieki ticēja Viņam, bet farizeju dēļ neapliecināja, lai tos neizslēgtu no sinagogas.</verse>
				<verse number="43">Jo viņi mīlēja vairāk cilvēku godināšanu nekā Dieva godu.</verse>
				<verse number="44">Bet Jēzus sauca, sacīdams: Kas man tic, tas netic man, bet tam, kas mani sūtījis.</verse>
				<verse number="45">Un kas mani redz, tas redz To, kas mani sūtījis.</verse>
				<verse number="46">Es, gaisma, atnācu pasaulē, lai ikviens, kas man tic, nepaliktu tumsībā.</verse>
				<verse number="47">Un ja kāds dzird manus vārdus un tiem neseko, es to netiesāju, jo es nenācu pasauli tiesāt, bet pasauli glābt.</verse>
				<verse number="48">Kas mani nievā un manus vārdus nepieņem, tam ir savs tiesnesis. Vārdi, ko runāju, tie viņu tiesās pastarā dienā.</verse>
				<verse number="49">Jo es nerunāju no sevis, bet Tēvs, kas mani sūtīja, Viņš man deva pavēli, ko sacīt un ko runāt.</verse>
				<verse number="50">Un es zinu, ka Viņa bauslis ir mūžīgā dzīve. Tāpēc visu, ko runāju, es saku tā, kā to man teica Tēvs.</verse>
			</chapter>
			<chapter number="13">
				<verse number="1">Pirms Lieldienu svētkiem Jēzus, zinādams, ka Viņa stunda atnākusi, lai no šīs pasaules aizietu pie Tēva, mīlēdams savējos, kas bija pasaulē, tos mīlēja līdz beigām.</verse>
				<verse number="2">Un, vakariņas ēdot, kad velns Jūdasam, Sīmaņa Iskariota dēlam, sirdī jau bija iedvesmojis Viņu nodot,</verse>
				<verse number="3">Viņš, zinādams, ka Tēvs visu atdevis Viņa rokās un ka Viņš no Dieva izgājis un pie Dieva aiziet,</verse>
				<verse number="4">No mielasta piecēlies, novilka savas virsdrēbes un, linu priekšautu paņēmis, apjozās.</verse>
				<verse number="5">Pēc tam, ielējis ūdeni traukā, sāka mazgāt mācekļu kājas un susināja tās linu priekšautā, ar ko Viņš bija apjozies.</verse>
				<verse number="6">Tad Viņš atnāca pie Sīmaņa Pētera; un Pēteris sacīja Viņam: Kungs, Tu man mazgāsi kājas?</verse>
				<verse number="7">Jēzus atbildēja viņam, sacīdams: Ko es daru, to tu tagad nezini, bet vēlāk tu to izpratīsi.</verse>
				<verse number="8">Pēteris sacīja Viņam: Tu man ne mūžam nemazgāsi kājas! Jēzus atbildēja viņam: Ja es tevi nemazgāšu, tev nebūs daļas ar mani.</verse>
				<verse number="9">Sīmanis Pēteris sacīja Viņam: Kungs, ne vien manas kājas, bet arī rokas un galvu.</verse>
				<verse number="10">Jēzus sacīja viņam: Kas mazgājies, tam vajag tikai kājas mazgāt, un viņš būs viss tīrs. Arī jūs esat tīri, bet ne visi.</verse>
				<verse number="11">Jo Viņš zināja, kas Viņu nodos; tāpēc Viņš teica: Ne visi jūs esat tīri.</verse>
				<verse number="12">Pēc tam, kad to kājas bija mazgājis un savas virsdrēbes uzģērbis, Viņš atkal novietojās pie galda un sacīja tiem: Vai jūs zināt, ko es jums darīju?</verse>
				<verse number="13">Jūs mani saucat par Mācītāju un Kungu, un jūs labi darāt, jo es tas esmu.</verse>
				<verse number="14">Ja nu es, Kungs un Mācītājs, mazgāju jūsu kājas, tad arī jums pienākas cits citam kājas mazgāt.</verse>
				<verse number="15">Jo es jums devu priekšzīmi, lai jūs darītu to, ko es jums darīju.</verse>
				<verse number="16">Patiesi, patiesi es jums saku: kalps nav lielāks par savu kungu, nedz sūtnis lielāks par tā sūtītāju.</verse>
				<verse number="17">Ja to zināt, svētīgi jūs būsiet, ja to darīsiet.</verse>
				<verse number="18">Es nerunāju par jums visiem; es zinu, kurus izredzēju, bet Rakstiem jāpiepildās: Kas kopā ar mani ēd maizi, tas pacels savu papēdi pret mani (Ps.40).</verse>
				<verse number="19">Jau tagad es jums saku: pirms tas noticis, lai jūs, kad piepildīsies, ticētu, ka es tas esmu.</verse>
				<verse number="20">Patiesi, patiesi, es jums saku: kas uzņem to, ko es sūtīšu, tas mani uzņem; bet kas mani uzņem, tas uzņem manu Sūtītāju.</verse>
				<verse number="21">To teicis, Jēzus, satraukts garā, liecināja un sacīja: Patiesi es jums saku: viens no jums mani nodos.</verse>
				<verse number="22">Tad mācekļi uzlūkoja viens otru neziņā, par kuru Viņš runā.</verse>
				<verse number="23">Bet viens no Viņa mācekļiem, kuru Jēzus mīlēja, piekļāvās Jēzus krūtīm.</verse>
				<verse number="24">Tam Sīmanis Pēteris pamāja un sacīja viņam: Kurš ir tas, par ko Viņš runā?</verse>
				<verse number="25">Tas, piekļāvies Jēzus krūtīm, sacīja Viņam: Kungs, kurš tas ir?</verse>
				<verse number="26">Jēzus atbildēja: Tas, kuram es, maizi iemērcis, pasniegšu. Un Viņš, maizi iemērcis, deva to Jūdasam, Sīmaņa Iskariota dēlam.</verse>
				<verse number="27">Un pēc šī kumosa sātans iegāja viņā. Tad Jēzus sacīja viņam: Ko darīsi, dari drīzāk!</verse>
				<verse number="28">Bet no tiem, kas bija pie galda, neviens nezināja, kāpēc Viņš tam to sacīja.</verse>
				<verse number="29">Jo daži domāja, ka Jēzus viņam sacījis: Iepērc svētku dienām to, ko mums vajag, vai lai viņš dod kaut ko nabagiem, jo pie Jūdasa bija naudas maks.</verse>
				<verse number="30">Saņēmis kumosu, viņš tūlīt izgāja ārā. Bija nakts.</verse>
				<verse number="31">Kad viņš bija izgājis, Jēzus sacīja: Tagad Cilvēka Dēls tiek pagodināts, bet Dievs pagodināts Viņā.</verse>
				<verse number="32">Ja Dievs pagodināts Viņā, tad arī Dievs pagodinās Viņu sevī, un drīz vien pagodinās Viņu.</verse>
				<verse number="33">Bērniņi! Vēl neilgi es esmu ar jums. Jūs mani meklēsiet, bet, kā es jūdiem sacīju, tā es tagad saku jums: kur es eju, tur jūs nevarat nākt.</verse>
				<verse number="34">Jaunu bausli es jums dodu, lai jūs viens otru mīlētu. Kā es jūs mīlēju, tā arī jūs cits citu mīliet!</verse>
				<verse number="35">No tā visi pazīs, ka jūs esat mani mācekļi, ja jums būs mīlestība savā starpā.</verse>
				<verse number="36">Sīmanis Pēteris sacīja Viņam: Kungs, kurp Tu ej? Jēzus atbildēja: Kurp es eju, tur tu tagad nevari man sekot, bet tu sekosi vēlāk.</verse>
				<verse number="37">Pēteris sacīja Viņam: Kungs, kāpēc es nevaru Tev tagad sekot? Es savu dzīvību atdošu par Tevi.</verse>
				<verse number="38">Jēzus atbildēja viņam: Tu savu dzīvību atdosi par mani? Patiesi, patiesi es tev saku: vēl gailis nebūs nodziedājis, kad jau tu trīskārt būsi mani noliedzis.</verse>
			</chapter>
			<chapter number="14">
				<verse number="1">Lai jūsu sirdis nebīstas! Ticiet Dievam un ticiet man!</verse>
				<verse number="2">Mana Tēva namā daudz mājokļu. Ja tas tā nebūtu, es jums pateiktu. Es eju jums sataisīt vietu.</verse>
				<verse number="3">Un kad es aiziešu un jums vietu sataisīšu, es atkal atnākšu un paņemšu jūs pie sevis, lai arī jūs tur būtu, kur es esmu.</verse>
				<verse number="4">Un kur es eju, jūs zināt, un ceļu zināt.</verse>
				<verse number="5">Toms sacīja Viņam: Kungs, mēs nezinām, kurp Tu ej, un kā mēs varam ceļu zināt?</verse>
				<verse number="6">Jēzus viņam sacīja: Es esmu ceļš, patiesība un dzīvība; neviens nenāk pie Tēva, kā vien caur mani.</verse>
				<verse number="7">Ja jūs mani pazītu, jūs pazītu arī manu Tēvu. Bet no šī brīža jūs Viņu pazīsiet un esat Viņu redzējuši.</verse>
				<verse number="8">Filips sacīja Viņam: Kungs, rādi mums Tēvu un mums pietiek.</verse>
				<verse number="9">Jēzus sacīja viņam: Es esmu tik ilgi pie jums, bet jūs neesat mani pazinuši? Filip, kas mani redz, redz arī Tēvu! Kā tu saki: rādi mums Tēvu?</verse>
				<verse number="10">Vai jūs neticat, ka es Tēvā, un Tēvs manī? Vārdus, kurus es jums runāju, es nerunāju no sevis, bet Tēvs, kas manī atrodas, Viņš dara darbus.</verse>
				<verse number="11">Vai jūs neticat, ka es Tēvā un Tēvs manī?</verse>
				<verse number="12">Ja nē, tad ticiet pašu darbu dēļ. Patiesi, patiesi es jums saku: kas uz mani tic, tas darīs tos darbus, ko es daru, un vēl lielākus par tiem darīs, jo es aizeju pie Tēva.</verse>
				<verse number="13">Un visu, ko jūs lūgsiet no Tēva manā vārdā, to es darīšu, lai Tēvs tiktu pagodināts Dēlā.</verse>
				<verse number="14">Ja jūs ko lūgsiet man manā vārdā, to es darīšu.</verse>
				<verse number="15">Ja jūs mani mīlat, izpildiet manus baušļus!</verse>
				<verse number="16">Un es lūgšu Tēvu, un Viņš dos jums citu Iepriecinātāju, lai Tas paliktu pie jums mūžīgi,</verse>
				<verse number="17">Patiesības Garu, ko pasaule nevar saņemt, tāpēc ka tā neredz Viņu un nepazīst Viņu; bet jūs Viņu pazīstiet, jo Viņš paliks pie jums un jūsos mājos.</verse>
				<verse number="18">Es neatstāšu jūs bāreņos, es nākšu pie jums.</verse>
				<verse number="19">Vēl neilgi, un pasaule mani vairs neredzēs. Bet jūs redzēsiet mani, jo es dzīvoju, un jūs dzīvosiet.</verse>
				<verse number="20">Tanī dienā jūs atzīsiet, ka es savā Tēvā un jūs manī, un es jūsos.</verse>
				<verse number="21">Kam ir mani baušļi un viņš tos pilda, tas mani mīl. Bet, kas mani mīl, to mīlēs mans Tēvs; un es mīlēšu viņu un sevi atklāšu tam.</verse>
				<verse number="22">Jūda, ne Iskariots, sacīja Viņam: Kungs, kas noticis, ka Tu gribi mums sevi atklāt, bet ne pasaulei?</verse>
				<verse number="23">Jēzus atbildēja viņam, sacīdams: Ja kas mani mīl, tas manus vārdus pildīs, un mans Tēvs viņu mīlēs, un mēs nāksim pie tā un ņemsim mājvietu viņā</verse>
				<verse number="24">Kas mani nemīl, tas manus vārdus nepilda. Un vārdi, ko jūs dzirdat, nav mani, bet Tēva, kas mani sūtījis.</verse>
				<verse number="25">To es jums sacīju, atrazdamies pie jums.</verse>
				<verse number="26">Bet Iepriecinātājs Svētais Gars, ko Tēvs sūtīs manā vārdā, jums visu iemācīs un atgādinās jums visu, ko es jums sacīju.</verse>
				<verse number="27">Mieru es jums atstāju. Savu mieru es jums dodu; ne tā, kā pasaule dod, es jums dodu, lai jūsu sirdis neuztraucas un nebīstas.</verse>
				<verse number="28">Jūs dzirdējāt, ko es jums sacīju: Es aizeju no jums un atkal atnākšu. Ja jūs mani mīlētu, jūs priecātos, ka es aizeju pie Tēva, jo Tēvs ir lielāks nekā es.</verse>
				<verse number="29">Un tagad es jums to sacīju, pirms tas notiek, lai jūs, kad tas notiks, ticētu.</verse>
				<verse number="30">Es daudz ar jums vairs nerunāšu, jo nāk šīs pasaules valdnieks, bet tam nav nekā ar mani.</verse>
				<verse number="31">Bet tā es daru, kā man Tēvs pavēlējis, lai pasaule zinātu, ka es Tēvu mīlu. Celieties, iesim no šejienes!</verse>
			</chapter>
			<chapter number="15">
				<verse number="1">Es esmu īstais vīna koks, un mans Tēvs ir kopējs.</verse>
				<verse number="2">Viņš nocērt no manis ikkatru zaru, kas nenes augļus, un ikkatru, kas nes augļus, tīra, lai tas vēl vairāk nestu augļus.</verse>
				<verse number="3">Jūs jau esat tīri to vārdu dēļ, ko jums teicu.</verse>
				<verse number="4">Palieciet manī, un es jūsos. Kā zars nevar nest augļus no sevis, ja nepaliek pie vīna koka, tā arī jūs ne, ja jūs nepaliksiet manī.</verse>
				<verse number="5">Es esmu vīna koks, bet jūs zari. Kas paliek manī, un es viņā, tas nes daudz augļu, jo bez manis jūs nekā nespējat darīt.</verse>
				<verse number="6">Ja kas manī nepaliek, to kā zaru izmet ārā; un tas sakalst, un to paņem un iemet ugunī, un tas sadeg.</verse>
				<verse number="7">Ja jūs paliksiet manī, un mani vārdi paliks jūsos, tad, ko vien jūs vēlēsieties un lūgsiet, tas jums notiks.</verse>
				<verse number="8">Ar to mans Tēvs tiek pagodināts, ja jūs nesat daudz augļu un kļūstat mani mācekļi.</verse>
				<verse number="9">Kā Tēvs mani mīlējis, tā es jūs mīlu. Palieciet manā mīlestībā!</verse>
				<verse number="10">Ja jūs manus baušļus pildīsiet, jūs paliksiet manā mīlestibā, tāpat kā es sava Tēva baušļus pildīju un palieku Viņa mīlestībā.</verse>
				<verse number="11">To es jums sacīju, lai mans prieks paliktu jūsos un jūsu prieks būtu pilnīgs.</verse>
				<verse number="12">Tas ir mans bauslis, lai jūs viens otru mīlētu, kā es jūs mīlēju.</verse>
				<verse number="13">Nav nevienam lielākas mīlestības par to, ja kāds atdod savu dzīvību par saviem draugiem.</verse>
				<verse number="14">Jūs esat mani draugi, ja jūs darīsiet to, ko es jums pavēlu.</verse>
				<verse number="15">Es jūs vairs nesaucu par kalpiem, jo kalps nezina, ko viņa kungs dara; bet es jūs saucu par draugiem, jo visu, ko dzirdēju no sava Tēva, es jums pasludināju.</verse>
				<verse number="16">Ne jūs mani izredzējāt, bet es jūs izredzēju un liku, lai jūs ietu un nestu augļus un lai jūsu augļi paliktu, jo visu, ko jūs no Tēva lūgsiet manā vārdā, to Viņš jums dos.</verse>
				<verse number="17">Šo es jums pavēlu, lai jūs cits citu mīlētu.</verse>
				<verse number="18">Ja pasaule jūs ienīst, ziniet, ka tā pirms jums mani ienīda.</verse>
				<verse number="19">Ja jūs būtu no pasaules, pasaule savējos mīlētu. Bet tā kā jūs neesat no pasaules, bet es jūs no pasaules izredzēju, tad pasaule jūs ienīst.</verse>
				<verse number="20">Atcerieties manus vārdus, ko es jums teicu: kalps nav lielāks par savu kungu. Ja viņi mani vajāja, tie vajās arī jūs. Ja viņi manus vārdus ievērojuši, tie pildīs arī jūsējos.</verse>
				<verse number="21">Bet to visu viņi jums darīs mana vārda dēļ, tāpēc ka tie nepazīst to, kas mani sūtījis.</verse>
				<verse number="22">Ja es nebūtu atnācis un viņiem to sacījis, tiem nebūtu grēka; bet tagad viņiem nav sava grēka attaisnojuma.</verse>
				<verse number="23">Kas mani ienīst, ienīst arī manu Tēvu.</verse>
				<verse number="24">Ja es viņiem nebūtu darījis darbus, kādus neviens cits nav darījis, tiem nebūtu grēka; bet tagad viņi tos redzēja un ienīda mani un manu Tēvu.</verse>
				<verse number="25">Bet vārdiem jāizpildās, kas rakstīti viņu bauslībā: Viņi mani veltīgi ienīda.</verse>
				<verse number="26">Bet kad atnāks Iepriecinātājs, ko es sūtīšu no Tēva, patiesības Gars, kas no Tēva iziet, Viņš dos jums liecību par mani.</verse>
				<verse number="27">Un jūs dosiet liecību, tāpēc ka no sākuma esat pie manis.</verse>
			</chapter>
			<chapter number="16">
				<verse number="1">To es jums sacīju, lai jūs nekristu apgrēcībā.</verse>
				<verse number="2">Viņi jūs izslēgs no sinagogām, bet nāks stunda, kad ikviens, kas jūs nonāvēs, domās, ka ar to kalpo Dievam.</verse>
				<verse number="3">Bet viņi jums to darīs tāpēc, ka nav atzinuši ne Tēvu, ne mani.</verse>
				<verse number="4">Bet to es jums sacīju, lai jūs, kad pienāks viņu stunda, atcerētos, ka es jums to teicu.</verse>
				<verse number="5">No sākuma es jums to neteicu, tāpēc ka biju pie jums. Bet tagad es eju pie tā, kas mani sūtījis; un neviens no jums nejautā man: kur tu ej?</verse>
				<verse number="6">Bet tāpēc, ka es jums to pateicu, skumjas piepildīja jūsu sirdis.</verse>
				<verse number="7">Bet es jums saku patiesību: tas jums par labu, ka es aizeju, jo, ja es neaizietu, Iepriecinātājs nenāktu pie jums; bet ja aiziešu, es sūtīšu Viņu pie jums.</verse>
				<verse number="8">Un Viņš atnācis pārliecinās pasauli par grēku, taisnību un sodu.</verse>
				<verse number="9">Par grēku, jo tie neticēja man.</verse>
				<verse number="10">Par taisnību, jo es eju pie Tēva, un jūs mani vairs neredzēsiet.</verse>
				<verse number="11">Bet par tiesu, jo šīs pasaules valdnieks jau notiesāts.</verse>
				<verse number="12">Man vēl daudz kas jums sakāms, bet to jūs tagad nespējat aptvert.</verse>
				<verse number="13">Bet kad atnāks Viņš, Patiesības Gars, tad jums mācīs visu patiesību, jo Viņš nerunās no sevis, bet runās to, ko dzirdēs, vēstījot jums nākotni.</verse>
				<verse number="14">Viņš mani pagodinās, jo no manis ņems un jums pasludinās.</verse>
				<verse number="15">Viss, kas Tēvam pieder, ir mans. Tāpēc es sacīju, ka no manis ņems un jums pasludinās.</verse>
				<verse number="16">Vēl neilgi, un jūs mani vairs neredzēsiet; un atkal neilgu brīdi, un jūs mani redzēsiet, jo es eju pie Tēva.</verse>
				<verse number="17">Tad daži Viņa mācekļi sacīja viens otram: Kas tas ir, ko Viņš mums saka: vēl neilgi, un jūs mani vairs neredzēsiet; un atkal - neilgu brīdi, un jūs mani redzēsiet, jo es eju pie Tēva?</verse>
				<verse number="18">Tad viņi sacīja: Kas tas ir, ko Viņš saka: vēl neilgu brīdi? Mēs nezinām, ko Viņš runā.</verse>
				<verse number="19">Tad Jēzus saprata, ka tie vēlējās Viņam jautāt, un sacīja tiem: Vai jūs par to jautājat viens otram, ka es jums sacīju: vēl neilgi, un jūs mani vairs neredzēsiet; un atkal - neilgu brīdi, un jūs mani redzēsiet?</verse>
				<verse number="20">Patiesi, patiesi es jums saku: jūs raudāsiet un vaimanāsiet, bet pasaule priecāsies; jūs skumsiet, bet jūsu skumjas pārvērtīsies priekā.</verse>
				<verse number="21">Kad sieviete dzemdē, tā skumst, ka viņas stunda pienākusi, bet, kad tā dzemdējusi bērnu, tad vairs neatceras bēdas prieka dēļ, jo cilvēks dzimis pasaulē.</verse>
				<verse number="22">Arī jums tagad ir skumjas. Bet es jūs atkal redzēšu, un jūsu sirds priecāsies, un jūsu prieku neviens jums neatņems.</verse>
				<verse number="23">Un tanī dienā jūs man vairs neko nejautāsiet. Patiesi, patiesi es jums saku: ja jūs ko lūgsiet no Tēva manā vārdā, to Viņš jums dos.</verse>
				<verse number="24">Līdz šim jūs neko neesat lūguši manā vārdā; lūdziet un jūs saņemsiet, lai jūsu prieks būtu pilnīgs.</verse>
				<verse number="25">To es jums runāju līdzībās. Nāk stunda, kad es vairs līdzībās jums nerunāšu, bet atklāti pasludināšu jums par Tēvu.</verse>
				<verse number="26">Tanī dienā jūs lūgsiet manā vārdā, un es nesaku jums, ka es lūgšu Tēvu par jums,</verse>
				<verse number="27">Jo Tēvs pats jūs mīl, tāpēc ka jūs mani esat mīlējuši un ticējuši, ka es esmu no Tēva nācis.</verse>
				<verse number="28">Es izgāju no Tēva un atnācu pasaulē; es atkal atstāju pasauli un eju pie Tēva.</verse>
				<verse number="29">Viņa mācekļi sacīja Viņam: Lūk, tagad Tu atklāti runā un nesaki nekādas līdzības.</verse>
				<verse number="30">Tagad mēs zinām, ka Tu visu zini, un Tev nav vajadzīgs, lai Tev kāds jautātu. Tāpēc mēs ticam, ka Tu esi no Dieva izgājis.</verse>
				<verse number="31">Jēzus atbildēja viņiem: Tagad jūs ticat?</verse>
				<verse number="32">Lūk, nāk stunda un jau atnākusi, kad jūs izklīdīsiet katrs uz savu pusi un atstāsiet mani vienu. Bet es neesmu viens, Tēvs ir ar mani.</verse>
				<verse number="33">To es jums sacīju, lai jums būtu miers manī. Pasaulē jums būs apspiešana, bet stiprinieties: es uzvarēju pasauli.</verse>
			</chapter>
			<chapter number="17">
				<verse number="1">Tā runāja Jēzus un, acis pret debesīm pacēlis, sacīja: Tēvs, stunda ir pienākusi, pagodini savu Dēlu, lai Dēls pagodina Tevi!</verse>
				<verse number="2">Tā kā Tu esi devis Viņam varu pār ikkatru miesu, lai visiem, ko Tu Viņam esi devis, dotu mūžīgo dzīvību.</verse>
				<verse number="3">Bet šī ir mūžīgā dzīvība, lai viņi atzīst Tevi, vienīgo un patieso Dievu un Jēzu Kristu, ko Tu esi sūtījis.</verse>
				<verse number="4">Es Tevi pagodināju virs zemes, pabeidzu darbu, ko Tu man uzdevi darīt.</verse>
				<verse number="5">Bet tagad Tu, Tēvs, pagodini mani pie sevis paša ar to godu, kāds man bija pie Tevis, pirms pasaule kļuva.</verse>
				<verse number="6">Es Tavu vārdu atklāju cilvēkiem, ko Tu man no pasaules devi. Viņi bija Tavi, un Tu devi tos man, un viņi turēja Tavus vārdus.</verse>
				<verse number="7">Tagad viņi atzina, ka viss, ko Tu man devi, no Tevis ir,</verse>
				<verse number="8">Jo vārdus, ko Tu man devi, es devu viņiem; un viņi tos pieņēma un patiesi atzina, ka es esmu izgājis no Tevis, un ticēja, ka Tu mani esi sūtījis.</verse>
				<verse number="9">Es lūdzu par viņiem. Es nelūdzu par pasauli, bet par tiem, ko Tu man devi, jo viņi ir Tavi.</verse>
				<verse number="10">Un viss mans ir Tavs, un Tavs ir mans, un es pagodinājos viņos.</verse>
				<verse number="11">Es vairs neesmu pasaulē, bet viņi ir pasaulē, un es eju pie Tevis. Svētais Tēvs, pasargi savā vārdā viņus, kurus Tu man devi, lai viņi būtu vienoti kā mēs!</verse>
				<verse number="12">Kad es biju ar viņiem, es tos sargāju tavā vārdā. Es sargāju tos, ko Tu man devi; un neviens no viņiem nepazuda, kā vien pazušanas dēls, lai Raksti piepildītos. (Ps.108)</verse>
				<verse number="13">Bet tagad es eju pie Tevis un šo runāju pasaulē, lai viņos mans prieks būtu pilnīgs.</verse>
				<verse number="14">Es viņiem devu Tavus vārdus; un pasaule tos ienīda, jo tie nav no pasaules, tāpat kā arī es neesmu no pasaules.</verse>
				<verse number="15">Es nelūdzu, lai Tu viņus paņemtu no pasaules, bet lai Tu tos pasargātu no ļauna.</verse>
				<verse number="16">Viņi nav no pasaules, tāpat kā es neesmu no pasaules.</verse>
				<verse number="17">Svētī viņus patiesībā! Tavi vārdi ir patiesība.</verse>
				<verse number="18">Kā Tu mani sūtīji pasaulē, tā arī es viņus sūtīju pasaulē.</verse>
				<verse number="19">Viņu dēļ es uzupurēju sevi, lai arī viņi patiesībā būtu svētīti.</verse>
				<verse number="20">Bet ne tikai par viņiem vien es lūdzu, bet arī par tiem, kas caur viņu vārdiem ticēs man.</verse>
				<verse number="21">Lai visi būtu vienoti, kā Tu, Tēvs, manī un es Tevī; un lai viņi būtu mūsos vienoti; lai pasaule ticētu, ka Tu mani esi sūtījis.</verse>
				<verse number="22">Un godību, ko Tu man devi, es devu viņiem, lai viņi būtu vienoti, kā arī mēs esam viens.</verse>
				<verse number="23">Es viņos, un Tu manī; lai viņi būtu pilnīgi vienībā; un lai pasaule atzīst, ka Tu esi mani sūtījis un mīlējis tos, tāpat kā Tu mani esi mīlējis.</verse>
				<verse number="24">Tēvs, es vēlos, lai arī tie, kurus Tu man devi, būtu ar mani tur, kur es, lai viņi redzētu manu godību, kādu Tu man devi, tāpēc ka mani mīlēji pirms pasaules radīšanas.</verse>
				<verse number="25">Taisnīgais Tēvs, pasaule Tevi neatzina, bet es Tevi atzinu, un šie atzina, ka Tu mani esi sūtījis.</verse>
				<verse number="26">Un es viņiem atklāju Tavu vārdu un atklāšu, lai mīlestība, ar kādu Tu mani mīlēji, būtu viņos, un es viņos.</verse>
			</chapter>
			<chapter number="18">
				<verse number="1">To teicis, Jēzus ar saviem mācekļiem gāja pāri Kedronas strautam, kur bija dārzs. Tanī iegāja Viņš un Viņa mācekļi.</verse>
				<verse number="2">Bet arī Jūdass, nodevējs, zināja šo vietu, jo Jēzus ar saviem mācekļiem bieži tur sapulcējās.</verse>
				<verse number="3">Tad Jūdass, paņēmis kareivju nodaļu un augsto priesteru un farizeju kalpus, atnāca tur ar laternām, lāpām un ieročiem.</verse>
				<verse number="4">Tad Jēzus, zinādams visu, kas nāks pār Viņu, izgāja tiem pretī un sacīja viņiem: Ko jūs meklējat?</verse>
				<verse number="5">Tie atbildēja Viņam: Jēzu Nācarieti. Jēzus sacīja tiem: Es esmu tas. Bet arī Jūdass, nodevējs, stāvēja ar viņiem.</verse>
				<verse number="6">Kad nu Viņš teica tiem: Es esmu tas, tie atkāpās atpakaļ un nokrita zemē.</verse>
				<verse number="7">Tad atkal Viņš tiem jautāja: Ko jūs meklējat? Un tie sacīja: Jēzu Nācarieti.</verse>
				<verse number="8">Jēzus atbildēja: Es jums teicu, ka es esmu tas. Ja jūs mani meklējat, atstājiet tos, lai tie iet.</verse>
				<verse number="9">Lai piepildītos vārdi, ko Viņš bija teicis: Nevienu no tiem, ko Tu man devi, es nepazudināju.</verse>
				<verse number="10">Tad Sīmanis Pēteris, kam bija zobens, izvilka to un cirta augstā priestera kalpam, un nocirta viņam labo ausi. Bet kalpa vārds bija Malhuss.</verse>
				<verse number="11">Tad Jēzus sacīja Pēterim: Bāz savu zobenu makstī! Vai man neizdzert to biķeri, ko devis man Tēvs?</verse>
				<verse number="12">Tad kareivji un virsnieks, un jūdu kalpi apcietināja Jēzu un sasēja Viņu.</verse>
				<verse number="13">Un tie aizveda Viņu vispirms pie Annas, jo tas bija tā gada augstā priestera Kaifas sievastēvs.</verse>
				<verse number="14">Bet Kaifa bija tas, kas jūdiem deva padomu, ka labāk vienam cilvēkam mirt tautas dēļ.</verse>
				<verse number="15">Bet Jēzum sekoja Sīmanis Pēteris un otrs māceklis. Bet šis māceklis bija pazīstams augstajam priesterim, un viņš līdz ar Jēzu iegāja augstā priestera priekštelpā.</verse>
				<verse number="16">Bet Pēteris stāvēja ārā pie durvīm. Tad otrs māceklis, kas bija pazīstams augstajam priesterim, iznāca, pateica durvju sargātājai un ieveda Pēteri iekšā.</verse>
				<verse number="17">Tad kalpone, durvju sargātāja, sacīja Pēterim: Vai tu arī neesi viens no šī Cilvēka mācekļiem? Viņš sacīja: Neesmu.</verse>
				<verse number="18">Bet kalpi un sulaiņi stāvēja ap oglēm un sildījās, jo bija auksts. Bet arī Pēteris stāvēja pie viņiem un sildījās.</verse>
				<verse number="19">Tad augstais priesteris jautāja Jēzum par Viņa mācekļiem un Viņa mācību.</verse>
				<verse number="20">Jēzus atbildēja viņam: Es atklāti runāju pasaulei; es vienmēr mācīju sinagogā un templī, kur sanāk visi jūdi, un neko es nerunāju slepeni.</verse>
				<verse number="21">Ko tu man jautā? Jautā tiem, kas dzirdēja, ko es tiem sacīju! Lūk, tie zina, ko es teicu.</verse>
				<verse number="22">Bet kad Viņš to teica, viens no klātesošajiem kalpiem sita Jēzum vaigā, sacīdams: Vai tā Tu atbildi augstajam priesterim?</verse>
				<verse number="23">Jēzus atbildēja viņam: Ja es ļaunu runāju, pierādi ļaunumu, bet ja labi, kāpēc tu mani sit?</verse>
				<verse number="24">Tad Anna aizsūtīja Viņu sasietu pie augstā priestera Kaifas.</verse>
				<verse number="25">Bet Sīmanis Pēteris stāvēja un sildījās. Tad viņam sacija: Vai arī tu neesi viens no Viņa mācekļiem? Viņš noliedza un sacīja: Neesmu.</verse>
				<verse number="26">Viens no augstā priestera kalpiem, radinieks tam, kam Pēteris nocirta ausi, sacīja: Vai es tevi neredzēju pie Viņa dārzā?</verse>
				<verse number="27">Tad Pēteris atkal noliedza; un tūdaļ gailis iedziedājās.</verse>
				<verse number="28">Tad viņi veda Jēzu no Kaifas uz pārvaldnieka pili. Bija agrs rīts. Paši tie neiegāja pilī, lai neapgānītos, bet lai ēstu Lieldienas jēru.</verse>
				<verse number="29">Tad Pilāts izgāja ārā pie viņiem un sacīja: Kādu apsūdzību jūs ceļat pret šo cilvēku?</verse>
				<verse number="30">Tie atbildēja viņam, sacīdami: Ja Viņš nebūtu ļaundaris, mēs Viņu tev nenodotu.</verse>
				<verse number="31">Tad Pilāts sacīja viņiem: Ņemiet jūs Viņu un tiesājiet Viņu pēc sava likuma! Bet jūdi sacīja viņam: Mums nav brīv nevienu nonāvēt.</verse>
				<verse number="32">Tā piepildījās Jēzus vārdi, kādus Viņš teica, norādīdams to, kādā nāvē Viņš.mirs.</verse>
				<verse number="33">Tad Pilāts atkal iegāja pilī un iesauca Jēzu, un sacīja Viņam: Vai Tu esi jūdu Ķēniņš?</verse>
				<verse number="34">Jēzus atbildēja: Vai tu pats no sevis to saki, vai citi tev par mani stāstījuši?</verse>
				<verse number="35">Pilāts atbildēja: Vai tad es esmu jūds? Tava tauta un augstie priesteri nodeva Tevi man. Ko Tu esi darījis?</verse>
				<verse number="36">Jēzus atbildēja: Mana valstība nav no šīs pasaules. Ja mana valstība būtu no šīs pasaules, tad mani kalpi cīnītos par to, lai es netiktu nodots jūdiem. Bet tagad mana valstība nav no šejienes.</verse>
				<verse number="37">Tad Pilāts sacīja Viņam: Tātad Tu esi Ķēniņš? Jēzus atbildēja: Tu saki, ka esmu Ķēniņš. Tāpēc es esmu dzimis un tāpēc pasaulē nācis, lai apliecinātu patiesību. Ikviens, kas no patiesības ir, klausa manu balsi.</verse>
				<verse number="38">Pilāts Viņam sacīja: Kas ir patiesība? Un viņš, to pateicis, atkal izgāja pie jūdiem un sacīja tiem: Es neatrodu pie Viņa nekādas vainas.</verse>
				<verse number="39">Bet jums ir ieradums, ka es jums Lieldienās vienu atbrīvoju. Ja vēlaties, es atlaidīšu jums jūdu Ķēniņu?</verse>
				<verse number="40">Tad visi atkal kliedza, sacīdami: Viņu ne, bet Barabu! Bet Baraba bija laupītājs.</verse>
			</chapter>
			<chapter number="19">
				<verse number="1">Tad Pilāts ņēma un šaustīja Jēzu.</verse>
				<verse number="2">Un kareivji, nopinuši ērkšķu kroni, uzlika to Viņam galvā un aplika Viņam purpura virsdrēbes.</verse>
				<verse number="3">Un tie nāca pie Viņa un sacīja: Esi sveicināts, jūdu Ķēniņ, un sita Viņam vaigā.</verse>
				<verse number="4">Tad Pilāts atkal izgāja ārā un sacīja viņiem: Lūk, es Viņu izvedu pie jums ārā, lai jūs atzītu, ka es pie Viņa nekādas vainas neatrodu.</verse>
				<verse number="5">Tad Jēzus iznāca ērkšķu kronī un purpura virsdrēbēs. Un viņš tiem sacīja: Lūk, kāds Cilvēks!</verse>
				<verse number="6">Kad augstie priesteri un kalpi ieraudzīja Viņu, tie kliedza, sacīdami: Sit Viņu krustā, sit Viņu krustā! Pilāts viņiem sacīja: Ņemiet jūs Viņu un sitiet krustā, jo es pie Viņa vainas neatrodu!</verse>
				<verse number="7">Jūdi viņam atbildēja: Mums ir likums un pēc likuma Viņam jāmirst, jo Viņš sevi darījis par Dieva Dēlu.</verse>
				<verse number="8">Pilāts, dzirdēdams šos vārdus, vēl vairāk nobijās.</verse>
				<verse number="9">Un viņš, atkal iegājis tiesas namā, sacīja Jēzum: No kurienes Tu esi? Bet Jēzus nedeva vīņam atbildi.</verse>
				<verse number="10">Tad Pilāts sacīja Viņam: Tu man neatbildi? Vai Tu nezini, ka man vara Tevi krustā sist un vara Tevi atlaist?</verse>
				<verse number="11">Jēzus atbildēja: Tev nebūtu nekādas varas pār mani, ja tā nebūtu tev dota no augšienes. Tāpēc tam, kas mani tev nodeva, lielāks grēks.</verse>
				<verse number="12">Un no šī laika Pilāts meklēja Viņu atlaist. Bet jūdi kliedza, sacīdami: Ja tu Viņu atlaid, tu neesi ķeizara draugs, jo ikviens, kas sevi ceļ par ķēniņu, pretojas ķeizaram.</verse>
				<verse number="13">Bet Pilāts, dzirdēdams šos vārdus, izveda Jēzu ārā un sēdās soģa krēslā tanī vietā, kas saucās Litostrotos, ebrejiski Gabata.</verse>
				<verse number="14">Bija sagatavošanās diena pirms Lieldienām ap sesto stundu. Un viņš sacīja jūdiem: Lūk, jūsu ķēniņš!</verse>
				<verse number="15">Bet tie kliedza: Nost, nost! Sit Viņu krustā! Pilāts sacīja viņiem: Jūsu ķēniņu lai situ krustā? Augstie priesteri atbildēja: Mums nav ķēniņa, tik vienīgi ķeizars!</verse>
				<verse number="16">Tad viņš atdeva tiem Viņu krustā sišanai. Bet tie paņēma Jēzu un aizveda.</verse>
				<verse number="17">Un Viņš, nesdams savu krustu, gāja uz to vietu, kas saucās Kalvārija, bet ebrejiski Golgota.</verse>
				<verse number="18">Tur tie piesita Viņu krustā un līdz ar Viņu abās pusēs citus divus, bet Jēzu vidū.</verse>
				<verse number="19">Bet Pilāts uzrakstīja arī uzrakstu un uzlika krustā. Un uzrakstīts bija: Jēzus Nācarietis, jūdu Ķēniņš.</verse>
				<verse number="20">Šo uzrakstu lasīja daudzi jūdi, jo vieta, kur Jēzus bija krustā piesists, bija tuvu pilsētai; un rakstīts bija ebrejiski, grieķiski un latīniski.</verse>
				<verse number="21">Tad jūdu augstie priesteri sacīja Pilātam: Neraksti: jūdu Ķēniņš, bet ka Viņš pats sacīja: Es esmu jūdu Ķēniņš.</verse>
				<verse number="22">Pilāts atbildēja: Ko uzrakstīju, to uzrakstīju.</verse>
				<verse number="23">Tad kareivji, piesituši Viņu krustā, paņēma Viņa drēbes (un sadalīja četrās daļās, katram kareivim pa daļai) un svārkus. Bet svārki nebija šūti: tie bija viscaur austi.</verse>
				<verse number="24">Tad tie viens otram sacīja: Nedalīsim tos, bet metīsim kauliņus, kam tie būs. Tā piepildījās, kas teikts Rakstos: viņi sadalīja savā starpā manas drēbes, bet par maniem svārkiem meta kauliņus. Tā kareivji to padarīja. (Ps.21,19)</verse>
				<verse number="25">Bet pie Jēzus krusta stāvēja Viņa māte un Viņa mātes māsa Marija, Kleofasa sieva, un Marija Magdalēna.</verse>
				<verse number="26">Tad Jēzus, redzēdams māti un mācekli, ko Viņš mīlēja, stāvam, sacīja savai mātei: Sieviet, lūk, tavs dēls!</verse>
				<verse number="27">Pēc tam Viņš sacīja māceklim: Lūk, tava māte! Un no tās stundas māceklis ņēma viņu pie sevis.</verse>
				<verse number="28">Pēc tam Jēzus, zinādams, ka viss padarīts, lai piepildītos Raksti, sacīja: Slāpstu!</verse>
				<verse number="29">Tur bija nolikts trauks, pilns etiķa. Tad kareivji etiķī piesūcināja sūkli, uzsprauda izapa stiebrā un pacēla pie Viņa mutes.</verse>
				<verse number="30">Kad Jēzus etiķi bija baudījs, Viņš sacīja: Ir izpildīts! Un Viņš, galvu noliecis, atdeva garu.</verse>
				<verse number="31">Bet tā kā bija sagatavošanās diena, tad jūdi, lai miesas sabatā nepaliktu krustā, jo tā bija lielā sabata diena, lūdza Pilātu, lai viņu stilbkauli tiktu salauzti un tos noņemtu.</verse>
				<verse number="32">Tad atnāca kareivji un pirmajam un otrajam, kas kopā ar Viņu bija piesisti krustā, salauza stilbkaulus.</verse>
				<verse number="33">Bet kad viņi nogāja pie Jēzus un redzēja, ka Viņš jau miris, tie nelauza Viņa stilbkaulus,</verse>
				<verse number="34">Bet viens no kareivjiem ar šķēpu atvēra Viņa sānus, un tūdaļ iztecēja asinis un ūdens.</verse>
				<verse number="35">Un tas, kas to redzēja, deva liecību, un viņa liecība patiesa. Un viņš zina, ka runā patiesību, lai arī jūs ticētu.</verse>
				<verse number="36">Jo tas notika, lai izpildītos Raksti: nevienu kaulu Viņam nebūs salauzt. (2.Moz.12,46)</verse>
				<verse number="37">Un arī citi Raksti saka: Tie skatīs Viņu, ko tie pārdūruši. (Zah.12,10)</verse>
				<verse number="38">Bet pēc tam Jāzeps no Arimatejas (tāpēc ka viņš bija Jēzus māceklis, bet slepenībā aiz bailēm no jūdiem) lūdza Pilātu, lai atļauj noņemt Jēzus miesas un Pilāts atļāva. Tad viņš nāca un noņēma Jēzus miesas.</verse>
				<verse number="39">Bet arī Nikodēms atnāca, kas agrāk bija nācis pie Jēzus naktī, un atnesa kādas simts mārciņas mirru un aloes maisījumu.</verse>
				<verse number="40">Tad viņi paņēma Jēzus miesas un satina tās audeklā kopā ar smaržām, kā tas bija parasts, jūdus apbedījot.</verse>
				<verse number="41">Bet tanī vietā, kur Viņš tika krustā piesists, bija dārzs un dārzā jauns kaps, kurā vēl neviens nebija guldīts.</verse>
				<verse number="42">Jūdu sagatavošanās dienas dēļ tur viņi guldīja Jēzu, jo kaps bija tuvu.</verse>
			</chapter>
			<chapter number="20">
				<verse number="1">Pirmajā nedēļas dienā, rīta agrumā, kad vēl bija tumsa, Marija Magdalēna atnāca pie kapa un redzēja akmeni noveltu no kapa.</verse>
				<verse number="2">Tad viņa skriešus devās pie Sīmaņa Pētera un pie otra mācekļa, ko Jēzus mīlēja, un sacīja viņiem: Viņi Kungu no kapa paņēmuši, un mēs nezinām, kur tie Viņu nolikuši.</verse>
				<verse number="3">Tad Pēteris un otrs māceklis izgāja un atnāca pie kapa.</verse>
				<verse number="4">Abi viņi skrēja reizē; bet otrs māceklis skrēja ātrāk nekā Pēteris un nonāca pie kapa pirmais.</verse>
				<verse number="5">Un viņš noliecās un redzēja noliktu audeklu, tomēr iekšā negāja.</verse>
				<verse number="6">Tad, viņam sekodams, atnāca Sīmanis Pēteris, iegāja kapā un redzēja noliktu audeklu.</verse>
				<verse number="7">Un sviedrauts, kas bijis uz Viņa galvas, nebija nolikts pie audekla, bet atsevišķi satīts savā vietā.</verse>
				<verse number="8">Tad iegāja arī tas māceklis, kas pirmais atnāca pie kapa un redzēja un ticēja.</verse>
				<verse number="9">Jo viņi vēl neizprata Rakstus, ka Viņam vajadzēja no miroņiem augšāmcelties.</verse>
				<verse number="10">Tad mācekļi atkal atgriezās savā mītnē.</verse>
				<verse number="11">Bet Marija stāvēja ārā pie kapa un raudāja. Un, vēl raudādama, viņa noliecās un paskatījās kapā.</verse>
				<verse number="12">Un viņa redzēja divus eņģeļus baltās drānās sēžam: vienu galvgalī un otru kājgalī, kur bija novietotas Jēzus miesas.</verse>
				<verse number="13">Viņi tai sacīja: Sieviet, ko tu raudi? Viņa tiem sacīja: Tāpēc, ka tie manu Kungu aiznesuši, un es nezinu, kur tie Viņu likuši.</verse>
				<verse number="14">To sacījusi, viņa pagriezās atpakaļ un redzēja Jēzu stāvam, bet nezināja, ka tas Jēzus.</verse>
				<verse number="15">Jēzus sacīja viņai: Sieviet, ko raudi? Ko tu meklē? Tā, domādama, ka tas dārznieks, sacīja Viņam: Kungs, ja tu Viņu aiznesi, tad saki man, kur tu Viņu liki, un es Viņu paņemšu.</verse>
				<verse number="16">Jēzus sacīja viņai: Marija! Tā apgriezās un sacīja Viņam: Rabboni! kas nozīmē: Mācītāj!</verse>
				<verse number="17">Jēzus sacīja viņai: Nepieskaries man, jo es vēl neesmu aizgājis pie sava Tēva, bet ej pie maniem brāļiem un saki viņiem: es aizeju pie sava Tēva un jūsu Tēva, pie sava Dieva un jūsu Dieva.</verse>
				<verse number="18">Tad Marija Magdalēna aizgāja un paziņoja mācekļiem: Es redzēju Kungu, un to Viņš man pateica.</verse>
				<verse number="19">Kad tanī pat pirmajā nedēļas dienā, vakaram iestājoties, aiz bailēm no jūdiem durvis, kur mācekļi bija sapulcējušies, bija aizslēgtas, Jēzus atnāca un nostājās viņu vidū, un sacīja tiem: Miers jums!</verse>
				<verse number="20">Un Viņš, to pateicis, tiem rādīja rokas un sānus. Tad mācekļi, redzēdami Kungu, kļuva līksmi.</verse>
				<verse number="21">Tad Viņš atkal tiem sacīja: Miers jums! Kā mans Tēvs sūtījis mani, tā es jūs sūtu.</verse>
				<verse number="22">To pateicis, Viņš dvesa un sacīja tiem: Saņemiet Svēto Garu!</verse>
				<verse number="23">Kam jūs grēkus piedosiet, tiem tie būs piedoti, kam tos aizturēsiet, tiem tie būs aizturēti.</verse>
				<verse number="24">Bet Toms, viens no tiem divpadsmit, saukts Dvīnis, nebija pie viņiem, kad atnāca Jēzus.</verse>
				<verse number="25">Tad pārējie mācekļi sacīja viņam: Mēs redzējām Kungu. Bet viņš sacīja tiem: Ja es neredzēšu naglu rētas Viņa rokās un savu pirkstu neielikšu naglu rētās, un savu roku neielikšu Viņa sānos, es neticēšu.</verse>
				<verse number="26">Un pēc astoņām dienām atkal Viņa mācekļi un arī Toms bija iekšā. Un durvis bija aizslēgtas. Jēzus atnāca un nostājās starp viņiem, un sacīja: Miers jums!</verse>
				<verse number="27">Pēc tam Viņš sacīja Tomam: Sniedz šurp savu pirkstu un aplūko manas rokas, un sniedz šurp savu roku un liec to manos sānos, un neesi neticīgs, bet ticīgs!</verse>
				<verse number="28">Toms atbildēja Viņam, sacīdams: Mans Kungs un mans Dievs!</verse>
				<verse number="29">Jēzus sacīja viņam: Tom, tu ticēji tāpēc, ka tu mani redzēji. Svētīgi tie, kas nav redzējuši, bet ir ticējuši.</verse>
				<verse number="30">Vēl daudz citus brīnumus Jēzus darīja savu mācekļu priekšā, kas nav rakstīti šinī grāmatā.</verse>
				<verse number="31">Bet šis ir rakstīts, lai jūs ticētu, ka Jēzus ir Kristus, Dieva Dēls, un lai jūs ticēdami iemantotu dzīvību Viņa vārdā.</verse>
			</chapter>
			<chapter number="21">
				<verse number="1">Pēc tam Jēzus atkal parādījās mācekļiem pie Tibērijas jūras. Viņš parādījās tā:</verse>
				<verse number="2">Tur bija kopā Sīmanis Pēteris un Toms, saukts Dvīnis, un Natanaēls, kas bija no Galilejas Kānas, un Zebedeja dēli, un vēl citi divi no Viņa mācekļiem.</verse>
				<verse number="3">Sīmanis Pēteris sacīja viņiem: Es eju zvejot. Tie sacīja viņam: Arī mēs iesim tev līdz. Un viņi izgāja un iekāpa laivā, bet tanī naktī nekā neieguva.</verse>
				<verse number="4">Bet rīta ausmā Jēzus stāvēja krastā; tomēr mācekļi nepazina, ka tas ir Jēzus.</verse>
				<verse number="5">Tad Jēzus viņiem sacīja: Bērni, vai jums ir kas ēdams? Tie atbildēja Viņam: Nav!</verse>
				<verse number="6">Viņš tiem sacīja: Izmetiet tīklu laivas labajā pusē un jūs atradīsiet. Tad viņi izmeta un vairs nespēja to pavilkt zivju daudzuma dēļ.</verse>
				<verse number="7">Tad māceklis, ko Jēzus mīlēja, sacīja Pēterim: Tas ir Kungs! Sīmanis Pēteris, dzirdēdams, ka tas ir Kungs, apjoza virsdrēbes (jo bija izģērbies) un metās jūrā.</verse>
				<verse number="8">Bet citi mācekļi brauca laivā, vilkdami tīklu ar zivīm (jo tie nebija tālu no krasta, bet tikai apmēram divsimt olekšu).</verse>
				<verse number="9">Kad viņi izkāpa malā, tie redzēja saliktas ogles, bet virs tām uzliktu zivi un maizi.</verse>
				<verse number="10">Jēzus sacīja viņiem: Atnesiet no tām zivīm, ko jūs tagad ieguvāt!</verse>
				<verse number="11">Tad Sīmanis Pēteris, iekāpis laivā, izvilka krastā pilnu tīklu ar simt piecdesmit trim lielām zivīm. Un, lai gan to bija tik daudz, tīkls nesaplīsa.</verse>
				<verse number="12">Jēzus sacīja viņiem: Nāciet un ēdiet! Un neviens no klātesošajiem neuzdrošinājās Viņam jautāt: Kas Tu esi? Jo viņi zināja, ka tas ir Kungs.</verse>
				<verse number="13">Tad Jēzus nāk, ņem maizi un dod viņiem, un tāpat arī zivi.</verse>
				<verse number="14">Šī jau bija trešā reize, kad Jēzus pēc augšāmcelšanās no miroņiem parādījās saviem mācekļiem.</verse>
				<verse number="15">Kad nu viņi bija paēduši, Jēzus sacīja Sīmanim Pēterim: Sīmani, Jonas dēls, vai tu mani mīli vairāk nekā viņi? Tas Viņam sacīja: Tiešām, Kungs, Tu zini, ka es Tevi mīlu. Viņš sacīja tam: Gani manus jērus!</verse>
				<verse number="16">Tad Viņš atkal sacīja tam: Sīmani, Jonas dēls, vai tu mani mīli? Tas Viņam sacīja: Tiešām, Kungs, Tu zini, ka es Tevi mīlu! Viņš tam sacīja: Gani manus jērus!</verse>
				<verse number="17">Un trešo reizi Viņš tam sacīja: Sīmani, Jonas dēls, vai tu mani mīli? Pēteris noskuma, tāpēc ka Viņš trešo reizi tam sacīja: Vai tu mani mīli? Un tas Viņam sacīja: Kungs, Tu visu zini; Tu zini, ka es Tevi mīlu. Viņš tam sacīja: Gani manas avis!</verse>
				<verse number="18">Patiesi, patiesi es tev saku: kad tu biji jauns, tad pats apjozies un gāji, kur vēlējies. Bet kad tu paliksi vecs, tu izstiepsi savas rokas, un citi tevi apjozīs un vedīs, kur tu nevēlies.</verse>
				<verse number="19">Bet to Viņš sacīja, norādīdams, kādā nāvē tas pagodinās Dievu. Un Viņš, to pateicis, sacīja tam: Seko man!</verse>
				<verse number="20">Pēteris, pagriezies atpakaļ, redzēja to mācekli sekojam, ko Jēzus mīlēja, kas Vakariņās piekļāvās Viņa krūtīm un sacīja: Kungs, kurš ir tas, kas Tevi nodos?</verse>
				<verse number="21">Pēteris to ieraudzījis sacīja Jēzum: Kungs, kas būs ar šo?</verse>
				<verse number="22">Jēzus sacīja viņam: Tā es vēlos, lai viņš paliek, kamēr es atnāku, kas tev daļas? Tu seko man!</verse>
				<verse number="23">Tā šī runa izpaudās starp brāļiem, ka šis māceklis nemirs. Bet Jēzus nesacīja viņam, ka tas nemirs, bet: Tā es vēlos, lai viņš paliek, kamēr atnākšu, kas tev daļas?</verse>
				<verse number="24">Šis ir tas māceklis, kas par šo liecību dod un uzrakstīja šo; un mēs zinām, ka viņa liecība patiesa.</verse>
				<verse number="25">Bet vēl ir daudz citu lietu, ko Jēzus darījis. Ja tās atsevišķi uzrakstītu, man šķiet, visa pasaule nespētu aptvert sarakstītās grāmatas.</verse>
			</chapter>
		</book>
		<book number="44">
			<chapter number="1">
				<verse number="1">Es pirmajos nostāstos, Teofil, runāju par visu, ko Jēzus darīja un mācīja no sākuma</verse>
				<verse number="2">Līdz tai dienai, kurā Viņš pacēlās debesīs, pavēlēdams caur Svēto Garu apustuļiem, kurus Viņš izredzēja.</verse>
				<verse number="3">Tiem Viņš arī pēc savām ciešanām, daudzos pierādījumos apliecināja, ka Viņš ir dzīvs, un, četrdesmit dienas parādīdamies, runāja par Dieva valstību.</verse>
				<verse number="4">Un Viņš ēda kopā ar tiem un pavēlēja viņiem neaiziet no Jeruzalemes, bet gaidīt Tēva apsolījumu, ko jūs (tā Viņš sacīja) no manas mutes dzirdējāt.</verse>
				<verse number="5">Jo Jānis gan kristīja ar ūdeni, bet jūs pēc nedaudz dienām tiksiet kristīti Svētajā Garā.</verse>
				<verse number="6">Tad tie, kas bija sapulcējušies, jautāja Viņam, sacīdami: Kungs, vai Tu šinī laikā atjaunosi Izraēļa valsti?</verse>
				<verse number="7">Bet Viņš tiem sacīja: Nav jūsu daļa zināt laiku vai brīžus, ko Tēvs atstājis savā varā.</verse>
				<verse number="8">Bet kad nāks pār jums Svētais Gars, tad jūs saņemsiet Viņa spēku; un jūs būsiet mani liecinieki Jeruzalemē un visā Jūdejā, un Samarijā, un visā zemē.</verse>
				<verse number="9">Un to sacījis, tiem redzot, Viņš tika pacelts, un padebess paņēma Viņu no to acīm.</verse>
				<verse number="10">Kad tie, Viņam debesīs uzejot, skatījās, lūk, divi vīri baltās drēbēs piestājās tiem</verse>
				<verse number="11">Un sacīja: Galilejas vīri, ko jūs stāvat, skatīdamies debesīs? Šis Jēzus, kas no jums tika paņemts debesīs, tāpat atnāks, kā jūs redzējāt Viņu debesīs aizejam.</verse>
				<verse number="12">Tad viņi atgriezās atpakaļ Jeruzalemē no kalna, ko sauc par Olīvkalnu, kas ir tuvu Jeruzalemei, sabata gājiena attālumā.</verse>
				<verse number="13">Un viņi atnākuši uzgāja Vakariņu telpā, kur uzturējās Pēteris un Jānis, Jēkabs un Andrejs, Fīlips un Toms, Bērtulis un Matejs, Jēkabs, Alfeja dēls, un Sīmanis Centīgais, un Jūda, Jēkaba brālis.</verse>
				<verse number="14">Viņi visi vienprātīgi palika lūgšanā kopā ar sievietēm un Mariju, Jēzus Māti, un Viņa brāļiem.</verse>
				<verse number="15">Tanīs dienās Pēteris, nostājies brāļu vidū, (bet tie bija kopā ap simts divdesmit cilvēku) sacīja:</verse>
				<verse number="16">Brāļi, vajag izpildīt Rakstus, ko Svētais Gars pasludināja ar Dāvida muti par Jūdasu, kas bija vadonis tiem, kas apcietināja Jēzu.</verse>
				<verse number="17">Tas bija pieskaitīts mums, un viņš piedalījās šinī kalpošanā.</verse>
				<verse number="18">Tas ieguva tīrumu par netaisnības algu un, pakāries, vidū pārsprāga, un visas viņa iekšas izgāzās.</verse>
				<verse number="19">Tas kļuva zināms visiem Jeruzalemes iedzīvotājiem, tā ka tas tīrums viņu valodā tika nosaukts Hakeldama, tas ir, asins tīrums.</verse>
				<verse number="20">Jo psalmu grāmatā rakstīts: Lai viņu mājvieta paliek tukša un lai neviens tanī nedzīvo; un viņa bīskapa pilnvaras lai saņem cits. (Ps 68; 108)</verse>
				<verse number="21">Tāpēc vienam no tiem vīriem, kas ar mums bija vienoti visu laiku, kad Kungs Jēzus pie mums nāca un gāja,</verse>
				<verse number="22">Sākot ar Jāņa kristību, līdz tai dienai, kad Viņš no mums tika uzņemts debesīs, jākļūst līdz ar mums par Viņa augšāmcelšanās liecinieku.</verse>
				<verse number="23">Un viņi izraudzīja divus: Jāzepu, ko sauca par Barsabu, kas iesaukts Taisnīgais, un Matiju.</verse>
				<verse number="24">Un viņi, Dievu pielūgdami, sacīja: Tu, Kungs, pazīsti visu sirdis, parādi, kuru no šiem diviem Tu esi izvēlējies,</verse>
				<verse number="25">Lai tas saņemtu kalpošanas un apustuļa pienākumus, ko Jūdass atstāja, lai aizietu savā vietā.</verse>
				<verse number="26">Un tie deva viņiem lozes, un loze krita Matijam, un viņš tika pieskaitīts vienpadsmit apustuļiem.</verse>
			</chapter>
			<chapter number="2">
				<verse number="1">Kad Vasarsvētku diena bija pienākusi, visi viņi bija kopā tanī pat vietā.</verse>
				<verse number="2">Un piepeši no debesīm nāca rūkoņa, it kā stipra vēja pūsma, un piepildīja visu māju, kur tie sēdēja.</verse>
				<verse number="3">Un viņiem parādījās mēles it kā no uguns, kas sadalījās un nolaidās uz ikviena no viņiem.</verse>
				<verse number="4">Un visi tika Svētā Gara piepildīti un iesāka runāt dažādās valodās, kā Svētais Gars deva viņiem izrunāt.</verse>
				<verse number="5">Bet Jeruzalemē dzīvoja jūdi, dievbijīgi vīri no visām tautām zem debess.</verse>
				<verse number="6">Kad šī balss atskanēja, daudzi sanāca kopā un apjuka, jo ikviens dzirdēja tos runājam savā valodā.</verse>
				<verse number="7">Un visi samulsa un brīnījās, sacīdami: Lūk, vai tie visi, kas runā, nav galilejieši?</verse>
				<verse number="8">Un kā mēs ikviens dzirdējām savu valodu, kurā mēs dzimuši?</verse>
				<verse number="9">Partieši un mēdieši, un elamitieši, un kas dzīvo Mezopotāmijā, Jūdejā un Kapadokijā, Pontā un Āzijā.</verse>
				<verse number="10">Frīģijā un Pamfīlijā, Ēģiptē un Lībijas daļā ap Kirēni un ienācēji no Romas,</verse>
				<verse number="11">Tāpat jūdi un prozelīti, krētieši un arābi; mēs dzirdējām viņus mūsu valodās sludinām Dieva lielos darbus.</verse>
				<verse number="12">Un visi pārsteigti brīnījās, viens otram sacīdami: Ko tas nozīmē?</verse>
				<verse number="13">Bet citi izsmiedami sacīja: Tie ir salda vīna pilni.</verse>
				<verse number="14">Bet Pēteris, nostājies ar tiem vienpadsmit, paceltā balsī sacīja viņiem: Jūdejas vīri un visi, kas dzīvojat Jeruzalemē, lai tas jums zināms, un savām ausīm uzmaniet manus vārdus:</verse>
				<verse number="15">Viņi nav iereibuši, kā jūs domājat, jo ir tikai dienas trešā stunda;</verse>
				<verse number="16">Bet tas ir, ko pravietis Joēls sacīja:</verse>
				<verse number="17">Tas būs pēdējās dienās, saka Kungs, es izliešu no sava Gara pār ikvienu miesu, un jūsu dēli un jūsu meitas pravietos, un jūsu jaunieši redzēs parādības, un jūsu sirmgalvji sapņos sapņus.</verse>
				<verse number="18">Un arī pār saviem kalpiem un savām kalponēm es tanīs dienās izliešu no sava Gara, un viņi pravietos.</verse>
				<verse number="19">Un es došu brīnumzīmes augšā pie debesīm un apakšā virs zemes: asinis un uguni, un dūmu kvēpus;</verse>
				<verse number="20">Saule pārvērtīsies tumsā un mēness asinīs, iekams nāks Kunga lielā un redzamā diena.</verse>
				<verse number="21">Un notiks, ka ikviens, kas Kunga vārdu piesauks, kļūs pestīts. (Jl.2,28-31)</verse>
				<verse number="22">Izraēliešu vīri! Uzklausiet šos vārdus: Jēzu no Nācaretes, šo Vīru, ko Dievs jums apliecinājis spēkā un brīnumos, un zīmēs, ko Dievs caur Viņu darījis jūsu vidū, kā arī jūs to zināt,</verse>
				<verse number="23">To jūs pēc Dieva noteiktā lēmuma un paredzes nodevāt un ar noziedznieku rokām piekalāt krustā, un nonāvējāt.</verse>
				<verse number="24">Dievs Viņu, atbrīvodams no miroņu valsts ciešanām, uzmodināja, jo tai bija neiespējami Viņu paturēt.</verse>
				<verse number="25">Jo Dāvids par Viņu saka: Es vienmēr redzēju Kungu savu acu priekšā, jo Viņš ir man pa labi, lai es nešaubītos.</verse>
				<verse number="26">Tāpēc mana sirds priecājās, un mana mēle gavilēja, un arī mana miesa dusēs cerībā.</verse>
				<verse number="27">Jo Tu neatstāsi manu dvēseli mirušo valstī, nedz dosi savam Svētajam redzēt satrūdēšanu.</verse>
				<verse number="28">Tu man esi zināmus darījis dzīves ceļus, un ar līksmību Tu mani piepildīsi sava vaiga priekšā.</verse>
				<verse number="29">Brāļi, es uzdrošinos ar jums vaļsirdīgi runāt par patriarhu Dāvidu, ka viņš ir nomiris un aprakts, un viņa kaps pie mums ir līdz šai dienai.</verse>
				<verse number="30">Viņš bija pravietis un zināja, ka Dievs viņam zvērēdams apsolīja sēdināt viņa tronī vienu no tā miesas atvasēm. (Ps.131,11)</verse>
				<verse number="31">Viņš, to paredzēdams, sacīja par Kristus augšāmcelšanos, jo Viņš netika atstāts mirušo valstī, nedz Viņa miesa redzēja satrūdēšanu. (Ps.15,10)</verse>
				<verse number="32">Šo Jēzu Dievs cēla augšām, tam mēs visi esam liecinieki.</verse>
				<verse number="33">Dieva labās rokas paaugstināts un no Tēva saņēmis Svētā Gara apsolījumu, Viņš izlēja to, ko jūs redzat un dzirdat.</verse>
				<verse number="34">Jo Dāvids neuzgāja debesīs, bet pats sacīja: Kungs sacīja manam Kungam: sēdies pie manas labās rokas,</verse>
				<verse number="35">Iekams es Tavus ienaidniekus lieku par paklāju Tavām kājām. (Ps.109,1)</verse>
				<verse number="36">Tāpēc lai viss Izraēļa nams visnoteiktāk zina, ka Dievs padarīja Viņu par Kungu un Kristu, šo Jēzu, ko jūs sitāt krustā.</verse>
				<verse number="37">Bet viņi, to dzirdot, satriektu sirdi, sacīja Pēterim un pārējiem apustuļiem: Brāļi, ko mums darīt?</verse>
				<verse number="38">Un Pēteris viņiem sacīja: Gandariet par saviem grēkiem, un ikviens no jums lai kristās Jēzus Kristus vārdā jūsu grēku piedošanai, un jūs saņemsiet Svētā Gara dāvanu.</verse>
				<verse number="39">Jo solījums pieder jums un jūsu bērniem, un visiem, kas tālu ir, kurus Kungs, mūsu Dievs, vēl aicinās.</verse>
				<verse number="40">Vēl daudz citos vārdos viņš apliecināja un mācīja tos, sacīdams: Glābieties no šīs samaitātās cilts!</verse>
				<verse number="41">Kas viņa vārdus pieņēma, tie kristījās; un tanī dienā pievienojās ap trīs tūkstoši dvēseļu.</verse>
				<verse number="42">Un viņi pastāvēja apustuļu mācībā, maizes laušanas sadraudzībā un lūgšanā.</verse>
				<verse number="43">Un ikvienai dvēselei bija bailes, jo apustuļi Jeruzalemē darīja daudzus brīnumus un zīmes, un lielas bailes pārņēma visus.</verse>
				<verse number="44">Bet visi, kas ticēja, turējās kopā, un viss viņiem bija kopīgs.</verse>
				<verse number="45">Viņi pārdeva savus īpašumus un mantu un izdalīja visiem, kā kuram vajadzēja.</verse>
				<verse number="46">Viņi ik dienas vienprātīgi sanāca svētnīcā un mājās lauza maizi, un gavilējot ar vientiesīgu sirdi pieņēma barību,</verse>
				<verse number="47">Godinādami Dievu un iegūdami žēlastību visā tautā. Bet Kungs ik dienas pievienoja viņiem tos, kam vajadzēja kļūt pestītiem.</verse>
			</chapter>
			<chapter number="3">
				<verse number="1">Pēteris un Jānis gāja svētnīcā ap devīto lūgšanas stundu.</verse>
				<verse number="2">Tad atnesa kādu vīru, kas bija tizls no mātes miesām. Viņu ik dienas nolika pie tā sauktajām greznajām durvīm, lai viņš lūgtu dāvanas no tiem, kas ieiet svētnīcā.</verse>
				<verse number="3">Viņš, redzēdams Pēteri un Jāni pirms ieiešanas dievnamā, lūdza no tiem kādu dāvanu.</verse>
				<verse number="4">Bet Pēteris ar Jāni, uzlūkodami viņu, sacīja: Paskaties uz mums!</verse>
				<verse number="5">Un viņš uzlūkoja tos, cerēdams kaut ko no viņiem saņemt.</verse>
				<verse number="6">Bet Pēteris sacīja: Sudraba un zelta man nav; bet kas man ir, to es tev dodu: Nācarieša Jēzus Kristus vārdā celies un staigā!</verse>
				<verse number="7">Un viņš, paņēmis aiz labās rokas, to piecēla; un tūdaļ tā kājas un pēdas nostiprinājās</verse>
				<verse number="8">Un tas uzlēcis nostājās un sāka iet, un kopā ar viņiem iegāja svētnīcā, un lēkāja, un godināja Dievu.</verse>
				<verse number="9">Un visa tauta redzēja viņu staigājam un Dievu godinām.</verse>
				<verse number="10">Un viņi pazina to, ka viņš bija tas, kas, dāvanas lūgdams, sēdēja pie greznajām svētnīcas durvīm; un tos pārņēma izbrīns un bailes par to, kas viņam bija noticis.</verse>
				<verse number="11">Bet kad viņš turējās kopā ar Pēteri un Jāni, tad visa tauta brīnīdamās saskrēja ap viņiem tā sauktajā Salomona priekštelpā.</verse>
				<verse number="12">To redzēdams, Pēteris sacīja tautai: Izraēliešu vīri, ko jūs brīnāties par to, vai ko skatāties uz mums it kā mēs ar savu spēku un varu būtu padarījuši to, ka šis staigā?</verse>
				<verse number="13">Ābrahama Dievs un Īzāka Dievs, un Jēkaba Dievs, mūsu tēvu Dievs pagodināja savu Dēlu Jēzu, ko jūs nodevāt un noliedzāt Pilāta priekšā, kad tas nolēma Viņu atbrīvot.</verse>
				<verse number="14">Svēto un Taisnīgo jūs noliedzāt un lūdzāt, lai jums dod slepkavu.</verse>
				<verse number="15">Un dzīvības devēju jūs nonāvējāt, bet Dievs Viņu uzmodināja no miroņiem. Tam mēs esam liecinieki.</verse>
				<verse number="16">Un ticības dēļ Viņa vārdam šo, kuru jūs redzat un pazīstat, Viņa vārds stiprināja; un ticība, kas no Viņa ir, dāvāja tam pilnīgu veselību visu jūsu priekšā.</verse>
				<verse number="17">Bet tagad brāļi, es zinu, ka jūs tāpat kā jūsu priekšnieki nezināšanas dēļ to padarījāt.</verse>
				<verse number="18">Jo Dievs to tā izpildīja, kā ar visu praviešu mutēm priekšsludinājis, ka Kristum jācieš.</verse>
				<verse number="19">Tāpēc nožēlojiet grēkus un atgriezieties, lai jūsu grēki tiktu izdeldēti!</verse>
				<verse number="20">Un lai Kungs dotu atspirgšanas laikus, lai sūtītu To, ko Viņš jums priekšsludinājis, Jēzu Kristu.</verse>
				<verse number="21">Ko debesīm vajag uzņemt līdz tam laikam, kad viss būs piepildīts, ko Dievs runājis no mūžības ar savu svēto praviešu muti.</verse>
				<verse number="22">Jo Mozus sacīja: Kungs, jūsu Dievs, iecels jums pravieti no jūsu brāļiem tāpat kā mani; Viņu jūs klausīsiet visās lietās, ko vien Viņš jums runās. (5.Moz.18,15)</verse>
				<verse number="23">Un notiks, ka ikviena dvēsele, kas šo pravieti neklausīs, tiks no tautas vidus izskausta. (5.Moz.18,19)</verse>
				<verse number="24">Un visi pravieši, kas runājuši, sākot ar Samuēlu un turpmāk, pasludināja šīs dienas.</verse>
				<verse number="25">Jūs esat praviešu un derības, ko Dievs slēdzis ar mūsu tēviem, bērni, jo Viņš sacīja Ābrahamam: Un tavos pēcnācējos tiks svētītas visas zemes ciltis.</verse>
				<verse number="26">Dievs dodams savu Dēlu, vispirms sūtīja Viņu pie jums, lai Viņš jūs svētītu, lai ikviens atgrieztos no saviem ļaunajiem darbiem.</verse>
			</chapter>
			<chapter number="4">
				<verse number="1">Kamēr viņi runāja tautai, pienāca priesteri, svētnīcas pārvalde un saduceji,</verse>
				<verse number="2">Kas bija sarūgtināti par to, ka viņi mācīja tautu un sludināja augšāmcelšanos no miroņiem caur Jēzu.</verse>
				<verse number="3">Un tie satvēra viņus un nodeva sardzei līdz rītam, jo bija jau vakars.</verse>
				<verse number="4">Bet daudzi, kas šos vārdus bija dzirdējuši, ticēja; un šo vīriešu skaits bija pieci tūkstoši.</verse>
				<verse number="5">Bet nākošajā dienā notika, ka Jeruzalemē sapulcējās viņu priekšnieki un vecākie, un rakstu mācītāji,</verse>
				<verse number="6">Un augstais priesteris Anna, un Kaifa, un Jānis, un Aleksandrs, un cik to bija no priesteru kārtas.</verse>
				<verse number="7">Un tie, novietojuši viņus vidū, jautāja: Ar kā spēku vai kā vārdā jūs to darījāt?</verse>
				<verse number="8">Tad Pēteris, Svētā Gara piepildīts, sacīja viņiem: Tautas priekšnieki un vecākie, klausieties:</verse>
				<verse number="9">Ja mūs šodien pratina labā darba dēļ, kas slimo cilvēku darīja veselu.</verse>
				<verse number="10">Tad lai jums visiem un visai Izraēļa tautai ir zināms, ka mūsu Kunga Jēzus Kristus Nācarieša vārdā, kuru jūs krustā sitāt, kuru Dievs augšāmcēla no miroņiem, šis stāv jūsu priekšā vesels.</verse>
				<verse number="11">Viņš ir akmens, ko jūs, cēlāji, atmetāt, bet kas kļuvis par stūrakmeni; (Ps.117,22; Is.28,16; Mt.21,42; Mk.12,10; Lk.20,17; Rom.9,33)</verse>
				<verse number="12">Un nevienā citā nav pestīšanas, jo zem debess cilvēkiem nav dots neviens cits vārds, kurā viņi varētu kļūt pestīti.</verse>
				<verse number="13">Bet tie, redzēdami Pētera un Jāņa patstāvību un nopratuši, ka viņi ir nemācīti un vienkārši cilvēki, brīnījās un uzzināja, ka viņi bijuši kopā ar Jēzu.</verse>
				<verse number="14">Un tie, redzot izdziedināto cilvēku ar viņiem kopā stāvam, nevarēja nekā pretim runāt.</verse>
				<verse number="15">Bet tie lika viņiem atstāt augsto tiesu un apspriedās savā starpā,</verse>
				<verse number="16">Sacīdami: Ko lai darām ar šiem cilvēkiem? Jo, ka brīnums caur viņiem noticis, tas zināms visiem Jeruzalemes iedzīvotājiem. Tas zināms, un mēs to nevaram noliegt.</verse>
				<verse number="17">Bet lai tas tālāk tautā neizpaustos, mēs viņiem piedraudēsim, lai tie Viņa vārdā vairs nevienam cilvēkam nekā nerunā.</verse>
				<verse number="18">Un tie, pasaukuši viņus, pavēlēja vairs nerunāt un nemācīt Jēzus vārdā.</verse>
				<verse number="19">Tad Pēteris un Jānis tiem atbildēja, sacīdami: Spriediet, vai Dieva priekšā ir taisnīgi jūs vairāk klausīt nekā Dievu?</verse>
				<verse number="20">Jo mēs nevaram nerunāt par to, ko esam redzējuši un dzirdējuši.</verse>
				<verse number="21">Un viņi piedraudēdami atlaida tos, neatrazdami iemesla tautas dēļ tos sodīt, jo visi teica, kas bija darīts un kas bija noticis;</verse>
				<verse number="22">Jo cilvēkam, pie kā šis izdziedināšanas brīnums notika, bija vairāk nekā četrdesmit gadu.</verse>
				<verse number="23">Kad viņus atlaida, tie aizgāja pie savējiem un stāstīja viņiem, ko augstie priesteri un vecākie tiem sacījuši.</verse>
				<verse number="24">To noklausījušies, viņi vienprātīgi pacēla savas balsis uz Dievu, sacīdami: Kungs, kas esi radījis debesis un zemi, jūru un visu, kas tanī ir,</verse>
				<verse number="25">Kas caur Svēto Garu ar sava kalpa Dāvida, mūsu tēva, muti esi sacījis: Kāpēc pagāni trako un ļaudis izdomā nelietības?</verse>
				<verse number="26">Zemes ķēniņi saceļas un valdnieki apvienojas pret Kungu un Viņa Svaidīto? (Ps.2,1-2)</verse>
				<verse number="27">Jo patiesi šinī pilsētā Herods un Poncijs Pilāts apvienojušies ar pagāniem un ar Izraēļa ļaudīm pret Tavu svēto kalpu Jēzu, ko Tu esi svaidījis,</verse>
				<verse number="28">Lai darītu to, ko Tava roka un Tavs padoms nolēmis, ka tam jānotiek.</verse>
				<verse number="29">Bet tagad, Kungs, skaties viņu draudos un dod saviem kalpiem pilnā paļāvībā runāt Tavu vārdu!</verse>
				<verse number="30">Izstiep savu roku dziedināšanai un zīmju un brīnumu darīšanai sava svētā Dēla Jēzus vārdā!</verse>
				<verse number="31">Pēc lūgšanas nodrebēja vieta, kur viņi bija sapulcējušies; un viņi visi kļuva svētā Gara pilni un drošsirdīgi runāja Dieva vārdu.</verse>
				<verse number="32">Un daudzie ticīgie bija viena sirds un viena dvēsele; un neviens no viņiem nekā no tā, kas viņiem bija, nesauca par savu, bet viss viņiem bija kopīgs.</verse>
				<verse number="33">Un apustuļi lielā spēkā deva liecību par mūsu Kunga Jēzus Kristus augšāmcelšanos; un liela žēlastība bija viņos visos.</verse>
				<verse number="34">Un neviena trūcīga nebija viņu starpā, jo tie, kam bija tīrumi un nami, pārdeva tos un atnesa maksu par pārdoto,</verse>
				<verse number="35">Un nolika apustuļiem pie kājam. Un katram tika dalīts, kā tam bja vajadzīgs.</verse>
				<verse number="36">Arī levīts Jāzeps, dzimis kiprietis, ko apustuļi sauca par Barnabu, kas nozīmē: iepriecināšanas dēls,</verse>
				<verse number="37">Pārdeva tīrumu, kas tam piederēja, un naudu atnesa un nolika pie apustuļu kājām.</verse>
			</chapter>
			<chapter number="5">
				<verse number="1">Bet kāds vīrs, vārdā Ananija, un viņa sieva Safīra pārdeva tīrumu</verse>
				<verse number="2">Un ar sievas ziņu noslēpa daļu no tīruma maksas, bet kādu daļu atnesa un nolika pie apustuļu kājām.</verse>
				<verse number="3">Tad Pēteris sacīja: Ananij, kāpēc sātans iekārdināja tavu sirdi, lai tu melotu Svētajam Garam un noslēptu daļu no tīruma maksas?</verse>
				<verse number="4">Vai tev piederošais nevarēja tā palikt un vai pēc pārdošanas nebija tavā varā? Kāpēc tu šo lietu ieņēmi savā sirdī? Tu nesameloji cilvēkam, bet Dievam.</verse>
				<verse number="5">Tad Ananija, dzirdēdams šos vārdus, pakrita un nomira; un visus, kas to dzirdēja, pārņēma lielas bailes.</verse>
				<verse number="6">Tad jaunekļi piecēlušies nogādāja viņu prom un, iznesuši arā, apbedīja.</verse>
				<verse number="7">Bet notika, ka pēc apmēram trijām stundām, nezinādama, kas bija noticis, atnāca arī viņa sieva.</verse>
				<verse number="8">Tad Pēteris viņai sacīja: Saki man, sieviet, vai jūs par tādu maksu pārdevāt tīrumu? Un viņa sacīja: Jā, par tādu!</verse>
				<verse number="9">Tad Pēteris teica viņai: Kāpēc jūs esat vienojušies kārdināt Kunga garu? Lūk, to kājas ir pie durvīm, kas apbedīja tavu vīru, un viņi aiznesīs arī tevi.</verse>
				<verse number="10">Tūliņ tā nokrita pie viņa kājām un nomira. Un jaunekļi ienākuši atrada to mirušu, un viņi aiznesa to un apraka pie viņas vīra.</verse>
				<verse number="11">Un lielas bailes pārņēma visu draudzi un visus tos, kas to dzirdēja.</verse>
				<verse number="12">Bet caur apustuļu rokām notika tautā daudz zīmju un brīnumu; un visi vienprātīgi bija kopā Salomona priekštelpā.</verse>
				<verse number="13">Bet no pārējiem neviens neuzdrošinājās tiem piebiedroties, bet tauta tos ļoti godināja.</verse>
				<verse number="14">Tad arvien vairāk auga to vīriešu un sieviešu skaits, kas ticēja uz Kungu,</verse>
				<verse number="15">Tā kā tie iznesa slimos ielās un nolika gultās un nestavās, lai, Pēterim garām ejot, kaut viņa ēna kādu no tiem apēnotu un tie atbrīvotos no savām kaitēm.</verse>
				<verse number="16">Tad sapulcējās Jeruzalemē arī daudzi no kaimiņu pilsētām; tie atnesa neveselos un ļauno garu apsēstos, un tie visi tika izdziedināti.</verse>
				<verse number="17">Tad cēlās augstais priesteris un visi, kas kopā ar viņu bija (tie piederēja pie saduceju sektas), kļuva dusmu pilni</verse>
				<verse number="18">Un apcietināja apustuļus, un novietoja tos publiskā cietumā.</verse>
				<verse number="19">Bet Kunga eņģelis naktī atvēra cietuma durvis, izveda viņus ārā un sacīja:</verse>
				<verse number="20">Ejiet un, dievnamā nostājušies, runājiet ļaudīm visus šīs dzīvības vārdus!</verse>
				<verse number="21">To dzirdējuši, viņi rīta agrumā iegāja svētnīcā un mācīja. Tad ieradās augstais priesteris un tie, kas ar viņu kopā bija, un sasauca augsto tiesu un visus Izraēļa bērnu vecākos un nosūtīja uz cietumu atvest tos.</verse>
				<verse number="22">Bet kad kalpi atnāca un, cietumu atvēruši, tos neatrada, viņi atgriezās un paziņoja,</verse>
				<verse number="23">Sacīdami: Mēs cietumu gan atradām visā rūpībā aizslēgtu un sargus durvju priekšā stāvot, bet, atvēruši to, mēs iekšā nevienu neatradām.</verse>
				<verse number="24">Bet svētnīcas priekšnieks un augstie priesteri, dzirdēdami šos vārdus, bija neziņā par to, kas noticis.</verse>
				<verse number="25">Bet kāds atnācis paziņoja viņiem: Lūk, vīri, ko jūs iemetāt cietumā, stāv dievnamā un māca ļaudis.</verse>
				<verse number="26">Tad svētnīcas priekšnieks ar kalpiem aizgāja un atveda viņus, nepielietojot varu, jo baidījās no ļaudīm, ka tie nenomētātu viņus akmeņiem.</verse>
				<verse number="27">Un tie, viņus atveduši, novietoja augstajā tiesā. Tad augstais priesteris jautāja viņiem,</verse>
				<verse number="28">Sacīdams: Mēs jums stingri pavēlējām nemācīt šinī vārdā. Un jūs, lūk, piepildāt Jeruzalemi ar savu mācību un gribat šī Cilvēka asinis saukt pār mums.</verse>
				<verse number="29">Bet Pēteris un apustuļi atbildēja, sacīdami: Dievam jāklausa vairāk nekā cilvēkiem.</verse>
				<verse number="30">Mūsu tēvu Dievs uzmodināja Jēzu, kuru jūs, piesitot krustā, nonāvējāt.</verse>
				<verse number="31">Dievs ar savu labo roku Viņu paaugstinājis par Valdnieku un Pestītāju, lai Izraēli vestu pie grēku nožēlošanas un to piedošanas.</verse>
				<verse number="32">Mēs esam šo vārdu liecinieki un arī Svētais Gars, ko Dievs devis visiem, kas Viņam paklausa.</verse>
				<verse number="33">To dzirdējuši, tie saniknojās un nodomāja viņus nonāvēt.</verse>
				<verse number="34">Bet kāds farizejs, vārdā Gamaliēls, visā tautā iecīnīts bauslības mācītājs, piecēlās augstajā tiesā un lika šos cilvēkus uz īsu brīdi izvest ārā.</verse>
				<verse number="35">Un viņš tiem sacīja: Izraēliešu vīri, padomājiet sevī, ko jūs gribat darīt ar šiem cilvēkiem!</verse>
				<verse number="36">Jo pirms kādām dienām sacēlās Toedass, sacīdams, ka viņš kaut kas esot. Viņam piebiedrojās skaitā ap četri simti vīru. Viņu nonāvēja; un visi, kas viņam ticēja, tika izklīdināti un iznīcināti.</verse>
				<verse number="37">Pēc viņa pierakstīšanās laikā sadumpojās galilejietis Jūdass un aizrāva sev līdz tautu; bet viņš pats gāja bojā, un visi, kas viņam pievienojās, tika izklīdināti.</verse>
				<verse number="38">Tāpēc es jums tagad saku: atkāpieties no šiem cilvēkiem un atstājiet tos, jo, ja šis ir cilvēku nodoms un darbs, tad tas neiznāks.</verse>
				<verse number="39">Bet ja Dieva, tad jūs nevarēsiet to iznīcināt. Pretējā gadījumā jūs izrādīsities Dieva pretinieki. Tie viņam piekrita.</verse>
				<verse number="40">Un viņi, pasaukuši apustuļus, šaustīja tos un, piekodinādami nekad vairs nerunāt Jēzus vārdā, atlaida tos.</verse>
				<verse number="41">Tad viņi priecādamies aizgāja no augstās tiesas, jo bija atzīti par cienīgiem Jēzus vārda dēļ ciest negodu.</verse>
				<verse number="42">Bet viņi nemitējās svētnīcā un mājās ik dienas mācīt un sludināt Jēzu Kristu.</verse>
			</chapter>
			<chapter number="6">
				<verse number="1">Bet tanīs dienās, mācekļu skaitam pieaugot, grieķu starpā cēlās kurnēšana pret ebrejiem, ka ikdienišķajā apkalpošanā viņu atraitnes netiek ievērotas.</verse>
				<verse number="2">Tad tie divpadsmit, sasaukuši daudz mācekļu, sacīja: Nepieklājas mums atstāt Dieva vārdu un kalpot galdam.</verse>
				<verse number="3">Tāpēc, brāļi, izraugiet no sava vidus septiņus goda vīrus, Svētā Gara un gudrības pilnus, kurus tad mēs iecelsim šinī darbā,</verse>
				<verse number="4">Bet mēs pastāvēsim lūgšanā un vārda kalpošanā.</verse>
				<verse number="5">Un šī runa patika visai sanāksmei. Un viņi izvēlēja Stefanu, vīru, kas bija ticības un Svētā Gara pilns, un Filipu, un Prohoru, un Nikanoru, un Timonu, un Parmenu, un ienācēju Nikolaju no Antiohijas.</verse>
				<verse number="6">Šos viņi stādīja apustuļiem priekšā; un tie, Dievu pielūgdami, uzlika viņiem rokas.</verse>
				<verse number="7">Un Kunga vārds auga, un mācekļu skaits Jeruzalemē stipri vairojās; arī liels pulks priesteru kļuva padevīgs ticībai.</verse>
				<verse number="8">Bet Stefans, būdams žēlastības un spēka pilns, darīja lielus brīnumus un zīmes tautā.</verse>
				<verse number="9">Tad cēlās daži no tā saucamās libertīņu un kirēniešu, un aleksandriešu sinagogas un no tiem, kas bija no Kilikijas un Āzijas, un strīdējās ar Stefanu;</verse>
				<verse number="10">Un viņi nespēja pretoties gudrībai un garam, kas no viņa runāja.</verse>
				<verse number="11">Tad viņi sakūdīja vīrus, lai saka: Mēs dzirdējām, ka viņš runā zaimu vārdus pret Mozu un Dievu.</verse>
				<verse number="12">Tad tie sakūdīja tautu un vecākos, un rakstu mācītājus. Tie saskrējuši satvēra viņu un aizveda augstajā tiesā.</verse>
				<verse number="13">Un tie uzstādīja melīgu liecību, kas sacīja: Šis cilvēks nemitējas runāt pret svēto vietu un bauslību.</verse>
				<verse number="14">Mēs dzirdējām viņu sakām, ka šis Jēzus no Nācaretes izpostīs šo vietu un pārgrozīs paražas, ko mums devis Mozus.</verse>
				<verse number="15">Un visi, kas sēdēja augstajā tiesā, uzlūkojuši viņu, redzēja tā seju it kā eņģeļa vaigu.</verse>
			</chapter>
			<chapter number="7">
				<verse number="1">Tad augstais priesteris sacīja: Vai tas tā ir?</verse>
				<verse number="2">Viņš teica: Brāļi un tēvi, klausieties! Godības Dievs parādījās mūsu tēvam Ābrahamam, kad tas bija Mezopotāmijā, pirms viņš pārcēlās dzīvot Hāranā.</verse>
				<verse number="3">Un sacīja viņam: Aizej no savas zemes un saviem radiem un ej uz zemi, ko es tev rādīšu.</verse>
				<verse number="4">Tad viņš aizgāja no kaldejiešu zemes un dzīvoja Hāranā. No turienes, kad tā tēvs nomira, Viņš to pārcēla šinī zemē, kurā jūs tagad dzīvojat;</verse>
				<verse number="5">Un te Viņš tam nedeva mantojumā ne pēdas platuma, bet apsolīja to dot īpašumā viņam un pēc viņa - tā pēcnācējiem, kad viņam dēla vēl nebija.</verse>
				<verse number="6">Tad Dievs viņam sacīja: Tavi pēcnācēji būs piedzīvotāji svešā zemē, un tos verdzinās un slikti ar tiem apiesies četri simti gadu;</verse>
				<verse number="7">Un Kungs sacīja: Tautu, kurai tie vergos, es tiesāšu; un pēc tam tie izies un kalpos man šinī vietā.</verse>
				<verse number="8">Un Viņš tam deva apgraizīšanas derību; un viņš dzemdināja Īzāku un to apgraizīja astotajā dienā; un Īzāks - Jēkabu un Jēkabs - divpadsmit ciltstēvus;</verse>
				<verse number="9">Un ciltstēvi skaudības dēļ pārdeva Jāzepu uz Ēģipti, bet Dievs bija ar viņu.</verse>
				<verse number="10">Un Viņš to izglāba no visām tā bēdām, un deva viņam žēlastību un gudrību faraona, Ēģiptes ķēniņa, priekšā, un tas iecēla viņu par Ēģiptes un visa sava nama valdnieku.</verse>
				<verse number="11">Tad nāca bads un lielas ciešanas pār visu Ēģipti un Kanaanu, un mūsu tēvi neatrada vairs pārtiku.</verse>
				<verse number="12">Kad Jēkabs dzirdēja, ka Ēģiptē ir labība, viņš sūtīja mūsu tēvus pirmo reizi.</verse>
				<verse number="13">Bet otrreiz brāļi pazina Jāzepu, un faraonam kļuva viņa cilts zināma.</verse>
				<verse number="14">Tad Jāzeps sūtīja un aicināja pie sevis savu tēvu Jēkabu un visus savus radus, septiņdesmit piecas dvēseles.</verse>
				<verse number="15">Un Jēkabs pārgāja uz Ēģipti, un nomira viņš un mūsu tēvi.</verse>
				<verse number="16">Un tos pārveda Sihemā un guldīja kapā, ko Ābrahams, maksājot sudrabā, nopirka Sihema dēla Emmora bērniem.</verse>
				<verse number="17">Bet kad tuvojās apsolījuma laiks, ko Dievs Ābrahamam bija solījis, tauta auga un vairojās Ēģiptē,</verse>
				<verse number="18">Iekams Ēģiptē necēlās cits ķēniņš, kas Jāzepu nepazina.</verse>
				<verse number="19">Viņš pievīla mūsu tautu un apspieda mūsu tēvus, lai tie pamestu savus bērnus, lai tie nedzīvotu.</verse>
				<verse number="20">Tanī laikā piedzima Mozus. Viņš bija Dievam patīkams un tika trīs mēnešus audzināts sava tēva namā.</verse>
				<verse number="21">Bet kad tas bija izlikts, faraona meita paņēma to un audzināja viņu sev par dēlu.</verse>
				<verse number="22">Un Mozu mācīja visās ēģiptiešu gudrībās, un tas bija varens savos vārdos un darbos.</verse>
				<verse number="23">Kad viņš kļuva četrdesmit gadus vecs, viņam ienāca prātā apmeklēt savus brāļus, Izraēļa bērnus.</verse>
				<verse number="24">Un viņš, ieraudzījis kādu netaisnīgi ciešam, aizstāvēja to; un viņš to, kas netaisnīgi cieta, atrieba, nosizdams ēģiptieti.</verse>
				<verse number="25">Viņš domāja, ka brāļi sapratīs, ka Dievs tos izglābis ar viņa roku; bet tie to nesaprata.</verse>
				<verse number="26">Nākošajā dienā, kad tie ķildojās, viņš ieradās pie tiem un uzaicināja tos samierināties, sacīdams: Vīri, jūs esat brāļi, kāpēc jūs kaitējat viens otram?</verse>
				<verse number="27">Bet tas, kas savam tuvākajam darīja pārestību, atgrūda viņu, sacīdams: Kas tevi iecēlis mums par priekšnieku un tiesnesi?</verse>
				<verse number="28">Vai tu gribi nonāvēt tāpat, kā tu vakar nonāvēji ēģiptieti?</verse>
				<verse number="29">Šo vārdu dēļ Mozus aizbēga un kļuva ienācējs Madijana zemē, kur no viņa dzima divi dēli.</verse>
				<verse number="30">Kad četrdesmit gadu bija pagājis, Sinaja kalna tuksnesī viņam parādījās eņģelis degošā ērkšķu krūma liesmā.</verse>
				<verse number="31">To redzēdams, Mozus brīnījās par šo parādību. Un kad viņš piegāja to apskatīt, Kunga balss atskanēja uz viņu, sacīdama:</verse>
				<verse number="32">Es esmu tavu tēvu Dievs, Ābrahama Dievs, Īzāka Dievs un Jēkaba Dievs. Tad Mozus, baiļu pārņemts, neuzdrošinājās vairs to uzlūkot.</verse>
				<verse number="33">Bet Kungs viņam sacīja: Noauj kurpes no savām kājām, jo tā vieta, kur tu stāvi, ir svēta zeme!</verse>
				<verse number="34">Es redzēdams redzēju savas tautas apspiešanu Ēģiptē un dzirdēju viņas vaimanas, un atnācu to atbrīvot; bet tagad nāc, es tevi sūtīšu uz Ēģipti!</verse>
				<verse number="35">Šo Mozu, ko tie noliedza, sacīdami: Kas tevi iecēlis mums par priekšnieku un tiesnesi? Šo Dievs sūtīja par priekšnieku un atbrīvotāju ar eņģeļa roku, kas viņam parādījās ērkšķu krūmā.</verse>
				<verse number="36">Viņš tos izveda, darīdams brīnumus un zīmes Ēģiptes zemē, Sarkanajā jūrā un četrdesmit gadus tuksnesī.</verse>
				<verse number="37">Šis ir tas Mozus, kas sacīja Izraēļa bērniem: Dievs cēla jums pravieti no jūsu brāļiem, tāpat kā mani. Viņu klausiet!</verse>
				<verse number="38">Viņš ir tas, kas draudzes vidū tuksnesī bija kopā ar eņģeli, kas runāja viņam Sinaja kalnā, un bija pie mūsu tēviem, un saņēma dzīvības vārdus, lai tos nodotu mums.</verse>
				<verse number="39">Mūsu tēvi negribēja viņam paklausīt, bet tie atmeta viņu un savās sirdīs atgriezās Ēģiptē,</verse>
				<verse number="40">Sacīdami Āronam: Darini mums dievus, kas mūs vadītu, jo mēs nezinām, kas noticis ar šo Mozu, kas izveda mūs no Ēģiptes zemes.</verse>
				<verse number="41">Un tanīs dienās viņi darināja teļu, nesa elkam upuri un priecājās par savu roku darbu.</verse>
				<verse number="42">Bet Dievs novērsās un atdeva tos debess karaspēka kalpībai, kā tas rakstīts pravieša grāmatā: Vai tu, Izraēļa nams, šajos četrdesmit gados tuksnesī man upurēji dzīvniekus un upura dāvanas? (Am.5,25)</verse>
				<verse number="43">Jūs pieņēmāt Moloha telti un sava dieva Remfana zvaigzni, tēlus, ko darinājāt to pielūgšanai; un es jūs pārcelšu viņpus Babilonas. (Am.5,25-27)</verse>
				<verse number="44">Derības telts bija ar mūsu tēviem tuksnesī, kā to pavēlēja Dievs, sacīdams Mozum, lai viņš to uztaisa pēc parauga, kādu tas redzēja.</verse>
				<verse number="45">Mūsu tēvi, to paņēmuši, ar Jēzu ienesa pagānu daļā. Dievs tos izdzina mūsu tēvu vaiga priekšā līdz pat Dāvida dienām.</verse>
				<verse number="46">Tas iemantoja žēlastību pie Dieva un lūdza, lai viņš atrastu mājokli Jēkaba Dievam.</verse>
				<verse number="47">Tad Salomons uzcēla Viņam namu.</verse>
				<verse number="48">Bet Visaugstākais nemājo rokām darinātos, kā to pravietis saka:</verse>
				<verse number="49">Debess ir mans sēdeklis, bet zeme manu kāju paklājs. Kādu namu jūs man uzcelsiet, saka Kungs, vai kur ir mana atdusas vieta?</verse>
				<verse number="50">Vai ne mana roka visu to darījusi? (Is.66,1-2)</verse>
				<verse number="51">Jūs, stūrgalvji, ar neapgraizītajām sirdīm un ausīm! Jūs vienmēr pretojaties Svētajam Garam: kā jūsu tēvi, tā arī jūs.</verse>
				<verse number="52">Kuru no praviešiem jūsu tēvi nav vajājuši? Viņi nonāvēja tos, kas iepriekš pasludināja Taisnīgā atnākšanu. Viņa nodevēji un slepkavas jūs esat tagad kļuvuši;</verse>
				<verse number="53">Ar eņģeļu rīkojumu jūs esat bauslību saņēmuši, bet nepildījāt.</verse>
				<verse number="54">To dzirdot, tie saskaitās savās sirdīs un grieza zobus uz viņu.</verse>
				<verse number="55">Bet viņš, Svētā Gara pilns, uzlūkodams debesis, redzēja Dieva godību un Jēzu stāvam pie Dieva labās rokas,</verse>
				<verse number="56">Un sacīja: Lūk, es redzu debesis atvērtas un Cilvēka Dēlu stāvam pie Dieva labās rokas.</verse>
				<verse number="57">Bet tie, stiprā balsī kliegdami, aizbāza savas ausis un vienprātīgi uzbruka viņam.</verse>
				<verse number="58">Un viņi akmeņiem nomētāja Stefanu, kas sauca un sacīja: Kungs Jēzu, pieņem manu garu!</verse>
				<verse number="59"></verse>
				<verse number="60">Un viņš, ceļos nometies, skaļā balsī sauca, sacīdams: Kungs, nepieskaiti tiem šo grēku! To sacījis, viņš aizmiga Kungā. Un Sauls piekrita viņa nonāvēšanai.</verse>
			</chapter>
			<chapter number="8">
				<verse number="1">Bet tanī dienā notika liela Jeruzalemes baznīcas vajāšana; un visi, izņemot apustuļus, tika izklīdināti Jūdejas un Samarijas apvidos.</verse>
				<verse number="2">Tad dievbijīgie vīri apbedīja Stefanu un ļoti viņu apraudāja.</verse>
				<verse number="3">Bet Sauls postīja Baznīcu, iedams namos, tverot vīriešus un sievietes un nododot tos cietumā.</verse>
				<verse number="4">Bet izklīdinātie staigāja apkārt, sludinādami Dieva vārdu.</verse>
				<verse number="5">Tad Filips nogāja Samarijas pilsētā un sludināja tiem Kristu.</verse>
				<verse number="6">Bet ļaudis uzmanīgi un vienprātīgi klausījās, ko Filips runāja, un redzēja zīmes, ko viņš darīja.</verse>
				<verse number="7">Jo no daudziem, kas bija ļauno garu apsēsti, tie izgāja, stiprā balsī kliegdami; bet daudzi triekas skartie un tizlie tika izdziedināti.</verse>
				<verse number="8">Un liels prieks bija tanī pilsētā.</verse>
				<verse number="9">Bet kāds vīrs, vārdā Sīmanis, kas agrāk pilsētā bija burvis, krāpa Samarijas ļaudis, sacīdams, ka viņš esot kas liels.</verse>
				<verse number="10">Viņu ievēroja visi: no maza līdz lielam, sacīdami: Šis ir tā sauktais lielais Dieva spēks.</verse>
				<verse number="11">Bet viņi tāpēc to ievēroja, ka tas ilgu laiku ar savām burvībām tos bija apmulsinājis.</verse>
				<verse number="12">Bet kad tie noticēja Filipam, kas sludināja Dieva valstību, vīrieši un sievietes tika kristīti Jēzus Kristus vārdā.</verse>
				<verse number="13">Tad arī pats Sīmanis kļuva ticīgs un, pieņēmis kristību, piebiedrojās Filipam, bet viņš, redzēdams notiekam zīmes un lielus brīnumus, apmulsis brīnījās.</verse>
				<verse number="14">Kad apustuļi, kas bija Jeruzalemē, izdzirda, ka Samarija pieņēmusi Dieva vārdu, tie sūtīja pie viņiem Pēteri un Jāni.</verse>
				<verse number="15">Tie atnākuši lūdza Dievu par viņiem, lai tie saņemtu Svēto Garu.</verse>
				<verse number="16">Jo Tas vēl ne pār vienu no viņiem nebija nācis, bet viņi bija kristīti tikai Kunga Jēzus vārdā.</verse>
				<verse number="17">Tad viņi uzlika tiem rokas, un tie saņēma Svēto Garu.</verse>
				<verse number="18">Bet Sīmanis, redzēdams, ka caur apustuļu roku uzlikšanu tiek dots Svētais Gars, piedāvāja tiem naudu,</verse>
				<verse number="19">Sacīdams: Dodiet arī man šo varu, lai ikviens, kam es uzlikšu rokas, saņemtu Svēto Garu! Bet Pēteris sacīja viņam:</verse>
				<verse number="20">Tava nauda lai iet ar tevi pazušanā, jo tu domāji Dieva dāvanu par naudu iemantot!</verse>
				<verse number="21">Tev nav ne daļas, nedz mantojuma no šīs mācības, jo tava sirds nav taisnīga Dieva priekšā.</verse>
				<verse number="22">Tāpēc atgriezies no šī sava ļaunuma un lūdz Dievu! Varbūt šī tavas sirds iedoma tiks tev piedota.</verse>
				<verse number="23">Kā es redzu, tu esi žults rūgtuma pilns un netaisnības saitēs.</verse>
				<verse number="24">Bet Sīmanis atbildēja, sacīdams: Lūdziet jūs Kungu par mani, lai nekas no tā, ko jūs sacījāt, nenāk pār mani!</verse>
				<verse number="25">Tad viņi, Dieva vārdu apliecinājuši un pavēstījuši, griezās atpakaļ uz Jeruzalemi un vēl daudziem Samarijas apgabaliem sludināja evaņģēliju.</verse>
				<verse number="26">Tad Kunga eņģelis sacīja Filipam: Celies un ej uz dienvidiem pa ceļu, kas ved no Jeruzalemes uz Gazu, kas ir tuksnešains!</verse>
				<verse number="27">Viņš cēlās un aizgāja. Un, lūk, kāds vīrs no Etiopijas, einuhs, Etiopijas ķēniņienes Kandakes pilnvarnieks, kas pārvaldīja visas viņas mantnīcas, bija ieradies Jeruzalemē pielūgt Dievu.</verse>
				<verse number="28">Un atceļā, sēdēdams savos ratos, viņš lasīja pravieti Isaju.</verse>
				<verse number="29">Tad Gars sacīja Filipam: Ej un piebiedrojies šiem ratiem!</verse>
				<verse number="30">Filips piesteidzies un izdzirdis viņu lasām pravieti Isaju, sacīja: Vai tu domā, ka saproti, ko tu lasi?</verse>
				<verse number="31">Viņš sacīja: Kā lai es to varu, ja man neviens nepaskaidro? Un viņš lūdza Filipu iekāpt un apsēsties pie viņa.</verse>
				<verse number="32">Bet Rakstu vieta, ko viņš lasīja, bija šī: It kā avs, ko veda nokaušanai, un kā jērs kluss cirpēja priekšā, tā Viņš neatvēra savu muti.</verse>
				<verse number="33">Viņa pazemošanai tiesa tika atcelta. Kas izstāstīs Viņa cilti, jo Viņa dzīvība tiek paņemta no šīs zemes? (Is.53,7-8)</verse>
				<verse number="34">Tad einuhs jautāja Filipam, sacīdams: Es tevi lūdzu, par ko pravietis to saka? Par sevi vai par kādu citu?</verse>
				<verse number="35">Bet Filips, atdarījis savu muti, un iesākdams ar šiem Rakstiem, sludināja viņam Jēzu.</verse>
				<verse number="36">Un viņi, ceļu turpinādami, nokļuva pie kāda ūdens; un einuhs sacīja: Lūk, ūdens! Kas mani kavē kristīties?</verse>
				<verse number="37">Filips sacīja: Ja tu no visas sirds tici, tad to var. Un viņš atbildēja, sacīdams: Es ticu, ka Jēzus Kristus ir Dieva Dēls.</verse>
				<verse number="38">Un viņš pavēlēja apturēt ratus, un viņi abi, Filips un einuhs, iekāpa ūdenī, un viņš to kristīja.</verse>
				<verse number="39">Kad viņi izkāpa no ūdens, tā Kunga Gars aizrāva Filipu, un einuhs viņu vairs neredzēja, bet līksms turpināja ceļu.</verse>
				<verse number="40">Bet Filips tika atrasts Azotā un, evaņģēliju sludinādams, pārstaigāja visas pilsētas, kamēr nonāca Cēzarejā.</verse>
			</chapter>
			<chapter number="9">
				<verse number="1">Bet Sauls, vēl vienmēr dvesdams draudus un nāvi pār Kunga mācekļiem, gāja pie augstā priestera</verse>
				<verse number="2">Un lūdza no viņa vēstules Damaskas sinagogām, lai šīs mācības vīriešus un sievietes, kurus atradīs, saistītus vestu uz Jeruzalemi.</verse>
				<verse number="3">Un notika, viņam ceļojot, ka viņš tuvojās Damaskai; un piepeši gaisma no debesīm apspīdēja viņu.</verse>
				<verse number="4">Un viņš, zemē nokritis, dzirdēja balsi sakām viņam: Saul, Saul, kāpēc tu mani vajā?</verse>
				<verse number="5">Viņš sacīja: Kas tu esi, Kungs? Un Viņš: Es esmu Jēzus, ko tu vajā. Grūti tev pret dzenuli spert.</verse>
				<verse number="6">Un viņš trīcēdams izbrīnā sacīja: Kungs, ko Tu gribi, lai es daru? Un Kungs sacīja viņam: Celies un ej pilsētā; un tur tev pateiks, kas tev jādara.</verse>
				<verse number="7">Bet tie vīri, kas kopā ar viņu ceļoja, stāvēja kā mēmi, jo balsi viņi gan dzirdēja, bet nevienu neredzēja.</verse>
				<verse number="8">Tad Sauls piecēlās no zemes un, acis atvēris, nekā neredzēja. Aiz rokām vezdami, tie ieveda viņu Damaskā.</verse>
				<verse number="9">Un viņš tur bija trīs dienas nekā neredzēdams, neēdis un nedzēris.</verse>
				<verse number="10">Bet Damaskā bija kāds māceklis, vārdā Ananija; un Kungs parādībā viņu uzrunāja: Ananij! Un tas sacīja: Šeit es esmu, Kungs.</verse>
				<verse number="11">Un Kungs sacīja viņam: Celies un ej uz tā saukto Taisno ielu un uzmeklē Jūdas mājā tarsieti, vārdā Sauls, jo lūk, viņš tur lūdz Dievu.</verse>
				<verse number="12">Un viņš redzēja vīrieti, vārdā Ananiju, kas ienāca un uzlika viņam rokas, lai tas atdabūtu redzi.</verse>
				<verse number="13">Bet Ananija atbildēja: Kungs, es no daudziem esmu dzirdējis par šo vīru, cik daudz ļauna viņš Taviem svētajiem darījis Jeruzalemē;</verse>
				<verse number="14">Un te viņam ir augsto priesteru pilnvara saistīt visus, kas piesauc Tavu vārdu.</verse>
				<verse number="15">Tad Kungs sacīja viņam: Ej, jo viņš man ir izredzēts trauks, lai nestu manu vārdu pagāniem, ķēniņiem un Izraēļa bērniem.</verse>
				<verse number="16">Jo es viņam rādīšu, cik daudz tam būs jācieš mana vārda dēļ.</verse>
				<verse number="17">Un Ananija aizgāja un iegāja namā, un, uzlicis rokas, sacīja: Brāli, Saul, Kungs Jēzus, kas tev parādījās ceļā, pa kuru tu nāci, sūtīja mani, lai tu kļūtu redzīgs un Svētā Gara pilns.</verse>
				<verse number="18">Un tūdaļ no viņa acīm nokrita it kā zvīņas; un viņš kļuva redzīgs. Viņš piecēlās un tika kristīts.</verse>
				<verse number="19">Un viņš, pieņēmis barību, atspirga. Tad viņš dažas dienas palika pie mācekļiem, kas bija Damaskā.</verse>
				<verse number="20">Un tūdaļ viņš sinagogās sludināja par Jēzu, ka Viņš ir Dieva Dēls.</verse>
				<verse number="21">Bet visi, kas to dzirdēja, brīnījās un sacīja: Vai viņš nav tas, kas Jeruzalemē vajāja tos, kas piesauca šo vārdu? Un vai tāpēc viņš nav nācis šurp, lai tos saistītus vestu pie augstajiem priesteriem?</verse>
				<verse number="22">Bet Sauls atspirga arvien vairāk un ienesa sajukumu jūdos, kas dzīvoja Damaskā, apstiprinādams, ka Šis ir Kristus.</verse>
				<verse number="23">Kad pagāja vairākas dienas, jūdi kopīgi nolēma nonāvēt viņu.</verse>
				<verse number="24">Bet Sauls uzzināja viņu viltību. Un tie sargāja vārtus dienu un nakti, lai viņu nonāvētu.</verse>
				<verse number="25">Bet mācekļi, paņēmuši viņu, naktī nolaida grozā pāri mūrim un izglāba to.</verse>
				<verse number="26">Nonācis Jeruzalemē, viņš mēģināja pievienoties mācekļiem, bet visi baidījās viņa, jo neticēja, ka viņš ir māceklis.</verse>
				<verse number="27">Tad Barnaba, paņēmis viņu, aizveda pie apustuļiem un izstāstīja tiem, kā viņš ceļā redzēja Kungu, ka Viņš tam runāja un kā viņš Damaskā uzticīgi sludinājis Jēzus vārdā.</verse>
				<verse number="28">Un viņš kopā ar tiem Jeruzalemē nāca un gāja, vaļsirdīgi sludinādams Kunga vārdā.</verse>
				<verse number="29">Un viņš runāja ar pagāniem un pārrunāja ar grieķiem, bet tie meklēja viņu nonāvēt.</verse>
				<verse number="30">Brāļi, to uzzinājuši, aizveda viņu uz Cēzareju un aizsūtīja uz Tarsu.</verse>
				<verse number="31">Tad Baznīcai visā Jūdejā, Galilejā un Samarijā bija miers, un tā auga, dzīvodama Kunga bijībā un pilna Svētā Gara iepriecinājuma.</verse>
				<verse number="32">Tad notika, ka Pēteris, apmeklēdams visus, nonāca pie svētajiem, kas dzīvoja Lidā.</verse>
				<verse number="33">Tur viņš atrada kādu cilvēku, vārdā Aineju, kas astoņus gadus, triekas skarts, gulēja gultā.</verse>
				<verse number="34">Un Pēteris sacīja viņam: Ainej, Kungs Jēzus Kristus tevi dziedina; celies un apklāj savu gultu! Un tūdaļ viņš piecēlās.</verse>
				<verse number="35">Un viņu redzēja visi Lidas un Saronas iedzīvotāji, kas atgriezās pie Kunga.</verse>
				<verse number="36">Bet Jopē bija kāda mācekle, vārdā Tabita, kas tulkojumā nozīmē stirna. Viņa bija bagāta labiem darbiem un dāvāja nabagiem dāvanas.</verse>
				<verse number="37">Tanīs dienās notika, ka viņa saslima un nomira; un viņi to nomazgāja un nolika augštelpā.</verse>
				<verse number="38">Bet tā kā Lida bija tuvu Jopei, mācekļi, izdzirduši, ka Pēteris atrodas tur, sūtīja divus vīrus pie viņa ar lūgumu, lai tas nekavējas atnākt pie viņiem.</verse>
				<verse number="39">Tad Pēteris cēlās un aizgāja tiem līdz. Un kad viņš bija atnācis, tie uzveda viņu augštelpā; un visas atraitnes nostājās ap viņu, raudādamas un rādīdamas viņam svārkus un virsdrēbes, ko "Stirna" bija tām darinājusi.</verse>
				<verse number="40">Kad visi bija izraidīti ārā, Pēteris, nometies ceļos, pielūdza Dievu un, pagriezies pret mironi, sacīja: Tabita, celies augšām! Un viņa atvēra savas acis un, Pēteri ieraudzījusi, atsēdās.</verse>
				<verse number="41">Tad viņš, pasniedzis tai roku, to piecēla. Un viņš, saaicinājis svētos un atraitnes, rādīja tiem to dzīvu.</verse>
				<verse number="42">Tas kļuva zināms visā Jopē, un daudzi ticēja uz Kungu.</verse>
				<verse number="43">Un notika, ka viņš daudz dienas pavadīja Jopē pie kāda ādmiņa Sīmaņa.</verse>
			</chapter>
			<chapter number="10">
				<verse number="1">Bet Cēzarejā bija kāds vīrs, vārdā Kornēlijs. Viņš bija simtnieks tā sauktajā itāliešu karaspēka daļā;</verse>
				<verse number="2">Viņš ar visu savu namu bija reliģiozs un dievbijīgs; tas deva daudz dāvanu ļaudīm un vienmēr lūdza Dievu.</verse>
				<verse number="3">Ap devīto dienas stundu viņš parādībā skaidri redzēja Dieva eņģeli, kas ienāca pie viņa un sacīja: Kornēlij!</verse>
				<verse number="4">Bet viņš, to uzlūkojis un baiļu pārņemts, sacīja: Kas ir, Kungs? Bet tas viņam sacīja: Tavas lūgšanas un tavas nabagu dāvanas pacēlušās Dieva priekšā, lai tevi pieminētu.</verse>
				<verse number="5">Un tagad sūti vīrus uz Jopi un liec ataicināt zināmo Sīmani, kas tiek saukts Pēteris.</verse>
				<verse number="6">Viņš viesojas pie viena ādmiņa Sīmaņa, kā māja atrodas pie jūras. Viņš tev pateiks, kas tev jādara.</verse>
				<verse number="7">Kad eņģelis, kas viņam to teica, aizgāja, viņš pasauca savus divus kalpus un vienu dievbijīgu kareivi no tiem, kas bija pie viņa;</verse>
				<verse number="8">Tiem viņš visu izstāstīja un aizsūtīja tos uz Jopi.</verse>
				<verse number="9">Bet nākošajā dienā, kad tie vēl bija ceļā un tuvojās pilsētai, Pēteris ap sesto stundu uzkāpa mājas augšā lūgt Dievu.</verse>
				<verse number="10">Un viņš izsalka un gribēja ēst. Kamēr tie sagatavoja, viņš tika garā aizrauts.</verse>
				<verse number="11">Un viņš redzēja atvērtas debesis un kādu trauku nolaižamies, it kā lielu palagu aiz četriem stūriem no debesīm nolaistu zemē;</verse>
				<verse number="12">Tanī bija visādi četrkājaiņi un zemes rāpuļi, un debess putni.</verse>
				<verse number="13">Un balss vēstīja viņam: Pēteri, celies, nokauj un ēd!</verse>
				<verse number="14">Bet Pēteris sacīja: Nē, Kungs, es nekad neesmu ēdis neko nešķīstu un netīru.</verse>
				<verse number="15">Tad otrreiz balss uz viņu: Ko Dievs šķīstījis, to nesauc par nešķīstu!</verse>
				<verse number="16">Tas notika trīs reizes; un trauks tūdaļ tika uzņemts debesīs.</verse>
				<verse number="17">Un kamēr Pēteris sevī nodomāja, ko nozīmē redzētā parādība, lūk, Kornēlija sūtītie vīri, meklēdami Sīmaņa namu, stāvēja pie durvīm.</verse>
				<verse number="18">Un tie sauca, jautādami: Vai te viesojas Sīmanis, kas tiek saukts Pēteris?</verse>
				<verse number="19">Bet kamēr Pēteris domāja par parādību, Gars viņam sacīja: Lūk, trīs vīri tevi meklē.</verse>
				<verse number="20">Tāpēc celies, nokāp un nemaz nešaubīdamies, ej viņiem līdz, jo es tos sūtīju!</verse>
				<verse number="21">Bet Pēteris, nokāpis pie vīriem, sacīja: Lūk, es esmu tas, ko jūs meklējat. Kāda iemesla dēļ jūs atnācāt?</verse>
				<verse number="22">Tie sacīja: Simtnieks Kornēlijs, taisnīgs un dievbijīgs vīrs, ko godina visa jūdu tauta, saņēma pamācību no svētā eņģeļa, lai aicinātu tevi savā namā un uzklausītu tavus vārdus.</verse>
				<verse number="23">Tad viņš ieveda tos iekšā un uzņēma mājvietā; bet nākošajā dienā viņš cēlies gāja tiem līdz; arī daži brāļi no Jopes pavadīja viņu.</verse>
				<verse number="24">Otrā dienā viņš nonāca Cēzarejā. Bet Kornēlijs, saaicinājis savus radus un tuvākos draugus, gaidīja viņus.</verse>
				<verse number="25">Un notika, ka, Pēterim ienākot, Kornēlijs nāca viņam pretim un, nometies pie tā kājām, pagodināja viņu.</verse>
				<verse number="26">Bet Pēteris pacēla viņu, sacīdams: Celies, arī es esmu cilvēks.</verse>
				<verse number="27">Un viņš, sarunādamies ar to, iegāja iekšā un atrada daudz atnācēju.</verse>
				<verse number="28">Un viņš tiem sacīja: Jūs zināt, ka jūdu cilvēkiem nav atļauts biedroties un satikties ar svešinieku; bet man Dievs atklāja, ka nevienu cilvēku nevajag uzskatīt par nešķīstu vai netīru.</verse>
				<verse number="29">Tāpēc uzaicināts es atnācu bez šaubīšanās. Es jautāju, kādā iemesla dēļ jūs mani aicinājāt?</verse>
				<verse number="30">Tad Kornēlijs sacīja: Pirms četrām dienām ap šo laiku, devītajā stundā, es lūdzu Dievu savā namā un, lūk, nostājās manā priekšā vīrs spožās drēbēs un sacīja:</verse>
				<verse number="31">Kornēlij, tava lūgšana uzklausīta, un Dievs tavas labdarības dāvanas atminējies sava vaiga priekšā.</verse>
				<verse number="32">Tāpēc sūti uz Jopi un liec ataicināt Sīmani, kas tiek saukts Pēteris; viņš viesojas ādmiņa Sīmaņa namā pie jūras.</verse>
				<verse number="33">Tad es tūdaļ sūtīju pie tevis, un labi tu darīji atnākdams. Tagad mēs visi stāvam tavā priekšā, lai uzklausītu visu, ko Kungs tev pavēlējis.</verse>
				<verse number="34">Bet Pēteris, atvēris savu muti, sacīja: Patiesi, es atzīstu ka Dievs nešķiro personas (5.Moz.10,17; Īj.34,19; Gudr.6,8; Rom.2,11; Gal.2,6; Ef.6,9; Kol.3,25; 1.Pēt.1,17)</verse>
				<verse number="35">Bet ikvienā tautā tas, kas Viņa bīstas un taisnīgi dzīvo, ir Viņam patīkams.</verse>
				<verse number="36">Dievs sūtīja vārdu Izraēļa bērniem, pasludinādams mieru caur Jēzu Kristu. (Viņš ir Kungs pār visiem.)</verse>
				<verse number="37">Jūs zināt, kādi notikumi norisinājās visā Jūdejā, sākot ar Galileju, pēc kristības, ko sludināja Jānis.</verse>
				<verse number="38">Kā Dievs ar Svēto Garu un spēku svaidīja Nācarieti Jēzu, kas staigāja, labu darīdams un dziedinādams visus velna nomāktos, jo Dievs bija ar Viņu.</verse>
				<verse number="39">Mēs esam liecinieki visam tam, ko Viņš darīja Jūdu zemē un Jeruzalemē. Viņu tie nonāvēja, piesitot krustā.</verse>
				<verse number="40">Dievs Viņu uzmodināja trešajā dienā un atļāva Viņam parādīties.</verse>
				<verse number="41">Ne visai tautai, bet Dieva izredzētajiem lieciniekiem, mums, kas kopā ar Viņu ēdām un dzērām pēc augšāmcelšanās no miroņiem.</verse>
				<verse number="42">Viņš mums pavēlēja sludināt tautai un apliecināt, ka Viņš ir Dieva ieceltais soģis pār dzīvajiem un mirušajiem.</verse>
				<verse number="43">Par Viņu liecina visi pravieši, ka visi, kas uz Viņu tic, Viņa vārdā saņem grēku piedošanu.</verse>
				<verse number="44">Kamēr Pēteris šos vārdus runāja, nāca Svētais Gars pār visiem, kas vārdos klausījās.</verse>
				<verse number="45">Un apgraizītie ticīgie, kas atnāca kopā ar Pēteri, bija pārsteigti, ka Svētā Gara žēlastība tika izlieta arī uz pagāniem.</verse>
				<verse number="46">Jo tie dzirdēja viņus valodās runājam un Dievu augsti teicam.</verse>
				<verse number="47">Tad Pēteris sacīja: Kas var liegt ūdeni viņu kristīšanai, kas, tāpat kā mēs, saņēmuši Svēto Garu?</verse>
				<verse number="48">Un viņš pavēlēja tos kristīt Kunga Jēzus vārdā. Tad tie lūdza viņu dažas dienas palikt pie tiem.</verse>
			</chapter>
			<chapter number="11">
				<verse number="1">Bet apustuļi un brāļi, kas bija Jūdejā, dzirdēja, ka arī pagāni pieņēmuši Dieva vārdu.</verse>
				<verse number="2">Kad Pēteris nonāca Jeruzalemē, apgraizītie pārmeta viņam,</verse>
				<verse number="3">Sacīdami: Kāpēc tu gāji pie neapgraizītajiem un ēdi kopā ar viņiem?</verse>
				<verse number="4">Tad Pēteris iesāka un attēloja viņiem pēc kārtas, sacīdams:</verse>
				<verse number="5">Jopes pilsētā būdams, es lūdzu Dievu un, garā aizrauts, redzēju parādību: kāds trauks nonāca it kā liels palags aiz četriem stūriem no debesīm, nolaidās, un tas nonāca pie manis.</verse>
				<verse number="6">Tanī ieskatījies, es redzēju zemes četrkājaiņus un zvērus, un rāpuļus, un debess putnus.</verse>
				<verse number="7">Bet es dzirdēju arī balsi man sakām: Celies, Pēteri, nokauj un ēd!</verse>
				<verse number="8">Bet es sacīju: Nekad nē, Kungs, jo nekas nešķīsts vai netīrs nekad nav nācis manā mutē.</verse>
				<verse number="9">Tad balss no debesīm otrreiz man atbildēja: Ko Dievs šķīstījis, to nesauc par nešķīstu!</verse>
				<verse number="10">Tas notika trīskārt, un viss tika paņemts atpakaļ debesīs.</verse>
				<verse number="11">Un, lūk, trīs vīri no Cēzarejas, kas bija sūtīti pie manis, tūdaļ nostājās pie nama, kurā es biju.</verse>
				<verse number="12">Un Gars man sacīja, lai es, nemaz nešaubīdamies, eju tiem līdz. Bet arī šie brāļi nāca kopā ar mani, un mēs iegājām tā vīra namā.</verse>
				<verse number="13">Bet tas mums stāstīja, ka viņš savā namā redzējis stāvam eņģeli un viņam sakām: Sūti uz Jopi un liec ataicināt Sīmani, kas tiek saukts Pēteris,</verse>
				<verse number="14">Viņš tev pateiks vārdus, ar kuriem tu un viss tavs nams tiks atpestīti.</verse>
				<verse number="15">Bet kad es sāku runāt, Svētais Gars nāca pār viņiem tāpat kā sākumā pār mums.</verse>
				<verse number="16">Tad es atminējos Kunga vārdu, ko Viņš sacījis: Jānis kristīja ar ūdeni, bet jūs tiksiet kristīti Svētajā Garā. (Apd.1,5; Mt.3,11; Mk.1,8; Lk.3,16)</verse>
				<verse number="17">Ja tad Dievs to pašu žēlastību devis viņiem, kā arī jums, kas esam ticējuši uz Kungu Jēzu Kristu, kas tad es esmu, ka spētu pretoties Dievam?</verse>
				<verse number="18">To dzirdējuši, tie apklusa un godināja Dievu, sacīdami: Tātad arī pagāniem Dievs devis atgriešanos no grēkiem dzīvībā.</verse>
				<verse number="19">Bet tie, kas tika izklīdināti vajāšanās, kuras notika Stefana dēļ, aizgāja līdz Feniķijai un Kiprai, un Antiohijai, nesludinādami šo vārdu nevienam kā tikai jūdiem.</verse>
				<verse number="20">Bet daži no tiem bija vīri no Kipras un Kirēnes, kas, nonākuši Antiohijā, runāja grieķiem, sludinādami Kungu Jēzu.</verse>
				<verse number="21">Un Kunga roka bija ar viņiem; liels skaits ticēja un atgriezās pie Kunga.</verse>
				<verse number="22">Tad šī vēsts nonāca Jeruzalemes baznīcas ausīs, un viņi sūtīja Barnabu uz Antiohiju.</verse>
				<verse number="23">Viņš, atnācis un Dieva žēlastību redzējis, priecājās un pamudināja visus turēties pie Kunga ar patiesu sirdi.</verse>
				<verse number="24">Jo viņš bija labs cilvēks un Svētā.Gara un ticības pilns. Un daudz ļaužu pievienojās Kungam.</verse>
				<verse number="25">Tad Barnaba aizgāja uz Tarsu uzmeklēt Saulu. Un atradis to, atveda uz Antiohiju.</verse>
				<verse number="26">Un veselu gadu viņi tur darbojās baznīcā un mācīja daudz ļaužu, un Antiohijas mācekļi pirmo reizi sāka saukties par kristīgajiem.</verse>
				<verse number="27">Tanīs dienās no Jeruzalemes uz Antiohiju atnāca pravieši.</verse>
				<verse number="28">Un viens no tiem, vārdā Agabs, cēlās un Garā norādīja, ka liels bads nāks pār visu zemeslodi. Tas notika Klaudija laikā.</verse>
				<verse number="29">Bet visi mācekļi apņēmās, kā kurš varēdams, sūtīt pabalstu brāļiem, kas dzīvoja Jūdejā.</verse>
				<verse number="30">To viņi arī izdarīja. Caur Barnabas un Saula rokām viņi sūtīja vecākajiem.</verse>
			</chapter>
			<chapter number="12">
				<verse number="1">Tanī pat laikā ķēniņš Herods pielika rokas, lai mocītu dažus no Baznīcas.</verse>
				<verse number="2">Viņš ar zobenu nonāvēja Jēkabu, Jāņa brāli.</verse>
				<verse number="3">Bet viņš, redzēdams, ka tas patika jūdiem, lika apcietināt arī Pēteri. Bija neraudzētās maizes dienas.</verse>
				<verse number="4">To saņēmis un cietumā ielicis, viņš nodeva to sargāšanai četrkārtējai sardzei, ik pa četri kareivji, gribēdams viņu pēc Lieldienām vest tautas priekšā.</verse>
				<verse number="5">Un Pēteris tika turēts cietumā, bet Baznīca lūdza Dievu par viņu bez mitēšanās.</verse>
				<verse number="6">Bet tanī pat naktī, kad Herods gribēja viņu aizvest, Pēteris divām važām sasiets, gulēja starp diviem kareivjiem, un sargi pie durvīm sargāja cietumu.</verse>
				<verse number="7">Un, lūk, Kunga eņģelis piestājās, un gaisma atspīdēja telpā. Viņš sita Pēterim sānos, uzmodināja to un sacīja: Celies žigli! Un važas nokrita no viņa rokām.</verse>
				<verse number="8">Tad eņģelis viņam sacīja: Apjozies un apaun savas kurpes! Un viņš tā izdarīja. Un viņš tam sacīja: Ietērpies savā mētelī un seko man!</verse>
				<verse number="9">Un izgājis viņš tam sekoja un nezināja, ka tas, ko eņģelis darīja, ir īstenība, bet domāja, ka viņš redz parādību.</verse>
				<verse number="10">Bet viņi, pagājuši garām pirmajai un otrajai sardzei, nonāca pie dzelzs vārtiem, kas veda pilsētā. Tie atvērās paši no sevis. Un izgājuši viņi nogāja vienu ielu, un eņģelis tūdaļ aizgāja no viņa.</verse>
				<verse number="11">Un Pēteris atjēdzies sacīja: Tagad es tiešām zinu, ka Kungs sūtījis savu eņģeli un izglābis mani no Heroda rokām un no visa, ko jūdu tauta gaidīja.</verse>
				<verse number="12">Un apskatījies viņš aizgāja Jāņa, tā sauktā Marka, mātes Marijas namā. Tur daudzi bija sapulcējušies un lūdza Dievu.</verse>
				<verse number="13">Kad Pēteris pieklauvēja pie sētas vārtiem, tad kalpone, vārdā Rode, iznāca klausīties;</verse>
				<verse number="14">Un viņa, Pētera balsi pazinusi, priekā neatvēra durvis, bet ieskrēja iekšā, lai paziņotu, ka Pēteris stāv aiz durvīm.</verse>
				<verse number="15">Bet tie sacīja viņai: Tu esi neprātīga. Bet viņa apgalvoja, ka tas tā ir. Tad viņi sacīja: Tas ir viņa eņģelis.</verse>
				<verse number="16">Pēteris tomēr turpināja klaudzināt. Kad atvēra, tie viņu redzēja un brīnījās.</verse>
				<verse number="17">Pamājis viņiem ar roku, lai tie klusētu, viņš pastāstīja, kā Kungs izvedis viņu no cietuma, un sacīja: Paziņojiet to Jēkabam un brāļiem! Un viņš izgājis devās uz citu vietu.</verse>
				<verse number="18">Dienai iestājoties, kareivjos radās liels uztraukums: kas gan noticis ar Pēteri.</verse>
				<verse number="19">Tad Herods meklēja viņu, bet neatrada; un viņš, nopratinājis sargus, pavēlēja tos aizvest. Tad viņš parcēlās no Jūdejas uz Cēzareju un uzturējās tur.</verse>
				<verse number="20">Bet viņš bija naidā ar tiriešiem un sidoniešiem. Tie vienprātīgi nāca pie viņa un, pārliecinājuši ķēniņa kambarkungu Blastu, lūdza mieru, jo to zemes pārtika no viņa.</verse>
				<verse number="21">Tad noteiktā dienā Herods, tērpies ķēniņa tērpā, apsēdās tronī un uzrunāja viņus.</verse>
				<verse number="22">Bet tauta sauca: Tā ir Dieva balss, bet ne cilvēka!</verse>
				<verse number="23">Kunga eņģelis viņu tūdaļ sita, jo viņš nedeva Dievam godu; un viņš, tārpu saēsts, nomira.</verse>
				<verse number="24">Bet Kunga vārds auga un izplatījās.</verse>
				<verse number="25">Savu uzdevumu izpildījuši, Barnaba un Sauls atgriezās no Jeruzalemes, ņemdami līdz Jāni, kas tika saukts Marks.</verse>
			</chapter>
			<chapter number="13">
				<verse number="1">Antiohijas baznīcā bija pravieši un mācītāji, starp kuriem Barnaba un Sīmanis, saukts Melnais, un kirēnietis Lūcijs, un Manaēns, kas bija uzaudzis kopā ar tetrarhu Herodu un Sauls.</verse>
				<verse number="2">Kad viņi kalpoja Kungam un gavēja, Svētais Gars sacīja tiem: Nošķiriet man Saulu un Barnabu darbam, kādam es tos esmu aicinājis!</verse>
				<verse number="3">Tad viņi gavēja un lūdza Dievu, un, tiem rokas uzlikuši, atlaida tos.</verse>
				<verse number="4">Un tie, Svētā Gara sūtīti, aizgāja uz Seleikiju, bet no turienes kuģī pārcēlās uz Kipru.</verse>
				<verse number="5">Un viņi, nonākuši Salamīnā, sludināja Dieva vārdu jūdu sinagogās, un Jānis tiem bija palīgs.</verse>
				<verse number="6">Un tie, pārstaigājuši visu salu līdz Pafai, atrada kādu jūdu vīru, vārdā Barjēzu, burvi, viltus pravieti.</verse>
				<verse number="7">Tas bija kopā ar prokonsulu Sergiju Pāvilu, ļoti saprātīgu vīru. Šis, ataicinājis Barnabu un Saulu, vēlējās dzirdēt Dieva vārdu.</verse>
				<verse number="8">Bet tiem pretojās burvis Elims (tā tulko viņa vārdu), cenzdamies prokonsulu novērst no ticības.</verse>
				<verse number="9">Bet Sauls, kas ir arī Pāvils, Svētā Gara pilns, uzlūkojis viņu,</verse>
				<verse number="10">Sacīja: Ak, tu, sātana bērns, visas viltības un melu pilns, katras taisnības ienaidnieks, vai tu nemitēsies sagrozīt Kunga taisnos ceļus?</verse>
				<verse number="11">Un, lūk, Kunga roka ir pret tevi; un tu būsi akls un kādu laiku neredzesi sauli. Un tūdaļ krēsla un tumsa nāca pār viņu, un viņš, apkārt staigādams, meklēja, kas viņam sniegtu roku.</verse>
				<verse number="12">Tad prokonsuls, redzēdams notikušo, ticēja, brīnīdamies par Kunga mācību.</verse>
				<verse number="13">Aizbraukušu no Pafas, Pāvils un tie, kas kopā ar viņu bija, nonāca Pamfilijas Pergā, bet Jānis šķīrās no viņiem un atgriezās Jeruzalemē.</verse>
				<verse number="14">No Pergas, tālāk iedami, viņi nonāca Pizidijas Antiohijā, un, iegājuši sabata dienā sinagogā, apsēdās.</verse>
				<verse number="15">Pēc bauslības un praviešu nolasīšanas sinagogas priekšnieki sūtīja pie viņiem, sacīdami: Brāļi, ja jums ir kādi pamācības vārdi ļaudīm, tad sakiet!</verse>
				<verse number="16">Tad Pāvils piecēlās, ar roku norādījis klusēt, sacīja: Izraēliešu vīri un jūs, kas bīstaties Dievu, klausieties!</verse>
				<verse number="17">Izraēļa tautas Dievs izredzēja mūsu tēvus un paaugstināja tautu, kad viņi bija piedzīvotāji Ēģiptes zemē un, paceltu roku, izveda viņus no tās,</verse>
				<verse number="18">Un četrdesmit gadu laikā Viņš pacieta to izturēšanos tuksnesī.</verse>
				<verse number="19">Viņš iznīcināja septiņas tautas Kanaana zemē un ar lozi piešķīra tiem viņu zemi</verse>
				<verse number="20">Apmēram pēc četri simti piecdesmit gadiem; pēc tam Viņš deva soģus līdz pravietim Samuēlam.</verse>
				<verse number="21">Pēc tam viņi prasīja ķēniņu, un Dievs deva tiem Saulu, Kīsa dēlu, Benjamina cilts vīru, četrdesmit gadu ilgi.</verse>
				<verse number="22">To atmetis, Viņš iecēla tiem ķēniņu Dāvidu. Tam Viņš, liecību dodams, sacīja: Es atradu Dāvidu, Jeses dēlu, vīru pēc savas sirds, kas darīs visu, ko vēlos. (1 Ķēn.13,14; Ps.88,21)</verse>
				<verse number="23">No viņa pēcnācējiem Dievs saskaņā ar solījumu sūtīja Izraēlim Pestītāju Jēzu.</verse>
				<verse number="24">Pirms Viņa atnākšanas Jānis sludināja visai Izraēļa tautai grēku nožēlošanas kristību.</verse>
				<verse number="25">Bet, kad Jānis bija pabeidzis savas gaitas, viņš sacīja: Es neesmu tas, par ko jūs mani turat, bet, lūk, pēc manis nāk Tas, kam neesmu cienīgs atraisīt kāju apavus.</verse>
				<verse number="26">Brāļi, Ābrahama cilts bērni, un jūs, kas bīstaties Dievu, jums šis pestīšanas vārds ir sūtīts!</verse>
				<verse number="27">Jo Jeruzalemes iedzīvotāji un viņu priekšnieki, Viņu neatzīdami un notiesādami, izpildīja praviešu vārdus, kas katrā sabatā tiek lasīti.</verse>
				<verse number="28">Un tie, nekādu nāves vainu pie Viņa neatraduši, prasīja Pilātam, lai Viņu nonāvētu.</verse>
				<verse number="29">Kad tie visu bija izpildījuši, kas par Viņu rakstīts, noņēmuši Viņu no krusta, tie ielika Viņu kapā.</verse>
				<verse number="30">Bet trešajā dienā Dievs uzmodināja Viņu no miroņiem, un Viņš daudzās dienās parādījās tiem,</verse>
				<verse number="31">Kas kopā ar Viņu no Galilejas atnāca Jeruzalemē. Tie līdz šim ir Viņa liecinieki tautā.</verse>
				<verse number="32">Un mēs pasludinām jums to solījumu, kas dots mūsu tēviem;</verse>
				<verse number="33">Jo Dievs, uzmodinādams Jēzu, izpildīja to mūsu bērniem, kā tas otrā psalmā rakstīts: Tu esi mans dēls, šodien es Tevi esmu dzemdinājis. (Ps.2,7)</verse>
				<verse number="34">Bet ka Viņš To no miroņiem uzmodinājis, un Tas jau vairs iznīcībā neatgriezīsies, to Viņš tā pateicis: Es jums došu Dāvida uzticamos svētumus. (Is.55,3)</verse>
				<verse number="35">Tāpat Viņš arī citur saka: Tu nedosi savam Svētajam redzēt satrūdēšanu. (Ps.15,10)</verse>
				<verse number="36">Bet Dāvids, nokalpojis savā paaudzē Dieva prātam, aizmiga, un viņš tika guldīts pie saviem tēviem un redzēja satrūdēšanu. (3.Ķēn.2,10)</verse>
				<verse number="37">Bet Tas, ko Dievs uzmodināja no miroņiem, neredzēja satrūdēšanu.</verse>
				<verse number="38">Tāpēc, brāļi, lai jums zināms, ka caur Viņu tiek jums pasludināta grēku piedošana, un visās tanīs lietās, no kā jūs Mozus bauslībā nevarējāt attaisnoties,</verse>
				<verse number="39">Ikviens, kas tic, caur Viņu tiek attaisnots.</verse>
				<verse number="40">Tāpēc, pielūkojiet, ka pār jums nenāk tas, ko pravieši sacījuši:</verse>
				<verse number="41">Skatieties, nievātāji, un brīnieties, un iznīkstiet, jo es daru darbu jūsu dienās, darbu, kam jūs neticēsiet, ja kāds jums par to stāstīs.</verse>
				<verse number="42">Viņiem izejot, tie lūdza, lai nākošajā sabatā tiem runā šos vārdus.</verse>
				<verse number="43">Kad sinagoga bija atlaista, daudzi jūdi un dievbijīgie prozelīti sekoja Pāvilam un Barnabam; viņi tiem runāja un skubināja pastāvēt Dieva žēlastībā.</verse>
				<verse number="44">Nākošajā sabatā gandrīz visa pilsēta sapulcējās klausīties Dieva vārdu.</verse>
				<verse number="45">Bet jūdi, redzēdami daudz ļaužu, iedegās naidā un zaimodami runāja pretim tam, ko Pāvils sacīja.</verse>
				<verse number="46">Tad Pāvils un Barnaba vaļsirdīgi pateica: Dieva vārdu vajadzēja vispirms jums sludināt, bet tā kā jūs to atmetāt un sevi uzskatāt par mūžīgās dzīves necienīgiem, tad, lūk, mēs griežamies pie pagāniem.</verse>
				<verse number="47">Jo tā Kungs mums pavēlējis: Es Tevi nolikšu pagāniem par gaismu, lai Tu būtu pestīšana līdz pasaules galam. (Is.49,6)</verse>
				<verse number="48">Pagāni, to dzirdēdami, priecājās un godināja Kunga vārdu; un tie, kas mūžīgai dzīvei bija izredzēti, ticēja.</verse>
				<verse number="49">Un Kunga vārds izpaudās visā apgabalā.</verse>
				<verse number="50">Bet jūdi, sakūdījuši dievbijīgas un cienītas sievietes un pilsētas ievērojamākos vīrus, sacēla vajāšanu pret Pāvilu un Barnabu un izdzina viņus no savām robežām.</verse>
				<verse number="51">Un tie, nokratījuši uz viņiem putekļus no savām kājām, aizgāja uz Ikoniju.</verse>
				<verse number="52">Bet mācekļi bija prieka un Svētā Gara pilni.</verse>
			</chapter>
			<chapter number="14">
				<verse number="1">Un notika, ka Ikonijā viņi kopā iegāja jūdu sinagogā un tā runāja, ka liels daudzums jūdu un grieķu kļuva ticīgi.</verse>
				<verse number="2">Bet neticīgie jūdu kūdīja un pamudināja pagānu sirdis uz naidu pret brāļiem.</verse>
				<verse number="3">Viņi tur uzturējās diezgan ilgu laiku, uzticīgi kalpodami Kungam, kas apliecināja savu žēlastības vārdu, likdams zīmēm un brīnumiem notikt caur viņu rokām.</verse>
				<verse number="4">Tad sašķēlās pilsētas ļaudis, jo citi bija ar jūdiem, bet citi ar apustuļiem.</verse>
				<verse number="5">Bet tad notika pagānu, jūdu un to priekšnieku uzmākšanās, lai nodarītu tiem pārestību un nomētātu viņus akmeņiem.</verse>
				<verse number="6">To nojauzdami, viņi aizbēga uz Likaonijas pilsētām Listru un Derbi un visu tā apgabala apkārtni. Tur viņi sludināja evaņģēliju.</verse>
				<verse number="7">Un Listrā sēdēja kāds vīrs slimām kājām, būdams tizls no savas mātes miesām, kas vēl nekad nebija staigājis.</verse>
				<verse number="8">Viņš dzirdēja Pāvilu runājam, kas, to uzlūkodams un redzēdams, ka tam ir ticība kļūt dziedinātam,</verse>
				<verse number="9">Skaļā balsī sacīja: Celies stāvus uz savām kājām! Un viņš uzlēca un staigāja.</verse>
				<verse number="10">Bet ļaudis, redzēdami to, ko darīja Pāvils, pacēla savas balsis un likaoniski sacīja: Dievi kļuvuši līdzīgi cilvēkiem un nonākuši pie mums.</verse>
				<verse number="11">Un viņi nosauca Barnabu par Jupiteru, bet Pāvilu par Merkuriju, jo viņš bija galvenais runātājs.</verse>
				<verse number="12">Bet Jupitera priesteris, kas atradās ārpus pilsētas, atvedis vēršus un vainagus pie vārtiem, gribēja kopā ar ļaudīm upurēt.</verse>
				<verse number="13">Kad apustuļi Barnaba un Pāvils to dzirdēja, tie saplēsa savas drēbes un, izsteigušies pie ļaudīm, kliedza,</verse>
				<verse number="14">Sacīdami: Vīri, ko jūs darāt? Arī mēs esam līdzīgi jums mirstīgi cilvēki, kas jums sludinām no šī tukšuma atgriezties pie dzīvā Dieva, kas radījis debesis un zemi, un jūru, un visu, kas tanīs ir.</verse>
				<verse number="15">Kas pagājušās paaudzēs visām tautām atļāvis iet savus ceļus.</verse>
				<verse number="16">Viņš neatstāja sevi bez apliecinājuma, darīdams labi no debesīm, dodams lietu un auglīgus laukus, pildīdams mūs ar barību, bet mūsu sirdis ar prieku.</verse>
				<verse number="17">To runādami, viņi tikko nomierināja ļaudis, lai tie viņiem neupurētu.</verse>
				<verse number="18">Tad atnāca daži jūdi no Antiohijas un Ikonijas un, pierunājuši ļaudis, apmētāja Pāvilu akmeņiem. Domādami, ka viņš miris, tie izvilka viņu ārpus pilsētas.</verse>
				<verse number="19">Kad mācekļi sapulcējās ap viņu, tas uzcēlās un iegāja pilsētā, bet nākošajā dienā kopā ar Barnabu aizgāja uz Derbi.</verse>
				<verse number="20">Pasludinājuši evaņģēliju šai pilsētai un daudzus pamācījuši, tie atgriezās Listrā un Ikonijā, un Antiohijā,</verse>
				<verse number="21">Stiprinādami mācekļu dvēseles un pamudinādami pastāvēt ticībā, jo caur daudz ciešanām pienākas mums ieiet Dieva valstībā.</verse>
				<verse number="22">Un tie, iecēluši atsevišķām baznīcām prezbiterus, Dievu pielūgdami un gavēdami, novēlēja tos Kungam, uz ko viņi ticēja.</verse>
				<verse number="23">Un pārstaigājuši Pizidiju, viņi nonāca Pamfīlijā.</verse>
				<verse number="24">Tad viņi sludināja Dieva vārdu Pergā un aizgāja uz Ataliju.</verse>
				<verse number="25">No turienes viņi kuģī pārcēlās uz Antiohiju, no kurienes tie bija nodoti Dieva žēlastības darbam, ko viņi izpildīja.</verse>
				<verse number="26">Tur nonākuši un draudzi sapulcinājuši, tie stāstīja, cik daudz Dievs ar tiem darījis un kā Viņš pagāniem atvēris ticības durvis.</verse>
				<verse number="27">Pie mācekļiem viņi uzturējās labu laiku.</verse>
			</chapter>
			<chapter number="15">
				<verse number="1">Un daži, atnākuši no Jūdejas, mācīja brāļus: Ja jūs neapgraiza pēc Mozus ieraduma, jūs nevarat tikt pestīti.</verse>
				<verse number="2">Pāvilam un Barnabam izcēlās ar viņiem ne mazums strīdu; un viņi nolēma, lai Pāvils un Barnaba, un daži no pārējiem aizietu šinī jautājumā uz Jeruzalemi pie apustuļiem un prezbiteriem.</verse>
				<verse number="3">Tad viņi, draudzes pavadīti, gāja caur Feniķiju un Samariju, stāstīdami par pagānu atgriešanos, un sagādāja brāļiem lielu prieku.</verse>
				<verse number="4">Kad viņi nonāca Jeruzalemē, tos uzņēma draudze un apustuļi, un vecākie, un viņi stāstīja, ko lielu Dievs ar tiem darījis.</verse>
				<verse number="5">Tad daži no farizeju sektas, kas bija ticīgi, cēlās, sacīdami: Vajag viņus apgraizīt un pavēlēt tiem pildīt Mozus likumu.</verse>
				<verse number="6">Apustuļi un vecākie sapulcējās, lai apspriestu šo jautājumu.</verse>
				<verse number="7">Bet kad izcēlās liels strīds, Pēteris piecēlies sacīja viņiem: Brāļi, jūs zināt, ka Dievs kopš sendienām izvēlējies starp mums, ka pagāni no manas mutes dzirdētu evaņģēlija vārdu un ticētu.</verse>
				<verse number="8">Un Dievs, kas pazīst sirdis, apliecināja, dodams tiem Svēto Garu, tāpat kā mums;</verse>
				<verse number="9">Ticībā šķīstīdams to sirdis, Viņš nešķiroja mūs un viņus.</verse>
				<verse number="10">Bet ko jūs tagad Dievu kārdināt, likdami mācekļu kaklā jūgu, ko ne mūsu tēvi, ne mēs nespējam nest?</verse>
				<verse number="11">Bet mēs ticam, ka caur Kunga Jēzus Kristus žēlastību tiksim pestīti tāpat kā viņi.</verse>
				<verse number="12">Tad viss pulks klusēja un klausījās, kad Barnaba un Pāvils stāstīja, cik lielas zīmes un brīnumus Dievs darījis caur viņiem pagānu vidū.</verse>
				<verse number="13">Un kad viņi apklusa, Jēkabs atbildēja, sacīdams: Vīri, brāļi, uzklausiet mani!</verse>
				<verse number="14">Sīmanis stāstīja, kā Dievs pirmo reizi apžēlojies, lai no pagāniem veidotu tautu savam vārdam.</verse>
				<verse number="15">Un ar to saskan praviešu vārdi, kā rakstīts:</verse>
				<verse number="16">Pēc tam es atgriezīšos un atkal uzcelšu Dāvida sagruvušo telti, un to, kas tanī sagrauts, es atjaunošu un uzcelšu.</verse>
				<verse number="17">Lai Kungu meklētu pārējie ļaudis un visas tautas, pār kurām mans vārds piesaukts, saka Kungs, kas to dara. (Am.9,11-12)</verse>
				<verse number="18">No mūžības Kungam zināms Viņa darbs.</verse>
				<verse number="19">Tāpēc es spriežu, ka nav apgrūtināmi tie, kas no pagāniem atgriežas pie Dieva.</verse>
				<verse number="20">Bet jāraksta viņiem, lai tie sargās no apgānīšanās ar elkiem un no netiklības, un no nožņaugtiem, un no asinīm.</verse>
				<verse number="21">Jo Mozum no senlaikiem visās pilsētās ir savi sludinātāji sinagogās, kur katru sabatu viņi lasa.</verse>
				<verse number="22">Tad apustuļi un vecākie kopā ar draudzi nolēma izvēlēt no sava vidus starp brāļiem cienījamus vīrus: Jūdu, kas saucās Barsaba, un Sīlu, lai sūtītu tos kopā ar Pāvilu un Barnabu uz Antiohiju.</verse>
				<verse number="23">Viņu rokām rakstīdami: Apustuļi un vecākie brāļi sūta sveicienu tiem brāļiem no pagāniem, kas Antiohijā, Sīrijā un Kilikijā.</verse>
				<verse number="24">Tā kā mēs dzirdējām, ka daži, kas nākuši no mums, kam mēs neesam pavēlējuši, nogājuši uztrauca jūs vārdiem, samulsinādami jūsu dvēseles,</verse>
				<verse number="25">Tad mēs, kopā sapulcējušies, nolēmām izvēlēt vīrus un sūtīt pie jums tos kopā ar mums dārgajiem - Barnabu un Pāvilu.</verse>
				<verse number="26">Cilvēkiem, kas savas dzīvības devuši par mūsu Kunga Jēzus Kristus vārdu.</verse>
				<verse number="27">Mēs nosūtījām Jūdu un Saulu, kas jums to pašu vārdiem pasacīs.</verse>
				<verse number="28">Jo Svētajam Garam un mums paticis neuzlikt jums nekādu citu nastu, kā vien šo nepieciešamo:</verse>
				<verse number="29">Lai jūs sargātos no elku upuriem un asinīm, un nožņaugtā, un netiklības. No tā sargādamies, jūs labi darīsiet. Palieciet veseli!</verse>
				<verse number="30">Tad tie tika atlaisti, un viņi nonāca Antiohijā. Draudzi sapulcinājuši, tie atdeva vēstuli.</verse>
				<verse number="31">Kad tie to izlasīja, viņi priecājās par šo mierinājumu.</verse>
				<verse number="32">Bet Jūda un Sīla, paši pravieši būdami, daudz vārdiem pamācīja un stiprināja brāļus.</verse>
				<verse number="33">Kad viņi kādu laiku tur bija palikuši, brāļi tos atlaida mierā pie tiem, kas viņus bija sūtījuši.</verse>
				<verse number="34">Tomēr Sīla nolēma palikt tur, bet Jūda aizgāja viens uz Jeruzalemi.</verse>
				<verse number="35">Pāvils un Barnaba uzturējās Antiohijā un kopā ar daudz citiem mācīja un sludināja Kunga vārdu.</verse>
				<verse number="36">Pēc dažām dienām Pāvils sacīja Barnabam: Atgriezīsimies un apmeklēsim brāļus visās pilsētās, kur sludinājām Kunga vārdu, kā viņiem klājās.</verse>
				<verse number="37">Barnaba gribēja ņemt līdz arī Jāni, kas saucās Marks.</verse>
				<verse number="38">Bet Pāvils lūdza viņu, ka nevajag ņemt, jo tas Pamfilijā nošķīrās no viņiem un negāja līdzi darbā.</verse>
				<verse number="39">Tad radās nesaskaņas, tā ka viņi šķīrās viens no otra: un Barnaba, paņēmis līdz Marku, pārcēlās uz Kipru.</verse>
				<verse number="40">Bet Pāvils, izvēlējies sev Sīlu, devās ceļā, un brāļi to novēlēja Dieva žēlastībai.</verse>
				<verse number="41">Viņš pārstaigāja Sīriju un Kilikiju, stiprinādams draudzes un pavēlēdams izpildīt visas apustuļu un vecāko pavēles.</verse>
			</chapter>
			<chapter number="16">
				<verse number="1">Tad viņš nonāca Derbē un Listrā. Lūk, un tur bija kāds māceklis, vārdā Timotejs, ticīgas jūdu sievietes dēls, bet tēvs bija pagāns.</verse>
				<verse number="2">Brāļi, kas bija Listrā un Ikonijā, liecināja par viņu labu.</verse>
				<verse number="3">Pāvils vēlējās, lai tas viņam ietu līdz, un, paņēmis, apgraizīja to jūdu dēļ, jo visi zināja, ka viņa tēvs ir pagāns.</verse>
				<verse number="4">Pārstaigādami pilsētas, viņi nodeva pildīšanai noteikumus, ko apustuļi un vecākie Jeruzalemē bija lēmuši.</verse>
				<verse number="5">Un tā draudzes tika stiprinātas ticībā un ik dienas pavairojās skaitā.</verse>
				<verse number="6">Bet kad viņi gāja caur Frīģiju un Galatijas apvidu, Svētais Gars aizliedza viņiem sludināt Dieva vārdu Āzijā.</verse>
				<verse number="7">Nonākuši Mīzijā, viņi mēģināja iet uz Bitīniju, bet Jēzus Gars viņiem to neļāva.</verse>
				<verse number="8">Tad viņi, pagājuši garām Mīzijai, nonāca Troadā.</verse>
				<verse number="9">Un naktī Pāvils redzēja parādību: kāds vīrietis, maķedonietis, stāvēja un lūdza viņu, sacīdams: Nāc uz Maķedoniju un palīdzi mums!</verse>
				<verse number="10">Bet kad viņš parādību bija redzējis, mēs tūdaļ taisījāmies iet uz Maķedoniju, būdami pārliecināti, ka Dievs mūs sauc sludināt viņiem evaņģēliju.</verse>
				<verse number="11">No Troadas aizbraukuši, mēs tiešā ceļā nonācām Samotrākē un nākošajā dienā Neapolē,</verse>
				<verse number="12">Un to turienes Filipos, kas ir pirmā vienas Maķedonijas daļas pilsēta un kolonija. Šinī pilsētā mēs pavadījām dažas dienas pārrunās.</verse>
				<verse number="13">Tad sabata dienā mēs izgājām ārpus vārtiem pie upes, kur, šķiet, notika lūgšana; un apsēdušies mēs runājām ar sievietēm, kas tur bija sapulcējušās.</verse>
				<verse number="14">Klausījās arī kāda sieviete, vārdā Līdija, kas godināja Dievu un bija purpura pārdevēja Tiatiras pilsētā. Kungs atvēra viņas sirdi, lai ievērotu to, ko runāja Pāvils.</verse>
				<verse number="15">Kad viņa un viņas nams bija kristīti, tā mūs lūdza, sacīdama: Ja jūs domājat, ka es esmu Kungam uzticīga, nāciet manā namā un palieciet! Un viņa mūs ļoti lūdza.</verse>
				<verse number="16">Bet notika, ka, mums uz lūgšanu ejot, sastapa mūs kāda meitenei, kurai bija gaišreģes gars, un pareģodama tā deva saviem kungiem lielu peļņu.</verse>
				<verse number="17">Viņa sekoja Pāvilam un mums un sauca, sacīdama: Šie cilvēki ir Visaugstā Dieva kalpi, kas sludina jums pestīšanas ceļu.</verse>
				<verse number="18">To viņa darīja daudzās dienās. Tad Pāvils saskaities pagriezās apakaļ un sacīja garam: Jēzus Kristus vārdā es tev pavēlu iziet no viņas. Un tas izgāja tanī pat stundā.</verse>
				<verse number="19">Bet tās kungi, redzēdami, ka zudusi viņu peļņas cerība, satvēra Pāvilu un Sīlu un veda tos tirgus laukumā pie priekšniekiem.</verse>
				<verse number="20">Un tie sacīja, nododami viņus pilsētas pārvaldniekiem: Šie cilvēki, jūdi būdami, uztrauc mūsu pilsētu.</verse>
				<verse number="21">Un viņi sludina ieražas, ko mums, romiešiem, nepieklājas ne pieņemt, ne pildīt.</verse>
				<verse number="22">Un arī tauta sacēlās pret viņiem, un pilsētas pārvaldnieki, tiem drēbes noplēsuši, lika tos rīkstēm šaustīt.</verse>
				<verse number="23">Un kad tie viņiem daudz sitienu bija devuši, tie iemeta viņus cietumā un pavēlēja sargiem, lai stingri tos apsargā.</verse>
				<verse number="24">Tādu pavēli saņēmis, viņš tos ieslodzīja iekšējā cietumā, bet kājas ieslēdza siekstā.</verse>
				<verse number="25">Bet pusnaktī Pāvils un Sīls lūdza un godināja Dievu; un apcietinātie klausījās viņos.</verse>
				<verse number="26">Piepeši notika liela zemestrīce, tā ka cietuma pamati sakustējās; un tūdaļ visas durvis atvērās, un visu važas atraisījās.</verse>
				<verse number="27">Bet cietuma sargs, uzmodies un redzēdams, ka cietuma durvis atvērtas, izvilka zobenu un gribēja sevi nonāvēt, domādams, ka ieslodzītie aizbēguši.</verse>
				<verse number="28">Tad Pāvils sauca stiprā balsī, sacīdams: Nedari sev nekā ļauna, jo mēs visi šeit esam.</verse>
				<verse number="29">Paprasījis ugunu, viņš iegāja iekšā un trīcēdams krita Pāvilam un Sīlam pie kājām.</verse>
				<verse number="30">Un viņš, izvedis tos ārā, sacīja: Kungi, kas man jādara, lai es kļūtu pestīts?</verse>
				<verse number="31">Bet viņi atbildēja: Tici uz Kungu Jēzu, tad tu un tavs nams tiks pestīti.</verse>
				<verse number="32">Un tie runāja Kunga vārdu viņam un visiem, kas bija viņa namā.</verse>
				<verse number="33">Un tanī pat nakts stundā viņš ņēma tos un mazgāja viņu brūces; un tūdaļ viņš un viss tā nams tika kristīti.</verse>
				<verse number="34">Un viņš atveda tos savā mājā, sēdināja pie galda un priecājās kopā ar visu savu namu, ticēdams Dievam.</verse>
				<verse number="35">Un kad uzausa diena, pilsētas pārvaldnieki sūtīja tiesas kalpotājus, lai atbrīvo šos cilvēkus.</verse>
				<verse number="36">Tad cietuma sargs paziņoja Pāvilam šos vārdus: Pilsētas pārvaldnieki sūtīja, lai jūs atbrīvotu. Tad tagad izejiet un staigājiet mierā!</verse>
				<verse number="37">Bet Pāvils tiem sacīja: Tie mūs, romiešus, nenotiesātus, publiski šaustīja un ieslodzīja cietumā, bet tagad slepeni mūs izmet. Tā ne, bet lai nāk</verse>
				<verse number="38">Un paši mūs izved! Tad tiesas kalpotāji paziņoja šos vārdus pilsētas pārvaldniekiem. Un tie nobijās, dzirdēdami, ka viņi romieši.</verse>
				<verse number="39">Un tie atnāca, atvainojās viņu priekšā un izveduši lūdza aiziet no pilsētas.</verse>
				<verse number="40">Tad viņi, izgājuši no cietuma, aizgāja pie Līdijas un, apmeklējuši un iepriecinājuši brāļus, devās ceļā.</verse>
			</chapter>
			<chapter number="17">
				<verse number="1">Izgājuši cauri Amfipolei un Apollonijai, viņi nonāca Tesalonīkē, kur bija jūdu sinagoga.</verse>
				<verse number="2">Pēc savas ieražas Pāvils iegāja pie viņiem un trīs sabatus skaidroja tiem Rakstus,</verse>
				<verse number="3">Atklādams un izskaidrodams tiem, ka Kristum vajadzēja ciest un augšāmcelties no miroņiem; un ka tas ir Jēzus Kristus, ko es jums sludinu.</verse>
				<verse number="4">Un daži no tiem ticēja un piebiedrojās Pāvilam un Sīlam un arī liels daudzums dievbijīgo un pagānu, kā arī ne mazums dižciltīgo sieviešu.</verse>
				<verse number="5">Tad jūdi, būdami skaudīgi, paņēma no pūļa dažus ļaunus vīrus, sagāja barā, uztrauca pilsētu un, apstājuši Jazona namu, meklēja viņus, lai vestu tautas priekšā.</verse>
				<verse number="6">Un tie, viņus neatraduši, vilka Jazonu un dažus brāļus pie pilsētas priekšniekiem, kliegdami, ka tie, kas uztrauc pilsētu, arī šurp atnākuši;</verse>
				<verse number="7">Tos uzņēmis Jazons, un tie visi rīkojas pret ķeizara pavēlēm, sacīdami, ka ir cits ķēniņš - Jēzus.</verse>
				<verse number="8">Tā viņi kūdīja tautu un pilsētas priekšniekus, kas to dzirdēja.</verse>
				<verse number="9">Bet viņi, saņēmuši no Jazona un pārējiem galvojumu, tos atlaida.</verse>
				<verse number="10">Bet brāļi tādēļ naktī aizsūtīja Pāvilu un Sīlu uz Beroju. Tur nonākuši, viņi iegāja jūdu sinagogā.</verse>
				<verse number="11">Šie bija cildenāki nekā tesalonīķieši. Viņi visai labprātīgi uzņēma vārdu, pētīdami ik dienas Rakstus, vai tas tā ir.</verse>
				<verse number="12">Un daudzi no viņiem, kā arī ne mazums cienītu pagānu, kļuva ticīgi.</verse>
				<verse number="13">Kad Tesalonīkes jūdi uzzināja, ka Pāvils Berojā sludina Dieva vārdu, tie nāca arī uz turieni, uzbudinādami un uztraukdami ļaudis.</verse>
				<verse number="14">Tad brāļi tūdaļ sūtīja Pāvilu, lai viņš iet līdz jūrai, bet Sīla un Timotejs palika tur.</verse>
				<verse number="15">Bet tie, kas pavadīja Pāvilu, aizveda viņu līdz Atēnām un aizgāja, saņēmuši no viņa pavēli Sīlam un Timotejam, lai tie drīz nāktu pie viņa.</verse>
				<verse number="16">Kamēr Pāvils Atēnās tos gaidīja, tā gars viņā iedegās, redzēdams elkdievībai atdotu pilsētu.</verse>
				<verse number="17">Un viņš sarunājās ar jūdiem un Dieva atzinējiem sinagogā, bet ik dienas tirgus laukumā ar tiem, kas bija klāt.</verse>
				<verse number="18">Tad daži epikūriešu un stoiķu filozofi strīdējās ar viņu; bet daži sacīja: Ko šis pļāpa grib teikt? Bet citi: Šķiet, viņš ir jaunu dievu sludinātājs, jo viņš tiem sludināja Jēzu un augšāmcelšanos.</verse>
				<verse number="19">Un tie, saņēmuši viņu, veda uz areopagu, sacīdami: Mēs taču varam dabūt zināt, kas tā par jaunu mācību, ko tu sludini?</verse>
				<verse number="20">Jo tu sniedz mūsu ausīm kaut ko jaunu. Tāpēc mēs gribam zināt, kas tas ir.</verse>
				<verse number="21">Jo visiem atēniešiem un atnācējiem, svešiniekiem, nekas cits nerūpēja, kā vienīgi kaut ko jaunu runāt vai klausīties.</verse>
				<verse number="22">Tad Pāvils, stāvēdams areopaga vidū, sacīja: Atēnieši, es redzu jūs visās lietās pārāk reliģiozus!</verse>
				<verse number="23">Jo es, apstaigādams un aplūkodams jūsu dievekļus, atradu arī altāri, uz kura bija rakstīts: &amp;quot;Nepazīstamajam Dievam&amp;quot;. Ko jūs nepazīdami godinājat, to es jums sludinu.</verse>
				<verse number="24">Dievs, kas radījis pasauli un visu, kas tanī ir, būdams debess un zemes Kungs, nemājo rokām celtos tempļos,</verse>
				<verse number="25">Un Viņu neapkalpo cilvēku rokas, it kā Viņam kā vajadzētu; Viņš pats dod visiem dzīvību un elpu, un visu.</verse>
				<verse number="26">Viņš padarīja to, ka no viena visu cilvēku cilts apdzīvotu visu zemes virsu, nosprauzdams noteiktus laikus un robežas to dzīvošanai.</verse>
				<verse number="27">Lai tie meklētu Dievu vai tie varētu Viņu nojaust un atrast, lai gan Viņš nav tālu no mums katra:</verse>
				<verse number="28">Jo Viņā mēs dzīvojam un kustamies, un esam, kā arī daži jūsu dzejnieki sacījuši: Mēs arī esam Viņa cilts.</verse>
				<verse number="29">Tāpēc mums, kas esam Dieva cilts, nevajag domāt, ka dievība līdzīga zeltam vai akmenim, vai cilvēka mākslas skulptūrai un izdomājumam.</verse>
				<verse number="30">Bet Dievs, skatīdamies pār šiem nezināšanas laikiem, tagad pasludina cilvēkiem, lai visi un visur gandara par grēkiem,</verse>
				<verse number="31">Jo Viņš nolicis dienu, kurā taisnīgi tiesās pasauli caur Vīru, ko Viņš izredzējis un visiem to ticamu padarījis, uzmodinādams Viņu no miroņiem.</verse>
				<verse number="32">Dzirdēdami par mirušo augšāmcelšanos, daži zobojās, bet daži sacīja: Par to mēs tevi klausīsimies citu reizi.</verse>
				<verse number="33">Tā Pāvils aizgāja no viņu vidus.</verse>
				<verse number="34">Bet daži vīrieši piebiedrojās viņam un kļuva ticīgi, starp tiem Dionīzijs, areopaga loceklis, un sieviete, vārdā Damara, un citi līdz ar viņiem.</verse>
			</chapter>
			<chapter number="18">
				<verse number="1">Pēc tam viņš, aizgājis no Atēnām, nonāca Korintā.</verse>
				<verse number="2">Un viņš atrada kādu jūdu, vārdā Akvilu, kas cēlies no Pontas. Tas ar savu sievu Priskillu nupat kā bija atnācis no Itālijas (jo Klaudijs bija pavēlējis visiem jūdiem atstāt Romu). Tiem viņš piebiedrojās.</verse>
				<verse number="3">Un tā kā viņam bija tas pats amats, viņš palika pie tiem un strādāja. (Viņiem bija telšu taisītāju amats.)</verse>
				<verse number="4">Un viņš katru sabatu mācīja sinagogā un, runādams par Kunga Jēzus vārdu, pārliecināja jūdus un grieķus.</verse>
				<verse number="5">Bet kad Sīls un Timotejs atnāca no Maķedonijas, Pāvils vēl centīgāk sludināja jūdiem, ka Jēzus ir Kristus.</verse>
				<verse number="6">Bet kad tie runāja pretim un zaimoja, viņš, izkratījis savas drēbes, sacīja tiem: Jūsu asinis lai nāk pār jūsu galvām. No šī brīža es iešu pie pagāniem.</verse>
				<verse number="7">Un viņš, no turienes aizgājis, nonāca kāda dievbijīga vīra namā, kam vārds bija Tits Justs. Tā nams bija savienots ar sinagogu.</verse>
				<verse number="8">Bet Krisps, sinagogas priekšnieks, un viss viņa nams ticēja uz Kungu, un daudzi korintieši, dzirdēdami, kļuva ticīgi un kristījās.</verse>
				<verse number="9">Tad naktī Kungs parādībā sacīja Pāvilam: Nebīsties, bet runā un neklusē,</verse>
				<verse number="10">Jo es esmu ar tevi, un neviens tevi neaiztiks, lai darītu tev ļaunu, jo man ir daudz ļaužu šinī pilsētā.</verse>
				<verse number="11">Tad viņš tur palika gadu un sešus mēnešus, tiem mācīdams Dieva vārdu.</verse>
				<verse number="12">Bet kad Gallions bija prokonsuls Ahajā, jūdi vienprātīgi sacēlās pret Pāvilu un veda viņu tiesā,</verse>
				<verse number="13">Sacīdami: Šis pierunā ļaudis kalpot Dievam pret likumu.</verse>
				<verse number="14">Kad Pāvils sāka atvērt muti, Gallions sacīja jūdiem: Jūdu vīri, ja tas būtu kāds netaisns vai ļauns noziegums, es jūs, kā pienākas, uzklausītu,</verse>
				<verse number="15">Bet ja strīdi ir par mācību, vārdiem un jūsu bauslību, tad lūkojiet paši; es negribu tanīs būt tiesnesis.</verse>
				<verse number="16">Un viņš tos noraidīja no tribunāla.</verse>
				<verse number="17">Tad visi, notvēruši sinagogas priekšnieku Sostenu, sita to tribunāla priekšā, bet Gallions neraizējās par viņiem.</verse>
				<verse number="18">Bet Pāvils uzturējās tur vēl daudz dienas un, atvadījies no brāļiem, pārcēlās uz Sīriju, bet kopā ar viņu Priskilla un Akvila, kas Kenhrejā apcirpa savu galvu, jo tāds bija viņa solījums.</verse>
				<verse number="19">Viņš nonāca Efezā un atstāja tos tur, bet pats, iegājis sinagogā, sarunājās ar jūdiem.</verse>
				<verse number="20">Tie lūdza viņu palikt ilgāku laiku, bet viņš.nepiekrita,</verse>
				<verse number="21">Bet atvadīdamies viņš teica: Ja tāds būs Dieva prāts, es atkal atgriezīšos pie jums. Tad viņš aizgāja no Efezas.</verse>
				<verse number="22">Un viņš, nonācis Cēzarejā, aizgāja un apsveica draudzi, un devās uz Antiohiju.</verse>
				<verse number="23">Un kādu laiku tur palicis, viņš aizgāja; pārstaigādams pēc kārtas Galatijas apgabalu un Frīģiju, viņš stiprināja visus mācekļus.</verse>
				<verse number="24">Bet Efezā nonāca kāds jūds, vārdā Apolls, dzimis aleksandrietis, labs Rakstu pazinējs un daiļrunīgs.</verse>
				<verse number="25">Viņš bija mācīts Kunga ceļā un dedzīgs garā, runāja un cītīgi mācīja to, kas attiecas uz Jēzu, pats pazīdams tikai Jāņa kristību.</verse>
				<verse number="26">Viņš droši sāka sludināt sinagogā. To dzirdējuši, Priskilla un Akvila paņēma viņu pie sevis un vēl rūpīgāk paskaidroja viņam Kunga ceļu.</verse>
				<verse number="27">Kad viņš gribēja iet uz Ahaju, brāļi viņu pamācīja un rakstīja mācekļiem, lai viņu uzņem. Tur nonācis, viņš kļuva noderīgs tiem, kas ticēja;</verse>
				<verse number="28">Jo viņš atklāti un stipri atspēkoja jūdus, pierādīdams ar Rakstiem, ka Jēzus ir Kristus.</verse>
			</chapter>
			<chapter number="19">
				<verse number="1">Bet notika, kamēr Apolls bija Korintā, ka Pāvils, pārstaigājis augstienes apgabalus, nonāca Efezā. Atradis dažus mācekļus,</verse>
				<verse number="2">Viņš tiem sacīja: Vai jūs saņēmāt Svēto Garu, kad kļuvāt ticīgi? Bet tie viņam sacīja: Mēs pat neesam dzirdējuši, ka Svētais Gars ir.</verse>
				<verse number="3">Tad viņš tiem sacīja: Kā tad jūs esat kristīti? Tie sacīja: Jāņa kristībā.</verse>
				<verse number="4">Bet Pāvils sacīja: Jānis kristīja tautu grēku nožēlošanas kristībā, sacīdams, lai tie tic uz To, kas pēc viņa nāks, t.i., uz Jēzu.</verse>
				<verse number="5">To dzirdējuši, viņi tika kristīti Kunga Jēzus vārdā.</verse>
				<verse number="6">Un kad Pāvils uzlika tiem rokas, Svētais Gars nāca uz viņiem, un tie runāja valodās un pravietoja.</verse>
				<verse number="7">Bet viņu bija pavisam ap divpadsmit vīru.</verse>
				<verse number="8">Tad viņš, iegājis sinagogā, droši sludināja trīs mēnešus, mācīdams un pārliecinādams par Dieva valstību.</verse>
				<verse number="9">Bet kad daži palika cietsirdīgi un neticēja, ļaužu priekšā zaimodami Kunga ceļu, viņš no tiem aizgāja, nošķīra mācekļus un katru dienu tiem sludināja Tiranna skolā.</verse>
				<verse number="10">Tas turpinājās divus gadus, tā ka visi, kas Āzijā dzīvoja, jūdi un pagāni dzirdēja Kunga vārdu.</verse>
				<verse number="11">Dievs ar Pāvila rokām darīja ne mazums brīnumu,</verse>
				<verse number="12">Tā ka pat sviedrautus un priekšautus no viņa miesas uzlika neveselajiem, un slimības tos atstāja, un ļaunie gari izgāja no tiem.</verse>
				<verse number="13">Bet daži no jūdiem, kas bija garu izdzinēji un klejoja apkārt, mēģināja piesaukt Jēzus vārdu pār tiem, kam bija ļaunie gari, sacīdami: Es jūs zvērinu pie Jēzus, ko Pāvils sludina.</verse>
				<verse number="14">Bet tie, kas to darīja, bija dažī jūdi: augstā priestera Skevas septiņi dēli.</verse>
				<verse number="15">Bet ļaunais gars tiem atbildēja, sacīdams: Jēzu es pazīstu un Pāvilu es zinu, bet kas jūs esat?</verse>
				<verse number="16">Un cilvēks, kurā bija ļaunais gars, uzbruka tiem, ņēma pār abiem virsroku un pieveica tos, tā ka tie kaili un ievainoti aizbēga no tās mājas.</verse>
				<verse number="17">Tas kļuva zināms visiem jūdiem un pagāniem, kas dzīvoja Efezā, un visus tos pārņēma bailes, un viņi godināja Kunga Jēzus vārdu.</verse>
				<verse number="18">Un daudzi no ticīgajiem nāca, atzīdami un izstāstīdami savus darbus.</verse>
				<verse number="19">Bet daudzi no tiem, kas nodarbojās ar māņticību, sanesa grāmatas un visu priekšā sadedzināja. Noteicot to vērtību, atrada, ka tā ir piecdesmit tūkstošu denāriju.</verse>
				<verse number="20">Tā Dieva vārds vareni auga un nostiprinājās.</verse>
				<verse number="21">To pabeidzis, Pāvils garā apņēmās, pārstaigājot Maķedoniju un Ahaju, iet uz Jeruzalemi, sacīdams: Kad es būšu tur bijis, man būs jāredz arī Roma.</verse>
				<verse number="22">Tad viņš, aizsūtījis uz Maķedoniju divus savus palīgus, Timoteju un Erastu, pats kādu laiku palika Āzijā.</verse>
				<verse number="23">Bet tanī laikā notika liels nemiers Kunga ceļa dēļ.</verse>
				<verse number="24">Jo kāds sudrabkalis, vārdā Dēmetrijs, kas darināja Diānas sudraba tempļus un sagādāja amatniekiem ne mazums peļņas,</verse>
				<verse number="25">Sasaucis tos un citus, kas strādāja to pašu amatu, sacīja: Vīri, jūs zināt, ka no šī darba mums ir ieguvums;</verse>
				<verse number="26">Un jūs redzat un dzirdat, ka šis Pāvils ne vien Efezā, bet gandrīz visā Āzijā pārliecina un novērš daudz tautas, sacīdams, ka tie nav dievi, kas rokām darināti.</verse>
				<verse number="27">Bet ne tikai šai mūsu nodarbei draud briesmas kļūt atmestai, bet arī lielās Diānas templis tiks nievāts un arī sāks iznīkt viņas godība, ko pielūdz visa Āzijā un pasaule.</verse>
				<verse number="28">To dzirdēdami un dusmu pārņemti, tie kliedza, sacīdami: Liela ir efeziešu Diāna!</verse>
				<verse number="29">Un pilsētā cēlās nemiers. Tie vienprātīgi traucās uz teātri, raudami līdz maķedoniešus - Gaiju un Aristarhu, Pāvila ceļa biedrus.</verse>
				<verse number="30">Kad Pāvils gribēja iet pie tautas, mācekļi to nepieļāva.</verse>
				<verse number="31">Bet arī daži no Āzijas dižciltīgajiem, kas bija viņa draugi, sūtīja pie viņa un lūdza, lai viņš neiet uz teātri.</verse>
				<verse number="32">Bet daži kliedza citu, jo sanāksme bija izjukusi, un vairums nezināja, kāda iemesla dēļ viņi sanākuši.</verse>
				<verse number="33">Tad tie no pūļa izvilka Aleksandru, ko jūdi bīdīja uz priekšu. Bet Aleksandrs, pieprasījis ar roku klusēšanu, gribēja aizstāvēties tautas priekšā.</verse>
				<verse number="34">Uzzinājuši, ka viņš ir jūds, tie visi vienā balsī apmēram divas stundas kliedza: Liela ir efeziešu Diāna!</verse>
				<verse number="35">Bet rakstvedis nomierināja pūli, sacīdams: Efeziešu vīri, vai ir kāds cilvēks, kas nezinātu, ka efeziešu pilsēta ir lielās Diānas, Jupitera meitas, godinātāja?</verse>
				<verse number="36">Tā kā tam neviens nevar pretim runāt, jums jānomierinās, lai neko neapdomīgu nedarītu.</verse>
				<verse number="37">Jūs atvedāt šos cilvēkus, kas nav ne tempļa aplaupītāji, ne jūsu dieves zaimotāji.</verse>
				<verse number="38">Ja Dēmetrijam un amatniekiem, kas kopā ar viņu, ir kāda prasība pret citiem, tad notiek tiesu sanāksmes un ir arī prokonsuli, lai sūdz viens otru.</verse>
				<verse number="39">Bet ja jums būtu vēl kāda cita prasība, to var izlemt likumīgā sanāksmē.</verse>
				<verse number="40">Mums arī jābīstas, ka mūs neapsūdz par šīs dienas sacelšanos, jo mēs nevaram uzrādīt, kas būtu pie dumpja vainojams. Un viņš to teicis, atlaida sanāksmi.</verse>
			</chapter>
			<chapter number="20">
				<verse number="1">Pēc tam, kad nemiers bija norimis, Pāvils, saaicinājis mācekļus, pamācīja tos, atvadījās un devās ceļā, lai ietu uz Maķedoniju.</verse>
				<verse number="2">Bet pārstaigājis šos apgabalus un daudz vārdiem tos pamācījis, viņš nonāca Grieķijā.</verse>
				<verse number="3">Tur viņš, palicis trīs mēnešus, domāja pārcelties uz Sīriju, bet, tā kā jūdi viņam uzglūnēja, viņš nolēma atgriezties caur Maķedoniju.</verse>
				<verse number="4">Viņu pavadīja berojietis Zopatrs, Pirra dēls, tesalonīķieši - Aristarhs un Sekunds, derbietis Gaijs, Timotejs un no Āzijas - Tihiks un Trofims.</verse>
				<verse number="5">Tie izgāja iepriekš un gaidīja mūs Troadā.</verse>
				<verse number="6">Mēs no Filipiem aizbraucām pēc neraudzētās maizes dienas un piecās dienās nonācām pie viņiem Troadā, kur palikām septiņas dienas.</verse>
				<verse number="7">Bet pirmajā nedēļas dienā, kad mēs sanācām maizi lauzt, Pāvils, gribēdams nākošajā dienā doties tālāk, runāja tiem; un viņa runa ieilga līdz pusnaktij.</verse>
				<verse number="8">Bet augšistabā, kur mēs sanācām, bija daudz lampadu.</verse>
				<verse number="9">Kad Pāvils tik ilgi runāja, tad kāds jauneklis, vārdā Eitihs, uz palodzes sēdēdams, iegrima dziļā miegā un, miega pārvarēts, nokrita no trešā stāva lejā un tika pacelts jau nedzīvs.</verse>
				<verse number="10">Tad Pāvils, nokāpis zemē pie viņa, nometās pār viņu un, to apkampis, sacīja: Neuztraucieties, jo viņa dvēsele vēl viņā.</verse>
				<verse number="11">Tad viņš, uzkāpis augšā, lauza maizi, baudīja to un, runājis pietiekoši līdz gaismai, aizceļoja.</verse>
				<verse number="12">Bet zēnu tie aizveda dzīvu un ļoti priecājās.</verse>
				<verse number="13">Tad mēs, iekāpuši kuģī, braucām uz Asu, gribēdami tur uzņemt Pāvilu, jo tā viņš, pats iedams pa zemes ceļu, mums pavēlēja.</verse>
				<verse number="14">Kad viņš Asā ar mums satikās, mēs viņu uzņēmām un pārcēlāmies uz Mitilēni.</verse>
				<verse number="15">No turienes aizbraukuši, mēs nākošajā dienā nokļuvām iepretim Hijai, un otrā dienā mēs piestājāmies Samosā, bet nākošajā dienā nonācām Milētā;</verse>
				<verse number="16">Jo Pāvils nolēma braukt Efezai garām, lai neuzkavētos Āzijā. Viņš steidzās, lai, ja tas iespējams, Vasarsvētkus svinētu Jeruzalemē.</verse>
				<verse number="17">No Milētas viņš sūtīja uz Efezu un ataicināja baznīcas vecākos.</verse>
				<verse number="18">Kad viņi atnāca un bija kopā ar to, viņš tiem sacīja: Jūs zināt, ka no pirmās dienas, kopš esmu atnācis Āzijā, es visu laiku biju pie jums,</verse>
				<verse number="19">Kalpodams Kungam visā pazemībā un asarās, un pārbaudījumos, ko man sagādāja jūdu vajāšanas;</verse>
				<verse number="20">Arī neko noderīgu neesmu noklusējis, bet esmu jums sludinājis un jūs mācījis atklātībā un mājās,</verse>
				<verse number="21">Apliecinādams jūdiem un pagāniem atgriešanos pie Dieva un ticību uz mūsu Kungu Jēzu Kristu.</verse>
				<verse number="22">Un tagad, lūk, garā saistīts, es eju uz Jeruzalemi, nezinādams, kas man tur notiks.</verse>
				<verse number="23">Tikai Svētais Gars man katrā pilsētā liecina, sacīdams, ka važas un apspiešana mani gaida Jeruzalemē.</verse>
				<verse number="24">Bet no tā visa es nebīstos, un es nevērtēju savu dzīvību dārgāku par sevi, lai tikai pabeigtu savas gaitas un kalpošanu vārdam, ko esmu saņēmis no Kunga Jēzus, lai apliecinātu Dieva žēlastības evaņģēliju.</verse>
				<verse number="25">Un, lūk, tagad es zinu, ka jūs visi, kuru vidū esmu staigājis, sludinādams Dieva valstību, manu vaigu vairs neredzēsiet.</verse>
				<verse number="26">Tāpēc es šinī dienā apstiprinu jums, ka esmu tīrs no visu asinīm.</verse>
				<verse number="27">Jo es neesmu atturējies sludināt jums visu Dieva prātu.</verse>
				<verse number="28">Uzmaniet paši sevi un visu ganāmo pulku, kurā Svētais Gars jūs iecēlis par bīskapiem, lai ganītu Dieva Baznīcu, ko Viņš ar savām asinīm ieguvis.</verse>
				<verse number="29">Es zinu, ka pēc manas aiziešanas pie jums iebruks plēsīgi vilki, kas nesaudzēs ganāmo pulku.</verse>
				<verse number="30">No jums pašiem celsies vīri, runādami aplamības, lai aizrautu mācekļus sev līdz.</verse>
				<verse number="31">Tāpēc esiet nomodā, pieminēdami, ka es trīs gadus dienām un naktīm nemitējos ar asarām ikvienu no jums pamācīt!</verse>
				<verse number="32">Un tagad es jūs novēlu Dievam un Viņa žēlastības vārdam, kas spēj celt un dot mantojumu ar visiem svētajiem.</verse>
				<verse number="33">Sudrabu un zeltu vai drēbes ne no viena neesmu iekārojis.</verse>
				<verse number="34">Jūs paši zināt, ka šīs manas rokas gādāja par to, kas bija vajadzīgs man un tiem, kas pie manis ir.</verse>
				<verse number="35">Es jums visu esmu rādījis, ka, tā strādājot, jāuzņem vājie, atminēdamies Kunga Jēzus vārdu, ko Viņš sacījis: Svētīgāk ir dot nekā ņemt.</verse>
				<verse number="36">Un viņš, to sacījis, ceļos nometies, kopā ar viņiem visiem lūdza Dievu.</verse>
				<verse number="37">Bet visi gauži raudāja, metās Pāvilam ap kaklu un skūpstīja viņu,</verse>
				<verse number="38">Visvairāk noskumdami par vārdiem, ko viņš sacīja, ka tie vairs viņa vaigu neredzēs. Un tie pavadīja viņu līdz kuģim.</verse>
			</chapter>
			<chapter number="21">
				<verse number="1">Bet notika, ka mēs no viņiem šķīrāmies. Taisnā ceļā braukdami, nonācām Kosā un nākošajā dienā Rodā, un no turienes Patrā;</verse>
				<verse number="2">Un mēs, atraduši kuģi, kas brauc uz Feniķiju, iekāpām un aizbraucām.</verse>
				<verse number="3">Bet kad ieraudzījām Kipru un atstājām to pa kreisi, braucām uz Sīriju un nonācām Tirā, jo tur kuģim bija jāizkrauj krava.</verse>
				<verse number="4">Atraduši mācekļus, mēs tur palikām septiņas dienas. Tie, Gara pamudināti, sacīja Pāvilam, lai viņš neiet uz Jeruzalemi.</verse>
				<verse number="5">Kad šīs dienas bija pagājušas, mēs kājām devāmies ceļā. Visi kopā ar sievām un bērniem mūs pavadīja vēl ārpus pilsētas; un mēs jūrmalā, ceļos nometušies, lūdzām Dievu.</verse>
				<verse number="6">Atvadījušies savā starpā, mēs iekāpām kuģī, bet viņi aizgāja savās mājās.</verse>
				<verse number="7">No Tiras nonākuši Ptolemaidā, mēs pabeidzām jūras braucienu un, apsveikuši brāļus, palikām pie viņiem vienu dienu.</verse>
				<verse number="8">Bet nākošajā dienā mēs devāmies ceļā un nonācām Cēzarejā. Iegājuši evaņģēlista Filipa, kas bija viens no septiņiem, namā, mēs palikām pie viņa.</verse>
				<verse number="9">Viņam bija četras meitas, jaunavas, kuras pravietoja.</verse>
				<verse number="10">Un kad mēs tur dažas dienas uzkavējāmies, no Jūdejas atnāca kāds pravietis, vārdā Agabs.</verse>
				<verse number="11">Tas, ieradies pie mums, paņēma Pāvila jostu un, saistījis sev kājas un rokas, sacīja: To saka Svētais Gars: tā jūdi Jeruzalemē saistīs vīru, kam šī josta pieder, un nodos pagānu rokās.</verse>
				<verse number="12">To dzirdēdami, mēs un tie, kas tanī vietā bija, lūdzām, lai viņš neiet uz Jeruzalemi.</verse>
				<verse number="13">Tad Pāvils atbildēja un sacīja: Ko jūs darāt, kāpēc raudat un skumdināt manu sirdi? Kunga Jēzus vārda dēļ es esmu sagatavojies, lai mani Jeruzalemē ne tikai sasietu, bet arī mirt.</verse>
				<verse number="14">Nespēdami viņu pierunāt, mēs nomierinājāmies, sacīdami: Lai notiek Kunga prāts!</verse>
				<verse number="15">Pēc šīm dienām mēs sagatavojāmies un gājām uz Jeruzalemi.</verse>
				<verse number="16">Bet daži mācekļi no Cēzarejas nāca kopā ar mums. Viņi atveda līdz kādu kiprieti Mnasonu, seno mācekli, pie kura mums bija jāņem mājvieta.</verse>
				<verse number="17">Kad nonācām Jeruzalemē, brāļi mūs labprāt uzņēma.</verse>
				<verse number="18">Nākošajā dienā Pāvils kopā ar mums aizgāja pie Jēkaba, kur sapulcējās visi vecākie.</verse>
				<verse number="19">Tos apsveicis, viņš pēc kārtas izstāstīja, ko Dievs ar viņa kalpošanu darījis pagāniem.</verse>
				<verse number="20">To dzirdējuši, tie godināja Dievu un sacīja viņam: Brāli, tu redzi, cik tūkstoši jūdu ir, kas palikuši ticīgi, un visi tie bauslības piekritēji.</verse>
				<verse number="21">Bet viņi dzirdēja par tevi, ka tu tos jūdus, kas dzīvo starp pagāniem, mācot atkrist no Mozus, sacīdams, ka tiem nevajagot apgraizīt savus bērnus un dzīvot pēc ieražām.</verse>
				<verse number="22">Ko darīt? Katrā ziņā tautai jāsapulcējas, jo dzirdēs, ka tu atnācis.</verse>
				<verse number="23">Tāpēc dari to, ko mēs tev sakām. Mums ir četri vīri, kas devuši solījumus.</verse>
				<verse number="24">Ņem tos pie sevis, šķīsties kopā ar viņiem un samaksā par tiem, lai viņi apcērp galvas, tad visi zinās, ka tas, ko par tevi dzirdējuši, ir netaisnība, bet ka arī tu pats dzīvo pēc bauslības.</verse>
				<verse number="25">Bet par tiem, kas no pagāniem kļuvuši ticīgi, mēs nolēmām un rakstījām, lai viņi sargās no tā, kas elkiem upurēts, un asinīm, un nožņaugtā, un netiklības.</verse>
				<verse number="26">Tad Pāvils, paņēmis vīrus pie sevis, nākošajā dienā kopā ar tiem šķīstījās, iegāja svētnīcā, pasludinādams šķīstīšanās dienu izbeigšanos, tiklīdz par ikvienu no tiem būšot upurēts upuris.</verse>
				<verse number="27">Bet kamēr pagāja septiņas dienas, tie jūdi, kas bija no Āzijas, redzēdami viņu svētnīcā, sakūdīja visu tautu un, sagrābuši viņu, kliedza:</verse>
				<verse number="28">Izraēliešu vīri, palīdziet! Šis ir tas cilvēks, kas visur visus māca pret tautu, bauslību un šo vietu; turklāt arī pagānus viņš ievedis svētnīcā un tā apgānījis šo svēto vietu;</verse>
				<verse number="29">Jo tie redzēja efezieti Trofimu pilsētā kopā ar viņu un domāja, ka Pāvils to ievedis svētnīcā.</verse>
				<verse number="30">Tad visa pilsēta uztraucās, ļaudis saskrēja un, satvēruši Pāvilu, vilka to no svētnīcas ārā; un tūdaļ durvis aizslēdza.</verse>
				<verse number="31">Kad tie gribēja viņu nonāvēt, tika paziņots sardzes priekšniekam, ka visā Jeruzalemē ir sacelšanās.</verse>
				<verse number="32">Paņēmis kareivjus un virsniekus, viņš tūdaļ aizskrēja pie tiem. Tie, redzēdami priekšnieku un kareivjus, mitējās sist Pāvilu.</verse>
				<verse number="33">Tad priekšnieks piegāja, satvēra viņu, pavēlēja sasiet to divām važām un vaicāja, kas viņš tāds un ko viņš darījis?</verse>
				<verse number="34">Bet pūlī daži kliedza šo, citi to. Nevarēdams troksnī nekā noteikta uzzināt, viņš pavēlēja aizvest to uz kareivju mītni.</verse>
				<verse number="35">Kad viņš nonāca līdz kāpnēm, notika, ka kareivji viņu nesa ļaužu uzmākšanās dēļ;</verse>
				<verse number="36">Jo daudz ļaužu sekoja, kliegdami: Nost ar viņu!</verse>
				<verse number="37">Pirms Pāvilu ieveda kareivju mītnē, viņš sacīja priekšniekam: Vai man atļauts tev ko teikt? Tas sacīja: Vai tu grieķiski proti?</verse>
				<verse number="38">Vai tu neesi tas ēģiptietis, kas pirms dažām dienām sacēla dumpi un aizveda tuksnesī četrus tūkstošus sikariešu vīru?</verse>
				<verse number="39">Un Pāvils sacīja viņam: Es esmu jūdu cilvēks, tarsietis, ievērojamās Kilikijas pilsētas pilsonis; es tevi lūdzu, atļauj man runāt tautai.</verse>
				<verse number="40">Kad viņš to atļava, Pāvils, uz kāpnēm stāvēdams, māja ļaudīm ar roku un dziļam klusumam iestājoties, runāja ebreju valodā, sacīdams:</verse>
			</chapter>
			<chapter number="22">
				<verse number="1">Brāļi un tēvi, uzklausiet tagad aizstāvēšanos, kādu es jums teikšu!</verse>
				<verse number="2">Kad tie dzirdēja, ka viņš tos uzrunā ebreju valodā, tie kļuva vēl klusāki,</verse>
				<verse number="3">Un viņš sacīja: Es esmu jūds, dzimis Tarsā, Kilikijā, bet uzaudzināts šinī pilsētā, izglītojies pie Gamaliēla kājām saskaņā ar tēvu bauslības patiesībām, bauslības cīnītājs, kādi arī jūs šodien visi esat;</verse>
				<verse number="4">Un šo mācību esmu vajājis līdz nāvei, saistīdams un nododams cietumā vīriešus un sievietes,</verse>
				<verse number="5">Kā to man apliecina augstais priesteris un visi vecākie, no kuriem, saņēmis vēstules, gāju pie brāļiem uz Damasku, lai no turienes tos sasaistītus vestu uz Jeruzalemi un sodītu.</verse>
				<verse number="6">Bet notika, ka, man ejot un dienas vidū tuvojoties Damaskai, piepeši mani apspīdēja spilgta gaisma no debesīm.</verse>
				<verse number="7">Un es nokritu zemē un dzirdēju balsi man sakām: Saul, Saul, kāpēc tu mani vajā?</verse>
				<verse number="8">Bet es atbildēju: Kungs, kas tu esi? Un Viņš sacīja man: Es esmu Jēzus Nācarietis, ko tu vajā.</verse>
				<verse number="9">Un tie, kas bija kopā ar mani, gaismu gan redzēja, bet Viņa balsi, kas ar mani runāja, nedzirdēja.</verse>
				<verse number="10">Es sacīju: Kungs, kas man jādara? Bet Kungs sacīja man: Celies, ej uz Damasku, un tur tev pateiks visu, kas tev jādara.</verse>
				<verse number="11">Un tā kā es no tās gaismas spilgtuma nevarēju vairs redzēt, pavadoņi veda mani aiz rokas, un tā es nonācu Damaskā.</verse>
				<verse number="12">Tur Ananija, bauslības vīrs, par ko liecina visi tur dzīvojošie jūdi,</verse>
				<verse number="13">Atnāca un, nostājies pie manis, sacīja man: Brāli Saul, topi redzīgs! Un es tanī pat stundā uzlūkoju viņu,</verse>
				<verse number="14">Bet viņš sacīja: Mūsu tēvu Dievs tevi izredzējis, lai tu atzītu Viņa prātu un redzētu Taisnīgo, un dzirdētu balsi no Viņa mutes;</verse>
				<verse number="15">Jo tu visiem ļaudīm liecināsi par Viņu to, ko redzēji un dzirdēji.</verse>
				<verse number="16">Un ko tagad vēl kavējies? Celies un pieņem kristību, un, Viņa vārdu piesaucis, nomazgā savus grēkus!</verse>
				<verse number="17">Bet notika, kad atgriezos Jeruzalemē un svētnīcā lūdzu Dievu, ka es tiku garā aizrauts;</verse>
				<verse number="18">Un es redzēju Viņu man sakām: Steidzies un žigli izej no Jeruzalemes, jo viņi tavu liecību par mani nepieņems.</verse>
				<verse number="19">Un es sacīju: Kungs, viņi zina, ka es tos, kas uz Tevi ticēja, metu cietumā un šaustīju sinagogās.</verse>
				<verse number="20">Un kad Tava liecinieka Stefana asinis tika izlietas, es biju klāt un piekritu tam, un sargāju drēbes tiem, kas viņu nonāvēja.</verse>
				<verse number="21">Un Viņš man sacīja: Ej, jo es tevi sūtīšu tālumā starp pagāniem.</verse>
				<verse number="22">Uzklausījuši viņu līdz šiem vārdiem, tie pacēla savas balsis, sacīdami: Nost tādu no šīs zemes, jo tāds nedrīkst dzīvot!</verse>
				<verse number="23">Bet, kad tie kliedza un nometa savas drēbes, un svieda putekļus gaisā,</verse>
				<verse number="24">Priekšnieks lika viņu ievest mītnē, šaustīt rīkstēm un mocīt viņu, lai uzzinātu, kāda iemesla dēļ tie tā kliedza uz viņu.</verse>
				<verse number="25">Un kad tie sasēja viņu siksnām, Pāvils sacīja virsniekam, kas stāvēja viņam klāt: Vai jums atļauts šaustīt nenotiesātu Romas pilsoni?</verse>
				<verse number="26">To dzirdējis, virsnieks aizgāja pie priekšnieka un paziņoja viņam, sacīdams: Ko tu gribi darīt? Šis cilvēks taču ir Romas pilsonis.</verse>
				<verse number="27">Tad priekšnieks, piegājis, jautāja viņam: Saki man, vai tu esi romietis? Un viņš sacīja: Jā!</verse>
				<verse number="28">Tad priekšnieks atbildēja: Es šo pilsonību ieguvu par augstu maksu. Un Pāvils sacīja: Bet es tāds jau esmu dzimis.</verse>
				<verse number="29">Tad tūdaļ aizgāja no viņa tie, kas taisījās viņu mocīt. Bet priekšnieks, uzzinājis, ka viņš ir Romas pilsonis, izbijās, jo bija viņu saistījis.</verse>
				<verse number="30">Bet nākošajā dienā, gribēdams skaidrāk zināt, kāpēc jūdi viņu apsūdz, viņš to atbrīvoja un, pavēlējis sanākt priesteriem un visai augstajai tiesai, izveda Pāvilu un nostādīja viņu starp tiem.</verse>
			</chapter>
			<chapter number="23">
				<verse number="1">Bet Pāvils, uzlūkodams augsto tiesu, sacīja: Vīri, brāļi, es pēc vislabākās sirdsapziņas esmu dzīvojis Dieva priekšā līdz pat šai dienai.</verse>
				<verse number="2">Te augstais priesteris Ananija pavēlēja tiem, kas ap to stāvēja, sist viņam pa muti.</verse>
				<verse number="3">Tad Pāvils sacīja viņam: Dievs tevi sitīs, tu nobaltinātā siena! Tu sēdi, lai mani tiesātu pēc likuma, bet pret likumu pavēli mani sist.</verse>
				<verse number="4">Un klātesošie sacīja: Tu zaimo augsto Dieva priesteri?</verse>
				<verse number="5">Bet Pāvils sacīja: Es nezināju, ka viņš ir augstais priesteris, jo ir rakstīts: Savas tautas priekšnieku tev nebūs zaimot.</verse>
				<verse number="6">Bet Pāvils, zinādams, ka viena daļa ir saduceji un otra - farizeji, sauca augstajā tiesā: Vīri, brāļi! Es esmu farizejs un farizeju dēls; mani tiesā cerības dēļ un mirušo augšāmcelšanās dēļ.</verse>
				<verse number="7">Kad viņš to pateica, izcēlās nesaskaņas farizeju un saduceju starpā, un pūlis sašķēlas.</verse>
				<verse number="8">Jo saduceji saka, ka nav ne augšāmcelšanās, ne eņģeļu, ne gara, bet farizeji visu to atzīst.</verse>
				<verse number="9">Tad izcēlās liela kliegšana. Daži no farizejiem cēlās un strīdējās, sacīdami: Mēs nekā ļauna pie šī cilvēka neatrodam. Kas tad, ja gars vai eņģelis viņam runājis?</verse>
				<verse number="10">Kad strīds kļuva lielāks, priekšnieks, bīdamies, ka tie Pāvilu nesaplosa, pavēlēja kareivjiem iet un izraut viņu no to vidus, un ievest kareivju mītnē.</verse>
				<verse number="11">Nākošajā naktī Kungs viņam piestājās un sacīja: Esi pastāvīgs! Kā tu par mani liecināji Jeruzalemē, tā tev jāliecina arī Romā.</verse>
				<verse number="12">Kad diena bija uzaususi, daži no jūdiem sapulcējās un deva solījumu, sacīdami: Mēs neēdīsim un nedzersim, kamēr Pāvilu nenonāvēsim.</verse>
				<verse number="13">Bet to, kas tā sazvērējušies, bija vairāk nekā kā četrdesmit vīru.</verse>
				<verse number="14">Tie aizgāja pie augstajiem priesteriem un vecākajiem un sacīja: Mēs devām solījumu nekā nebaudīt, iekams Pāvilu nenonāvēsim.</verse>
				<verse number="15">Tagad jūs kopā ar augsto tiesu ziņojiet priekšniekam, lai viņš to atved pie jums it kā viņa rūpīgākai nopratināšanai, bet mēs būsim gatavi viņu nonāvēt, pirms viņš šeit tuvosies.</verse>
				<verse number="16">Pāvila māsas dēls, dzirdēdams par šo viltību, nāca, iegāja kareivju mītnē un paziņoja Pāvilam.</verse>
				<verse number="17">Tad Pāvils, pieaicinājis vienu no virsniekiem pie sevis, sacīja: Aizved šo jaunekli pie priekšnieka, jo viņam ir kaut kas tam ziņojams.</verse>
				<verse number="18">Tad tas paņēma to līdz, un aizvedis pie priekšnieka, sacīja: Apcietinātais Pāvils lūdza man atvest šo jaunekli pie tevis, jo viņam esot kaut kas tev sakāms.</verse>
				<verse number="19">Priekšnieks, paņēmis viņu pie rokas, aizgāja ar to savrup un jautāja viņam: Kas tas ir, ko tu gribi man ziņot?</verse>
				<verse number="20">Tad viņš sacīja: Jūdi norunājuši lūgt tevi, lai tu rītdien vestu Pāvilu uz augsto tiesu it kā viņa rūpīgākai nopratināšanai;</verse>
				<verse number="21">Bet tu netici tiem, jo no tiem vairāk nekā četrdesmit vīru uzglūn viņam. Tie solījušies neēst un nedzert, iekams viņu nenonāvēs, un tagad tie sagatavoti un gaida tavu piekrišanu.</verse>
				<verse number="22">Tad priekšnieks atlaida jaunekli, pavēlēdams nevienam nesacīt, ka to viņam paziņojis.</verse>
				<verse number="23">Un viņš, pasaucis divus virsniekus, sacīja tiem: Sagatavojiet trešajai nakts stundai divi simti kareivju, kas lietu uz Cēzareju, un septiņdesmit jātniekus, un divi simti šķēpnešus.</verse>
				<verse number="24">Un sakārtojiet jājamos lopus, lai Pāvilu uzsēdinātu un novestu viņu veselu pie zemes pārvaldnieka Fēliksa.</verse>
				<verse number="25">(Jo viņš baidījās, ka jūdi kādreiz nepaņem to ar varu un nenonāvē, un vēlāk viņam pašam nebūtu jācieš zaimi, it kā viņš gribējis naudu pieņemt.)</verse>
				<verse number="26">Viņš rakstīja šāda satura vēstuli: Klaudijs Lizijs sveicina viscienīgāko zemes pārvaldnieku Fēliksu.</verse>
				<verse number="27">Šo vīru jūdi bija saņēmuši un taisījās nogalināt, bet es, uzzinājis, ka viņš ir romietis, piesteidzos ar karaspēku un izglābu to;</verse>
				<verse number="28">Bet gribēdams zināt, kādu vainu tie viņam pārmet, es to novedu viņu augstajā tiesā.</verse>
				<verse number="29">Es atradu, ka tie viņu apsūdz bauslības jautājumos, bet ne noziegumā, kas pelnītu nāvi vai važas.</verse>
				<verse number="30">Kad man tika ziņots par slazdiem, ko tie viņam sagatavojuši, es nosūtīju viņu pie tevis, paziņodams arī sūdzētājiem, lai tie izsakās tavā priekšā. Paliec vesels!</verse>
				<verse number="31">Tad kareivji, izpildot pavēli, ņēma Pāvilu un naktī aizveda uz Antipatrīdu.</verse>
				<verse number="32">Nākošajā dienā, atlaiduši jātniekus iet ar viņu tālāk, paši atgriezās karaspēka mītnē.</verse>
				<verse number="33">Nonākuši Cēzarejā un atdevuši vēstuli zemes pārvaldniekam, tie veda arī Pāvilu viņa priekšā.</verse>
				<verse number="34">To izlasījis, tas vaicāja, no kāda apgabala viņš, un, uzzinājis, ka no Kilikijas,</verse>
				<verse number="35">Viņš teica: Es tevi uzklausīšu, kad atnāks tavi apsūdzētāji; un viņš pavēlēja to apsargāt Heroda tiesas pilī.</verse>
			</chapter>
			<chapter number="24">
				<verse number="1">Pēc piecām dienām augstais priesteris Ananija kopā ar dažiem vecākajiem un kādu runātāju Tertullu atnāca pie zemes pārvaldnieka, lai vērstos pret Pāvilu.</verse>
				<verse number="2">Kad Pāvils bija atsaukts, Tertulls sāka to apsūdzēt, sacīdams: Pateicoties tev un tavai aizgādībai, mēs dzīvojam pilnīgā mierā un daudz kas ticis labots</verse>
				<verse number="3">Visteicamākais Fēliks! Un mēs vienmēr un visur to visā pateicībā atzīstam.</verse>
				<verse number="4">Bet lai pārāk ilgi tevi neaizkavētu, es lūdzu savā laipnībā īsumā uzklausīt mūs.</verse>
				<verse number="5">Mēs atradām, ka šis cilvēks ir mēris un nemiera cēlājs starp visiem jūdiem visā pasaulē un Nācarieša sektas vadītājs,</verse>
				<verse number="6">Kas mēģināja apgānīt arī svētnīcu. Mēs viņu notvērām un gribējām tiesāt pēc mūsu likuma.</verse>
				<verse number="7">Bet priekšnieks Lizijs atnāca ar lielu spēku un, izrāvis to no mūsu rokām,</verse>
				<verse number="8">Pavēlēja, lai apsūdzētāji nāk pie tevis. Tu pats, viņu nopratinājis, varēsi uzzināt visu to, par ko mēs viņu apsūdzam.</verse>
				<verse number="9">Arī jūdi tam piekrita un sacīja, ka tas tā ir.</verse>
				<verse number="10">Tad Pāvils, kad zemes pārvaldnieks māja viņam runāt, atbildēja: Zinādams, ka tu daudz gadus esi šīs tautas tiesnesis, es drošu prātu aizstāvu sevi.</verse>
				<verse number="11">Tu vari pārliecināties, ka nav vairāk kā divpadsmit dienu, kopš es aizgāju uz Jeruzalemi pielūgt Dievu;</verse>
				<verse number="12">Un viņi nav atraduši mani svētnīcā ar kādu strīdamies, ne ļaudis kūdām uz sacelšanos ne sinagogās,</verse>
				<verse number="13">Ne pilsētā; tie nevar tev pierādīt arī to, par ko tie mani apsūdz.</verse>
				<verse number="14">Bet atzīstos tanī, ka es pēc tās mācības, ko viņi sauc par maldu mācību, kalpoju savam Tēvam un Dievam, ticēdams visam, kas uzrakstīts bauslībā un praviešos.</verse>
				<verse number="15">Un man ir cerība uz Dievu un uz taisnīgo un netaisnīgo augšāmcelšanos, kādu arī viņi paši gaida.</verse>
				<verse number="16">Tāpēc es arī cenšos vienmēr paturēt tīru sirdsapziņu Dieva un cilvēku priekšā.</verse>
				<verse number="17">Bet pēc vairākiem gadiem es atnācu, lai nodotu dāvanas savai tautai un upurētu, un dotu solījumus.</verse>
				<verse number="18">Un viņi mani atrada svētnīcā šķīstītu, ne pūlī un ne drūzmā.</verse>
				<verse number="19">Tāpēc dažiem Āzijas jūdiem vajadzēja būt šeit tavā priekšā un apsūdzēt, ja tiem kas būtu pret mani.</verse>
				<verse number="20">Vai šie paši lai saka, kādu netaisnību tie manī atklājuši, kad es stāvēju augstās tiesas priekšā,</verse>
				<verse number="21">Vai vienīgi saucienu dēļ, ko es saucu, viņu vidū stāvēdams: jūs šodien mani tiesājat mirušo augšāmcelšanās dēļ.</verse>
				<verse number="22">Tad Fēlikss, labi šo mācību pazīdams, atlika šo lietu, sacīdams: Es jūs uzklausīšu, kad atnāks priekšnieks Lizijs.</verse>
				<verse number="23">Un viņš pavēlēja virsniekam to apsargāt, dot viņam mieru un neliegt nevienam no savējiem sniegt viņam pakalpojumus.</verse>
				<verse number="24">Pēc dažām dienām atnāca Fēlikss kopā ar Druzillu, savu sievu, kas bija jūdiete, un, ataicinājis Pāvilu, klausījās viņu par ticību uz Jēzu Kristu.</verse>
				<verse number="25">Kad viņš runāja par taisnību un par šķīstību, un nākamo tiesu, tad Fēlikss pārbijās un atbildēja: Tagad ej! Attiecīgā brīdī es tevi atkal aicināšu.</verse>
				<verse number="26">Bet viņš turklāt arī cerēja, ka Pāvils viņam dos naudu, tāpēc tas bieži aicināja viņu un runāja ar to.</verse>
				<verse number="27">Kad divi gadi bija pagājuši, Porcijs Fēsts kļuva Fēliksa pēctecis. Fēlikss, gribēdams jūdiem parādīt labvēlību, atstāja Pāvilu cietumā.</verse>
			</chapter>
			<chapter number="25">
				<verse number="1">Nonācis šinī apgabalā, Fēsts pēc trim dienām devās no Cēzarejas uz Jeruzalemi.</verse>
				<verse number="2">Augstie priesteri un ievērojamākie jūdi apsūdzēja viņam Pāvilu un griezās pie viņa,</verse>
				<verse number="3">Izlūgdamies labvēlību pret to, lai viņš pavēlētu vest to uz Jeruzalemi, jo tiem bija slepens nodoms ceļā viņu nonāvēt.</verse>
				<verse number="4">Tad Fēsts atbildēja, ka Pāvils tiek apsargāts Cēzarejā, bet viņš pats drīzumā došoties ceļā.</verse>
				<verse number="5">Viņš sacīja: Kas no jums var, lai nāk līdz un, ja šis vīrs noziedzies, lai apsūdz viņu!</verse>
				<verse number="6">Palicis ar tiem ne vairāk kā astoņas vai desmit dienas, viņš atgriezās Cēzarejā un otrā dienā, noturēdams tiesas sēdi, lika atvest Pāvilu.</verse>
				<verse number="7">Kad viņš bija atvests, no Jeruzalemes atnākušie jūdi nostājās ap viņu, celdami daudz un smagas apsūdzības, kuras tie nevarēja pierādīt.</verse>
				<verse number="8">Pāvils aizstāvējās: Es neesmu grēkojis ne pret jūdu likumu, ne pret svētnīcu, ne pret ķeizaru.</verse>
				<verse number="9">Tad Fēsts, gribēdams parādīt jūdiem labvēlību, atbildēja Pāvilam, sacīdams: Vai tu gribi iet uz Jeruzalemi, lai tur tevi tiesātu manā priekšā par šīm lietām?</verse>
				<verse number="10">Bet Pāvils sacīja: Es stāvu ķeizara tiesas priekšā, tur pienākas mani tiesāt. Jūdiem neesmu ļaunu darījis, kā tu to vēl labāk zini.</verse>
				<verse number="11">Ja es esmu darījis netaisnību vai kaut ko tādu, par ko būtu nāvi pelnījis, tad es neatsakos mirt. Bet ja nekā tāda nav, par ko viņi mani apsūdz, neviens nevar mani tiem nodot. Es pārsūdzu ķeizaram.</verse>
				<verse number="12">Tad Fēsts, apspriedies ar augsto tiesu, atbildēja: Tu parsūdzēji ķeizaram? Pie ķeizara tu iesi!</verse>
				<verse number="13">Kad dažas dienas bija pagājušas, ķēniņš Agripa un Berenīke ieradās Cēzarejā apsveikt Fēstu.</verse>
				<verse number="14">Kad tie vairākas dienas tur uzturējās, Fēsts izstāstīja ķēniņam par Pāvilu, sacīdams: Fēlikss atstājis cietumā kādu vīru.</verse>
				<verse number="15">To augstie priesteri un jūdu vecākie apsūdzēja man, kad biju Jeruzalemē, lūgdami, lai viņu notiesā.</verse>
				<verse number="16">Es tiem atbildēju, ka romiešiem nav paraduma notiesāt kādu cilvēku, pirms apsūdzētajam nav stājušies pretim sūdzētāji un tas nav dabūjis iespēju aizstāvēties un pierādīt savu nevainību.</verse>
				<verse number="17">Kad tie bija sanākuši, es bez vilcināšanās nākošajā dienā, tiesas krēslā sēdēdams, pavēlēju šo vīru atvest.</verse>
				<verse number="18">Kad uzstājās apsūdzētāji, tie neuzrādīja nevienu vainu, kurā es varētu saskatīt kādu ļaunumu.</verse>
				<verse number="19">Bet tie cēla apsūdzību pret to par viņu pašu reliģiju un par kādu Jēzu, kas miris, bet Pāvils apgalvo, ka Viņš dzīvo.</verse>
				<verse number="20">Šādus jautājumus nepārzinādams, es sacīju, vai viņš negrib iet uz Jeruzalemi, lai tie viņu tur tiesātu.</verse>
				<verse number="21">Bet kad Pāvils pārsūdzēja, lai viņu atstāj ķeizara spriedumam, es pavēlēju viņu apsargāt, kamēr to sūtīšu pie ķeizara.</verse>
				<verse number="22">Tad Agripa sacīja Fēstam: Es pats arī vēlētos dzirdēt šo cilvēku. Tas atbildēja: Rīt tu viņu dzirdēsi.</verse>
				<verse number="23">Nākošajā dienā, kad lielā greznumā ieradās Agripa un Berenīke un kopā ar virsniekiem un pilsētas dižciltīgajiem vīriem iegāja tiesas telpās, Fēsts pavēlēja atvest Pāvilu.</verse>
				<verse number="24">Un Fēsts sacīja: Ķēniņ Agripa un visi vīri, kas līdz ar mums šeit esat! Jūs redzat to, kura dēļ Jeruzalemē man uzmācās viss jūdu vairums, lūgdami un kliegdami: Šis nedrīkst ilgāk dzīvot.</verse>
				<verse number="25">Bet es pārliecinājos, ka viņš nav nekā nodarījis, par ko būtu nāvi pelnījis. Kad viņš pats pārsūdzēja ķeizaram, es nolēmu viņu sūtīt turp.</verse>
				<verse number="26">Bet man nav nekā noteikta, ko par viņu kungam rakstīt. Tāpēc es viņu atvedu pie jums un sevišķi pie tevis, ķēniņ Agripa, lai pēc nopratināšanas man būtu ko rakstīt.</verse>
				<verse number="27">Jo, man šķiet, būtu neprātīgi sūtīt cietumnieku, neminot viņa vainas.</verse>
			</chapter>
			<chapter number="26">
				<verse number="1">Agripa sacīja Pāvilam: Tev atļauts runāt par sevi. Tad Pāvils izstiepa roku un iesāka aizstāvēšanos.</verse>
				<verse number="2">Es jūtos laimīgs, ķēniņ Agripa, ka es šodien varu aizstāvēties tavā priekšā pret visu, par ko jūdi mani apsūdz.</verse>
				<verse number="3">Jo vairāk tāpēc, ka tu zini visas jūdu paražas un strīdus jautājumus; tāpēc es tevi lūdzu pacietīgi mani uzkausīt.</verse>
				<verse number="4">Manu dzīvi no pat jaunības, kāda tā bijusi no sākuma manas tautas vidū Jeruzalemē, zina visi jūdi.</verse>
				<verse number="5">Viņi pazīst mani no sākuma (ja tie gribētu liecināt), ka es esmu dzīvojis pēc mūsu reliģijas visstingrākā novirziena, būdams farizejs.</verse>
				<verse number="6">Un tagad es stāvu tiesas priekšā par cerību uz apsolījumu, ko Dievs devis mūsu tēviem;</verse>
				<verse number="7">To mūsu divpadsmit ciltis, dienām un naktīm kalpodamas, cer sasniegt. Šīs cerības dēļ, ķēniņ, jūdi mani apsūdz.</verse>
				<verse number="8">Kāpēc jums šķiet neticami, ka Dievs uzmodina mirušos?</verse>
				<verse number="9">Arī es domāju, ka man vajag Nācarieša Jēzus vārdam daudz pretoties.</verse>
				<verse number="10">To es arī darīju Jeruzalemē. Saņēmis pilnvaras no augstajiem priesteriem, es daudzus no svētajiem ieslēdzu cietumos un viņu nonāvēšanai devu savu piekrišanu.</verse>
				<verse number="11">Visās sinagogās, daudzkārt tos sodīdams, es piespiedu zaimot un, pārāk pret tiem trakodams, vajāju tos pat svešās pilsētās.</verse>
				<verse number="12">Ar augsto priesteru pilnvaru un atļauju iedams šinī nolūkā uz Damasku,</verse>
				<verse number="13">Ceļā dienas vidū, ķēniņ, es redzēju gaismu no debesīm, kas bija spožāka par sauli, apspīdam mani un tos, kas bija kopā ar mani.</verse>
				<verse number="14">Kad mēs visi nokritām zemē, es dzrdēju balsi ebreju valodā man sakām: Saul, Saul, kāpēc tu mani vajā? Grūti tev spert dzenulim pretim.</verse>
				<verse number="15">Tad es sacīju: Kungs, kas Tu esi? Kungs teica: Es esmu Jēzus, ko tu vajā.</verse>
				<verse number="16">Bet celies un nostājies uz savām kājām, jo es tāpēc tev parādījos, lai ieceltu tevi par kalpu un liecinieku tam, ko es tev atklāšu,</verse>
				<verse number="17">Izraudzīdamies tevi no tautas un pagāniem, pie kuriem es tevi tagad sūtu</verse>
				<verse number="18">Atvērt viņu acis, lai tie no tumsas atgrieztos gaismā un no sātana varas pie Dieva, lai tie ticībā uz mani saņemtu grēku piedošanu un mantojumu svēto pulkā.</verse>
				<verse number="19">Tāpēc, ķēniņ Agripa, es šai debesu parādībai nebiju nepaklausīgs,</verse>
				<verse number="20">Bet es sludināju vispirms tiem, kas Damaskā un Jeruzalemē, un visā jūdu zemē, kā arī pagāniem, lai nožēlo grēkus un atgriežas pie Dieva, un dara darbus, kas ir grēku nožēlas cienīgi.</verse>
				<verse number="21">Šī iemesla dēļ, kad biju svētnīcā, jūdi mani sagrāba un mēģināja nonāvēt.</verse>
				<verse number="22">Bet Dieva palīdzības sargāts, es stāvu līdz šai dienai kā liecinieks maziem un lieliem, neko citu nesacīdams, kā vien to, ko pravieši un Mozus runājuši par to, kas notiks.</verse>
				<verse number="23">Ka Kristum jācieš, ka Viņš pirmais no miroņiem augšāmcelsies, lai sludinātu gaismu savai tautai un pagāniem.</verse>
				<verse number="24">Kad viņš tā runāja un aizstāvējās, Fēsts sacīja skaļā balsī: Neprātīgais Pāvil, daudzās mācības noved tevi līdz ārprātam!</verse>
				<verse number="25">Tad Pāvils sacīja: Viscienīgākais Fēst, es neesmu ārprātīgs, bet es runāju patiesus un pādomātus vārdus,</verse>
				<verse number="26">Jo to visu zina arī ķēniņš, uz kuru es vaļsirdīgi runāju. Es domāju, ka nekas no tā viņam nav apslēpts, jo tas nav noticis kādā nebūt kaktā.</verse>
				<verse number="27">Ķēniņ Agripa, vai tu tici pravoešiem? Es zinu, ka tu tici.</verse>
				<verse number="28">Tad Agripa sacīja Pāvilam: Tu gandrīz mani pārliecini kļūt par kristīgo.</verse>
				<verse number="29">Un Pāvils sacīja: Lai Dievs dod, ka ne tikai gandrīz, bet pilnīgi nevien tu, bet arī visi, kas dzird, šodien kļūtu tādi, kāds es esmu, tikai bez šīm važām.</verse>
				<verse number="30">Tad piecēlās ķēniņš un zemes pārvaldnieks, un Berenīke, un tie, kas kopā ar viņiem sēdēja.</verse>
				<verse number="31">Aizgājuši tie sarunājās savā starpā, sacīdami: Šis cilvēks neko tādu nav darījis, ar ko būtu pelnījis nāvi vai važas.</verse>
				<verse number="32">Bet Agripa sacīja Fēstam: Šo cilvēku varētu atbrīvot, ja viņš nebūtu pārsūdzējis ķeizaram.</verse>
			</chapter>
			<chapter number="27">
				<verse number="1">Kad bija nolemts, ka Pāvilam jāpārceļas uz Itāliju, viņu kopā ar citiem cietumniekiem nodeva ķeizara karaspēka vienības simtniekam, vārdā Jūlijam.</verse>
				<verse number="2">Iekāpuši kādā Andrumetijas kuģī, mēs aizbraucām, sākdami ceļojumu gar Āzijas piekrasti. Maķedonietis Aristarhs no Tesalonīkes bija pie mums.</verse>
				<verse number="3">Nākošajā dienā mēs nonācām Sidonā. Jūlijs apgājās ar Pāvilu cilvēcīgi un atļāva aiziet pie draugiem, lai tie viņu apgādātu.</verse>
				<verse number="4">No turienes aizbraukuši, mēs braucām lejpus Kiprai, jo bija pretvējš.</verse>
				<verse number="5">Pārbraukuši jūru gar Kilikiju un Pamfīliju, mēs nonācām Listrā, kas atrodas Likijā.</verse>
				<verse number="6">Tur simtnieks, atradis kādu kuģi no Aleksandrijas, kas brauca uz Itāliju, pārvietoja mūs tanī.</verse>
				<verse number="7">Daudzas dienas lēni braukdami, mēs tikko nonācām iepretim Knidai, tāpēc ka vējš mums traucēja, un braucām gar Krētu netālu no Salmones.</verse>
				<verse number="8">Ar grūtībām, garām braukdami, mēs nonācām kādā vieta, ko sauc par Labo ostu. Tās tuvumā atradās Talasas pilsēta.</verse>
				<verse number="9">Bet bija pagājis ilgs laiks, un kuģošana vairs nebija droša, jo arī gavēnis jau bija pagājis, un Pāvils brīdinājā tos,</verse>
				<verse number="10">Sacīdams viņiem: Vīri, es redzu, ka kuģošana sāk izvērsties briesmās un lielā postā ne tikai kravai un kuģim, bet arī mūsu dzīvībām.</verse>
				<verse number="11">Bet virsnieks vairāk ticēja stūrmanim un kuģa īpašniekam nekā tam, ko sacīja Pāvils.</verse>
				<verse number="12">Tā kā osta nebija piemērota pārziemošanai, daudzi nāca pie atziņas aizbraukt no turienes un, ja iespējams, nokļūt Foinīkā, lai tur pārziemotu. Tā ir Krētas osta, kas atvērta pret dienvidvakariem un ziemeļvakariem.</verse>
				<verse number="13">Dienvidu vējam pūšot, viņi domāja sasniegt savu nodomu, un pacēluši enkurus, brauca gar Krētu.</verse>
				<verse number="14">Bet neilgi pēc tam sacēlās pret to viesuļvētra, ko sauc par ziemeļrīteni.</verse>
				<verse number="15">Kuģis tika aizrauts, un tas nespēja pretoties vējam. Nododot kuģi vētras varā, mēs tikām aiznesti.</verse>
				<verse number="16">Mēs braucām gar kādu salu, kas saucās Kauda, un mēs tikko spējām valdīt laivu.</verse>
				<verse number="17">To izvilkuši, viņi pielietoja glābšanas līdzekļus un apsēja kuģi. Bīdamies nokļūt Sirtē, viņi nolaida buras un ļāvās nest.</verse>
				<verse number="18">Kad mūs vētra ļoti svaidīja, otrā dienā viņi nometa daļu kravas.</verse>
				<verse number="19">Bet trešajā dienā viņi savām rokām izmeta kuģa rīkus.</verse>
				<verse number="20">Kad vairākas dienas nebija redzama ne saule, ne zvaigznes un trakoja liela vētra, mums zuda katra cerība izglābties.</verse>
				<verse number="21">Tā kā viņi ilgi nebija ēduši, Pāvils nostājās viņu vidū un sacīja: Vīri, jums vajadzēja mani paklausīt un neatstāt Krētu. Tad jūs izsargātos no šīm grūtībām un zaudējumiem.</verse>
				<verse number="22">Tagad es jums atgādinu: nezaudējiet drosmi, jo neviens no jums bojā neies, tikai kuģis.</verse>
				<verse number="23">Jo šinī naktī man piestājās Dieva eņģelis, kam es piederu un kam kalpoju,</verse>
				<verse number="24">Sacīdams: Nebīsties, Pāvil, tev jāstājas ķeizara priekšā un, lūk, Dievs tev dāvājis visus, kas kopā ar tevi brauc.</verse>
				<verse number="25">Tāpēc, vīri, nezaudējiet drosmi, jo es ticu Dievam, ka tā notiks, kā man tika sacīts.</verse>
				<verse number="26">Bet mums jānokļūst kādā salā.</verse>
				<verse number="27">Bet pēc tam iestājās četrpadsmitā nakts, un mēs ap pusnakti braucām pa Adrijas jūru. Tad jūrnieki nojauta, ka tuvojamies zemei.</verse>
				<verse number="28">Nolaiduši lodi, tie atrada divdesmit asis, bet nedaudz tālāk tie izmērīja piecpadsmit.</verse>
				<verse number="29">Baidīdamies uzskriet klintīm, tie kuģa pakaļgalā izmeta četrus enkurus un gaidīja dienu austam.</verse>
				<verse number="30">Bet jūrnieki, nolaižot laivu jūrā, mēģināja aizbēgt no kuģa, izlikdamies, it kā viņi gribētu priekšgalā nolaist enkurus.</verse>
				<verse number="31">Tad Pāvils sacīja virsniekiem un kareivjiem: Ja šie kuģī nepaliek, jūs nevarat tikt izglābti.</verse>
				<verse number="32">Tad kareivji pārcirta laivas virves un ļāva tai nokrist.</verse>
				<verse number="33">Gaismai austot, Pāvils lūdza visus pieņemt barību, sacīdams: Šodien ir četrpadsmitā diena, kamēr jūs, nekā neēduši, gaidāt un neko neesat baudījušī.</verse>
				<verse number="34">Tāpēc es jūs lūdzu pieņemt barību jūsu veselības dēļ, jo nevienam no jums ne mats no galvas nezudīs.</verse>
				<verse number="35">To pateicis, viņš paņēma maizi, visu priekšā pateicās Dievam un, to pārlauzis, sāka ēst.</verse>
				<verse number="36">Tad visi kļuva drošāki un sāka ēst.</verse>
				<verse number="37">Pavisam kuģī mēs bijām divsimt septiņdesmit sešas dvēseles.</verse>
				<verse number="38">Paēduši līdz sātam, viņi izmeta kviešus jūrā, lai atvieglotu kuģi.</verse>
				<verse number="39">Kad iestājās diena, viņi zemi nepazina, bet saskatīja kādu līci ar lēzenu krastu. Tanī viņi domāja, ja tas iespējams, izmest kuģi.</verse>
				<verse number="40">Atbrīvojuši enkurus, viņi ļāvās jūrai. Tad tie, atraisījuši stūres un pacēluši priekšējās buras pa vējam, stūrēja uz krastu.</verse>
				<verse number="41">Mēs nokļuvām joslā starp jūras ietekām, un viņi tur uzvadīja kuģi. Tā priekšgals palika nekustīgs, bet pakaļgalu jūras viļņi sadauzīja.</verse>
				<verse number="42">Tad kareivjiem radās nodoms apcietinātos nonāvēt, lai kāds neaizpeldētu un neizbēgtu.</verse>
				<verse number="43">Bet virsnieks, gribēdams glābt Pāvilu, neļāva tam notikt. Viņš pavēlēja tiem, kas prata peldēt, pirmajiem mesties ārā un, zemi sasniedzot, glābties.</verse>
				<verse number="44">Pārējos viņi novietoja: citus uz dēļiem, citus uz kuģa atliekām. Un tā notika, ka visi ļaudis nokļuva uz sauzemes.</verse>
			</chapter>
			<chapter number="28">
				<verse number="1">Izglābušies mēs uzzinājām, ka salu sauc par Melitu. Svešinieki parādīja mums ne mazums laipnības.</verse>
				<verse number="2">Sakūruši uguni, viņi mūs atspirdzināja, jo bija iestājies lietus un aukstums.</verse>
				<verse number="3">Kad Pāvils salasīja kādu gubu žagaru un tos pielika ugunskuram; tad karstuma dēļ izlīda odze un apvijās ap viņa roku.</verse>
				<verse number="4">Tad iedzimtie, redzēdami rāpuli karājamies pie viņa rokas, sarunājās savā starpā: Tiešām, šis cilvēks ir slepkava; no jūras viņš izglābās, bet atriebība neļauj viņam dzīvot.</verse>
				<verse number="5">Bet viņš rāpuli nokratīja ugunī, necietis nekā ļauna. (Mk.16,18)</verse>
				<verse number="6">Tie domāja, ka viņš uztūks, piepeši pakritīs un nomirs. Bet pēc ilgas gaidīšanas, redzēdami, ka viņam nekas ļauns nenotiek, tie pārdomāja un sacīja: Viņš ir dievs. (Apd.14,10-11)</verse>
				<verse number="7">Šinī apvidū salas priekšniekam, vārdā Publijam, bija īpašumi. Viņš mūs uzņēma un trīs dienas laipni deva pajumti.</verse>
				<verse number="8">Bet notika, ka Publija tēvs gulēja slims ar drudzi un asins sērgu. Pāvils iegāja pie viņa, pielūdza Dievu un, uzlicis tam rokas, izdziedināja to.</verse>
				<verse number="9">Kad tas bija noticis, visi, kas salā slimoja, nāca un tika izdziedināti.</verse>
				<verse number="10">Viņi mums izrādīja lielu godu un, mums aizbraucot, deva līdz visu nepieciešamo.</verse>
				<verse number="11">Pēc trim mēnešiem mēs aizbraucām Aleksandrijas kuģī, kas pārziemoja salā un kam bija Kastora zīme.</verse>
				<verse number="12">Nonākuši Sirakūzās, mēs tur palikām trīs dienas.</verse>
				<verse number="13">No turienes, gar piekrasti braucot, mēs nonācām Rēgijā; un kad pēc vienas dienas sacēlās dienvidu vējš, mēs otrā dienā nonācām Puteolos.</verse>
				<verse number="14">Tur mēs atradām brāļus un viņi lūdza mūs palikt pie tiem septiņas dienas. Tā mēs nonācām Romā.</verse>
				<verse number="15">Turienes brāļi, to izdzirduši, steidzās mums pretim līdz pat Apija forumam un Trīs tavernām. Pāvils, tos ieraudzījis, pateicās Dievam, un viņam radās drosme.</verse>
				<verse number="16">Kad nonācām Romā, Pāvilam tika atļauts palikt savrup ar kareivi, kas viņu apsargāja.</verse>
				<verse number="17">Bet pēc trim dienām, viņš saaicināja ievērojamākos jūdus. Kad tie sanāca, viņš tiem sacīja: Vīri, brāļi, es neko neesmu darījis ne pret tautu, ne tēvu ieražām. Tomēr Jeruzalemē mani sastīja un nodeva romiešu rokās.</verse>
				<verse number="18">Tie, mani nopratinājuši, gribēja atbrīvot, jo man nebija nevienas ar nāvi sodāmas vainas.</verse>
				<verse number="19">Tā kā jūdi pretojās, es biju spiests pārsūdzēt ķeizaram, bet ne tāpēc, lai apsūdzētu savu tautu.</verse>
				<verse number="20">Šī iemesla dēļ es jūs ielūdzu, lai jūs redzētu un ar jums runātu, jo šinīs važās esmu ieslēgts Izraēļa cerības dēļ,</verse>
				<verse number="21">Bet tie viņam sacīja: Mēs neesam ne vēstules no Jūdejas saņēmuši par tevi, ne arī kāds no brāļiem ieradies ko vēstīt vai ko ļaunu par tevi runāt.</verse>
				<verse number="22">Tomēr mēs vēlamies no tevis dzirdēt, ko tu domā, jo mums par šo sektu zināms, ka tai visur pretojas.</verse>
				<verse number="23">Tad daudzi, noteikuši viņam dienu, ieradās viņa mājoklī. Viņš tiem no agra rīta līdz vakaram izskaidroja, apliecinādams Dieva valstību un pārliecinādams par Jēzu, sākot ar Mozus bauslību un praviešiem.</verse>
				<verse number="24">Un citi ticēja tam, kas tika runāts, bet citi neticēja.</verse>
				<verse number="25">Viņu starpā nebija vienprātības. Viņi aizgāja, kad Pāvils sacīja šo vienu vārdu: Svētais Gars pareizi runājis mūsu tēviem caur pravieti Isaju,</verse>
				<verse number="26">Sacīdams: Ej pie šīs tautas un saki viņiem: ausīm jūs dzirdēsiet un nesapratīsiet, skatīdamies jūs skatīsieties un neredzēsiet.</verse>
				<verse number="27">Jo šīs tautas sirds ir nocietināta, un ar ausīm tiem grūti dzirdēt, un savas acis tie aizvēruši, lai ar acīm tie neredzētu un ar ausīm nedzirdētu, un sirdī nesaprastu, un neatgrieztos, un es tos neizdziedinātu. (Is.6,9-10; Mt.13,14-15)</verse>
				<verse number="28">Tad lai jums tas zināms, ka Dievs pagāniem sūtījis pestīšanu un tie to dzirdēs.</verse>
				<verse number="29">Kad viņš to pateica, jūdi, savā starpā stipri strīdēdamies, aizgāja no viņa.</verse>
				<verse number="30">Bet viņš palika savā īrētajā dzīvoklī veselus divus gadus un pieņēma visus, kas pie viņa nāca.</verse>
				<verse number="31">Neviena netraucēts, viņš sludināja Dieva valstību un visā paļāvībā mācīja par Kungu Jēzu Kristu.</verse>
			</chapter>
		</book>
		<book number="45">
			<chapter number="1">
				<verse number="1">Pāvils, Jēzus Kristus kalps, aicināts apustulis, izredzēts Dieva evaņģēlijam,</verse>
				<verse number="2">Ko Viņš jau iepriekš apsolīja svētajos Rakstos caur praviešiem</verse>
				<verse number="3">Par savu Dēlu, kas pēc miesas Viņam cēlies no Dāvida cilts,</verse>
				<verse number="4">Kas svētdarītājā Garā ar savu augšāmcelšanos no miroņiem spēkā parādījās Dieva Dēls, mūsu Kungs Jēzus Kristus.</verse>
				<verse number="5">Caur Viņu mēs saņēmām žēlastību un apustuļa sūtību pakļaut visas tautas ticībai Viņa vārda dēļ.</verse>
				<verse number="6">Tanī arī jūs esat Jēzus Kristus aicināti.</verse>
				<verse number="7">Visiem Dieva mīļotājiem, aicinātajiem svētajiem Romā: žēlastība jums un miers no Dieva, mūsu Tēva, un no Kunga Jēzus Kristus!</verse>
				<verse number="8">Vispirms es pateicos Dievam caur Jēzu Kristu par jums visiem, jo jūsu ticība tiek daudzināta visā pasaulē.</verse>
				<verse number="9">Jo Dievs, kuram es savā garā Viņa Dēla evaņģēlijā kalpoju, ir mans liecinieks, ka es jūs bez mitēšanās pieminu.</verse>
				<verse number="10">Savās lūgšanās, pastāvīgi lūgdams, lai man saskaņā ar Dieva prātu kādreiz kaut kā pašķirtos ceļš aiziet pie jums.</verse>
				<verse number="11">Jo es ilgojos jūs redzēt, lai sniegtu jums kādu garīgu žēlastības dāvanu jūsu stiprināšanai,</verse>
				<verse number="12">Tas ir, reizē ar jums gūtu iepriecinājumu savstarpējā ticībā, jūsējā un manējā.</verse>
				<verse number="13">Bet es, brāļi, negribu atstāt jūs neziņā par to, ka es vairākkārt biju apņēmies jūs apmeklēt, lai iegūtu kādu augli arī starp jums tāpat kā starp pārējām tautām, (bet līdz šim tiku aizkavēts).</verse>
				<verse number="14">Grieķiem un barbariem, mācītiem un nemācītiem es esmu parādnieks.</verse>
				<verse number="15">Tāpēc (kas attiecas uz mani) es esmu gatavs sludināt evaņģēliju arī jums, kas esat Romā.</verse>
				<verse number="16">Es nekaunos evaņģēlija, jo tas ir Dieva spēks katra ticīgā pestīšanai, vispirms jūda, tad grieķa.</verse>
				<verse number="17">Jo tanī atklājas Dieva taisnība no ticības uz ticību, kā rakstīts: Taisnīgais dzīvo no ticības. (Hab.2,4)</verse>
				<verse number="18">Jo Dieva dusmas parādās no debesīm pār katru to cilvēku bezdievību un netaisnību, kas Dieva patiesību nomāc netaisnībā,</verse>
				<verse number="19">Jo kas par Dievu zināms, tas viņiem pasludināts, jo Dievs viņiem to ir atklājis.</verse>
				<verse number="20">Jo tas, kas Viņā neredzams, un Viņa mūžīgais spēks, un dievība no pasaules radīšanas ir ar prātu saskatāmi Viņa darbos; tāpēc viņi ir neattaisnojami.</verse>
				<verse number="21">Jo tie, pazinuši Dievu, negodināja Viņu kā Dievu un nebija Viņam pateicīgi, bet savās domās kļuva tukši, un viņu neprātīgā sirds tika aptumšota;</verse>
				<verse number="22">Apgalvodami, ka viņi ir gudri, tie kļuva nelgas;</verse>
				<verse number="23">Un nemirstīgā Dieva godību tie apmainīja pret iznīcīgajiem cilvēkiem un putniem, un četrkājaiņiem, un rāpuļiem līdzīgiem tēliem.</verse>
				<verse number="24">Tāpēc Dievs viņus atstājis viņu siržu kārībām un nešķīstībai, lai tie paši apgānītu savas miesas.</verse>
				<verse number="25">Dieva patiesību tie apmainīja pret meliem un pielūdza, un kalpoja drīzāk radībai nekā Radītājam, kas lai augsti teikts mūžīgi mūžos. Amen.</verse>
				<verse number="26">Tāpēc Dievs tos atstājis kauna pilnām kārībām, jo viņu sievietes dabisko kopdzīvi apmainījušas pret pretdabisko.</verse>
				<verse number="27">Tāpat arī vīrieši, atstādami dabisko kopdzīvi ar sievietēm, iedegās kaislībās viens pret otru, piekopdami netiklību vīrietis ar vīrieti un saņemdami nopelnīto sodu par saviem maldiem paši pie sevis.</verse>
				<verse number="28">Un tāpēc, ka viņi neuzskatīja Dieva atzīšanu par vajadzīgu, Dievs tos atstāja izvirtušām tieksmēm, lai tie darītu to, kas neklājas.</verse>
				<verse number="29">Viņi ir visādām netaisnībām, ļaunprātībām, netiklībām, mantkārībām, ļaunumiem pārpildīti; viņi ir pilni skaudības, slepkavību, ķildu, viltības, nedarbu, mēlnesības;</verse>
				<verse number="30">Viņi ir neslavas cēlāji, Dieva nīdēji, ķengātāji, augstprātīgi, lielīgi, ļaunumu izgudrotāji, nepaklausīgi vecākiem,</verse>
				<verse number="31">Neprātīgi, nesaticīgi, cietsirdīgi, neuzticīgi, nežēlīgi.</verse>
				<verse number="32">Lai gan viņi Dieva taisnību pazina, tie nenojauta, ka tie, kas tā dara, ir pelnījuši nāvi; un ne tikai tie, kas tā dara, bet arī tie, kas darītājiem piekrīt.</verse>
			</chapter>
			<chapter number="2">
				<verse number="1">Tāpēc neviens cilvēks, kas tiesā, nepaliek bez vainas, jo, citu tiesādams, tu notiesā pats sevi, jo tu dari to, ko tu nosodi.</verse>
				<verse number="2">Mēs zinām, ka Dievs spriež taisnīgu tiesu tiem, kas tā dara.</verse>
				<verse number="3">Bet vai tu, cilvēk, kas tiesā tos, kas tā dara, bet pats dari to pašu, domā, ka tu izbēgsi Dieva tiesai?</verse>
				<verse number="4">Vai tu nicini Viņa labuma un pacietības, un lēnprātības bagātību, neapzinādamies, ka Dieva labvēlība ved tevi pie atgriešanās?</verse>
				<verse number="5">Bet tavas stūrgalvības un negandarītājas sirds dēļ tu krāj dusmas Dieva dusmu un taisnīgās tiesas parādīšanās dienai.</verse>
				<verse number="6">Viņš katram atlīdzinās saskaņā ar tā darbiem:</verse>
				<verse number="7">Tiem, kas, pacietībā labus darbus darīdami, meklē svētlaimību un godu, un neiznīcību, - ar mūžīgo dzīvi,</verse>
				<verse number="8">Bet tiem, kas pretojas un nemeklē patiesību, bet nododas netaisnībai, - ar dusmām un bardzību.</verse>
				<verse number="9">Bēdas un apspiešana ikvienai cilvēka dvēselei, kas dara ļaunu, vispirms jūdam un arī grieķim.</verse>
				<verse number="10">Bet svētlaimība un gods, un miers ikvienam, kas dara labu, vispirms jūdam un arī grieķim,</verse>
				<verse number="11">Jo Dievs neuzlūko cilvēka personu.</verse>
				<verse number="12">Jo tie, kam nebija likuma un ir grēkojuši, bez likuma ies pazušanā; bet tie, kam bija likums un ir grēkojuši, pēc likuma tiks tiesāti.</verse>
				<verse number="13">Jo ne likuma dzirdētāji ir taisnīgi Dieva priekšā, bet gan likuma izpildītāji būs taisnīgi.</verse>
				<verse number="14">Jo ja pagāni, kam likuma nav, dabiski izpilda to, ko likums prasa, tad viņi paši ir sev likums, lai gan viņiem tāda likuma nav.</verse>
				<verse number="15">Viņi rāda darbos, ka likums ierakstīts viņu sirdīs; viņu sirdsapziņa ir viņu lieciniece, un to domas viena otru vai nu apsūdzēs, vai arī aizstāvēs</verse>
				<verse number="16">Tanī dienā, kad Dievs tiesās cilvēku noslēpumus saskaņā ar manu evaņģēliju caur Jēzu Kristu.</verse>
				<verse number="17">Bet ja tu saucies jūds un paļaujies uz likumu, un lepojies, ka tev ir Dievs,</verse>
				<verse number="18">Un tu pazīsti Viņa prātu un, likuma pamācīts, tu atzīsti labāko,</verse>
				<verse number="19">Tu apzinies, ka tu esi aklo vadonis, gaisma tiem, kas ir tumsībā,</verse>
				<verse number="20">Nesaprātīgo audzinātājs, nepieaugušo skolotājs, kam likumā dota zināšanas un patiesības būtība,</verse>
				<verse number="21">Kā tad tu citu māci, bet pats sevi nemāci? Tu sludini, ka nebūs zagt, bet tu zodz;</verse>
				<verse number="22">Tu saki, ka nebūs laulību pārkāpt, bet pats pārkāp; tu nicini elkus, bet piekop svētzādzību;</verse>
				<verse number="23">Tu lepojies ar likumu, bet, pārkāpdams to, tu pulgo Dievu?</verse>
				<verse number="24">(Jo, kā rakstīts, jūsu dēļ Dieva vārds starp pagāniem tiek zaimots.) (Is.52,5)</verse>
				<verse number="25">Apgraizīšanai ir nozīme, ja tu izpildi likumu, bet ja tu esi likuma pārkāpējs, tad tava apgraizīšana ir kļuvusi neapgraizīšana.</verse>
				<verse number="26">Bet ja neapgraizītais izpildītu likuma prasības, vai tad viņa neapgraizīšana neskaitīsies apgraizīšana?</verse>
				<verse number="27">Un vai tas, kas miesīgi neapgraizīts, bet izpilda likumu, netiesās tevi, kam ir Raksti un apgraizīšana, bet esi likuma pārkāpējs?</verse>
				<verse number="28">Jo ne tas ir jūds, kas ārīgi ir tāds, un ne tā ir apgraizīšana, kas ir ārīgi pie miesas,</verse>
				<verse number="29">Bet jūds ir tas, kas tāds ir slepenībā, un sirds apgraizīšana ir garā, bet ne burtā; tādam gods ir nevis no cilvēkiem, bet no Dieva.</verse>
			</chapter>
			<chapter number="3">
				<verse number="1">Kāda tad jūdiem priekšrocība vai kāds labums no apgraizīšanas?</verse>
				<verse number="2">Katrā ziņā daudz! Vispirms tas, ka viņiem uzticēti Dieva apsolījumi.</verse>
				<verse number="3">Kas tad, ja daži no viņiem neticēja? Vai tad dažu neticība var atcelt Dieva uzticību? Nekad ne!</verse>
				<verse number="4">Tomēr Dievs ir patiess, bet katrs cilvēks melis, tā kā rakstīts: Tu esi taisnīgs savos vārdos un uzvarēsi, kad ar Tevi ies tiesā.</verse>
				<verse number="5">Bet ja mūsu netaisnība izceļ Dieva taisnību, ko tad lai sakām? Vai Dievs ir netaisnīgs, ja Viņš uzliek sodu?</verse>
				<verse number="6">(Es runāju cilvēcīgi.) Nekādā ziņā! Jo kā citādi Dievs tiesās šo pasauli?</verse>
				<verse number="7">Bet ja manu melu dēļ Dieva patiesība kļuvusi lielāka Viņa paša godam, kāpēc tad es vēl kā grēcinieks tieku tiesāts?</verse>
				<verse number="8">Un vai nevajadzētu darīt ļaunu, ja tam ir labas sekas (kā daži zaimodami saka, ka mēs tā mācot)? Tādu pazudināšana ir taisnīga.</verse>
				<verse number="9">Kā tad ir? Vai mums ir priekšrocības? Nekādā ziņā, jo mēs jau pierādījām, ka visi, tiklab jūdi, kā grieķi, ir zem grēka,</verse>
				<verse number="10">Kā rakstīts: Nav neviena taisnīga,</verse>
				<verse number="11">Neviena, kas saprastu, neviena, kas meklētu Dievu.</verse>
				<verse number="12">Visi novērsušies, visi kopā kļuvuši nederīgi; nav neviena, kas darītu labu, pat it neviena.</verse>
				<verse number="13">Viņu rīkle ir atvērts kaps, ar savām mēlēm viņi runā viltību, odžu inde ir aiz viņu lūpām;</verse>
				<verse number="14">Viņu mute ir lāstu un rūgtuma pilna;</verse>
				<verse number="15">Viņu kājas steidzīgas asins izliešanai;</verse>
				<verse number="16">Izpostīšana un bēdas ir viņu ceļos;</verse>
				<verse number="17">Un miera ceļu viņi nepazīst;</verse>
				<verse number="18">Dieva bijības nav viņu acu priekšā.</verse>
				<verse number="19">Bet mēs zinām, ka viss, ko saka likums, ir teikts tiem, kas ir zem likuma, lai apklustu ikviena mute un lai visa pasaule kļūtu Dievam padevīga,</verse>
				<verse number="20">Jo likuma darbi nevienu cilvēku neattaisno Viņa priekšā; likums rada grēku pazīšanu.</verse>
				<verse number="21">Bet tagad Dieva taisnība atklājusies neatkarīgi no likuma; to apliecina bauslība un pravieši.</verse>
				<verse number="22">Bet Dieva taisnība caur ticību uz Jēzu Kristu ir visiem un pār visiem, kas tic uz Viņu, jo nav nekādas izšķirības.</verse>
				<verse number="23">Jo visi ir grēkojuši, un viņiem trūkst Dieva godības.</verse>
				<verse number="24">Viņa žēlastība tos nepelnīti attaisnojusi caur atpestīšanu, kas ir Jēzū Kristū.</verse>
				<verse number="25">Viņu Dievs nolicis tiem, kas tic, par grēku izpircēju Viņa asinīs un, piedodams iepriekšējos grēkus, parāda savu taisnību</verse>
				<verse number="26">Dievišķā pacietībā, lai tagadējā laikā parādītos Viņa taisnība; pats būdams taisnīgs, attaisnotu to, kas tic uz Jēzu Kristu.</verse>
				<verse number="27">Kur paliek tava dižošanās? Tā ir izslēgta. Ar kādu likumu? Darbiem? Nē, bet ar ticības likumu.</verse>
				<verse number="28">Jo mēs esam pārliecināti, ka cilvēks tiek attaisnots ticībā bez likuma darbiem.</verse>
				<verse number="29">Vai Dievs ir jūdiem vien? Vai nav arī pagāniem? Taču arī pagāniem!</verse>
				<verse number="30">Jo ir tikai viens Dievs, kas attaisno caur ticību apgraizītos un neapgraizītos ticībā.</verse>
				<verse number="31">Tātad mēs ar ticību atceļam bauslību? Nekādā ziņā, bet mēs apstiprinām bauslību.</verse>
			</chapter>
			<chapter number="4">
				<verse number="1">Ko lai sakām? Ko panāca mūsu miesīgais ciltstēvs Ābrahams?</verse>
				<verse number="2">Jo, ja Ābrahams kļuvis taisnīgs ar saviem darbiem, tad viņam ir gods, bet ne pie Dieva.</verse>
				<verse number="3">Jo ko saka Raksti? Ābrahams ticēja Dievam, un tas tika viņam pieskaitīts attaisnošanai.</verse>
				<verse number="4">Bet tam, kas dara darbus, alga tiek piešķirta ne no žēlastības, bet pienākuma dēļ.</verse>
				<verse number="5">Bet tam, kam darbu nav, bet tic uz To, kas bezdievīgo dara taisnīgu, viņa ticība tiek pieskaitīta attaisnošanai saskaņā ar Dieva žēlastības lēmumu.</verse>
				<verse number="6">Tā arī Dāvids runā par cilvēka svētlaimību, kuram Dievs no savas labpatikas piešķir attaisnojumu neatkarīgi no darbiem.</verse>
				<verse number="7">Svētīgi tie, kam noziegumi piedoti un grēki apklāti.</verse>
				<verse number="8">Svētīgs tas vīrs, kuram Kungs grēku nepieskaita.</verse>
				<verse number="9">Vai tad šī svētlaimība ir tikai apgraizītajiem, vai arī neapgraizītajiem? Ja sakām, ka Ābrahamam ticība pieskaitīta attaisnojumam,</verse>
				<verse number="10">Tad kā tā pieskaitīta? Vai apgraizīšanā, vai tad, kad viņš nebija apgraizīts? - Ne apgraizīšanā, bet tad, kad viņš nebija apgraizīts.</verse>
				<verse number="11">Bet apgraizīšanas zīmi viņš saņēma par apstiprinājumu attaisnojumam ticībā, kas viņam bija vēl neapgraizītam, lai viņš kļūtu visu neapgraizīto ticīgo tēvs, lai arī tiem tā tiktu pieskaitīta attaisnojumam,</verse>
				<verse number="12">Un lai viņš būtu tēvs apgraizītajiem, bet ne tikai apgraizītajiem, bet arī tiem, kas seko ticības pēdās, tās ticības, kura bija mūsu tēvam Ābrahamam pirms apgraizīšanas.</verse>
				<verse number="13">Jo nevis pateicoties likumam Ābrahamam un viņa pēcnācējiem dots solījums iemantot pasauli, bet pateicoties attaisnojumam ticībā.</verse>
				<verse number="14">Jo ja tie ir mantinieki, pateicoties likumam, tad ticība būtu zaudējusi savu spēku, un solījums būtu atcelts.</verse>
				<verse number="15">Jo likums rada dusmas. Kur nav likuma, tur nav pārkāpuma.</verse>
				<verse number="16">Tāpēc tas nāk no ticības, lai, pateicoties žēlastībai, apsolījums būtu nodrošināts visiem pēcnācējiem, nevien tam, kas pakļauts tikai likumam, bet arī tam, kas seko ticībai, kāda bija mūsu visu tēvam Ābrahamam</verse>
				<verse number="17">(Kā rakstīts: Es iecēlu tevi par tēvu daudzām tautām) tā Dieva priekšā, uz kuru viņš ticēja, kas mirušos atdzīvina un sauc vārdā tos, kas vēl nav, tāpat kā tos, kas ir. (1.Moz.17,5)</verse>
				<verse number="18">Pretī cerībai cerēdams, viņš ir ticējis, ka viņš kļūs daudzu tautu tēvs, tā kā sacīts: Tādi būs tavi pēcnācēji! (1 Moz 15,5)</verse>
				<verse number="19">Un viņš nekļuva vājš ticībā, vērodams savu pamirušo miesu, jo bija jau gandrīz simt gadu vecs, un Sāras pamirušo mātes klēpi.</verse>
				<verse number="20">Viņš neticībā nešaubījās par Dieva apsolījumu, bet, būdams stiprs ticībā, deva Dievam godu,</verse>
				<verse number="21">Būdams pilnīgi pārliecināts, ka to, ko solījis, Viņš spēj arī izpildīt.</verse>
				<verse number="22">Tāpēc tas viņam pieskaitīts attaisnošanai.</verse>
				<verse number="23">Bet nav jau rakstīts, ka viņa dēļ vien tas pieskaitīts viņam attaisnošanai.</verse>
				<verse number="24">Bet arī mūsu dēļ, kam tas tiks pieskaitīts mūsu ticības dēļ uz To, kas uzmodināja no miroņiem mūsu Kungu Jēzu Kristu,</verse>
				<verse number="25">Kas mūsu grēku dēļ bija nodots un mūsu attaisnošanas labad uzcēlās no miroņiem.</verse>
			</chapter>
			<chapter number="5">
				<verse number="1">Tātad mums, ticībā attaisnotajiem, ir miers ar Dievu caur mūsu Kungu Jēzu Kristu,</verse>
				<verse number="2">Caur Viņu, pateicoties ticībai, mums ir pieeja žēlastībai, kurā mēs stāvam un dižojamies cerībā uz Dieva bērnu svētlaimību.</verse>
				<verse number="3">Bet nevien tas: mēs gavilējam ciešanās, zinādami, ka ciešanas rada pacietību,</verse>
				<verse number="4">Pacietība - pastāvību, pastāvība - cerību,</verse>
				<verse number="5">Bet cerība nepamet kaunā, jo Svētais Gars, kas mums ir dots, ir ielējis Dieva mīlestību mūsu sirdīs;</verse>
				<verse number="6">Jo kāpēc Kristus miris par mums, grēciniekiem, īstajā laikā, kad mēs vēl bijām slimi?</verse>
				<verse number="7">Jo neviens taču nemirst par taisnīgo, par labo varbūt kāds uzņemtos mirt.</verse>
				<verse number="8">Bet Dievs apliecina savu mīlestību uz mums, jo īstajā laikā, kamēr mēs vēl bijām grēcinieki,</verse>
				<verse number="9">Kristus mūsu dēļ nomira. Tāpēc jo vairāk tagad, viņa asinīs taisnoti, mēs caur Viņu būsim glābti no dusmām.</verse>
				<verse number="10">Jo ja mēs tad, kad bijām ienaidnieki, tikām izlīdzināti ar Dievu Viņa Dēla nāvē, tad jo vairāk, būdami jau izlīdzināti, mēs būsim glābti Viņa dzīvībā.</verse>
				<verse number="11">Bet nevien tas: mēs dižojamies Dievā caur mūsu Kungu Jēzu Kristu, kurā mēs tagad esam ieguvuši izlīdzināšanu.</verse>
				<verse number="12">Tāpēc, kā caur vienu cilvēku pasaulē nācis grēks un ar grēku - nāve, tā nāve pārgāja uz visiem cilvēkiem, jo visi viņā grēkojuši.</verse>
				<verse number="13">Jo līdz likumam pasaulē bija grēks, bet grēks netika pieskaitīts, jo nebija likuma.</verse>
				<verse number="14">Bet no Ādama līdz Mozum nāve valdīja arī pār tiem, kas nebija apgrēkojušies līdzīgi Ādamam, kas ir Nākamā attēls.</verse>
				<verse number="15">Bet ar žēlastības dāvanu nav tā kā ar pārkāpumu; jo, ja viena noziedzības dēļ daudzi miruši, tad jo vairāk Dieva žēlastība un viena cilvēka, Jēzus Kristus, žēlastības dāvana pārpilnībā nākusi pār daudziem.</verse>
				<verse number="16">Un nav ar žēlastības dāvanu tāpat kā viena grēka dēļ, jo lēmums pazudināšanai gan nācis viena grēka dēļ, bet žēlastība nākusi attaisnošanai no daudziem grēkiem.</verse>
				<verse number="17">Jo ja viena vainas dēļ nāve kļuva valdniece caur vienu, tad jo vairāk tie, kas pārpilnībā saņēmuši žēlastības un taisnības dāvanas, būs valdnieki dzīvībā caur Vienu, Jēzu Kristu.</verse>
				<verse number="18">Tātad, kā viena vainas dēļ pār visiem cilvēkiem nākusi pazudināšana, tā Viena taisnības dēļ pār visiem cilvēkiem nācis attaisnojums dzīvībai.</verse>
				<verse number="19">Jo kā viena cilvēka nepaklausības dēļ daudzi kļuvuši grēcinieki, tā arī Viena paklausības dēļ daudzi kļuvuši taisnīgi.</verse>
				<verse number="20">Bet starpā nācis likums, lai grēks ietu vairumā; bet kur pārpilnībā grēks, tur vēl lielākā pārpilnībā ir žēlastība,</verse>
				<verse number="21">Lai, tāpat kā grēks valdījis nāvei, tā arī žēlastība caur taisnību mūžīgai dzīvei caur mūsu Kungu Jēzu Kristu.</verse>
			</chapter>
			<chapter number="6">
				<verse number="1">Ko tad lai sakām? Vai paliksim grēkā, lai vairojas žēlastība?</verse>
				<verse number="2">Nekādā ziņā! Jo kā lai mēs, kas esam miruši grēkam, vēl tanī dzīvojam?</verse>
				<verse number="3">Vai jūs nezināt, ka mēs visi, kas esam kristīti Jēzū Kristū, esam kristīti Viņa nāvē?</verse>
				<verse number="4">Jo mēs kristībā līdz ar Viņu esam apbedīti nāvei, lai, kā Kristus caur Tēva godību uzcēlās no miroņiem, tāpat arī mēs dzīvotu atjaunotajā dzīvē.</verse>
				<verse number="5">Jo ja mēs nāves līdzībā ar Viņu esam saauguši, tad reizē līdzīgi būsim arī augšāmceļoties.</verse>
				<verse number="6">To mēs zinām, ka mūsu vecais cilvēks ticis līdzi krustā sists, lai grēcīgā miesa tiktu iznīcināta un mēs vairs nekalpotu grēkam.</verse>
				<verse number="7">Jo kas ir miris, tas ir no grēka attaisnots.</verse>
				<verse number="8">Bet ja mēs esam miruši līdz ar Kristu, tad mēs ticam, ka mēs arī dzīvosim kopā ar Kristu,</verse>
				<verse number="9">Zinādami, ka Kristus, no miroņiem uzcēlies, vairs nemirst, nāve pār Viņu vairs nevaldīs.</verse>
				<verse number="10">Jo, mirdams grēkam, Viņš ir miris reiz par visām reizēm, bet dzīvodams Viņš dzīvo Dievam.</verse>
				<verse number="11">Tā arī jūs esiet pārliecināti, ka jūs, miruši grēkam, dzīvojat Dievam mūsu Kungā Jēzū Kristū.</verse>
				<verse number="12">Tāpēc lai grēks vairs nevalda jūsu mirstīgajā miesā, un neklausiet tās kārībām!</verse>
				<verse number="13">Un nedodiet arī savus locekļus grēkam kā netaisnības ieročus, bet atdodiet sevi, kas no mirušajiem kļuvuši dzīvi, Dievam un savus locekļus par taisnības ieročiem Dievam!</verse>
				<verse number="14">Tad grēks pār jums vairs nevaldīs, jo jūs neesat padoti likumam, bet žēlastībai.</verse>
				<verse number="15">Kā tā? Vai lai grēkojam, kad mēs neesam padoti likumam, bet žēlastībai? Nekādā ziņā!</verse>
				<verse number="16">Vai jūs nezināt, ka jūs esat tā kalpi, kam jūs paklausībā apņematies kalpot un arī kalpojat, vai tas būtu grēkam uz nāvi, vai paklausībai uz taisnību?</verse>
				<verse number="17">Bet paldies Dievam, ka jūs, kas bijāt grēka vergi, no sirds esat kļuvuši paklausīgi tās mācības priekšrakstiem, kurai jūs tikāt padoti.</verse>
				<verse number="18">No grēka atbrīvoti, jūs kļuvāt taisnības kalpi.</verse>
				<verse number="19">Jūsu miesas vājības dēļ es runāju to, kas ir cilvēcīgi: kā jūs savus miesas locekļus bijāt nodevuši netiklības un netaisnības, un atkal netaisnības kalpībai, tā tagad atdodiet savus locekļus taisnības kalpošanai, lai kļūtu svēti!</verse>
				<verse number="20">Jo kamēr jūs bijāt grēka vergi, jums trūka taisnības.</verse>
				<verse number="21">Un kādus augļus jūs toreiz ieguvāt par to, no kā tagad kaunaties? Jo viņu gals ir nāve.</verse>
				<verse number="22">Bet tagad, kad jūs esat atbrīvoti no grēka un kļuvuši Dieva kalpi, jūsu ieguvums ir svēttapšana, un tās gala mērķis ir mūžīgā dzīve.</verse>
				<verse number="23">Jo grēka alga ir nāve, bet Dieva dāvana ir mūžīgā dzīve mūsu Kungā Jēzū Kristū.</verse>
			</chapter>
			<chapter number="7">
				<verse number="1">Vai jūs, brāļi, nezināt (jo es runāju tiem, kas zina likumu), ka likums valda pār cilvēku tik ilgi, kamēr viņš dzīvo?</verse>
				<verse number="2">Tā - precēta sieva ir saistīta ar likumu, kamēr vīrs dzīvs, bet ja viņas vīrs miris, tad viņa ir brīva no likuma, kas saistīja ar vīru.</verse>
				<verse number="3">Tāpēc, kamēr vīrs dzīvs, tā sauksies laulības pārkāpēja, ja biedrosies ar citu vīru; bet pēc viņas vīra nāves tā ir brīva no likuma saistībām ar vīru, un viņa nebūs laulības pārkāpēja, ja tā dzīvos ar citu vīru.</verse>
				<verse number="4">Tātad, mani brāļi, Kristus miesa arī jūs ir nomērdējusi likumam, lai jūs piederētu Citam, Tam, kas no miroņiem uzcēlies, lai mēs nestu augļus Dievam.</verse>
				<verse number="5">Jo kamēr mēs dzīvojām miesā, likuma atklātās grēcīgās kaislības darbojās mūsu locekļos, lai mēs nestu augļus nāvei.</verse>
				<verse number="6">Bet tagad mēs esam atbrīvoti no nāves likuma, kurā tikām turēti, lai kalpotu jaunā garā, bet ne novecojušam burtam.</verse>
				<verse number="7">Ko tad lai sakām? Vai likums ir grēks? Nekādā ziņā! Bet es grēka nepazītu, ja nebūtu likuma, jo es nezinātu, kas ir iekāre, ja likums nesacītu: Tev nebūs iekārot!</verse>
				<verse number="8">Bet grēks, izmantojot izdevību, caur likumu, modināja manī visas iekāres; jo bez likuma grēks būtu miris;</verse>
				<verse number="9">Es gan kādreiz dzīvoju bez likuma, bet, kad nāca likums, grēks atdzīvojās;</verse>
				<verse number="10">Turpretī es nomiru. Tā izrādījās, ka likums, kas bija domāts dzīvei, man atnesa nāvi.</verse>
				<verse number="11">Jo grēks, izmantojot izdevību, caur likumu mani pievīla un tā nonāvēja mani.</verse>
				<verse number="12">Likums gan ir svēts, un bauslība ir svēta un taisnīga, un laba.</verse>
				<verse number="13">Vai tad tas, kas labs, man atnesis nāvi? Nekādā ziņā! Bet grēks, lai parādītos kā grēks, izmantodams labo, man atnesa nāvi, lai grēks, pateicoties likumam, kļūtu pār mēru grēcīgs.</verse>
				<verse number="14">Jo mēs zinām, ka likums ir garīgs, bet es, grēkam pārdots, esmu miesīgs.</verse>
				<verse number="15">Es nesaprotu, ko daru: jo es nedaru labu, ko gribu, bet es daru ļaunu, ko ienīstu.</verse>
				<verse number="16">Bet ja es daru to, ko negribu, tad es piekrītu likumam, ka tas ir labs.</verse>
				<verse number="17">Bet tagad jau ne es to daru, bet grēks, kas manī mājo.</verse>
				<verse number="18">Jo es zinu, ka labais manī, tas ir, manā miesā, nemājo. Man ir tieksme labu gribēt, bet labā izpildīšanu es sevī neatrodu.</verse>
				<verse number="19">Jo es nedaru labo, ko vēlos, bet daru ļauno, ko nevēlos.</verse>
				<verse number="20">Bet ja es daru to, ko nevēlos, tad jau ne es to daru, bet grēks, kas manī mājo.</verse>
				<verse number="21">Tātad es atrodu likumu, kas tad, kad gribu labu darīt, tuvojas man ar ļaunu:</verse>
				<verse number="22">Jo iekšējais cilvēks priecājas par Dieva likumu,</verse>
				<verse number="23">Bet citu likumu es redzu savos locekļos. Tas karo pret mana prāta likumu un pakļauj mani grēka likumam, kas ir manos locekļos.</verse>
				<verse number="24">Es, nelaimīgais cilvēks! Kas mani atbrīvos no šīs nāvi nesējas miesas?</verse>
				<verse number="25">Dieva žēlastība caur mūsu Kungu Jēzu Kristu! Tātad ar prātu es kalpoju Dieva likumam, bet ar miesu - grēka likumam.</verse>
			</chapter>
			<chapter number="8">
				<verse number="1">Tāpēc tiem, kas nedzīvo saskaņā ar miesu, kas ir Jēzū Kristū, tagad vairs nav nekādas pazudināšanas.</verse>
				<verse number="2">Jo dzīvības gara likums Kristū Jēzū mani atbrīvojis no grēka un nāves likuma.</verse>
				<verse number="3">Jo ko nespēja likums, kas miesas dēļ bija nevarīgs, to padarīja Dievs, sūtīdams savu Dēlu grēcīgās miesas veidā un grēka dēļ, kas bija miesā; viņš grēku pazudināja,</verse>
				<verse number="4">Lai likuma taisnība izpildītos mūsos, kas dzīvojam saskaņā ar garu, bet ne saskaņā ar miesu.</verse>
				<verse number="5">Jo tie, kas dzīvo saskaņā ar miesu, tiecas pēc tā, kas miesīgs, bet kas saskaņā ar garu, tie cenšas pēc garīgā.</verse>
				<verse number="6">Jo miesas tieksme ir nāve; bet gara tieksme - dzīvība un miers.</verse>
				<verse number="7">Jo miesas gudrība ir naidīga Dievam; tā nepakļaujas Dieva likumam, nedz tā to spēj.</verse>
				<verse number="8">Un miesas cilvēki nevar Dievam patikt.</verse>
				<verse number="9">Bet jūs neesat miesā, bet garā, ja tikai Dieva gars jūsos mājo. Bet ja kam Kristus gara nav, tas nav Viņa.</verse>
				<verse number="10">Bet ja Kristus ir jūsos, tad miesa grēka dēļ gan mirusi, bet gars dzīvo attaisnojuma dēļ.</verse>
				<verse number="11">Bet ja Viņa gars, kas uzmodināja Jēzu no miroņiem, mājo jūsos, tad Viņš, kas uzmodināja Jēzu Kristu no miroņiem, dzīvas darīs arī jūsu mirstīgās miesas tā Gara dēļ, kas jūsos mājo.</verse>
				<verse number="12">Tāpēc, brāļi, mēs neesam parādnieki miesai, lai dzīvotu saskaņā ar miesu.</verse>
				<verse number="13">Jo ja jūs saskaņā ar miesu dzīvosiet, tad mirsiet; bet ja jūs miesas darbus garā mērdēsiet, tad dzīvosiet.</verse>
				<verse number="14">Jo visi, ko vada Dieva gars, ir Dieva bērni.</verse>
				<verse number="15">Jo jūs neesat saņēmuši verdzības garu, lai jūs atkal bītos, bet jūs saņēmāt pieņemtā bērna garu, kurā mēs sucam: Abba (Tēvs).</verse>
				<verse number="16">Un pats Gars apliecina mūsu garam, ka mēs esam Dieva bērni.</verse>
				<verse number="17">Bet ja esam bērni, tad arī mantinieki, pat Dieva mantinieki un Kristus līdzmantinieki; tik tiešām, ja mēs līdzi ciešam, tad līdzi tiksim arī pagodināti.</verse>
				<verse number="18">Un es esmu pārliecināts, ka tagadējā laika ciešanas nav salīdzināšanas cienīgas ar nākotnes godību, kas parādīsies mūsos.</verse>
				<verse number="19">Jo arī radība ilgodamās gaida Dieva bērnu parādīšanos.</verse>
				<verse number="20">Jo radība pakļauta iznīcībai ne savas patikas dēļ, bet tā dēļ, kas to pakļāva, dodams cerību,</verse>
				<verse number="21">Ka arī pati radība tiks atbrīvota no iznīcības verdzības, lai iegūtu Dieva bērnu godības brīvību.</verse>
				<verse number="22">Mēs taču zinām, ka visa radība nopūšas un vaimanā līdz pat šai dienai;</verse>
				<verse number="23">Un nevien tā, bet arī mēs paši, kam ir gara pirmtiesības. Arī mēs sevī nopūšamies, gaidīdami Dieva bērnu tiesības mūsu miesas atpestīšanai.</verse>
				<verse number="24">Jo cerībā mēs esam pestīti. Bet cerība, kas redzama, nav cerība, jo kas gan cer uz to, ko kāds redz?</verse>
				<verse number="25">Bet ja ceram uz ko neredzēdami, tad to ar pacietību gaidām.</verse>
				<verse number="26">Tāpat arī Gars nāk palīgā mūsu vājībai, jo ko no Dieva jālūdz, kā nākas, to mēs nezinām; bet Gars pats aizlūdz par mums neizsakāmās nopūtās.</verse>
				<verse number="27">Bet Viņš, kas pēta sirdis, zina, ko Gars vēlas, jo Viņš saskaņā ar Dievu aizlūdz par svētajiem.</verse>
				<verse number="28">Un mēs zinām, ka tiem, kas mīl Dievu, viss nāk par labu, tiem, kas saskaņā ar lēmumu ir aicināti kļūt par svētajiem.</verse>
				<verse number="29">Jo kurus Viņš iepriekš pazina, tos arī iepriekš nozīmēja kļūt līdzīgiem sava Dēla attēlam, lai Viņš būtu pirmdzimtais starp daudziem brāļiem.</verse>
				<verse number="30">Bet kurus Viņš iepriekš nolēma, tos arī aicināja; un kurus aicināja, tos arī attaisnoja; bet kurus attaisnoja, tos arī pagodināja.</verse>
				<verse number="31">Ko lai vēl par to sakām? Ja Dievs par mums, kas ir pret mums?</verse>
				<verse number="32">Viņš pats savu Dēlu nav saudzējis, bet par mums visiem To atdevis, kā tad Viņš līdz ar To nebūtu mums visu dāvinājis?</verse>
				<verse number="33">Kas apsūdzēs Dieva izredzētos? Dievs ir tas, kas attaisno.</verse>
				<verse number="34">Kas ir tas, kas pazudina? Jēzus Kristus, kas nomira, vēl vairāk, kas augšāmcēlies, kas atrodas pie Dieva labās rokas, aizstāv mūs.</verse>
				<verse number="35">Kas tad mūs spēj šķirt no Kristus mīlestības? Vai bēdas vai apspiešanas, vai bads, vai kailums, vai briesmas, vai vajāšanas, vai zobens?</verse>
				<verse number="36">(Ir tā, kā rakstīts: Tevis dēļ mēs ciešam nāvi augu dienu; mūs uzskata līdzīgus kaujamām avīm.) (Ps 43,24)</verse>
				<verse number="37">Bet visumā mēs uzvaram Viņa dēļ, kas mūs mīlējis.</verse>
				<verse number="38">Es esmu drošs, ka ne nāve, ne dzīvība, ne eņģeļi, ne valdības, ne varas, ne tagadējais, ne nākamais, ne spēki,</verse>
				<verse number="39">Ne augstums, ne dziļums un neviena cita radība nespēs mūs šķirt no Dieva mīlestības, kas ir mūsu Kungā Jēzū Kristū.</verse>
			</chapter>
			<chapter number="9">
				<verse number="1">Es runāju patiesību Kristū, es nemeloju; mana sirdsapziņa dod liecību Svētajā Garā,</verse>
				<verse number="2">Ka man ir lielas skumjas un nepārtrauktas sāpes manā sirdī.</verse>
				<verse number="3">Es vēlētos, ka Kristus mani atmestu manu brāļu dēļ, kas miesīgi ir mani ciltsbrāļi,</verse>
				<verse number="4">Kuri ir izraēlieši, kam pieder pieņemto bērnu tiesības un godība, un derība, un bauslība, un dievkalpojumi, un apsolījumi,</verse>
				<verse number="5">Un tēvi, un no kuriem pēc miesas cēlies Kristus, kas mūžīgi ir augsti teicams Dievs. Amen.</verse>
				<verse number="6">Bet nav tā, it kā Dieva solījumi būtu zaudējuši spēku. Jo ne visi, kas no izraēliešiem cēlušies, ir izraēlieši.</verse>
				<verse number="7">Un ne visi Ābrahama pēcnācēji ir arī bērni, bet no Īzāka tev tiks aicināti pēcnācēji;</verse>
				<verse number="8">Tas ir: ne mirstīgie bērni ir Dieva bērni, bet apsolīšanas bērni tiek ieskaitīti pēcnācējos.</verse>
				<verse number="9">Jo šie ir apsolīšanas vārdi: Ap šo laiku es nākšu, un Sārai būs dēls. (1.Moz.18,10)</verse>
				<verse number="10">Un ne tikai viņai, bet arī Rebeka kļuva grūta no vienas kopdzīves ar mūsu tēvu Īzāku.</verse>
				<verse number="11">Un iekams dēli bija dzimuši vai ko labu vai ļaunu darījuši, (lai Dieva lēmums attiecībā uz izvēli nemainītos)</verse>
				<verse number="12">Ne darbu dēļ, bet Aicinātāja gribas dēļ viņai bija sacīts, ka vecākais kalpos jaunākajam,</verse>
				<verse number="13">Kā rakstīts: Jēkabu es mīlēju, bet Ezavu es ienīdu.</verse>
				<verse number="14">Ko tad lai sakām? Vai Dievs rīkojas netaisnīgi? Nekādā ziņā!</verse>
				<verse number="15">Jo Mozum Viņš saka: Es apžēlošu to, kuru gribu apžēlot; un es parādīšu žēlsirdību tam, kam vēlos būt žēlsirdīgs.</verse>
				<verse number="16">Tāpēc tas nav atkarīgs no vēlēšanās nedz no skriešanas, bet no Dieva, kas apžēlojas.</verse>
				<verse number="17">Jo Raksti saka faraonam: Tāpēc es tevi iecēlu, lai pie tevis parādītu savu spēku un lai mans vārds tiktu pasludināts visai pasaulei.</verse>
				<verse number="18">Tātad, kuru Viņš grib, to Viņš apžēlo, un kuram grib, tam nocietina sirdi.</verse>
				<verse number="19">Tu varbūt sacīsi man: ko tad viņš vēl pārmet? Jo kas spēj pretoties Viņa prātam?</verse>
				<verse number="20">Ak cilvēk, kas tu esi, ka gribi ar Dievu tiesāties? Vai veidols saka tēlniekam: Kāpēc tu mani esi tā veidojis?</verse>
				<verse number="21">Un vai podniekam nav varas no tās pašas vielas darināt vienu trauku godam, bet citu negodam?</verse>
				<verse number="22">Bet kas tad, ja Dievs, gribēdams parādīt savas dusmas un zināmu darīt savu varu, lielā pacietībā bija iecietīgs pret dusmības traukiem, kas bija padoti pazušanai,</verse>
				<verse number="23">Lai apžēlošanas traukiem, kurus viņš sagatavojis godībai, atklātu savu godības bagātību?</verse>
				<verse number="24">Par tādiem Viņš mūs aicinājis ne tikai no jūdiem, bet arī no pagāniem,</verse>
				<verse number="25">Kā Viņš Oseja grāmatā saka: Es saukšu par savu tautu to, kas nav mana tauta, un nemīļoto par mīļoto, un neapžēloto par apžēloto.</verse>
				<verse number="26">Un notiks, ka tanī vietā, kur bija pateikts: Jūs neesat mana tauta, ka tur viņi tiks saukti par dzīvā Dieva bērniem. (Os.1,10; 2,24)</verse>
				<verse number="27">Bet Isajs izsaucas par Izraēli: Ja Izraēļa bērnu skaits būtu kā jūras smiltis, tad tikai atliekas tiks izglābtas.</verse>
				<verse number="28">Jo Viņš savu vārdu izpildīs steidzīgi un taisnīgi, jā, Kungs izpildīs savu vārdu ar steigu virs zemes. (Is.10,22)</verse>
				<verse number="29">Kā jau Isajs iepriekš pateicis: Ja Kungs Sabaots nebūtu atstājis mums sēklu, mēs būtu kļuvuši kā Sodoma un līdzinātos Gomorai.</verse>
				<verse number="30">Ko tad lai sakām? Pagāni, kas necentās pēc attaisnošanas, iemantoja attaisnošanu, proti, attaisnošanu, kas iziet no ticības.</verse>
				<verse number="31">Turpretī Izraēlis, kas dzinās pēc attaisnošanas likuma, attaisnošanu likumā nesasniedza.</verse>
				<verse number="32">Kāpēc? Tāpēc, ka nemeklēja ticībā, bet ar darbiem; viņi atsitās pret piedauzības akmeni,</verse>
				<verse number="33">Kā rakstīts: Lūk, es nolieku Sionā piedauzības akmeni un apgrēcības klinti, un katrs, kas uz Viņu tic, kaunā nepaliks. (Is 8,14; 23,16)</verse>
			</chapter>
			<chapter number="10">
				<verse number="1">Brāļi, manas sirds vēlēšanās un aizlūgums pie Dieva ir par viņiem, lai viņi tiktu pestīti.</verse>
				<verse number="2">Jo es viņiem liecinu, ka viņiem ir centība uz Dievu, bet nav izpratnes.</verse>
				<verse number="3">Pārprazdami Dieva taisnību un cenzdamies nostiprināt savu, viņi nepakļāvās Dieva taisnībai.</verse>
				<verse number="4">Jo likuma gala mērķis ir Kristus, kas katram ticīgajam sagādā attaisnojumu.</verse>
				<verse number="5">Jo Mozus raksta: katrs cilvēks, kas izpildīs likuma taisnību, dzīvos tanī.</verse>
				<verse number="6">Bet taisnība, kas nāk no ticības, saka tā: Nesaki savā sirdī: kas uzkāps debesīs, tas ir, lai novestu Kristu,</verse>
				<verse number="7">Vai arī: kas nokāps bezdibenī, tas ir, lai atsauktu Kristu no miroņiem!</verse>
				<verse number="8">Bet ko saka Raksti? Vārds ir tuvu, tavā mutē un tavā sirdī; tas ir ticības vārds, ko mēs sludinām.</verse>
				<verse number="9">Jo, ja tu ar savu muti atzīsi Kungu Jēzu un savā sirdī ticēsi, ka Dievs Viņu uzmodinājis no miroņiem, tad būsi pestīts.</verse>
				<verse number="10">Jo sirdī ticam, lai panāktu attaisnošanu, bet ar muti apliecinām, lai panāktu pestīšanu.</verse>
				<verse number="11">Jo Raksti saka: Katrs, kas uz Viņu tic, nepaliks kaunā. (Is.28,16)</verse>
				<verse number="12">Un nav izšķirības starp jūdu un grieķi, jo tas pats Kungs pār visiem, bagāts visiem, kas Viņu piesauc.</verse>
				<verse number="13">Jo katrs, kas piesauks Kunga vārdu, tiks pestīts. (Jl.2,32; Apd.2,21)</verse>
				<verse number="14">Bet kā tie piesauks to, kam nav ticējuši? Vai kā lai tic uz to, par ko nav dzirdējuši? Bet kā lai dzird bez sludinātāja?</verse>
				<verse number="15">Bet kā lai sludina bez sūtības? Ir rakstīts: Cik tīkamas to kājas, kas sludina mieru, kas sludina labu!</verse>
				<verse number="16">Bet ne visi ir paklausīgi evaņģēlijam. Jo Isajs saka: Kungs, kas ir ticējis tam, ko no mums dzirdējis?</verse>
				<verse number="17">Tātad ticība nāk no dzirdēšanas, bet dzirdētais - caur Kristus vārdu.</verse>
				<verse number="18">Bet es saku: Vai viņi nav dzirdējuši? Un taču pār visu zemi ir atskanējusi viņu balss un līdz zemeslodes robežām viņu vārdi. (Ps 18)</verse>
				<verse number="19">Bet es jautāju: Vai Izraēlis nesaprata? Mozus pirmais saka: Es jūs novedīšu līdz skaudībai pret vienu netautu, es jūs ievedīšu dusmās pret nesaprātīgu tautu. (5 Moz 32,21)</verse>
				<verse number="20">Bet Isajs uzdrošinās sacīt: Tie, kas mani nemeklēja, atrada mani; es atklāti parādījos tiem, kas pēc manis nevaicāja. (Is 65,1)</verse>
				<verse number="21">Bet Izraēlim viņš saka: Augu dienu es stiepu savas rokas pretim neticīgai un stūrgalvīgai tautai. (Is 65,2)</verse>
			</chapter>
			<chapter number="11">
				<verse number="1">Tātad es jautāju: Vai Dievs savu tautu ir atmetis? - Nekādā ziņā; jo arī es esmu izraēlietis, Ābrahama pēcnācējs, no Benjamīna cilts.</verse>
				<verse number="2">Dievs nav atmetis savu tautu, kuru Viņš iepriekš bija izredzējis. Vai jūs nezināt, ko Raksti saka par Eliju, kā viņš žēlojās Dievam par Izraēli?</verse>
				<verse number="3">Kungs, tie nogalināja Tavus praviešus, viņi nopostīja Tavus altārus, un es esmu viens atlicis, un viņi tiecas pēc manas dzīvības.</verse>
				<verse number="4">Bet ko saka viņam Dieva atbilde? - Es atstāju sev septiņus tūkstošus vīru, kas savus ceļus nav locījuši Baala priekšā.</verse>
				<verse number="5">Tā arī šinī laikā izglābts ir atlikums saskaņā ar žēlastības izvēli.</verse>
				<verse number="6">Bet ja no žēlastības, tad jau ne darbu dēļ, citādi žēlastība nebūtu žēlastība.</verse>
				<verse number="7">Kā tad ir? - Pēc kā tiecās Izraēlis, to viņš nav sasniedzis, tikai izredzētie to sasniedza, bet pārējie palika apstulbināti,</verse>
				<verse number="8">Kā rakstīts: Dievs deva viņiem truluma garu: acis, lai neredzētu, un ausis, lai nedzirdētu līdz pat šai dienai.</verse>
				<verse number="9">Un Dāvids saka: Viņu galds lai tiem kļūst par slazdu un cilpu, un apgrēcību, un atmaksu.</verse>
				<verse number="10">Viņu acis lai tiek aptumšotas, ka tie neredzētu, un viņu muguras liec vienmēr!</verse>
				<verse number="11">Tātad es jautāju: Vai viņi tā klupuši, lai kristu? Nekādā ziņā; bet viņu grēka dēļ pestīšana nākusi pagāniem, lai viņi ar tiem sacenstos.</verse>
				<verse number="12">Bet ja viņu grēks ir pasaulei bagātība, un viņu mazais skaits pagāniem ieguvums, tad jo vairāk viņu pilnskaits.</verse>
				<verse number="13">Un jums, pagāniem, es saku: Kamēr es esmu pagānu apustulis, es savu kalpošanu pagodināšu,</verse>
				<verse number="14">Kaut kādā veidā pamudinādams savus ciltsbrāļus uz sacensību un dažus no viņiem izglābdams.</verse>
				<verse number="15">Ja jau viņu atmešana ir izlīdzināšana pasaulei, kas tad būs pieņemšana, ja ne atdzīvināšana no mirušiem?</verse>
				<verse number="16">Ja pirmupuris ir svēts, tad arī visa mīkla, un ja sakne ir svēta, tad arī zari.</verse>
				<verse number="17">Bet ja daži zari nolauzti un tu, meža olīvkoka atvase, esi uzpotēta to vietā un esi kļuvusi olīvkoka saknes un sulas līdzdalībniece,</verse>
				<verse number="18">Tad nelielies zaru priekšā! Bet ja lielies, tad zini, ka ne tu nes sakni, bet sakne tevi!</verse>
				<verse number="19">Tu varbūt sacīsi: Zari tika nolauzti, lai mani uzpotētu.</verse>
				<verse number="20">Labi! Tie nolauzti neticības dēļ, bet tu stāvi, pateicoties ticībai; neesi augstprātīgs, bet bijīgs!</verse>
				<verse number="21">Jo ja Dievs nav saudzējis dabiskos zarus, tad taču arī tevi nesaudzēs.</verse>
				<verse number="22">Tāpēc vēro Dieva labumu un bardzību: bardzību pret tiem, kas krituši, bet pret sevi Dieva labumu, ja tu labajā pastāvēsi, citādi arī tevi nocirtīs.</verse>
				<verse number="23">Bet arī tie tiks uzpotēti, ja viņi nepaliks savā neticībā, jo Dievs ir spējīgs viņus atkal uzpotēt.</verse>
				<verse number="24">Jo ja tu esi nocirsts no meža olīvkoka, kam pēc dabas piederi, un pret dabu uzpotēts labajam olīvkokam, tad jo vairāk tie, kas attiecīgi savai dabai tiek uzpotēti savam olīvkokam.</verse>
				<verse number="25">Bet es jūs, brāļi, negribu atstāt neziņā par šo noslēpumu (lai jūs nekļūtu iedomīgi), ka viena Izraēļa daļa skarta ar aklumu, līdz kamēr tautu visums būs iegājis.</verse>
				<verse number="26">Un tā viss Izraēlis tiktu glābts, kā rakstīts: No Siona nāks Glābējs un novērsīs bezdievību no Jēkaba.</verse>
				<verse number="27">Un šī ir mana derība ar viņiem, ka es piedošu viņu grēkus. (Is.59,20)</verse>
				<verse number="28">Attiecībā uz evaņģēliju viņi ir ienaidnieki jūsu dēļ, bet kas attiecas uz izredzēšanu, viņi ir vismīļie sentēvu dēļ.</verse>
				<verse number="29">Jo žēlastības dāvanas un aicinājumu Dievs nenožēlo.</verse>
				<verse number="30">Jo kā arī jūs kādreiz neticējāt Dievam, bet tagad esat ieguvuši žēlsirdību viņu neticības dēļ,</verse>
				<verse number="31">Tā arī viņi neticēja jūsu apžēlošanai, lai paši iegūtu apžēlošanu.</verse>
				<verse number="32">Jo Dievs visu ieslēdzis neticībā, lai visus apžēlotu.</verse>
				<verse number="33">Ak, kāds ir Dieva gudrības un zināšanas bagātību dziļums! Cik neizprotami ir Viņa lēmumi un neizdibināmi Viņa ceļi!</verse>
				<verse number="34">Jo kas gan ir izpratis Dieva prātu, vai kas bijis Viņa padomdevējs?</verse>
				<verse number="35">Vai kas Viņam iepriekš ko devis, lai saņemtu atlīdzinājumu?</verse>
				<verse number="36">Jo no Viņa un caur Viņu, un Viņā ir viss. Viņam lai gods mūžīgi! Amen.</verse>
			</chapter>
			<chapter number="12">
				<verse number="1">Tāpēc, brāļi, Dieva žēlsirdības dēļ es jūs lūdzu: nododiet savas miesas par dzīvu, svētu, Dievam patīkamu upuri, lai tas būtu jūsu garīgais dievkalpojums!</verse>
				<verse number="2">Un nepiemērojieties šai pasaulei, bet pārvērtieties, atjaunodamies savā garā, lai jūs saprastu, kāds ir Dieva prāts, kas labs un patīkams, un pilnīgs!</verse>
				<verse number="3">Jo, pateicoties žēlastībai, kas man dota, es visiem starp jums saku: Nedomājiet par sevi augstāk, nekā pienākas domāt, bet domājiet saprātīgi saskaņā ar to ticības mēru, kādu katram Dievs piešķīris.</verse>
				<verse number="4">Un kā mūsu ķermenī ir daudz locekļu, bet ne visiem locekļiem tas pats uzdevums,</verse>
				<verse number="5">Tāpat mēs daudzi esam viens ķermenis Kristū, bet atsevišķi mēs esam viens otra locekļi.</verse>
				<verse number="6">Bet mums ir dāvanas, kas mums dotas attiecīgi žēlastībai, un tās ir dažādas: paraviešu dāvanas, kuras izmantojamas saskaņā ar ticību,</verse>
				<verse number="7">Kalpošanas pienākums, kas jāpilda kalpojot, mācīšanas - mācot;</verse>
				<verse number="8">Kas sludinātājs, lai sludina, kas dala dāvanas, lai dara to vientiesīgi, kas ir priekšnieks, lai pilda rūpīgi, kas strādā žēsirdības darbu, lai dara to ar prieku!</verse>
				<verse number="9">Mīlestībai jābūt neliekuļotai. Nīzdami ļaunu, pastāviet labajā!</verse>
				<verse number="10">Brāļu mīlestībā mīliet viens otru, godbijībā pārsteidziet cits citu!</verse>
				<verse number="11">Neesiet kūtri centībā, esiet dedzīgi garā, kalpojiet Kungam!</verse>
				<verse number="12">Esiet priecīgi cerībā, pacietīgi bēdās, pastāvīgi lūgšanā!</verse>
				<verse number="13">Ņemiet līdzdalību svēto vajadzībās, centieties būt viesmīlīgi!</verse>
				<verse number="14">Svētiet tos, kas jūs vajā, svētiet, bet nelādiet!</verse>
				<verse number="15">Priecājieties ar priecīgajiem, raudiet ar tiem, kas raud!</verse>
				<verse number="16">Esiet savstarpēji vienprātīgi! Neesiet augstprātīgi, bet pazemojieties ar pazemīgajiem! Neesiet pārgudri paši sevī!</verse>
				<verse number="17">Nevienam ļaunu ar ļaunu neatmaksādami, sekmējiet labu nevien Dievam, bet arī visu cilvēku priekšā!</verse>
				<verse number="18">Ja iespējams, ieturiet mieru ar visiem cilvēkiem, cik tas no jums atkarīgs!</verse>
				<verse number="19">Vismīļie, neatriebieties jūs paši, bet dodiet vietu dusmām, par kurām rakstīts: Man pieder atriebšana, es atmaksāšu, saka Kungs.</verse>
				<verse number="20">Bet ja tavs ienaidnieks ir izsalcis, paēdini viņu, ja viņš cieš slāpes, dod viņam dzert! To darīdams, tu sakrāsi uz viņa galvas kvēlojošas ogles.</verse>
				<verse number="21">Ļaunums nedrīkst tevi uzvarēt, bet tu uzvari ļaunumu ar labu!</verse>
			</chapter>
			<chapter number="13">
				<verse number="1">Katrs cilvēks lai ir padots priekšniecības varai, jo nav varas, kā tikai no Dieva; un tā, kas ir, ir Dieva iecelta.</verse>
				<verse number="2">Tāpēc, kas pretojas priekšniecībai, pretojas Dieva rīcībai; bet tie, kas pretojas, paši sev sagādā pazudināšanu.</verse>
				<verse number="3">Jo priekšnieki nav atbaidīšanai no laba, bet no ļauna. Bet ja tu gribi, ka tev priekšniecības nevajadzētu bīties, dari labu un tu saņemsi tās uzslavu,</verse>
				<verse number="4">Jo tā ir Dieva kalpone tavā labā. Bet ja tu dari ļaunu, tad bīsties, jo velti tā zobenu nenēsā. Viņa ir Dieva kalpone, atriebēja tā sodīšanai, kas dara ļaunu.</verse>
				<verse number="5">Tātad nepieciešami esiet paklausīgi ne tikai soda dēļ, bet arī sirdsapziņas dēļ.</verse>
				<verse number="6">Tāpēc jūs arī maksājat nodokļus, jo viņi, būdami Dieva kalpi, kalpo šim nolūkam.</verse>
				<verse number="7">Tātad atdodiet katram, kas kam pienākas: nodokli, kam pienākas nodoklis; muitu, kam pienākas muita; bijību, kam nākas bijība; godu, kam nākas gods!</verse>
				<verse number="8">Nepalieciet nevienam nekā parādā, kā tikai savstarpējo mīlestību, jo, kas mīl savu tuvāko, tas izpilda likumu.</verse>
				<verse number="9">Jo: tev nebūs laulību pārkāpt, tev nebūs nokaut, tev nebūs zagt, tev nebūs nepatiesu liecību dot, tev nebūs iekārot, kā arī visi citi baušļi ir ietverti šajos vārdos: Tev būs mīlēt savu tuvāko kā sevi pašu!</verse>
				<verse number="10">Mīlestība nedara tuvākajam ļaunu. Tātad bauslības piepildījums ir mīlestība.</verse>
				<verse number="11">Un izprotiet šo laiku, jo mums jau pienākusi stunda celties no miega; un mūsu pestīšana tagad ir tuvāk nekā tad, kad kļuvām ticīgi.</verse>
				<verse number="12">Nakts ir pagājusi, diena iestājusies; tāpēc atmetīsim tumsības darbus un ietērpsimies gaismas bruņās!</verse>
				<verse number="13">Dzīvosim godīgi kā dienā: ne plītēdami un dzīrodami, ne izvirtībā un netiklībā, ne ķildās un skaudībā,</verse>
				<verse number="14">Bet ietērpieties Kungā Jēzū Kristū! Arī miesu nelutiniet kārībām!</verse>
			</chapter>
			<chapter number="14">
				<verse number="1">Pieņemiet vājos ticībā, neķildojieties par uzsaktu dažādību!</verse>
				<verse number="2">Jo dažs ir pārliecināts, ka viņam brīv visu ēst, turpretī vājais lai ēd dārzājus.</verse>
				<verse number="3">Tas, kas ēd, lai nenicina to, kas neēd, bet tas, kas neēd, lai netiesā ēdāju, jo Dievs viņu pieņēmis.</verse>
				<verse number="4">Kas tu esi, ka tu tiesā cita kalpu? Viņš stāv un krīt par savu Kungu; un viņš stāvēs, jo Dievs ir spējīgs viņu nostiprināt.</verse>
				<verse number="5">Jo dažš šķiro dienu no dienas, citam visas dienas ir vienādas; katrs lai paliek savā pārliecībā!</verse>
				<verse number="6">Kas šķiro dienas, tas Kungam tās šķiro; un kas ēd, tas ēd Kunga dēļ un pateicas Dievam. Arī tas, kas neēd, neēd Kunga dēļ un arī pateicas Dievam.</verse>
				<verse number="7">Jo neviens no mums nedzīvo sev, un neviens nemirst sev.</verse>
				<verse number="8">Ja tad mēs dzīvojam, dzīvojam Kungam, ja mirstam, mirstam Kungam. Tātad, vai mēs dzīvojam, vai mirstam, mēs piederam Kungam.</verse>
				<verse number="9">Jo tāpēc Kristus nomira un augšāmcēlās, lai valdītu pār mirušajiem un dzīvajiem.</verse>
				<verse number="10">Bet kāpēc tu tiesā savu brāli? Vai kāpēc tu nicini savu brāli? Mēs visi taču stāsimies Kristus soģa krēsla priekšā.</verse>
				<verse number="11">Jo ir rakstīts: Tik tiešām, ka es dzīvoju, saka Kungs, visi ceļi tiks locīti manā priekšā, un ikviena mēle atzīs Dievu. (Is.45,23-24)</verse>
				<verse number="12">Tātad katrs no mums dos Dievam norēķinu par sevi.</verse>
				<verse number="13">Tāpēc netiesāsim vairs viens otru, bet labāk apsveriet to, lai nedotu savam brālim piedauzību vai apgrēcību.</verse>
				<verse number="14">Es zinu un es esmu pārliecināts Kungā Jēzū, ka pats par sevi nekas nav nešķīsts; tikai tam ir nešķīsts, kas ko par nešķīstu uzskata.</verse>
				<verse number="15">Jo ja tavs brālis ēdiena dēļ tiek apbēdināts, tad tu vairs nedzīvo mīlestībā. Nepazudini ēdiena dēļ to, kura dēļ Kristus ir miris!</verse>
				<verse number="16">Tātad, lai netiek zaimots tas, kas mums ir labs!</verse>
				<verse number="17">Jo ne ēšana un dzeršana ir Dieva valstība, bet taisnība un miers, un prieks Svētajā Garā.</verse>
				<verse number="18">Jo kas šinīs lietās kalpo Kristum, tas ir patīkams Dievam un pieņemams cilvēkiem.</verse>
				<verse number="19">Tāpēc centīsimies pēc tā, kas veicina mieru, un savstarpēji sargāsim to, kas mūs ceļ!</verse>
				<verse number="20">Neposti Dieva darbu ēdiena dēļ! Viss gan ir šķīsts, bet cilvēkam, kas ēd un apgrēcinās, tas ir par ļaunu.</verse>
				<verse number="21">Labi ir neēst gaļu un nedzert vīnu, un nedarīt neko citu, kas dod piedauzību tavam brālim, to apgrēcina vai padara viņu vāju.</verse>
				<verse number="22">Ja tev ir pārliecība, tad paturi to pie sevis Dieva priekšā! Svētīgs ir tas, kas sev nepārmet par to, ko atzīst par labu.</verse>
				<verse number="23">Bet tas, kas šaubīdamies ēd, ir notiesāts, tāpēc ka to nedara aiz pārliecības; jo viss, kas nenāk no pārliecības ir grēks.</verse>
			</chapter>
			<chapter number="15">
				<verse number="1">Mums, stiprajiem, jācieš vājo trūkumi, un mēs nedrīkstam sev izpatikt.</verse>
				<verse number="2">Katrs no jums lai izpatīk savam tuvākajam uz labu, lai viņu celtu!</verse>
				<verse number="3">Arī Kristus neizpatika sev, bet kā rakstīts: To zaimi, kas Tevi zaimo, krita uz mani. (Ps.69)</verse>
				<verse number="4">Jo viss, kas ir uzrakstīts, ir rakstīts mūsu pamācīšanai, lai mēs pacietībā un Rakstu iepriecinājumā smeltos cerību.</verse>
				<verse number="5">Bet pacietības un iepriecinājuma Dievs lai dod jums vienprātību savā starpā saskaņā ar Jēzu Kristu,</verse>
				<verse number="6">Lai vienprātīgi, vienā mutē godinātu Dievu un mūsu Kunga Jēzus Kristus Tēvu.</verse>
				<verse number="7">Tāpēc rūpējieties viens par otru, kā arī Kristus jūs uzņēmis Dievam par godu.</verse>
				<verse number="8">Jo es saku: Kristus Jēzus ir kļuvis apgraizīto kalps Dieva patiesības dēļ, lai apstiprinātu tēviem dotos solījumus;</verse>
				<verse number="9">Bet pagāni godina Dievu žēlsirdības dēļ, kā rakstīts: Tāpēc es slavēšu Tevi, Kungs, starp tautām un dziedāšu Tavam vārdam.</verse>
				<verse number="10">Un atkal sacīts: Priecājieties, pagāni, kopā ar Viņa tautu!</verse>
				<verse number="11">Un atkal: Teiciet Kungu visas tautas un slavējiet Viņu visi ļaudis!</verse>
				<verse number="12">Arī Isajs vēl saka: Nāks Jeses atvase, kas celsies, lai valdītu pār tautām, un tautas cerēs uz Viņu.</verse>
				<verse number="13">Bet Dievs, cerības devējs, lai piepilda jūs, kas ticat, ar visu prieku un mieru, lai jūs būtu bagāti cerībā un Svētā Gara spēkā.</verse>
				<verse number="14">Bet, mani brāļi, arī es pats esmu tanī pārliecībā par jums, ka arī jūs paši esat mīlestības pilni, bagāti ar ikvienu atziņu, tā ka jūs spējat viens otru pamācīt.</verse>
				<verse number="15">Bet, brāļi, pa daļai es jums rakstīju pārdrošāk, atgādinādams jums, ka, pateicoties žēlastībai, ko Dievs man devis,</verse>
				<verse number="16">Es esmu Kristus kalps starp pagāniem un pildu svēto pienākumu pie Dieva evaņģēlija, lai pagānu uzupurēšana kļūst pieņemama un Svētā Gara svētīta.</verse>
				<verse number="17">Un tā es varu lepoties Kristū Jēzū par to, kas attiecas uz Dievu.</verse>
				<verse number="18">Jo es neiedrošinos kaut ko stāstīt par to, ko Kristus caur mani nebūtu darījis gan vārdos, gan darbos, lai vestu pagānus pie paklausības</verse>
				<verse number="19">Varenām zīmēm un brīnumiem, Svētā Gara spēkā, tā kā es, sākot ar Jeruzalemi, visā apkārtnē līdz Illīrijai pasludināju Kristus evaņģēliju.</verse>
				<verse number="20">Bet es nesludināju evaņģēliju tur, kur Kristus vārds tiek piesaukts, lai neceltu uz sveša pamata, bet kā rakstīts:</verse>
				<verse number="21">Redzēs tie, kam nebija sludināts par Viņu, un sapratīs tie, kas nav dzirdējuši.</verse>
				<verse number="22">Tāpēc es daudzkārt tiku aizkavēts aiziet pie jums un līdz šim vēl esmu aizkavēts.</verse>
				<verse number="23">Tagad šinīs apgabalos man darba lauka vairs nav, bet kopš vairākiem gadiem man ir vēlēšanās jūs apmeklēt.</verse>
				<verse number="24">Kad sākšu ceļojumu uz Spāniju, es ceru garāmejot jūs redzēt, lai jūs mani pavadītu uz turieni, kad iepriekš daudzmaz būšu iepazinies ar jums.</verse>
				<verse number="25">Bet tagad es ceļošu uz Jeruzalemi, lai kalpotu svētajiem,</verse>
				<verse number="26">Jo Maķedonija un Ahaja nolēmušas savākt dažas dāvanas trūcīgajiem, kas dzīvo starp svētajiem Jeruzalemē.</verse>
				<verse number="27">Tā tas tām labpaticis; un tās ir viņu parādnieces, jo, ja tās, būdamas pagāniskas, ir kļuvušas līdzdalībnieces viņu garīgajās lietās, tad tām ir viņiem jākalpo laicīgajās.</verse>
				<verse number="28">To pabeidzis un šos ziedojumus viņiem pasniedzis, es ceļā uz Spāniju iegriezīšos pie jums.</verse>
				<verse number="29">Un es zinu, ka, nākdams pie jums, es nākšu Kristus evaņģēlija svētības pilnībā.</verse>
				<verse number="30">Bet es jūs, brāļi, lūdzu mūsu Kunga Jēzu Kristu un Svētā Gara mīlestības vārdā: palīdziet man savās lūgšanās pie Dieva par mani,</verse>
				<verse number="31">Lai es izglābtos no neticīgajiem, kas ir Jūdejā, un lai mans kalpošanas upuris būtu patīkams svētajiem Jeruzalemē;</verse>
				<verse number="32">Lai es, ja tāds būs Dieva prāts, priecīgs ierastos pie jums un atspirdzinātos kopā ar jums.</verse>
				<verse number="33">Un miera Dievs lai ir ar jums visiem! Amen.</verse>
			</chapter>
			<chapter number="16">
				<verse number="1">Un es jums ieteicu Fēbu, mūsu māsu, kas kalpo Kenhrejas baznīcā.</verse>
				<verse number="2">Uzņemiet viņu Kunga vārdā, kā tas svētajiem piederas, un izpalīdziet visur, kur viņai jūsu palīdzība būs vajadzīga, jo arī viņa palīdz daudziem un arī man!</verse>
				<verse number="3">Kristū Jēzū sveiciniet manus palīgus, Prisku un Akvilu,</verse>
				<verse number="4">(Kuri par manu dzīvību ķīlā likuši savas galvas. Viņiem nevien es esmu pateicīgs, bet arī visas pagānu draudzes.)</verse>
				<verse number="5">Un arī viņu mājas draudzi! Sveiciniet manu mīļo Epenetu, kas Āzijā ir pirmdzimtais Kristū!</verse>
				<verse number="6">Sveiciniet Mariju, kas daudz strādājusi jūsu labā!</verse>
				<verse number="7">Sveiciniet Andronīku un Jūniju, manus tuviniekus un cietuma biedrus, kas ir cieņā starp apustuļiem un jau pirms manis piederēja Kristum!</verse>
				<verse number="8">Sveiciniet Ampliatu, kas man mīļš Kungā!</verse>
				<verse number="9">Sveiciniet Urbānu, mūsu palīgu Kristū Jēzū, un manu mīļo Stahiju!</verse>
				<verse number="10">Sveiciniet Kristū pārbaudīto Apellu!</verse>
				<verse number="11">Aristobūla mājas iemitniekus! Sveiciniet manu radinieku Herodionu! Sveiciniet Narkisa mājas ļaudis, kas pieder Kungam!</verse>
				<verse number="12">Sveiciniet Trifenu un Trifozu, kas strādā Kungam! Sveiciniet dārgo Persidi, kas daudz strādājusi Kungā!</verse>
				<verse number="13">Sveiciniet Rufu, Kunga izredzēto, un viņa un manu māti!</verse>
				<verse number="14">Sveiciniet Asinkritu, Flegontu, Hermeju, Patrobu, Hermu un brāļus, kas ar viņiem ir!</verse>
				<verse number="15">Sveiciniet Filologu un Jūliju, Nēreju un viņa māsu, un Olimpiju, un visus svētos, kas ir kopā ar viņiem!</verse>
				<verse number="16">Sveiciniet viens otru ar svētu skūpstu! Jūs sveicina visas Kristus draudzes.</verse>
				<verse number="17">Bet, brāļi, es jūs lūdzu, ņemiet vērā tos, kas rada šķelšanos un apgrēcību pret to mācību, ko jūs esat mācījušies, un izvairieties no viņiem!</verse>
				<verse number="18">Jo tādi nekalpo Kristum, mūsu Kungam, bet savam vēderam. Ar saldajām runām un uzslavas vārdiem viņi pieviļ vientiesīgo sirdis.</verse>
				<verse number="19">Bet jūsu paklausība ir izdaudzināta visās vietās. Tāpēc es priecājos par jums. Es tikai vēlos, lai jūs būtu sapratīgi labajā, bet vientiesīgi attiecībā pret ļaunu.</verse>
				<verse number="20">Bet miera Dievs lai satriec sātanu visā drīzumā zem jūsu kājām! Mūsu Kunga Jēzus Kristus žēlastība lai ir ar jums!</verse>
				<verse number="21">Jūs sveicina mans līdzstrādnieks Timotejs un mani tuvinieki: Lucijs un Jāsons, un Sosipatrs.</verse>
				<verse number="22">Es, Tercijs, šīs vēstules rakstītājs, sveicinu jūs Kungā.</verse>
				<verse number="23">Jūs sveicina Gajs, mans viesis, un visa draudze. Jūs sveicina Erasts, pilsētas mantzinis, un brālis Kvarts.</verse>
				<verse number="24">Mūsu Kunga Jēzus Kristus žēlastība lai ir ar jums visiem! Amen.</verse>
				<verse number="25">Bet Viņam, kas spējīgs jūs stiprināt sakaņā ar manu evaņģēliju un Jēzus Kristus vēstījumu, saskaņā ar noslēpumu atklāšanu, kas no mūžības bija noslēpts,</verse>
				<verse number="26">(Kas tagad uz mūžīgā Dieva pavēli atklāts ar praviešu rakstiem, lai paklausītu ticībai), kas visām tautām pasludināts,</verse>
				<verse number="27">Vienīgajam visugudrajam Dievam caur Jēzu Kristu lai ir gods un slava mūžīgi mūžos! Amen.</verse>
			</chapter>
		</book>
		<book number="46">
			<chapter number="1">
				<verse number="1">Pāvils, saskaņā ar Dieva prātu Jēzus Kristus aicinātais apustulis, un brālis Sostens</verse>
				<verse number="2">Dieva draudzei Korintā, Kristū Jēzū svētītajiem, aicinātajiem svētajiem un visiem, kas piesauc mūsu Kunga Jēzus Kristus vārdu visās vietās kā pie viņiem, tā arī pie mums.</verse>
				<verse number="3">Žēlastība jums un miers no Dieva, mūsu Tēva, un no Kunga Jēzus Kristus!</verse>
				<verse number="4">Es vienmēr pateicos savam Dievam jūsu dēļ par žēlastību, kas jums dota Jēzū Kristū,</verse>
				<verse number="5">Jo Viņā jūs visā kļuvāt bagāti: katrā mācībā un ikvienā atziņā,</verse>
				<verse number="6">Tā kā Kristus liecība ir jūsos nostiprināta.</verse>
				<verse number="7">Tā lai jums, kas gaidāt mūsu Kunga Jēzus parādīšanos, netrūktu nekādas žēlastības.</verse>
				<verse number="8">Viņš jūs stiprinās līdz galam nevainojamus mūsu Kunga Jēzus Kristus atnākšanas dienai.</verse>
				<verse number="9">Dievs ir uzticīgs; Viņš jūs aicinājis sava Dēla mūsu Kunga Jēzus Kristus sadraudzībā.</verse>
				<verse number="10">Bet es jūs, brāļi, lūdzu mūsu Kunga Jēzus Kristus vārdā, lai jūs visi sacītu to pašu un lai starp jums nebūtu šķelšanās, bet lai jūs būtu pilnīgi, vienprātīgi un vienās domās.</verse>
				<verse number="11">Jo Hloes piederīgie man ziņojuši par jums, mani brāļi, ka starp jums ir ķildas.</verse>
				<verse number="12">Es saku to, ko ikviens no jums runā: Es esmu Pāvila, bet es esmu Apolla, un es esmu Kēfas, un es esmu Kristus.</verse>
				<verse number="13">Vai Kristus ir dalīts? Vai Pāvils par jums krustā sists? Vai Pāvila vārdā esat kristīti?</verse>
				<verse number="14">Es pateicos Dievam, ka es nevienu no jums nekristīju, kā tikai Krispu un Gaju,</verse>
				<verse number="15">Lai kāds neteiktu, ka jūs esat kristīti manā vārdā.</verse>
				<verse number="16">Vēl es kristīju Stefanas namu, bet es nezinu, ka vēl kādu citu būtu kristījis.</verse>
				<verse number="17">Jo Kristus mani nav sūtījis kristīt, bet sludināt evaņģēliju, ne pārgudriem vārdiem, lai Kristus krusts nezaudētu savu ietekmi.</verse>
				<verse number="18">Jo tiem, kas iet pazušanā, mācība par krustu ir neprātība, bet tiem, kas tiek pestīti, tas ir, mums tā ir Dieva spēks.</verse>
				<verse number="19">Jo ir rakstīts: Es iznīcināšu gudro gudrību un atmetīšu prātnieku prātošanu. (Is.29,14)</verse>
				<verse number="20">Kur ir gudrais? Kur rakstu mācītājs? Kur šīs pasaules pētnieks? Vai Dievs nav šīs pasaules gudrību pārvērtis neprātībā?</verse>
				<verse number="21">Jo ja pasaule savā gudrībā neatzina Dievu Viņa gudrībā, tad Dievam labpatika ar neprātīgu sludināšanu pestīt tos, kas tic.</verse>
				<verse number="22">Jo arī jūdi prasa zīmes, un grieķi meklē gudrību,</verse>
				<verse number="23">Bet mēs sludinām Kristu, krustā sisto, kas jūdiem ir apgrēcība, bet grieķiem neprātība,</verse>
				<verse number="24">Turpretī aicinātajiem, jūdiem kā arī grieķiem, Kristus ir Dieva spēks un Dieva gudrība,</verse>
				<verse number="25">Jo "neprātība", kas nāk no Dieva, ir gudrāka nekā cilvēki, un "nespēks", kas nāk no Dieva, ir stiprāks nekā cilvēki.</verse>
				<verse number="26">Skatiet, brāļi, savus aicinātos! Tur nav daudz miesīgi gudro, nav daudz vareno, nav daudz dižciltīgo;</verse>
				<verse number="27">Bet pasaules neprātīgos Dievs izredzēja, lai apkaunotu stipros,</verse>
				<verse number="28">Un Dievs izredzēja pasaules neievērojamos un nicinātos, un tos, kas nekas nav, lai iznīcinātu tos, kas kaut kas ir,</verse>
				<verse number="29">Lai neviens cilvēks nelielītos Viņa priekšā.</verse>
				<verse number="30">Pateicoties Viņam, jūs esat vienībā ar Kristu Jēzu, kas mums kļuvis Dieva gudrība un taisnība, un svēttapšana, un atpestīšana,</verse>
				<verse number="31">Kā rakstīts: Kas dižojas, lai dižojas Kungā!</verse>
			</chapter>
			<chapter number="2">
				<verse number="1">Arī es, brāļi, pie jums nākdams, nenācu ar augstu valodu vai gudrību, lai pasludinātu jums Kristus liecību.</verse>
				<verse number="2">Jo es nolēmu starp jums nezināt neko citu, kā vienīgi Jēzu Kristu, un Viņu vēl krustā sistu.</verse>
				<verse number="3">Un es biju pie jums nespēcīgs un bailēs, un lielās bažās;</verse>
				<verse number="4">Un mana mācība, un mana sludināšana nenotika pārliecinātājos cilvēka gudrības vārdos, bet gara un spēka izpausmē,</verse>
				<verse number="5">Lai jūsu ticība būtu pamatota ne cilvēku gudrībā, bet Dieva spēkā.</verse>
				<verse number="6">Pilnīgajiem arī mēs sludinām gudrību, bet ne šīs pasaules un ne šīs pasaules valdnieku gudrību, kas iznīkst;</verse>
				<verse number="7">Bet mēs sludinām noslēpumaino un apslēpto Dieva gudrību, ko Dievs pirms mūžiem paredzējis mūsu godam.</verse>
				<verse number="8">To neviens no šīs pasaules valdniekiem nav atzinis, jo, ja viņi būtu atzinuši, tad viņi nekad godības Kungu nebūtu krustā situši.</verse>
				<verse number="9">Bet tā ir, kā rakstīts: Ko acs nav redzējusi ne auss dzirdējusi, ne cilvēka sirdī nācis, to Dievs sagatavojis tiem, kas Viņu mīl.</verse>
				<verse number="10">Un Dievs mums to atklāja caur savu Garu, jo Gars izdibina visu, pat Dieva dziļumus.</verse>
				<verse number="11">Jo kurš no cilvēkiem pazīst cilvēku būtību, ja ne cilvēka gars, kas viņā ir? Tāpat arī Dieva būtību neviens nepazīst kā tikai Dieva Gars.</verse>
				<verse number="12">Bet mēs neesam saņēmuši šīs pasaules garu, bet to Garu, kas ir no Dieva, lai mēs zinātu, ko Dievs mums dāvājis.</verse>
				<verse number="13">To mēs arī runājam ne iemācītos cilvēka gudrības vārdos, bet mēs, kā Gars mācījis, garīgo paskaidrojam garīgi.</verse>
				<verse number="14">Miesīgais cilvēks neaptver to, kas nāk no Dieva Gara, jo tas viņam ir neprātība, un viņš nevar saprast, ka tas jāapsver garīgi.</verse>
				<verse number="15">Turpretī garīgais izdibina visu, bet viņu pašu neviens neizdibina.</verse>
				<verse number="16">Jo kas ir izpratis Kunga prātu, lai Viņu pamācītu? Bet mums ir Kristus prāts.</verse>
			</chapter>
			<chapter number="3">
				<verse number="1">Brāļi, arī es nevarēju ar jums runāt kā ar garīgiem, bet kā ar miesīgiem, kā ar bērniem Kristū.</verse>
				<verse number="2">Es jums devu pienu dzeršanai, ne cietu barību, jo jūs vēl nevarējāt, bet arī tagad vēl nevarat, jo jūs vēl esat miesīgi,</verse>
				<verse number="3">Kamēr starp jums pastāv skaudība un ķildas, vai jūs neesat miesīgi un nedzīvojat kā miesīgi cilvēki?</verse>
				<verse number="4">Jo ja kāds saka: Es esmu Pāvila, bet cits: Es esmu Apolla, vai tad jūs neesat cilvēki? Jo kas ir Apolls vai kas ir Pāvils?</verse>
				<verse number="5">Tie ir Tā kalpi, uz kuru jūs esat ticējuši tā, kā Kungs katram to devis.</verse>
				<verse number="6">Es dēstīju, Apolls laistīja, bet Dievs deva augumu.</verse>
				<verse number="7">Tāpēc ne tas ir kas, kas dēsta, un ne tas, kas laista, bet Dievs, kas audzē.</verse>
				<verse number="8">Bet dēstītājs un laistītājs ir līdzīgi. Katrs saņems savu algu saskaņā ar savu darbu;</verse>
				<verse number="9">Jo mēs esam Dieva palīgi, jūs esat Dieva tīrums, Dieva celtne.</verse>
				<verse number="10">Saskaņā ar Dieva žēlastību, kas man dota, es kā gudrs namdaris ieliku pamatu, bet cits uz tā ceļ. Bet lai katrs pielūko, kā viņš uz tā ceļ.</verse>
				<verse number="11">Jo citu pamatu neviens nevar likt, kā to, kas jau likts, tas ir Jēzus Kristus.</verse>
				<verse number="12">Vai kāds uz šī pamata ceļ zeltu, sudrabu, dārgakmeņus, koku, sienu, salmus,</verse>
				<verse number="13">To parādīs katra darbs. Kunga diena to atklās, jo tā parādīsies ar uguni, un kāds kura darbs ir, to pārbaudīs uguns.</verse>
				<verse number="14">Ja kāda darbs, ko tas cēlis, pastāvēs, tas saņems algu.</verse>
				<verse number="15">Ja kāda darbs sadegs, tas cietīs zaudējumu, bet pats tiks pestīts, bet gan kā caur uguni.</verse>
				<verse number="16">Vai nezināt, ka jūs esat Dieva svētnīca un ka Dieva Gars mājo jūsos?</verse>
				<verse number="17">Ja kāds Dieva svētnīcu apgāna, to Dievs iznīcinās. Jo Dieva svētnīca ir svēta, un tā esat jūs.</verse>
				<verse number="18">Lai neviens sevi nepieviļ! Ja kāds uzskata sevi gudru šinī pasaulē, tam jātop neprātīgam, lai kļūtu saprātīgs.</verse>
				<verse number="19">Jo šīs pasaules gudrība ir Dievam neprātība. Jo ir rakstīts: Es notveršu gudros viņu viltībā.</verse>
				<verse number="20">Un atkal: Kungs zina gudro domas, ka tās ir tukšas.</verse>
				<verse number="21">Tāpēc neviens lai nelielās ar cilvēkiem!</verse>
				<verse number="22">Jo viss ir jūsu: vai tas būtu Pāvils, vai Apolls, vai Kēfa, vai pasaule, vai dzīvība, vai nāve, vai tagadne, vai nākotne, viss pieder jums;</verse>
				<verse number="23">Bet jūs piederat Kristum un Kristus - Dievam.</verse>
			</chapter>
			<chapter number="4">
				<verse number="1">Tātad lai katrs cilvēks mūs atzīst par Kristus kalpiem un Dieva noslēpumu pārvaldniekiem.</verse>
				<verse number="2">No pārvaldniekiem jau prasa, lai katrs būtu uzticams.</verse>
				<verse number="3">Bet tas man nav svarīgi, ka jūs vai kāda cilvēku tiesa mani tiesā, bet arī pats sevi es netiesāju.</verse>
				<verse number="4">Jo es gan nekā neapzinos, bet tas mani vēl neattaisno. Kungs ir mans tiesnesis.</verse>
				<verse number="5">Tāpēc netiesājiet pirms laika, kamēr atnāks Kungs. Viņš apgaismos tumsību noslēpumus un atklās siržu nodomus, un tad katram būs gods no Dieva.</verse>
				<verse number="6">Bet, brāļi, to es attiecināju uz sevi un Apollu jūsu labad, lai jūs no mums mācītos ne vairāk par to, kas rakstīts, vienam pret otru nekļūt uzpūtīgam cita dēļ.</verse>
				<verse number="7">Jo kas tev devis priekšrocības? Bet kas tev ir, ko tu nebūtu saņēmis? Un ja tu esi saņēmis, kāpēc lielies, it kā tu nebūtu saņēmis?</verse>
				<verse number="8">Jūs jau esat paēduši, jau bagāti kļuvuši; jūs valdāt bez mums; un kaut jūs valdītu, lai arī mēs reizē ar jums valdītu!</verse>
				<verse number="9">Jo man šķiet, ka Dievs mums, apustuļiem, it kā nāvei lemtiem ierādījis pēdējo vietu, jo mēs esam kļuvuši par izbrīnu pasaulei un eņģeļiem, un cilvēkiem.</verse>
				<verse number="10">Mēs neprātīgi Kristus dēļ, bet jūs gudri Kristū; mēs nespēcīgi, bet jūs stipri; jūs cienīti, bet mēs nicināti.</verse>
				<verse number="11">Līdz pat šai stundai ciešam arī izsalkumu un slāpes, esam arī kaili un tiekam dūrēm sisti, kā arī esam bez pajumtes;</verse>
				<verse number="12">Un mēs pūlamies, strādādami savām rokām. Mūs lād, bet mēs svētām; mūs vajā, bet mēs paciešam;</verse>
				<verse number="13">Mūs zaimo, bet mēs aizlūdzam; mēs esam kļuvuši it kā šīs pasaules atkritumi, kā no visiem atmetami līdz pat šim laikam.</verse>
				<verse number="14">To es rakstu nevis jūsu apkaunošanai, bet pamācīdams kā savus vismīļākos bērnus.</verse>
				<verse number="15">Ja jums arī Kristū būtu desmit tūkstoši skolotāju, tad tomēr nedaudz tēvu, jo es caur evaņģēliju esmu jūs dzemdinājis Kristū Jēzū.</verse>
				<verse number="16">Tātad es jūs lūdzu: sekojiet man, kā arī es Kristum!</verse>
				<verse number="17">Tāpēc es sūtīju pie jums Timoteju, kas ir mans vismīļais un uzticīgais dēls Kungā; viņš jums atgādinās manu mācību Kristū Jēzū, kā es visur un katrā draudzē mācu.</verse>
				<verse number="18">Daži ir uzpūtušies, it kā es vairs nenākšot pie jums.</verse>
				<verse number="19">Ja Dievs gribēs, es drīz nākšu pie jums; un es iepazīšos ne ar uzpūtīgo vārdiem, bet ar viņa spēku.</verse>
				<verse number="20">Jo Dieva valstība pastāv ne vārdos, bet spēkā.</verse>
				<verse number="21">Ko jūs gribat? Vai lai es nāku pie jums ar rīksti, vai mīlestībā un lēnprātības garā?</verse>
			</chapter>
			<chapter number="5">
				<verse number="1">Vispār dzirdams par netiklību starp jums, un tādu netiklību, kādas nav starp pagāniem. Tā kāds dzīvojot ar sava tēva sievu.</verse>
				<verse number="2">Un jūs esat uzpūtušies, kur drīzāk vajadzēja noskumt, lai tāds, kas tādas lietas dara, tiktu izmests no jūsu vidus.</verse>
				<verse number="3">Es gan, miesīgi būdams prom, bet garīgi klāt esot, it kā klātbūdams, nolēmu par to, kas tā darījis,</verse>
				<verse number="4">Mūsu Kunga Jēzus Kristus vārdā sapulcēties jums un manam garam mūsu Kunga Jēzus spēkā,</verse>
				<verse number="5">Lai nodotu viņu sātanam miesas izpostīšanai, lai gars tiktu izglābts mūsu Kunga Jēzus Kristus dienā.</verse>
				<verse number="6">Jūsu lepošanās nav laba. Vai jūs nezināt, ka nedaudz rauga saraudzē visu mīklu?</verse>
				<verse number="7">Izmetiet veco raugu, lai jūs būtu jauna mīkla, jo jūs esat neraudzēti; jo mūsu Lieldienu Jērs, Kristus, ir uzupurēts.</verse>
				<verse number="8">Tāpēc svinēsim svētkus ne ar veco raugu, ne ar ļaunuma un negoda raugu, bet ar skaidrības un patiesības neraudzētajām maizēm!</verse>
				<verse number="9">Es jums rakstīju vēstulē: Nesaejieties ar netikļiem!</verse>
				<verse number="10">Ne ar visiem šīs pasaules netikļiem vai mantraušiem, vai laupītājiem, vai elku kalpiem, jo tad jums būtu jāaiziet no šīs pasaules.</verse>
				<verse number="11">Bet tagad es jums rakstu nesaieties, jo, ja tas, kas saucas brālis, ir netiklis vai mantrausis, vai elku kalps, vai zaimotājs, vai dzērājs, vai laupītājs, ar tādu pat neēdiet kopā!</verse>
				<verse number="12">Jo kāda man daļa tiesāt tos, kas ārpusē? Vai jums nav jātiesā tie, kas iekšpusē?</verse>
				<verse number="13">Jo tos, kas ārpusē, tiesās Dievs. Jūs novērsiet ļaunumu no sevis pašiem!</verse>
			</chapter>
			<chapter number="6">
				<verse number="1">Vai kāds no jums, kam ir kāda sūdzība pret otru, uzdrošināsies iet tiesā pie netaisnīgajiem un ne pie svētajiem?</verse>
				<verse number="2">Vai jūs nezināt, ka svētie tiesās pasauli? Un ja jūs tiesāsiet pasauli, vai tad jūs nebūtu cienīgi iztiesāt vismazākās lietas?</verse>
				<verse number="3">Vai nezināt, ka mēs tiesāsim eņģeļus, tad jo vairāk pasaulīgas lietas?</verse>
				<verse number="4">Ja jums būs tiesāšanās pasaulīgās lietās, tad ieceliet tiesnešus, kas draudzē tiek pelti!</verse>
				<verse number="5">To es saku jūsu apkaunošanai. Vai tad nav neviena saprātīga starp jums, kas varētu tiesu spriest starp saviem brāļiem?</verse>
				<verse number="6">Bet brālis tiesājas ar brāli, un tad vēl pie neticīgajiem!</verse>
				<verse number="7">Jau vispār ir kļūda, ka jūs tiesājaties savā starpā. Kāpēc jūs labāk nepaciešat netaisnību? Kāpēc nepaciešat zaudējumu?</verse>
				<verse number="8">Bet jūs darāt netaisnību un pārestību, un to vēl brāļiem.</verse>
				<verse number="9">Vai jūs nezināt, ka netaisnīgie debesvalstību neiemantos? Nepievilieties! Ne netikļi, ne elku kalpi, ne laulības pārkāpēji,</verse>
				<verse number="10">Ne baudkārīgie, ne vīriešu apgānītāji, ne zagļi, ne mantrauši, ne dzērāji, ne zaimotāji, ne laupītāji debesvalstību neiemantos.</verse>
				<verse number="11">Arī no jums daži tādi bijuši, bet jūs esat nomazgāti un svētdarīti, un attaisnoti mūsu Kunga Jēzus Kristus vārdā un mūsu Dieva Garā.</verse>
				<verse number="12">Viss man atļauts, bet ne viss ir derīgs. Viss man atļauts, bet es nepakļaušos nekādai varai.</verse>
				<verse number="13">Barība vēderam, un vēders barībai; bet Dievs kā vienu, tā otru iznīcinās. Miesa nav netiklībai, bet Kungam, un Kungs miesai.</verse>
				<verse number="14">Bet Dievs uzmodināja Kungu; Viņš savā spēkā arī mūs uzmodinās.</verse>
				<verse number="15">Vai jūs nezināt, ka jūsu miesas ir Kristus locekļi? Vai es, paņēmis Kristus locekļus, padarīšu tos par netikles locekļiem? Nekad ne!</verse>
				<verse number="16">Vai jūs nezināt, ka tas, kas ar netikli saietas, ir viena miesa ar to? Jo ir sacīts: Tie abi būs viena miesa.</verse>
				<verse number="17">Bet kas vienots ar Kungu, ir viens gars ar Viņu.</verse>
				<verse number="18">Bēdziet no netiklības! Katrs grēks, ko cilvēks dara, ir ārpus miesas, bet kas netiklību piekopj, tas grēko pret savu miesu.</verse>
				<verse number="19">Vai jūs nezināt, ka jūsu locekļi ir svētnīca Svētajam Garam, kas jūsos mīt un ko Dievs jums devis; arī jūs paši neesat savi.</verse>
				<verse number="20">Jo jūs esat atpirkti par dārgu maksu. Pagodiniet un nesiet Dievu savā miesā!</verse>
			</chapter>
			<chapter number="7">
				<verse number="1">Bet attiecībā uz to, ko jūs man rakstījāt: Ir labi cilvēkam sievieti neaizskart.</verse>
				<verse number="2">Bet netiklības novēršanai lai katram ir sava sieva un katrai savs vīrs!</verse>
				<verse number="3">Vīram jāizpilda pienākums pret sievu, tāpat arī sievai pret vīru.</verse>
				<verse number="4">Sievai nav varas pār savu miesu, bet vīram; tāpat arī vīram nav varas pār savu miesu, bet sievai.</verse>
				<verse number="5">Neizvairieties viens no otra, kā vien uz kādu laiku, pašiem vienojoties, lai nodotos lūgšanai; bet tad atkal atgriezieties viens pie otra, lai sātans jūs nekārdinātu jūsu nesavaldības dēļ.</verse>
				<verse number="6">Bet to es saku: atļaudams, ne pavēlēdams.</verse>
				<verse number="7">Jo es vēlos, ka visi būtu tā kā es; bet katram ir sava dāvana no Dieva: vienam tā, otram cita.</verse>
				<verse number="8">Bet es saku neprecētajiem un atraitņiem: labi viņiem būtu, ja viņi paliktu tā kā es.</verse>
				<verse number="9">Bet ja viņi nav atturīgi, lai precas; jo labāk doties laulībā, nekā degt kaislībā.</verse>
				<verse number="10">Bet laulātajiem pavēlu ne es, bet Kungs: sieva lai nešķiras no vīra!</verse>
				<verse number="11">Un ja tā šķīrusies, tad tai jāpaliek neprecētai vai jāizlīgst ar savu vīru. Arī vīrs lai sievu neatstāj!</verse>
				<verse number="12">Pārējim ne Kungs, bet es saku: ja kādam brālim ir nekristīta sieva un tā piekrīt ar viņu kopā dzīvot, tad lai viņš to neatstāj!</verse>
				<verse number="13">Un ja kādai ticīgai sievai ir nekristīts vīrs, un tas piekrīt ar viņu kopā dzīvot, tad lai neatstāj vīru!</verse>
				<verse number="14">Jo ticīgā sieva svētī neticīgo vīru, un ticīgais vīrs svētī neticīgo sievu; citādi jūsu bērni būtu nešķīsti, bet tagad tie ir svēti.</verse>
				<verse number="15">Bet ja nekristītais šķiras, tad lai iet, jo brālis vai māsa tādā gadījumā nav saistīti; Dievs mūs ir aicinājis mieram.</verse>
				<verse number="16">Jo no kurienes tu, sieva, zini, ka izglābsi savu vīru? Vai no kurienes tu, vīrs, zini, ka izglābsi savu sievu?</verse>
				<verse number="17">Lai katrs dzīvo tā, kā katram Kungs piešķīris un kā Dievs katru aicinājis, un kā es visās draudzēs mācu.</verse>
				<verse number="18">Ja kāds apgraizītais ir aicināts, tad lai viņš nemeklē neapgraizīšanas; ja kāds neapgraizītais ir aicināts, tas lai paliek neapgraizīts!</verse>
				<verse number="19">Apgraizīšana nekas nav un neapgraizīšana nekas nav, bet Dieva baušļu pildīšana.</verse>
				<verse number="20">Katrs lai paliek tanī aicinājumā, kurā tas aicināts!</verse>
				<verse number="21">Ja esi aicināts vergs, nezūdies par to, bet, ja vari kļūt brīvs, tad izmanto to!</verse>
				<verse number="22">Jo kas, vergs būdams, ir Kunga aicināts, tas ir Kunga brīvlaistais; līdzīgi tas, kas brīvs būdams, aicināts, ir Kristus kalps.</verse>
				<verse number="23">Jūs esat dārgi atpirkti, nekļūstiet cilvēku vergi!</verse>
				<verse number="24">Brāļi, katrs lai paliek Dieva priekšā, kā viņš ir aicināts!</verse>
				<verse number="25">Attiecībā uz jaunavību man Kunga pavēles nav, bet es dodu padomu kā tāds, kas no Kunga ieguvis žēlsirdību, lai būtu uzticīgs.</verse>
				<verse number="26">Tāpēc pašreizējo spaidu dēļ es atzīstu par labāku, ka cilvēkam labāk palikt tāpat.</verse>
				<verse number="27">Ja esi saistīts ar sievu, nemeklē šķiršanos; ja esi neprecēts, nemeklē sievu!</verse>
				<verse number="28">Bet ja esi devies laulībā, tad neesi grēkojis; un ja jaunava apprecas, tā negrēko, bet miesas grūtības viņiem būs. Es tomēr gribu jūs saudzēt.</verse>
				<verse number="29">Brāļi, tāpēc es to saku: laiks ir īss. Turpmāk, lai tie, kam ir sievas, būtu tādi, it kā viņiem tās nebūtu;</verse>
				<verse number="30">Un tie, kas raud, kā tādi, kas neraud; un kas priecājas, kā tādi, kas nepriecājas; un kas pērk, kā tādi, kam nekā nav;</verse>
				<verse number="31">Un kas šo pasauli izmanto, būtu kā tādi, kas to neizmanto, jo šīs pasaules veids iznīkst.</verse>
				<verse number="32">Bet es vēlos, lai jūs būtu bez rūpēm. Kam nav sievas, tas rūpējas par to, kas ir Kunga, kā patikt Dievam.</verse>
				<verse number="33">Bet precētais rūpējas par pasaules lietām, kā patikt sievai, un viņš ir dalīts.</verse>
				<verse number="34">Arī neprecētā sieviete un jaunava domā par to, kas ir Kunga, lai būtu svēta miesā un garā; bet precētā domā par pasaules lietām, kā patikt vīram.</verse>
				<verse number="35">Es to saku jūsu labā, ne cilpu jums apmezdams, bet tājā nolūkā, lai dotu jums iespēju godīgā dzīvē un bez traucējuma pielūgt Kungu.</verse>
				<verse number="36">Bet ja kādam šķiet, ka izrādīsies necienīgi, ja viņa jaunava būs pāri gadiem, un tam tā jānotiek, tad lai dara, kā grib! Ja viņa dodas laulībā, grēka nav.</verse>
				<verse number="37">Bet kas, nebūdams padots nekādai nepieciešamībai, noteikti nospriedis savā sirdī un, rīkojoties saskaņā ar savu brīvo gribu, ir nolēmis savā sirdī paturēt savu meitu jaunavībā, tas labi dara.</verse>
				<verse number="38">Tātad, kas savu meitu atdod pie vīra, tas labi dara, bet kas nedod pie vīra, tas dara labāk.</verse>
				<verse number="39">Sieva ir padota likumam, kamēr viņas vīrs dzīvs. Ja tās vīrs ir miris, viņa ir brīva un var doties laulībā, ar ko vēlas, bet tikai Kungā.</verse>
				<verse number="40">Bet svētīgāka viņa būs, ja saskaņā ar manu padomu paliks tāpat. Es esmu pārliecināts, ka arī man ir Dieva Gars.</verse>
			</chapter>
			<chapter number="8">
				<verse number="1">Bet attiecēbā uz elkupuriem mēs zinām, ka mums visiem ir atziņa. Zināšanas dara uzpūtīgus, bet mīlestība ceļ.</verse>
				<verse number="2">Bet ja kāds iedomājas, ka viņš kaut ko zina, tad tas vēl nav atzinis to, kā viņam tas jāzina.</verse>
				<verse number="3">Bet ja kāds mīl Dievu, to Dievs ir atzinis.</verse>
				<verse number="4">Attiecībā uz barību, kas tiek upurēta elkiem, mēs zinām, ka elks pasaulē nav nekas un ka nav cita, bet ir tikai viens Dievs.</verse>
				<verse number="5">Ja arī tiek runāts par dieviem debesīs vai virs zemes (kā arī par to, ka ir daudz dievu un kungu),</verse>
				<verse number="6">Tad mums ir tikai viens Dievs, - Tēvs, no kura viss un kura dēļ mēs esam; un viens Kungs Jēzus Kristus, caur kuru viss un caur Viņu arī mēs.</verse>
				<verse number="7">Bet ne visos ir atziņa. Daži pieraduši vēl līdz šim pie elkiem, ēd it kā elkupuri, un tā viņu sirdsapziņa, vāja būdama, tiek apgānīta.</verse>
				<verse number="8">Ēdiens mūs netuvina Dievam. Jo, ja ēdīsim, mēs nekļūsim labāki, un ja neēdīsim, mēs nekļūsim sliktāki.</verse>
				<verse number="9">Tomēr pielūkojiet, ka šī jūsu brīvība kādreiz nekļūst ieļaunošana vājajiem!</verse>
				<verse number="10">Jo ja kāds redzēs to, kam ir saprašana, elku namā piedalāmies mielastā, vai tad tā sirdsapziņa, būdama vāja, nepamudinās viņu ēst elkupurus?</verse>
				<verse number="11">Tā tavas saprašanas dēļ ies pazušanā vājais, par kuru Kristus ir miris.</verse>
				<verse number="12">Bet tā, pret brāļiem grēkodami un viņu vājo sirdsapziņu ievainodami, jūs grēkojat pret Kristu.</verse>
				<verse number="13">Tādēļ, ja ēdiens ieļauno manu brāli, es mūžam gaļu neēdīšu, lai neapgrēcinātu savu brāli.</verse>
			</chapter>
			<chapter number="9">
				<verse number="1">Vai es neesmu brīvs? Vai es neesmu apustulis? Vai es neesmu mūsu Kungu Jēzu Kristu redzējis? Vai jūs neesat mans darbs Kungā?</verse>
				<verse number="2">Ja es citiem neesmu apustulis, tad jums es esmu, jo jūs esat manas apustuļa sūtības zīmogs Kungā.</verse>
				<verse number="3">Mana aizstāvēšanās pret tiem, kas mani apsūdz, ir sekojoša:</verse>
				<verse number="4">Vai mums nav tiesības ēst un dzert?</verse>
				<verse number="5">Vai mums nav tiesībās ņemt līdz sievieti - māsu tāpat kā pārējiem apustuļiem un Kunga brāļiem, un Kēfam?</verse>
				<verse number="6">Vai man vienam un Barnabam nav tiesības tā darīt?</verse>
				<verse number="7">Kas tad karo saviem līdzekļiem? Kas dēsta vīna dārzu un nebauda no tā augļiem? Kas gana ganāmpulku un neēd ganāmpulka pienu?</verse>
				<verse number="8">Vai es to runāju kā cilvēks? Vai arī likums to nesaka?</verse>
				<verse number="9">Jo Mozus likums saka: Neaizsien purnu kūlējam vērsim. (5.Moz.25,4) Vai Dievam rūp vērši?</verse>
				<verse number="10">Vai to viņš nesaka mūsu dēļ? Jo mūsu dēļ ir rakstīts: arājam jāar cerībā un kulējam jākuļ cerībā saņemt ražu.</verse>
				<verse number="11">Ja mēs esam jums sējuši garīgo, vai tad ir kas liels, ka mēs pļaujam jūsu laicīgo?</verse>
				<verse number="12">Ja citi ir jūsu tiesību līdzdalībnieki, kāpēc jo vairāk ne mēs? Bet mēs neesam šīs tiesības izlietojuši, un mēs visu panesam, lai Kristus evaņģēlijam neradītu šķērsļus.</verse>
				<verse number="13">Vai jūs nezināt, ka tie, kas svētnīcā strādā, no svētnīcas pārtiek, un kas altārim kalpo, no altāra saņem savu daļu?</verse>
				<verse number="14">Tāpat arī Kungs noteicis evaņģēlija sludinātājiem pārtikt no evaņģēlija.</verse>
				<verse number="15">Bet es nekā no tā neesmu izlietojis. Tomēr es nerakstu, lai to uz mani attiecinātu, jo man labāk mirt, nekā kāds manu godu laupītu.</verse>
				<verse number="16">Jo kad es sludinu evaņģēliju, tas nav man par godu, bet tas man nepieciešami jādara. Bēdas man, ja es evaņģēliju nesludinātu!</verse>
				<verse number="17">Jo ja es to labprāt daru, tad man ir alga, bet ja nelabprāt, tad tas man ir uzticēts amats.</verse>
				<verse number="18">Kāda tad ir mana alga? Tā, ka es, evaņģēliju sludinādams, pasludinu to bez atlīdzības un neizmantoju tiesības, kādas man dod evaņģēlija sludināšana.</verse>
				<verse number="19">Un es, starp visiem brīvs būdams, kļuvu visu kalps, lai iemantotu daudzus.</verse>
				<verse number="20">Un jūdiem es kļuvu it kā jūds, lai iemantotu jūdus;</verse>
				<verse number="21">Tiem, kas padoti bauslībai, it kā arī es būtu padots bauslībai, lai iemantotu tos, kas bija padoti bauslībai (lai gan es pats nebiju padots bauslībai); tiem, kas bija bez bauslības, it kā arī es būtu bez bauslības, lai iemantotu tos, kas bija bez bauslības (kaut es nebiju bez Dieva bauslības, bet biju padots Kristus bauslībai).</verse>
				<verse number="22">Vājajiem es kļuvu vājš, lai iemantotu vājos. Visiem es kļuvu viss, lai visus izglābtu.</verse>
				<verse number="23">Bet to visu es daru evaņģēlija dēļ, lai es būtu tā līdzdalībnieks.</verse>
				<verse number="24">Vai nezināt, ka tie, kas stadionā skrien, visi gan skrien, bet viens saņem godalgu? Skrieniet tā, lai jūs to saņemtu!</verse>
				<verse number="25">Katrs sacīkšu dalībnieks atturas no visa, un to viņi dara, lai iegūtu iznīcīgo kroni, bet mēs - neiznīcīgo.</verse>
				<verse number="26">Tātad es neskrienu uz kaut ko nenoteiktu, tā es necīnos, it kā gaisu sizdams.</verse>
				<verse number="27">Bet es šaustu savu miesu un lieku tai sev kalpot, lai kādreiz, citiem sludinot, pats netiktu atmests.</verse>
			</chapter>
			<chapter number="10">
				<verse number="1">Brāļi, es negribu atstāt jūs neziņā, ka mūsu tēvi visi bija zem padebess un visi gāja caur jūru,</verse>
				<verse number="2">Un padebesī, un jūrā visi ir kristīti Mozū,</verse>
				<verse number="3">Un visi ēda to pašu garīgo barību,</verse>
				<verse number="4">Un visi dzēra to pašu garīgo dzērienu (viņi dzēra no garīgās klints, kas tiem sekoja), bet klints bija Kristus;</verse>
				<verse number="5">Tomēr daudzi no viņiem Dievam nepatika; un viņi gāja bojā tuksnesī.</verse>
				<verse number="6">Bet tas viss notika mums par brīdinājumu, lai mēs nekārotu pēc ļauna, kā viņi ir kārojuši;</verse>
				<verse number="7">Un netopiet elku kalpi kā daži no viņiem, kā ir rakstīts: Šī tauta apsēdās, lai ēstu un dzertu, un piecēlās, lai dejotu. (2.Moz.32,6)</verse>
				<verse number="8">Un nenodosimies netiklībai, kā daži no viņiem bija nodevušies, un vienā dienā krita divdesmit trīs tūkstoši.</verse>
				<verse number="9">Un nekārdināsim Kristu, kā daži no tiem kārdinājuši, un viņi gāja bojā no čūskām.</verse>
				<verse number="10">Un nekurniet, kā daži no tiem kurnējuši un gāja bojā no postītāja.</verse>
				<verse number="11">Tas viss viņiem noticis mācībai, bet mums, kas dzīvojam pēdējos mūžos, tas uzrakstīts brīdinājumam.</verse>
				<verse number="12">Tātad, kas sevī iedomājas, ka viņš stāv, lai pielūko, ka nekrīt!</verse>
				<verse number="13">Kārdinājumi lai jums neuzbrūk, izņemot cilvēcīgos! Bet Dievs ir uzticīgs. Viņš neļaus jūs kārdināt pāri jūsu spējām, bet reizē ar kārdinājumu dos izturību, lai jūs varētu pastāvēt.</verse>
				<verse number="14">Tāpec, mani mīļie, bēdziet no kalpošanas elkiem!</verse>
				<verse number="15">Es runāju kā saprātīgiem. Jūs paši apsveriet, ko es saku!</verse>
				<verse number="16">Svētības biķeris, ko svētījam, vai tas nav savienošanās ar Kristus asinīm? Un maize, ko laužam, vai tā nav kopība ar Kunga miesu?</verse>
				<verse number="17">Kā viena maize, tā mēs daudzi esam viena miesa, visi, kas ir šīs vienas maizes līdzdalībnieki.</verse>
				<verse number="18">Skatiet Izraēli pēc miesas: vai tie, kas ēd upurdāvanas, neņem līdzdalību pie altāra?</verse>
				<verse number="19">Vai tad es saku, ka elkupuris kas ir, vai ka elki kas ir?</verse>
				<verse number="20">Bet ko pagāni upurē, to viņi upurē ļaunajiem gariem, bet ne Dievam. Bet es negribu, ka jūs būtu ļauno garu līdzdalībnieki.</verse>
				<verse number="21">Jūs nevarat būt Kunga galda un ļauno garu galda dalībnieki.</verse>
				<verse number="22">Vai mēs lai izaicinām Kungu? Vai mēs esam varenāki par Viņu? Viss man ir atļauts, bet ne viss ir noderīgs.</verse>
				<verse number="23">Viss man ir atļauts, bet ne viss ceļ.</verse>
				<verse number="24">Neviens lai nemeklē savu, bet cita labumu!</verse>
				<verse number="25">Visu, ko pārdod gaļas tirgū, ēdiet, nekā nejautādami sirdsapziņas dēļ!</verse>
				<verse number="26">Kungam pieder zeme un tās pārpilnība. (Ps 23,1)</verse>
				<verse number="27">Ja kāds no neticīgajiem jūs aicina un jūs gribat iet, tad ēdiet visu, ko ceļ jums priekšā, nekā netaujādami sirdsapziņas dēļ!</verse>
				<verse number="28">Bet ja kāds jums sacītu: Tas tika upurēts elkiem, tad neēdiet tā dēļ, kas jums aizrādīja, un sirdsapziņas dēļ.</verse>
				<verse number="29">Tomēr es nedomāju tavu, bet tā otra sirdsapziņu. Jo kāpēc lai sveša sirdsapziņa spriestu tiesu par manu brīvību?</verse>
				<verse number="30">Ja es pateikdamies piedalos, kāpēc tad tieku zaimots par to, par ko es pateicos?</verse>
				<verse number="31">Tātad, vai jūs ēdat, vai dzerat, vai citu ko darāt, visu dariet Dieva godam!</verse>
				<verse number="32">Neesiet piedauzība ne jūdiem, ne pagāniem, ne Dieva Baznīcai,</verse>
				<verse number="33">Tā kā arī es visiem visumā esmu tīkams, nemeklēdams savu, bet daudzu labumu, lai tie tiktu izglābti.</verse>
			</chapter>
			<chapter number="11">
				<verse number="1">Esiet sekotāji man kā es Kristum!</verse>
				<verse number="2">Brāļi, par to es jūs cildinu, ka jūs visur mani pieminat un pildāt manas pavēles tā, kā es jums tās esmu devis.</verse>
				<verse number="3">Bet es gribu, lai jūs zinātu, ka katra vīra galva ir Kristus, bet sievas galva ir vīrs, un Kristus galva ir Dievs.</verse>
				<verse number="4">Katrs vīrietis, kas, apsedzis galvu, lūdz Dievu vai pravieto, dara negodu savai galvai.</verse>
				<verse number="5">Bet katra sieviete, kas lūdz Dievu vai pravieto ar neapsegtu galvu, dara negodu savai gadvai, jo tā ir tāpat kā apcirpta.</verse>
				<verse number="6">Ja sieviete neaizsedzas, tad lai viņai nocērp matus! Tā kā sievietei ir kauns būt apcirptai vai noskūtai, tad lai apsedz galvu!</verse>
				<verse number="7">Vīrietim nevajag galvu apsegt, jo viņš ir Dieva attēls un godība, bet sieviete ir vīra gods.</verse>
				<verse number="8">Jo vīrietis nav no sievietes, bet sieviete no vīrieša; (1.Moz.2,21-22)</verse>
				<verse number="9">Arī vīrietis nav radīts sievietes dēļ, bet sieviete - vīrieša dēļ. (1.Moz.2,18 u.c.)</verse>
				<verse number="10">Tāpēc sievietei galvā jānēsā varas zīme eņģeļu dēļ.</verse>
				<verse number="11">Tomēr Kungā nav vīrietis bez sievietes, nedz sieviete bez vīrieša;</verse>
				<verse number="12">Jo kā sieviete no vīrieša, tā arī vīrietis no sievietes, bet viss no Dieva.</verse>
				<verse number="13">Spriediet jūs paši: vai pieklājas sievietei neaizsegtai Dievu lūgt?</verse>
				<verse number="14">Vai pati daba nemāca: ja kāds vīrietis audzē matus, tas viņam ir negods;</verse>
				<verse number="15">Bet ja sieviete audzē matus, tas viņai ir gods, jo mati viņai doti par aizsegu.</verse>
				<verse number="16">Bet ja kāds gribētu ķildoties, tad ne pie mums, ne Dieva Baznīcā tāda ieraduma nav.</verse>
				<verse number="17">Bet šo es aizrādu ne cildinādams, jo jūsu sanāksmes nenāk jums par labu, bet par ļaunu.</verse>
				<verse number="18">Vispirms es dzirdu, ka jūsu draudzes sanāksmēs notiekot šķelšanās, un daļēji es tam ticu;</verse>
				<verse number="19">Jo šķelšanām gan jābūt, lai kļūtu redzami tie, kas starp jums ir uzticami.</verse>
				<verse number="20">Kad jūs sanākat kopā, tad tas vairs nav Kunga vakarēdiena baudīšanai;</verse>
				<verse number="21">Jo katrs steidzas paņemt ēšanai savu ēdienu, un tā dažs paliek izsalcis, bet dažs piedzeras.</verse>
				<verse number="22">Vai jums nav māju, kur ēst un dzert? Vai jūs nicināt Dieva Baznīcu un apkaunojat tos, kam nekā nav? Ko lai jums saku? Vai lai cildinu? Šai ziņā es jūs necildinu.</verse>
				<verse number="23">Jo no Kunga es saņēmu, ko arī jums atstāju, ka Kungs Jēzus tanī naktī, kad Viņš tika nodots, paņēma maizi,</verse>
				<verse number="24">Un pateikdamies lauza un sacīja: Ņemiet un ēdiet, šī ir mana Miesa, kas par jums tiks atdota; to dariet manai piemiņai!</verse>
				<verse number="25">Tāpat arī biķeri pēc vakarēdiena, sacīdams: Šis biķeris ir Jaunā derība manās Asinīs; to dariet, cikkārt jūs to dzerat, manai piemiņai!</verse>
				<verse number="26">Un cikkārt šo maizi ēdīsiet un biķeri dzersiet, jūs pasludināsiet Kunga nāvi, iekams Viņš nāks.</verse>
				<verse number="27">Tātad, kas necienīgi šo maizi ēdīs vai dzers Kunga biķeri, tas noziegsies pret Kunga Miesu un Asinīm.</verse>
				<verse number="28">Bet lai cilvēks pats sevi pārbauda, un tā lai ēd no šīs maizes un dzer no šī biķera!</verse>
				<verse number="29">Jo kas ēd un dzer necienīgi, tas, neizšķirdams Kunga miesu, ēd un dzer sev tiesu.</verse>
				<verse number="30">Tādēļ starp jums ir daudz neveselu un vāju, un daudzi aizmiguši.</verse>
				<verse number="31">Ja mēs paši sevi tiesātu, tad mēs netiktu tiesāti.</verse>
				<verse number="32">Bet tiesādams Kungs mūs pārmāca, lai mēs reizē ar šo pasauli netiekam pazudināti.</verse>
				<verse number="33">Tātad, mani brāļi, kad jūs sapulcējaties mielastam, tad pagaidiet cits citu!</verse>
				<verse number="34">Ja kāds ir izsalcis, lai paēd mājās, ka jūs nesapulcētos tiesai. Kad ieradīšos, noteikšu pārējo.</verse>
			</chapter>
			<chapter number="12">
				<verse number="1">Bet, brāļi, es negribu, ka jūs nezinātu par garīgajām dāvanām.</verse>
				<verse number="2">Jūs zināt, ka jūs, kamēr bijāt pagāni, gājāt pie mēmajiem elkiem, it kā vesti.</verse>
				<verse number="3">Tāpēc es jums paskaidroju, ka neviens, kas runā Dieva Garā, nesaka: Lāsts Jēzum. Un neviens nevar pateikt: Kungs Jēzus, kā tikai Svētajā Garā.</verse>
				<verse number="4">Jo žēlastības ir dažādas, bet tas pats Gars.</verse>
				<verse number="5">Un ir dažādas kalpošanas, bet tas pats Kungs.</verse>
				<verse number="6">Un ir dažāda darbība, bet tas pats Dievs, kas visos visu dara.</verse>
				<verse number="7">Bet ikvienam tiek dota Gara atklāsme, lai nestu svētību.</verse>
				<verse number="8">Vienam caur Garu tiek doti gudrības vārdi, citam tanī pat Garā zinātnes vārdi,</verse>
				<verse number="9">Citam ticība tai pašā Garā, citam dāvana dziedināt tanī pat vienā Garā,</verse>
				<verse number="10">Citam darīt brīnumus, citam pravietot, citam pazīt garus, citam dažādas valodas, citam valodu tulkošana.</verse>
				<verse number="11">Bet to visu dara viens un tas pats gars, piešķirdams katram, kā gribēdams.</verse>
				<verse number="12">Jo kā viens ķermenis un tam daudz locekļu, bet visi ķermeņa locekļi, kaut gan to ir daudz, ir tikai viens ķermenis, tā arī Kristus.</verse>
				<verse number="13">Jo vienā Garā mēs visi esam kristīti, vai tie būt jūdi vai pagāni, vai vergi, vai brīvie; un visi mēs ar vienu Garu esam dziedināti.</verse>
				<verse number="14">Jo arī ķermenis nesastāv no viena, bet no daudziem locekļiem.</verse>
				<verse number="15">Ja kāja sacītu: Tā kā es neesmu roka, es nepiederu ķermenim, vai tāpēc tā nepiederētu ķermenim?</verse>
				<verse number="16">Un ja auss sacītu: Tā kā es neesmu roka, es nepiederu ķermenim, vai tāpēc tā nepiederētu ķermenim?</verse>
				<verse number="17">Ja viss ķermenis būtu acs, kur tad dzirde? Ja visa būtu dzirde, kur tad oža?</verse>
				<verse number="18">Bet tagad Dievs nolicis katru locekli ķermenī tā, kā tas Viņam labpatika.</verse>
				<verse number="19">Ja visi tie būtu viens loceklis, kur tad ķermenis?</verse>
				<verse number="20">Bet tagad gan ir daudz locekļu, bet viens ķermenis.</verse>
				<verse number="21">Bet acs nevar pateikt rokai: Man nevajag tavu darbu; vai atkal galva kājām: Jūs neesat man nepieciešamas.</verse>
				<verse number="22">Bet jo vairāk tie ķermeņa locekļi, kuri šķietami ir tie vājākie, ir nepieciešamāki;</verse>
				<verse number="23">Un tos ķermeņa locekļus, kurus mēs uzskatām par mazāk ievērojamiem, mēs turam sevišķā godā; un mūsu nepieklājīgajiem tiek veltīta lielāka pieklājība.</verse>
				<verse number="24">Bet tam, kas mūsos pieklājīgs, nevajag nekā. Bet Dievs mūsu ķermeni ir tā iekārtojis, ka lielāku cieņu piešķīris tam, kam tās trūka,</verse>
				<verse number="25">Lai ķermenī nebūtu šķelšanās, bet lai locekļi tanī cits par citu rūpētos.</verse>
				<verse number="26">Un kad viens loceklis cieš, tad visi locekļi cieš līdz; vai kad viens loceklis tiek godāts, tad visi locekļi priecājas līdz.</verse>
				<verse number="27">Bet jūs esat Kristus ķermenis un loceklis pie locekļa.</verse>
				<verse number="28">Un Dievs Baznīcā dažus iecēla: pirmkārt, par apustuļiem, otrkārt, par praviešiem, treškārt, par mācītājiem, tad deva spēku darīt brīnumus, tad dāvanas dziedināt, sniegt palīdzību, vadīt, runāt dažādās valodās, iztulkot runas.</verse>
				<verse number="29">Vai tad visi ir apustuļi, vai visi pravieši, vai visi mācītāji?</verse>
				<verse number="30">Vai visi ir brīnumdarītāji, vai visiem ir dāvanas dziedināt, vai visi runā mēlēs, vai visi tās iztulko?</verse>
				<verse number="31">Bet jūs centieties pēc labākām žēlastībām; un pie tā es jums rādu vēl cēlāku ceļu.</verse>
			</chapter>
			<chapter number="13">
				<verse number="1">Ja es runātu ar cilvēku un eņģeļu mēlēm, bet man nebūtu mīlestības, tad es būtu kā dārdošs varš vai skanošs zvārgulis.</verse>
				<verse number="2">Un ja man būtu pravieša dāvanas, un es zinātu visus noslēpumus un visas zinātnes, un ja man būtu pilnīga ticība tā, ka es kalnus pārceltu, bet man nebūtu mīlestības, tad es neesmu nekas.</verse>
				<verse number="3">Un ja es izdalītu visu savu mantu trūcīgo uzturam, un ja es nodotu savu ķermeni, lai mani sadedzina, bet mīlestības man nebūtu, tad tas man nekā nelīdzētu.</verse>
				<verse number="4">Mīlestība ir pacietīga, laipna; mīlestība nav skaudīga, tā nerīkojas nekautrīgi, nav uzpūtīga,</verse>
				<verse number="5">Tā nav godkārīga, nedzenas pēc sava, tā nedusmojas, tā nedomā ļaunu.</verse>
				<verse number="6">Tā nepriecājas par netaisnību, bet priecājas par patiesību.</verse>
				<verse number="7">Tā panes visu, tā tic visu, visu cerē, visu pacieš.</verse>
				<verse number="8">Mīlestība nekad nemitējas, ja arī pravietojumi izbeigtos vai valoda apklustu, vai zināšanas izgaistu.</verse>
				<verse number="9">Jo nepilnīga ir mūsu atziņa un mūsu pravietojums nepilnīgs;</verse>
				<verse number="10">Bet kad iestāsies pilnība, tad izbeigsies tas, kas bija nepilnīgs.</verse>
				<verse number="11">Kad es biju bērns, es runāju kā bērns, domāju kā bērns, spriedu kā bērns; bet kad es kļuvu vīrs, tad atmetu to, kas bērnišķīgs.</verse>
				<verse number="12">Tagad mēs redzam mīklaini kā atspulgā, bet tad - vaigu vaigā; tagad es atzīstu nepilnīgi, bet tad es atzīšu tā, kā arī es esmu atzīts.</verse>
				<verse number="13">Bet tagad paliek ticība, cerība, mīlestība, šīs trīs; bet lielākā no tām ir mīlestība.</verse>
			</chapter>
			<chapter number="14">
				<verse number="1">Tiecieties pēc mīlestības, pūlieties pēc garīgajām dāvanām, bet sevišķi, lai jums būtu praviešu dāvanas!</verse>
				<verse number="2">Jo kas runā valodās, tas nerunā cilvēkiem, bet Dievam, jo neviens to nesaprot; bet garā viņš runā noslēpumus.</verse>
				<verse number="3">Bet kas pravieto, tas runā cilvēku celšanai, paskubināšanai un iepriecināšanai.</verse>
				<verse number="4">Kas runā valodās, tas paceļ pats sevi, bet kas pravieto, tas ceļ Dieva Baznīcu.</verse>
				<verse number="5">Bet es vēlos, ka jūs visi runātu valodās, bet vēl vairāk, lai jūs pravietotu; jo lielāks ir tas, kas pravieto, nekā tas, kas runā valodās, ja viņš to nepaskaidro, lai draudze tiktu stiprināta.</verse>
				<verse number="6">Bet, brāļi, ja es tagad nāktu pie jums un runātu valodās, ko tas jums līdzētu, ja es nesludinātu jums vai nu atklāsmi, vai zināšanas, vai pravietojumus, vai mācību?</verse>
				<verse number="7">Tas tāpat kā ar nedzīviem priekšmetiem, kas rada skaņas, vai tā būtu stabule, vai kokle; ja tās neskanētu dažādi, kā tad būtu izšķirams, kā skan stabule un kā skan kokle?</verse>
				<verse number="8">Un ja taure dos nenoteiktu skaņu, kas tad gatavosies karam?</verse>
				<verse number="9">Tā arī jūs valodas ziņā. Ja jūs nerunāsiet skaidru valodu, kā lai saprot to, kas tiek runāts? Jūs runāsiet vējam.</verse>
				<verse number="10">Šinī pasaulē ir tik daudz dažādu valodu, un bez skaņas nav nekā.</verse>
				<verse number="11">Un ja es vārdu nozīmi nesaprotu, tad es esmu svešinieks tam, kam runāju, un tas, kas runā, ir man svešinieks.</verse>
				<verse number="12">Tā arī jūs, cenzdamies pēc gara dāvanam, rūpējieties, lai jūs būtu bagāti ar tām draudzes celšanai!</verse>
				<verse number="13">Tādēļ, kas runā valodās, lai lūdz Dievu, ka var to izskaidrot.</verse>
				<verse number="14">Ja es kādā valodā lūdzu Dievu, tad mans gars gan pielūdz Dievu, bet mans prāts paliek bez augļiem.</verse>
				<verse number="15">Kas tad iznāk? Es gribu lūgt Dievu garā, es gribu lūgt Dievu arī ar prātu; es gribu dziedāt garā, es gribu dziedāt arī ar prātu.</verse>
				<verse number="16">Bez tam, ja tu garā godināsi Dievu, kā tad vienkāršais cilvēks varēs pateikt "amen" tavai Dieva godināšanai, ja viņš nesaprot to, ko tu saki?</verse>
				<verse number="17">Jo tava pateicība ir gan laba, bet cits netiek ar to pacelts.</verse>
				<verse number="18">Es pateicos savam Dievam, ka es runāju visās jūsu valodās.</verse>
				<verse number="19">Bet draudzē es labāk gribu pateikt piecus vārdus ar savu saprašanu, lai arī citus pamācītu, nekā desmit tūkstošu vārdu valodās.</verse>
				<verse number="20">Brāļi, netopiet bērni saprašanā, bet ļaunuma ziņā esiet bērni! Saprašanā esiet pilnīgi!</verse>
				<verse number="21">Likumā ir rakstīts: Svešās valodās un svešām lūpām es runāšu šai tautai, un arī tad viņa mani neklausīs, saka Kungs. (Is.28,11)</verse>
				<verse number="22">Tāpēc valodas ir zīme nevis ticīgajiem, bet neticīgajiem, bet pravietojumi nav neticīgajiem, bet ticīgajiem.</verse>
				<verse number="23">Ja visa Baznīca sanāktu kopā, un visi runātu valodās, bet ienāktu arī nepratēji vai neticīgie, vai tad tie nepateiks, ka jūs esat ārprātīgi?</verse>
				<verse number="24">Bet ja, visiem pravietojot, ienāktu neticīgais vai nepratējs, un visi viņu pārliecinātu, visi viņu pārbaudītu,</verse>
				<verse number="25">Viņa sirds noslēpumi tiktu atklāti, tad viņš, uz sava vaiga nokritis, pielūgs Dievu un pasludinās, ka jūsos patiesi ir Dievs.</verse>
				<verse number="26">Ko tad darīt, brāļi? Kad jūs sapulcējaties, tad katram no jums ir psalms vai mācība, vai izskaidrojumi, tas viss lai notiek pacelšanai!</verse>
				<verse number="27">Ja kāds runā valodās, divi vai, lielākais, trīs un pēc kārtas, tad viens lai izskaidro;</verse>
				<verse number="28">Bet ja izskaidrotāja nav, tad lai viņš draudzē klusē un lai runā tikai sev un Dievam!</verse>
				<verse number="29">Arī pravieši lai runā divi vai trīs, bet citi lai apspriež!</verse>
				<verse number="30">Bet ja citam, kas tur sēž, rodas atklāsme, tad lai pirmais klusē!</verse>
				<verse number="31">Jo jūs visi pēc kārtas varat pravietot, lai visiem būtu pamācība un visiem - pamudinājums.</verse>
				<verse number="32">Arī praviešu gari praviešiem pakļauti,</verse>
				<verse number="33">Jo Dievs nav nevienprātības, bet miera Dievs, kā arī es visās svēto draudzēs mācu.</verse>
				<verse number="34">Sievietes lai sanāksmēs klusē, jo viņām nav atļauts runāt, bet tām jābūt paklausīgām, kā arī likums to nosaka.</verse>
				<verse number="35">Bet ja tās grib ko uzzināt, tad lai mājās jautā saviem vīriem, jo sievietei nepieklājas runāt sanāksmē.</verse>
				<verse number="36">Vai tad Dieva vārds no jums cēlies, vai tas pie jums vieniem nācis?</verse>
				<verse number="37">Ja kādam šķiet, ka viņš ir pravietis vai gara cilvēks, tad viņam jāzina, ka tas, ko jums rakstu, ir Kunga pavēle.</verse>
				<verse number="38">Bet ja kads to neatzīst, tad arī viņš netiks atzīts.</verse>
				<verse number="39">Tātad, brāļi, centieties pravietot un neliedziet runāt valodās!</verse>
				<verse number="40">Bet visam jānotiek pieklājīgi un kārtīgi.</verse>
			</chapter>
			<chapter number="15">
				<verse number="1">Brāļi, es atgādinu jums evaņģēliju, ko es jums pasludināju, ko jūs pieņēmāt un kurā jūs arī stāvat,</verse>
				<verse number="2">Caur ko jūs arī esat pestīti, ja jūs to paturat tādā veidā, kā es jums to pasludināju; citādi jūsu ticība ir veltīga.</verse>
				<verse number="3">Jo vispirms es jums mācīju to, ko arī pats saņēmu, ka saskaņā ar Rakstiem Kristus ir miris par mūsu grēkiem,</verse>
				<verse number="4">Un ka Viņš ticis apbedīts, un ka Viņš saskaņā ar Rakstiem trešajā dienā augšāmcēlies,</verse>
				<verse number="5">Un ka Viņš parādījies Kēfam un pēc tam tiem vienpadsmit.</verse>
				<verse number="6">Vēlāk Viņš parādījās vairāk kā pieci simti brāļiem kopā esot, no kuriem daudzi vēl dzīvo līdz šim, bet daži jau aizmiguši.</verse>
				<verse number="7">Pēc tam Viņš parādījies Jēkabam, tad visiem apustuļiem;</verse>
				<verse number="8">Bet pēdīgi pēc visiem Viņš parādījās arī man, it kā kādam nelaikā dzimušajam.</verse>
				<verse number="9">Jo es esmu mazākais starp apustuļiem un es neesmu cienīgs, ka mani sauc par apustuli, tādēļ ka es vajāju Dieva Baznīcu.</verse>
				<verse number="10">Bet, pateicoties Dieva žēlastībai, es esmu tas, kas es esmu, un Viņa žēlastība manī nebija nesekmīga, un es strādāju vairāk par viņiem visiem, tomēr ne es, bet Dieva žēlastība kopā ar mani.</verse>
				<verse number="11">Vai tas es, vai viņi, tā mēs sludinām, un tā jūs kļuvāt ticīgi.</verse>
				<verse number="12">Ja tad par Kristu sludina, ka Viņš no miroņiem augšāmcēlies, kā tad daži no jums saka, ka augšāmcēlšanās no miroņiem neesot?</verse>
				<verse number="13">Bet ja augšāmcelšanās no miroņiem nav, tad arī Kristus nav augšāmcēlies.</verse>
				<verse number="14">Un ja Kristus nav augšāmcēlies, tad veltīga ir mūsu sludināšana, veltīga ir arī jūsu ticība.</verse>
				<verse number="15">Ja nav mirušo augšāmcelšanās, tad mēs esam arī Dieva viltus liecinieki, jo mēs būtu liecinājuši pret Dievu, ka Viņš Kristu uzmodinājis, bet Viņš to nebūtu uzmodinājis.</verse>
				<verse number="16">Jo ja mirušie augšām neceļas, tad arī Kristus nav augšāmcēlies.</verse>
				<verse number="17">Un ja Kristus nav augšāmcēlies, tad veltīga ir jūsu ticība, jo jūs vēl esat savos grēkos.</verse>
				<verse number="18">Tad arī tie, kas aizmiguši Kristū, ir pazuduši.</verse>
				<verse number="19">Ja mēs uz Kristu ceram tikai šinī dzīvē, tad mēs esam tie nožēlojamākie starp visiem cilvēkiem.</verse>
				<verse number="20">Bet tagad Kristus ir no miroņiem augšāmcēlies kā pirmais starp mirušajiem,</verse>
				<verse number="21">Jo kā caur cilvēku nāve, tā arī caur cilvēku mirušo augšāmcēlšanās.</verse>
				<verse number="22">Un kā Ādamā visi mirst, tā arī Kristū tiks visi atdzīvināti,</verse>
				<verse number="23">Bet katrs pēc savas kārtas: Kristus kā pirmais, pēc tam tie, kas Kristum pieder, kas ticējuši uz Viņa atnākšanu.</verse>
				<verse number="24">Kad Viņš būs nodevis valstību Dievam un Tēvam, kad būs iznīcinājis katru valdību un varu, un spēku, pēc tam būs gals.</verse>
				<verse number="25">Bet Viņam jāvalda, kamēr Viņš noliks visus ienaidniekus zem Viņa kājām.</verse>
				<verse number="26">Un kā pēdējais ienaidnieks tiks iznīcināta nāve, jo Viņš visu ir pakļāvis zem Tā kājām. Bet ja Viņš saka,</verse>
				<verse number="27">Ka viss Viņam pakļauts, tad, bez šaubām, izņemot To, kas Viņam visu pakļāvis.</verse>
				<verse number="28">Bet kad Viņam viss būs pakļauts, tad arī Dēls pats pakļausies Viņam, kas Tam visu pakļāva, lai visā viss būtu Dievs.</verse>
				<verse number="29">Bez tam, ko darīs tie, kas liekas kristīties par mirušajiem? Ja vispār mirušie augšām necelsies, kāpēc tad kristīties par viņiem?</verse>
				<verse number="30">Kāpēc arī mēs ik brīdi pastāvam briesmās?</verse>
				<verse number="31">Es mirstu ik dienas, tik tiešām, brāļi, kā jūs esat mans gods Kristū Jēzū, mūsu Kungā!</verse>
				<verse number="32">Ja es (kā cilvēks) Efezā cīnījos ar plēsīgajiem zvēriem, kāds man no tā labums, ja mirušie neceļas augšām? Ēdīsim un dzersim, jo rīt mēs mirsim!</verse>
				<verse number="33">Nepievilieties! Ļaunas valodas bojā labus tikumus.</verse>
				<verse number="34">Esiet modri jūs, taisnīgie, un negrēkojiet, ja daži Dievu nepazīst; to es saku jums par kaunu.</verse>
				<verse number="35">Bet ja kāds sacītu: Kā mirušie uzcelsies, kādā miesā tie atnāks?</verse>
				<verse number="36">Tu neprātīgais! Ko tu sēji, tas netop dzīvs, ja pirmāk nenomirst.</verse>
				<verse number="37">Un ko tu sēji, tā nav miesa, kas vēl taps, bet tu sēji kailu graudu, vai tas būtu kviešu, vai no kā cita.</verse>
				<verse number="38">Bet Dievs tam dod miesu, kā vēlēdamies, un ikkatrai sēklai dod savu īpatu miesu.</verse>
				<verse number="39">Ne ikkatra miesa ir tā pati miesa, jo citāda tā ir cilvēkiem, citāda dzīvniekiem, citāda putniem un citāda zivīm.</verse>
				<verse number="40">Ir arī debesu ķermeņi un zemes ķermeņi; bet citāds ir debesu un citāds zemes ķermeņu krāšņums.</verse>
				<verse number="41">Citāds spožums ir saulei, citāds spožums mēnesim un citāds spožums zvaigznēm; pat zvaigzne no zvaigznes atšķiras spožumā.</verse>
				<verse number="42">Tā arī augšāmcelšanās no miroņiem. Sēts tiek iznīcībā, augšāmcelsies neiznīcībā.</verse>
				<verse number="43">Sēts tiek negodā, augšāmcelsies godībā; sēts top nespēkā, augšāmcelsies spēkā.</verse>
				<verse number="44">Sēta top dabīga miesa, augšāmcelsies garīga miesa. Ja ir dabīga miesa, tad ir arī garīga, kā tas rakstīts:</verse>
				<verse number="45">Pirmais cilvēks Ādams kļuva dzīva dvēsele, pēdējais Ādams - atdzīvinātājs Gars.</verse>
				<verse number="46">Bet pirms nekā garīgais, ir dabīgais, pēc tam garīgais.</verse>
				<verse number="47">Pirmais cilvēks no zemes - laicīgs; otrs Cilvēks no debesīm - debesu.</verse>
				<verse number="48">Kāds tas, kas no zemes, tādi arī laicīgie, un kāds Tas, kas no debesīm, tādi arī tie, kas no debesīm.</verse>
				<verse number="49">Tātad, kā mēs bijām tā attēls, kas no zemes, tā lai esam arī Tā attēls, kas no debesīm.</verse>
				<verse number="50">Brāļi, bet to es saku: miesa un asinis nevar iemantot Dieva valstību, nedz iznīcība iemantos neiznīcību.</verse>
				<verse number="51">Lūk, es jums saku noslēpumu: Mēs visi celsimies augšām, bet ne visi tiksim pārveidoti,</verse>
				<verse number="52">Piepeši, acumirklī, pēdējai bazūnei atskanot; jo bazūne atskanēs, un mirušie celsies augšām neiznīcībā, un mēs tapsim pārveidoti.</verse>
				<verse number="53">Jo šim iznīcīgajam jātērpjas neiznīcībā, un šeit mirstīgajam jātērpjas nemirstībā.</verse>
				<verse number="54">Bet kad šeit mirstīgais būs tērpies nemirstībā, tad piepildīsies vārdi, kas rakstīti: Nāve ir aprīta uzvarā.</verse>
				<verse number="55">Nāve, kur ir tava uzvara? Nāve, kur ir tavs dzelonis?</verse>
				<verse number="56">Bet nāves dzelonis ir grēks, un grēka spēks ir likums.</verse>
				<verse number="57">Bet pateicība Dievam, kas mums devis uzvaru caur mūsu Kungu Jēzu Kristu!</verse>
				<verse number="58">Tāpēc, mani mīļie brāļi, esiet pastāvīgi un nesatricināmi, vienmēr centīgi Kunga darbā, zinādami, ka jūsu darbs nav veltīgs Kungā!</verse>
			</chapter>
			<chapter number="16">
				<verse number="1">Bet ziedojumu vākšanu, kas notiek svēto labā, izdariet tāpat, kā es to noteicu Galatijas draudzēm.</verse>
				<verse number="2">Lai ikviens no jums pirmajā nedēļas dienā atliek un uzglabā, kas kuram labpatiks, lai nevajadzētu vākt ziedojumus tad, kad es atnākšu.</verse>
				<verse number="3">Bet kad es būšu pie jums, tad es sūtīšu tos, kurus jūs rakstiski atzīsiet par piemērotiem, uz Jeruzalemi, lai aiznes jūsu dāvanas.</verse>
				<verse number="4">Bet ja izrādīsies, ka ir vēlams, lai arī es ietu, tad viņi ies reizē ar mani.</verse>
				<verse number="5">Tomēr es nākšu pie jums tad, kad būšu pārstaigājis Maķedoniju, jo caur Maķedoniju es iešu.</verse>
				<verse number="6">Bet pie jums es varbūt uzkavēšos, vai pat pārziemošu, lai jūs mani aizvadītu turp, kur iešu.</verse>
				<verse number="7">Jo es negribu tikai garām ejot jūs redzēt, bet ceru, ja Kungs atļaus, kādu laiku palikt pie jums.</verse>
				<verse number="8">Efezā es palikšu līdz Vasarsvētkiem;</verse>
				<verse number="9">Jo durvis man atvērušās lielas un plašas, bet arī pretinieku daudz.</verse>
				<verse number="10">Bet kad atnāks Timotejs, lūkojiet, ka viņš justos pie jums drošībā, jo viņš strādā Kunga darbu tāpat kā es.</verse>
				<verse number="11">Neviens lai viņu nenievā, bet pavadiet viņu mierā, lai viņš nāk pie manis, jo es gaidu viņu kopā ar brāļiem.</verse>
				<verse number="12">Un par brāli Apollu es jums ziņoju, ka es viņu ļoti lūdzu, lai viņš kopā ar brāļiem aiziet pie jums, bet viņam nebija prātā tagad iet, bet viņš aizies, tiklīdz viņam būs laiks.</verse>
				<verse number="13">Esiet modri, pastāviet ticībā, darbojieties vīrišķīgi un esiet stipri!</verse>
				<verse number="14">Visi jūsu darbi lai notiek mīlestībā!</verse>
				<verse number="15">Bet es jūs, brāļi, lūdzu: jūs pazīstat Stefanas namu; viņi ir Ahajas pirmkristītie un nodevušies kalpošanai svētajiem.</verse>
				<verse number="16">Esiet arī jūs padevīgi viņiem un katram, kas darbojas līdz un strādā.</verse>
				<verse number="17">Bet es priecājos par Stefanas un Fortunāta, un Ahaika klātbūtni, jo viņi aizvieto to, kas trūka no jūsu puses,</verse>
				<verse number="18">Jo viņi atspirdzināja manu un jūsu garu. Tāpēc atzīstiet viņus par tādiem;</verse>
				<verse number="19">Āzijas draudzes jūs sveicina. Akvila un Priskilla kopā ar savas mājas draudzi jūs daudzreiz sveicina Kungā. Pie viņiem es arī mājoju.</verse>
				<verse number="20">Visi brāļi jūs sveicina. Sveiciniet viens otru ar svētu skūpstu!</verse>
				<verse number="21">Sveiciens ar manu, Pāvila, roku.</verse>
				<verse number="22">Ja kāds nemīl mūsu Kungu Jēzu Kristu, tas lai tiek pazudināts! Maran, ata.</verse>
				<verse number="23">Mūsu Kunga Jēzus Kristus žēlastība lai ir ar jums!</verse>
				<verse number="24">Mana mīlestība lai ir ar jums visiem Kristū Jēzū! Amen.</verse>
			</chapter>
		</book>
		<book number="47">
			<chapter number="1">
				<verse number="1">Pāvils, saskaņā ar Dieva prātu Jēzus Kristus apustulis, un brālis Timotejs Dieva draudzei, kas ir Korintā, un visiem svētajiem visā Ahajā:</verse>
				<verse number="2">Žēlastība jums un miers no mūsu Dieva Tēva un Kunga Jēzus Kristus!</verse>
				<verse number="3">Slavēts lai Dievs un mūsu Kunga Jēzus Kristus Tēvs, žēlsirdības Tēvs un katras iepriecināšanas Dievs,</verse>
				<verse number="4">Kas mūs iepriecina visās mūsu bēdās, lai arī mēs paši varētu iepriecināt tos, kas cieš visādas apspiešanas, ar to mācību, ar kādu Dievs mūs iepriecina.</verse>
				<verse number="5">Jo kā Kristus ciešanas pārpilnīgi mūs piemeklē, tāpat pārpilnībā nāk pār mums iepriecinājumi caur Kristu.</verse>
				<verse number="6">Bet ja mēs ciešam bēdas, tad tas jūsu pamācīšanai un pestīšanai; kad tiekam iepriecināti, tad tas jūsu iepriecināšanai; ja mēs tiekam pamudināti, tad tas jūsu pamudināšanai un glābšanai. Tas dara to, ka jūs panesat tās pašas ciešanas, kuras mēs ciešam,</verse>
				<verse number="7">Lai mūsu cerība par jums būtu stipra, zinādami, ka jūs būsiet līdzdalībnieki iepriecinājumā, tāpat kā esat ciešanās.</verse>
				<verse number="8">Jo mēs negribam jūs, brāļi, atstāt neziņā par mūsu bēdām, kas mūs piemeklēja Āzijā. Pārmērīgi un pāri spēkiem mēs bijām apspiesti, tā ka pat dzīvot apnika.</verse>
				<verse number="9">Mēs sevī bijām pārliecināti, ka mums jāmirst, tā ka vairs nepaļāvāmies uz sevi, bet uz Dievu, kas uzmodina mirušos.</verse>
				<verse number="10">Viņš mūs glābis un glābj no tik lielām briesmām: uz Viņu mēs ceram, ka Viņš arī turpmāk mūs glābs.</verse>
				<verse number="11">Arī jūs palīdziet, aizlūgdami par mums, lai par mums piešķirto žēlastību, ko daudzi izlūguši, no daudzām mutēm tiktu izteikta pateicība par mums.</verse>
				<verse number="12">Bet mūsu gods ir mūsu sirdsapziņas liecība, ka mēs sirds vienkāršībā un vaļsirdībā uz Dievu, ne miesīgā gudrībā, bet Dieva žēlastībā staigājam šinī pasaulē, it sevišķi starp jums.</verse>
				<verse number="13">Jo mēs nerakstām jums cita nekā, kā tikai to, ko jūs lasījāt un atzināt. Bet es ceru, ka jūs līdz galam to atzīsiet.</verse>
				<verse number="14">Un kā jūs pa daļai sapratāt, ka mēs esam jūsu gods, tā arī jūs esat mūsu - mūsu Kunga Jēzus Kristus dienā.</verse>
				<verse number="15">Un šinī pārliecībā es agrāk gribēju aiziet pie jums, lai parādītu divkāršu labvēlību,</verse>
				<verse number="16">Un no jums aiziet un Maķedoniju, bet no Maķedonijas atkal nākt pie jums, lai jūs mani pavadītu uz Jūdeju.</verse>
				<verse number="17">Bet kad es tā lēmu, vai es to darīju vieglprātīgi? Vai mani nodomi ir tikai miesīgi nodomi, tā ka pie manis ir drīz ‘jā’, drīz ‘nē’?</verse>
				<verse number="18">Bet kā Dievs ir uzticams, tā mūsu runa jums nav reizē ‘jā’ un ‘nē’.</verse>
				<verse number="19">Jo Dieva Dēls Jēzus Kristus, ko es un Silvans, un Timotejs jums sludinājām, nav rezē ‘jā’ un ‘nē’, bet Viņā bija ‘jā’.</verse>
				<verse number="20">Jo cik ir Dieva apsolīšanu, tās ir Viņā ‘jā’: tāpēc arī caur Viņu ‘amen’ Dievam mums par godu.</verse>
				<verse number="21">Bet tas, kas stiprina mūs un jūs Kristū un kas mūs svaidīja, ir Dievs.</verse>
				<verse number="22">Viņš mūs apzīmogoja un deva Gara ķīlu mūsu sirdīs.</verse>
				<verse number="23">Pie savas dvēseles piesaucu Dievu par liecinieku, ka es, jūs saudzēdams, negāju vairs uz Korintu ne tāpēc, ka mēs jūsu ticību gribētu pārvaldīt, bet lai palīdzētu jūsu priekā, jo jūs pastāvat ticībā.</verse>
			</chapter>
			<chapter number="2">
				<verse number="1">Bet es pats sevī apņēmos pie jums ar skumjām vairs nenākt.</verse>
				<verse number="2">Jo ja es jūs apbēdinu, tad kas mani iepriecinās, ja ne tas, ko es apbēdināju?</verse>
				<verse number="3">Tāpēc es jums to rakstīju, lai, atnākot, man nebūtu bēdas uz bēdām par tiem, par kuriem man vajadzēja priecāties; es uzticos jums visiem, jo mans ir arī jūsu visu prieks.</verse>
				<verse number="4">Jo es jums rakstīju lielās bēdās un sirds bailēs, rūgti raudādams, nevis lai jūs skumtu, bet lai jūs zinātu, cik ļoti es jūs mīlu.</verse>
				<verse number="5">Ja kāds apbēdināja, tad ne mani vien, bet, lai neapvainotu visus, pa daļai arī jūs.</verse>
				<verse number="6">Tādam pietiek soda, ko vairākums viņam uzlicis.</verse>
				<verse number="7">Pretēji tam labāk piedodiet un ieprieciniet viņu, lai to nenomāc pārāk lielas bēdas!</verse>
				<verse number="8">Tāpēc es jūs uzaicinu, lai jūs parādītu viņam mīlestību.</verse>
				<verse number="9">Jo tamdēļ es jums arī rakstīju, lai pārliecinātos par jums, vai jūs visā esat paklausīgi.</verse>
				<verse number="10">Bet kam jūs ko piedevāt, tam arī es piedevu; jo ja es kādam piedevu, tad piedevu jūsu dēļ Kristus vārdā,</verse>
				<verse number="11">Lai sātans mūs nepieviltu, jo viņa nodomi mums ir zināmi.</verse>
				<verse number="12">Bet kad es nonācu Troadā Kristus evaņģēlija dēļ un durvis Kungā man bija atvērtas,</verse>
				<verse number="13">Mans gars neatrada mieru, tāpēc ka nesastapu savu brāli Titu. Atvadījies no viņiem, es aizgāju uz Maķedoniju.</verse>
				<verse number="14">Bet lai pateicība Dievam, kas mums liek uzvarēt Jēzū Kristū un caur mums izplata Viņa atziņas smaržu visās vietās,</verse>
				<verse number="15">Jo Dievam mēs esam Kristus labā smarža tiem, kas tiek izglābti, un tiem, kas iet pazušanā:</verse>
				<verse number="16">Vieniem gan nāves smarža nāvei, bet citiem dzīvības smarža dzīvībai. Un kas tam ir piemērots?</verse>
				<verse number="17">Mēs neviltojam Dieva vārdu kā daudzi citi, bet mēs runājam no skaidras sirds kā no Dieva, - Dieva priekšā, Kristus vārdā.</verse>
			</chapter>
			<chapter number="3">
				<verse number="1">Vai mēs atkal sākam sevi ieteikt? Vai mums vajadzīgi ieteikšanas raksti pie jums vai no jums kā dažiem citiem?</verse>
				<verse number="2">Jūs esat mūsu vēstule, kas ierakstīta mūsu sirdīs un ko pazīst un lasa visi cilvēki.</verse>
				<verse number="3">Ir redzams, ka jūs esat Kristus vēstule, ko mēs esam sastādījuši un uzrakstījuši ne ar tinti, bet ar dzīvā Dieva Garu, ne uz akmens, bet uz miesīgām sirds plāksnēm.</verse>
				<verse number="4">Bet tāda paļāvība mums ir uz Dievu caur Kristu;</verse>
				<verse number="5">Ne tāpēc, ka mēs būtu no sevis spējīgi domāt it kā no sevis, bet mūsu spējas ir no Dieva.</verse>
				<verse number="6">Viņš arī mums devis spējas kalpot Jaunajai derībai, ne burtam, bet garam, jo burts nokauj, bet gars atdzīvina.</verse>
				<verse number="7">Bet ja kalpošanai nāvei, kas burtiem bija iekalta akmenī, bija tāda godība, ka Izraēļa bērni nevarēja skatīties Mozus sejā viņa vaiga spožuma dēļ, kas bija pārejošs,</verse>
				<verse number="8">Vai tad gara kalpošanai nebūs daudz lielāka godība?</verse>
				<verse number="9">Ja jau pazudināšanas kalpošanai ir sava godība, tad daudz vairāk šī godība pārpilnībā ir taisnības kalpošanai.</verse>
				<verse number="10">Toreizējā godība vairs nav godība šīs pārlieku lielās godības dēļ.</verse>
				<verse number="11">Ja jau iznīcīgajam ir sava godība, tad jo vairāk godība ir tam, kas paliek.</verse>
				<verse number="12">Tā kā mums ir tāda cerība, mēs rīkojamies lielā paļāvībā</verse>
				<verse number="13">Un ne kā Mozus, kas apsedza savu vaigu, lai Izraēļa bērni neredzētu viņa sejā to, kam jāizzūd.</verse>
				<verse number="14">Bet viņu prāts ir nocietināts. Jo līdz pat šai dienai, lasot Veco Derību, tas pats aizsegs paliek neatsegts (jo ar Kristu tas izzūd).</verse>
				<verse number="15">Bet līdz šai dienai, kad lasa Mozu, sega paliek pārklāta pār viņu sirdīm.</verse>
				<verse number="16">Bet tikko kāds atgriežas pie Kunga, sega tiek noņemta.</verse>
				<verse number="17">Kungs ir Gars; bet kur Kunga Gars, tur brīvība.</verse>
				<verse number="18">Un mēs visi, kad atklātām sejām skatāmies Kunga godībā, it kā no Kunga Gara tiekam pārveidoti tanī pat attēlā no spožuma spožumā.</verse>
			</chapter>
			<chapter number="4">
				<verse number="1">Tādēļ mēs nepagurstam, atrazdamies šinī kalpošanā, jo žēlsirdība mums to uzticējusi.</verse>
				<verse number="2">Bet mēs, atteikušies no slepeniem, negodīgiem paņēmieniem, nedzīvojam viltībā un neviltojam Dieva vārdu. Mēs, atklāti sludinādami patiesību, novēlam sevi katrai cilvēku sirdsapziņai Dieva priekšā.</verse>
				<verse number="3">Ja mūsu evaņģēlijs ir aizklāts, tad tikai tiem tas aizklāts, kas iet pazušanā.</verse>
				<verse number="4">Neticīgajiem šīs pasaules dievs ir apstulbinājis prātu, lai tiem nespīdētu Dieva attēla - Kristus godības evaņģēlija gaisma.</verse>
				<verse number="5">Jo mēs nesludinām paši sevi, bet mūsu Kungu Jēzu Kristu. Mēs esam jūsu kalpi Jēzū.</verse>
				<verse number="6">Jo Dievs, kas lika no tumsas spīdēt gaismai, pats atspīdēja mūsu sirdīs, lai apgaismotu Dieva godības atzīšanu Jēzus Kristus vaigā.</verse>
				<verse number="7">Bet šo dārgumu mēs glabājam māla traukos, lai spēka pārpilnība būtu ne no mums, bet no Dieva.</verse>
				<verse number="8">No visurienes mēs ciešam apspiešanu, bet neesam nomākti; esam trūkumā, bet neesam izmisuši.</verse>
				<verse number="9">Mēs ciešam vajāšanas, bet neesam atstāti; tiekam satriekti, bet neejam bojā.</verse>
				<verse number="10">Mēs vienmēr nesam Jēzus nāves ciešanas savās miesās, lai arī Jēzus dzīvība parādītos mūsu mirstīgajā miesā.</verse>
				<verse number="11">Jo vienmēr mēs, kas dzīvojam, Jēzus dēļ esam padoti nāvei, lai Jēzus dzīvība parādītos mūsu mirstīgajā miesā.</verse>
				<verse number="12">Tātad nāve darbojas mūsos, dzīvība - jūsos.</verse>
				<verse number="13">Bet mums ir tas pats ticības gars, kā rakstīts: Es ticēju, tāpēc es runāju; arī mēs ticam un tāpēc runājam,</verse>
				<verse number="14">Zinādami, ka Tas, kas uzmodināja Jēzu, arī mūs uzmodinās līdz ar Jēzu un nostādīs kopā ar jums.</verse>
				<verse number="15">Jo tas viss jūsu dēļ, lai ar daudzu pateicību pārpilnībā būtu žēlastība Dieva lielākam godam.</verse>
				<verse number="16">Tāpēc mēs nepagurstam, un lai gan mūsu ārīgais cilvēks iznīkst, iekšējais tomēr diendienā atjaunojas.</verse>
				<verse number="17">Jo tagadējās apspiešanas, kas ir īslaicīgas un vieglas, dod mums pārmērīgu, mūžīgu godību, kas atsver visu,</verse>
				<verse number="18">Ja mēs neņemam vērā to, kas redzams, bet to, kas nav redzams. Jo tas, ko redzam, ir laicīgs, bet neredzamais ir mūžīgs.</verse>
			</chapter>
			<chapter number="5">
				<verse number="1">Kad mūsu šīs dzīves laicīgais miteklis būs nojaukts, mēs zinām, ka mums no Dieva ir mūžīgs mājoklis debesīs, kas nav rokām celts.</verse>
				<verse number="2">Jo šinī mēs nopūšamies, ilgodamies būt ietērpti tanī mājoklī, kas ir no debesīm,</verse>
				<verse number="3">Un, ja būsim ietērpti, nebūsim kaili.</verse>
				<verse number="4">Jo mēs, šinī teltī būdami, apgrūtināti nopūšamies, negribēdami, lai mūs izģērbj, bet lai pārģērbj, dzīvei aprijot mirstīgo.</verse>
				<verse number="5">Bet Dievs ir tas, kas mūs tam sagatavojis un devis Garu ķīlā.</verse>
				<verse number="6">Tāpēc mums vienmēr ir stipra pārliecība un zinām, ka mēs, kamēr esam šinī miesā, no Kunga esam tālu,</verse>
				<verse number="7">(Jo mēs vēl dzīvojam ticībā, bet ne redzēšanā.)</verse>
				<verse number="8">Bet mums ir vēlēšanās un stipra griba labāk aiziet no šīs miesas un būt Kunga klātbūtnē.</verse>
				<verse number="9">Un tāpēc mes cenšamies vai nu prombūtnē, vai klātbūtnē Viņam būt patīkami.</verse>
				<verse number="10">Jo mums visiem jāstājas Kristus soģa krēsla priekšā, lai katrs saņemtu attiecīgi tam, ko viņš, būdams savā miesā, labu vai ļaunu darījis.</verse>
				<verse number="11">Tātad, pazīdami bijību pret Kungu, mēs pārliecinām cilvēkus. Bet Dievs mūs pazīst, un es ceru, ka arī jūsu sirdsapziņas mūs pazīst.</verse>
				<verse number="12">Mēs jums sevi atkal neieteicam, bet jums dodam iemeslu ar mums lepoties, lai jūs varētu atbildēt tiem, kas lielās ar ārišķīgo, bet ne ar to, kas sirdī.</verse>
				<verse number="13">Ja aizraujamies līdz neprātam, tas Dievam; ja rīkojamies apdomīgi, tas jūsu labā.</verse>
				<verse number="14">Jo Kristus mīlestība mūs skubina, kad apdomājam to: ja viens miris par visiem, tad mēs visi ir miruši.</verse>
				<verse number="15">Bet par visiem mira Kristus, lai tie, kas dzīvo, nedzīvo vairs sev, bet Tam, kas par viņiem miris un augšāmcēlies.</verse>
				<verse number="16">Tāpēc no šī brīža mēs neviena nepazīstam miesīgi; un ja mēs Kristu esam pazinuši miesīgi, tad tagad vairs tā nepazīstam.</verse>
				<verse number="17">Tātad, ja kas ir Kristū, tas ir jauns radījums; vecais ir pagājis; lūk, viss kļuvis jauns.</verse>
				<verse number="18">Bet viss no Dieva, kas mūs samierināja ar sevi caur Kristu un deva mums samierināšanās kalpošanu.</verse>
				<verse number="19">Jo Dievs caur Kristu samierināja pasauli ar sevi, nepieskaitīdams tiem viņu grēkus un ielikdams mūsos samierināšanās vārdu.</verse>
				<verse number="20">Kristus vietā mēs izpildām sūtību, it kā Dievs pamācītu caur mums. Kristus vietā mēs jūs lūdzam: samierinieties ar Dievu!</verse>
				<verse number="21">To, kas grēka nepazina, Viņš mūsu dēļ padarīja par grēku, lai mēs caur Viņu kļūtu Dieva taisnība.</verse>
			</chapter>
			<chapter number="6">
				<verse number="1">Būdami jūsu līdzstrādnieki, mēs atgādinām, lai jūs nesaņemtu Dieva žēlastību veltīgi.</verse>
				<verse number="2">Jo Viņš saka: žēlastības laikā es tevi paklausīju un pestīšanas dienā es tev palīdzēju. Lūk, tagad ir žēlastības laiks, lūk, tagad pestīšanas diena.</verse>
				<verse number="3">Mēs nevienam nekādu apgrēcību nedodam, lai mūsu kalpošana netiktu nopelta;</verse>
				<verse number="4">Bet ka visā esam Dieva kalpi, mēs pierādām lielā pacietībā, bēdās, trūkumā un bailēs,</verse>
				<verse number="5">Šaustīšanā, cietumos, uztraukumos, darbā, negulēšanā, gavēnī,</verse>
				<verse number="6">Šķīstībā, zināšanā, lēnprātībā, laipnībā, Svētajā Garā, neviltotā mīlestībā,</verse>
				<verse number="7">Patiesības vārdā, Dieva spēkā, ar taisnības ieročiem pa labi un pa kreisi,</verse>
				<verse number="8">Ar godu un negodu, ar neslavu un labu slavu, it kā viltnieki un tomēr patiesīgi; kā nepazīstami un tomēr zināmi;</verse>
				<verse number="9">Kā mirēji, un, lūk, mēs dzīvojam; kā šaustīti, bet nenonāvēti;</verse>
				<verse number="10">Kā noskumuši, bet vienmēr priecīgī; kā trūkumcietēji, bet kas daudzus dara bagātus; kā tādi, kam nekā nav un tomēr ir viss.</verse>
				<verse number="11">Korintieši, mēs jums atklāti sakām, mūsu sirds ir plaši atvērt.</verse>
				<verse number="12">Mēs pret jums neesam šaursirdīgi, bet jūs pret mums esat šaursirdīgi.</verse>
				<verse number="13">Tā kā jūs saņemat to pašu algu, es kā bērniem jums saku: kļūstiet arī jūs atvērtāki!</verse>
				<verse number="14">Nevelciet jūgu kopā ar neticīgajiem, jo kas kopējs ir taisnībai ar netaisnību? Vai kāda sadraudzība gaismai ar tumsu?</verse>
				<verse number="15">Bet kāda saskaņa Kristum ar Beliālu? Vai kāda daļa ir ticīgajam ar neticīgo?</verse>
				<verse number="16">Bet kā sader Dieva svētnīca ar elkiem? Jo jūs esat dzīvā Dieva svētnīca, kā Dievs to saka: es viņos mājošu un starp viņiem staigāšu, un es būšu viņu Dievs, un viņi būs mana tauta.</verse>
				<verse number="17">Tāpēc aizejiet no viņu vidus un nošķirieties, saka Kungs, un netīram nepieskarieties!</verse>
				<verse number="18">Un es jūs pieņemšu, un es būšu jums Tēvs, un jūs būsiet mani dēli un meitas, saka visspēcīgais Kungs.</verse>
			</chapter>
			<chapter number="7">
				<verse number="1">Vismīļie, tā kā mums ir tādi apsolījumi, tīrīsimies no katra miesas un gara traipa un Dieva bijībā sekmēsim savu svēttapšanu!</verse>
				<verse number="2">Pieņemiet mūs! Mēs nevienam neesam netaisnību nodarījuši, nevienu notiesājuši, nevienu apgājuši.</verse>
				<verse number="3">Ne jūsu notiesāšanai es to saku, jo es jau agrāk teicu, ka jūs esat mūsu sirdīs, lai kopā mirtu un kopā dzīvotu.</verse>
				<verse number="4">Es pilnīgi paļaujos uz jums, es esmu ļoti lepns uz jums. Iepriecinājuma pilns, es pārpilnībā izjūtu prieku visās mūsu bēdās.</verse>
				<verse number="5">Jo, kad nonācām Maķedonijā, mūsu miesai nebija nekāda miera, bet izcietām visādas bēdas: no ārienes uzbrukumus, iekšienē bailes.</verse>
				<verse number="6">Bet Dievs, kas iepriecina pazemīgos, Titam atnākot, iepriecināja arī mūs.</verse>
				<verse number="7">Bet nevien viņa atnākšana, bet arī iepriecinājums ar kādu jūs viņu iepriecinājāt, jo viņš mums stāstīja par jūsu rūpēm par mani, tā ka es vēl vairāk priecājos.</verse>
				<verse number="8">Es nenožēloju, ka es jūs apbēdināju ar savu vēstuli. Ja man arī bija žēl, redzot, ka tā vēstule (kaut vai uz brīdi) jūs apbēdinājusi,</verse>
				<verse number="9">Tad tagad es priecājos ne tāpēc, ka jūs bijāt noskumuši, bet tāpēc, ka noskumāt, lai gandarītu; jo jūs noskumāt pēc Dieva prāta, lai jūs mūsu dēļ nekādā ziņā neciestu zaudējumu.</verse>
				<verse number="10">Jo Dievam patīkamas skumjas rada noteiktu gandarījumu pestīšanai, bet pasaulīgās skumjas nes nāvi.</verse>
				<verse number="11">Jo, lūk, tās pašas Dievam patīkamās skumjas, ar kādām es jūs apbēdināju, kādu rūpību tās jūsos radījušas, arī aizstāvēšanos, arī īgnumu, arī bailes, arī ilgas, arī centību, arī nosodīšanu! Katrā ziņā jūs pierādījāt, ka jūs šinī lietā neesat vainojami.</verse>
				<verse number="12">Tātad, ja es jums rakstīju, tad ne tā dēļ, kas padarīja netaisnību, un arī ne cietēja dēļ, bet lai parādītu tās rūpes, kas mums ir jūsu labā</verse>
				<verse number="13">Dieva priekšā. Tāpēc mēs esam apmierināti. Bet mūsu apmierinājumā mēs vēl vairāk priecājamies par Tita prieku, jo jūs visi atspirdzinājāt viņa garu.</verse>
				<verse number="14">Un ja es jūs kaut kā viņam esmu cildinājis, tad neesmu palicis kaunā, bet kā viss, ko jums runājām, ir patiesība, tā arī mūsu cildināšana Titam ir bijusi patiesība;</verse>
				<verse number="15">Un, atminoties visu jūsu paklausību, viņa sirds vēl vairāk ir jums pievērsusies, jo jūs viņu uzņēmāt bijībā un bailēs.</verse>
				<verse number="16">Es priecājos, ka es visā varu uz jums paļauties.</verse>
			</chapter>
			<chapter number="8">
				<verse number="1">Bet mēs jums, brāļi, ziņojam par Dieva žēlastību, kas dota Maķedonijas draudzēm.</verse>
				<verse number="2">Jo viņiem, lai gan daudz bēdu pārbaudītiem, prieks bija pārpilnībā; un viņi, paši dzīvodami lielā trūkumā, bija ļoti bagāti savā sirsnībā.</verse>
				<verse number="3">Es apliecinu par viņiem, ka tie attiecīgi savām spējām un pat pāri spējām bijuši labvēlīgi.</verse>
				<verse number="4">Mūs pierunādami, viņi ļoti lūdza mūsu atļauju piedalīties svēto pabalstīšanā.</verse>
				<verse number="5">Un pāri mūsu cerībām viņi vispirms ziedoja sevi Kungam un tad mums saskaņā ar Dieva prātu.</verse>
				<verse number="6">Tad mēs lūdzām Titu: kā viņš iesācis, tā lai arī pabeidz pie jums šo mīlestības darbu.</verse>
				<verse number="7">Bet tā kā jūs visā esat bagāti: gan ticībā, gan vārdos, gan zināšanā, gan visādos centienos un klāt vēl jūsu mīlestībā iepretim mums, tad esiet bagāti arī šinī mīlestības darbā!</verse>
				<verse number="8">To es nesaku pavēlēdams, bet, ievērojot citu centību, pārbaudu jūsu mīlestības īstenību.</verse>
				<verse number="9">Jo jūs zināt mūsu Kunga Jēzus Kristus žēlastību, ka Viņš, būdams bagāts, jūsu dēļ kļuvis nabags, lai Viņa nabadzībā jūs kļūtu bagāti.</verse>
				<verse number="10">Šinī gadījumā es dodu šādu padomu: tas jums derīgi, ka jūs pagājušā gadā iesākāt nevien ar darbu, bet arī ar labu gribu.</verse>
				<verse number="11">Bet tagad izpildiet to arī darbā, lai labprātīgai gribai seko arī izpildīšana no tā, kas jums ir!</verse>
				<verse number="12">Ja laba griba ir, tad tā labpatīkama tanī, kas ir, bet ne no tā, kā nav.</verse>
				<verse number="13">Jo nedrīkst būt, ka citu atvieglošana jūs novestu trūkumā; te jābūt vienlīdzībai.</verse>
				<verse number="14">Tagadējā laikā jūsu pārpilnība lai palīdz viņu trūkumam, un viņu pārpilnība lai aizpilda jūsu trūkumu, lai būtu vienlīdzība, kā ir rakstīts:</verse>
				<verse number="15">Kam bija daudz, tam nebija pārpilnības; kam bija maz, tas necieta trūkumu.</verse>
				<verse number="16">Bet lai pateicība Dievam, kas Titam sirdī devis tādu pat rūpību par jums.</verse>
				<verse number="17">Jo viņš, pieņēmis manu uzaicinājumu un būdams centības pilns, labprātīgi aizceļoja pie jums.</verse>
				<verse number="18">Reizē ar viņu mēs nosūtījām brāli, kā gods evaņģēlija sludināšanā izpaudies visās draudzēs.</verse>
				<verse number="19">Un nevien tas, bet draudzes viņu iecēlušas par mūsu ceļojuma pavadoni šinī mīlestības darbā, ko mēs strādājam Kunga godam un mūsu labās gribas pierādīšanai.</verse>
				<verse number="20">Tā mēs izvairāmies, lai kāds mūs nenopeltu bagātīgo dāvanu dēļ, ko esam savākuši;</verse>
				<verse number="21">Jo mēs rūpējamies nevien par to, kas labs Dievam, bet arī cilvēkiem.</verse>
				<verse number="22">Viņiem līdz mēs nosūtījām mūsu brāli, kura centību mēs bieži daudzos gadījumos esam pārbaudījuši; tagad, pilnīgi paļaudamies uz jums, viņš kļuvis vēl centīgāks.</verse>
				<verse number="23">Kas attiecas uz Titu, tad viņš ir mans līdzgaitnieks un līdzstrādnieks jūsu labā; kas attiecas uz mūsu brāļiem, tad viņi ir draudžu sūtņi un Kristus gods.</verse>
				<verse number="24">Tātad parādiet viņiem savu mīlestību un attaisnojiet mūsu labo atsauksmi par jums visu draudžu priekšā!</verse>
			</chapter>
			<chapter number="9">
				<verse number="1">Bet man ir lieki rakstīt jums par palīdzības darbu svētajiem.</verse>
				<verse number="2">Jo es pazīstu jūsu centīgo garu, par ko es jūs cildināju maķedoniešiem. Arī Ahaja no pagājuša gada bijusi sagatavota, bet jūsu centība pamudinājusi daudzus citus.</verse>
				<verse number="3">Bet es nosūtīju brāļus, lai jūs (kā jau sacīju) būtu sagatavoti un mūsu dižošanās par jums šinī ziņā nebūtu tukša;</verse>
				<verse number="4">Lai tad, ja maķedonieši kopā ar mani atnāktu un atrastu jūs nesagatavotus, mums (neteiksim jums) nebūtu jānosarkst šīs lietas dēļ.</verse>
				<verse number="5">Tāpēc man šķita, ka ir nepieciešami lūgt brāļus, lai viņi jau iepriekš aiziet pie jums un lai sagatavo šo apsolīto svētību tā, ka tā būtu gatava kā svētība, bet ne kā skopums.</verse>
				<verse number="6">Bet to es saku: kas skopi sēj, tas skopi pļaus; un kas svētīgi sēj, tas svētīgi pļaus.</verse>
				<verse number="7">Katrs lai dara, kā viņš savā sirdī apņēmies, ne skumdams un ne spiests, jo augstsirdīgu devēju Dievs mīl.</verse>
				<verse number="8">Bet Dievs ir spējīgs dot jums bagātīgi visādas žēlastības, lai jums vienmēr visā būtu visāda pārticība un jūs būtu bagāti visādiem labiem darbiem.</verse>
				<verse number="9">Kā rakstīts: Viņš ir izbēris, devis nabagiem, Viņa taisnība paliek mūžīgi mūžos. (Ps 111,9)</verse>
				<verse number="10">Bet kas dod sēklu sējējam, dos arī maizi ēšanai un vairos jūsu sēju un liks pieaugt jūsu taisnības augļiem,</verse>
				<verse number="11">Lai jums, kas visā bagāti, pārpilnībā būtu katra labsirdība, kas mūsos rada pateicību Dievam.</verse>
				<verse number="12">Jo šis palīdzības darbs ne tikai aizpildīs to, kas trūkst svētajiem, bet pārpilnībā radīs arī daudz pateicības Dievam.</verse>
				<verse number="13">Šīs sekmīgās labdarības dēļ viņi godina Dievu par jūsu paklausības apliecinājumu Kristus evaņģēlijam un labvēlīgo palīdzību viņiem un citiem,</verse>
				<verse number="14">Un viņi, lūgdami Dievu par jums, ilgojas pēc jums pārlieku lielās Dieva žēlastības dēļ, kas ir jūsos.</verse>
				<verse number="15">Dievam lai pateicība par Viņa neizsakāmo dāvanu!</verse>
			</chapter>
			<chapter number="10">
				<verse number="1">Bet es, Pāvils, kas jūsu klātbūtnē esot pazemīgs, bet prombūtnē drošsirdīgs pret jums, lūdzu jūs Kristus lēnprātības un laipnības dēļ.</verse>
				<verse number="2">Un es jūs lūdzu, lai man nevajadzētu, pie jums esot, uzstāties ar tādu drošsirdību, ar kādu esmu apņēmies uzstāties pret dažiem, kas domā, ka mēs dzīvojam miesai.</verse>
				<verse number="3">Jo mēs gan miesā dzīvojam, bet nekarojam miesīgi.</verse>
				<verse number="4">Mūsu cīņas ieroči nav miesīgi, bet ar Dievu tie ir spējīgi sagraut cietokšņus; mēs apgāžam lēmumus</verse>
				<verse number="5">Un katru augstprātību, kas paceļas pret Dieva atzīšanu, un ņemam gūstā visus prātus, lai tie kalpotu Kristum.</verse>
				<verse number="6">Un esam gatavi nosodīt katru nepaklausību, tiklīdz jūsu paklausība būs pilnīga.</verse>
				<verse number="7">Vērojiet to, kas acu priekšā! Ja kāds ir sevī pārliecināts, ka viņš pieder Kristum, tad lai tas pats sevi padomā: kā viņš pieder Kristum, tā arī mēs.</verse>
				<verse number="8">Un ja es vēl vairāk lepotos ar varu, ko Kungs mums devis jūsu stiprināšanai, bet ne jūsu graušanai, arī tad es nepalikšu kaunā.</verse>
				<verse number="9">Bet nedomājiet, ka es ar vēstulēm gribētu jūs iebaidīt!</verse>
				<verse number="10">Jo tie gan saka, ka viņa vēstules ir svarīgas un spēcīgas, bet viņa personīgā uzstāšanās ir vāja, un viņa runa nenozīmīga.</verse>
				<verse number="11">Tādi lai iegaumē sekojošo: kādi mēs esam prombūtnē vārdos savās vēstulēs, tādi arī klātesot darbos.</verse>
				<verse number="12">Jo mēs neuzdrošināmies sevi pieskaitīt vai pielīdzināt tādiem, kas sevi ieteic; bet mēs mērojam sevi pēc tā, kas mēs sevī esam un salīdzinām sevi ar mums pašiem.</verse>
				<verse number="13">Bet mēs neleposimies pārmērīgi, bet saskaņā ar mēra paraugu, ko Dievs mums spraudis. Pēc šī mēra mēs sniedzamies līdz jums.</verse>
				<verse number="14">Mēs nepārspīlējam, it kā mēs nebūtu nonākuši līdz jums; mēs taču atnesām jums Kristus evaņģēliju.</verse>
				<verse number="15">Mēs bez mēra nelielīsimies ar svešiem darbiem, bet mēs ceram, ka, pieaugot jūsu ticībai, mēs savas darbības apjomā iegūsim jūsu atzinību pārpilnībā,</verse>
				<verse number="16">Lai varētu sludināt evaņģēliju pāri jūsu robežām, nemaz nedižojoties ar to, kas jau padarīts svešā darba laukā.</verse>
				<verse number="17">Bet kas lielās, lai lielās Kungā!</verse>
				<verse number="18">Jo ne tas ir cienīgs, kas sevi ieteic, bet ko Kungs ieteic.</verse>
			</chapter>
			<chapter number="11">
				<verse number="1">Kaut jūs mazliet paciestu mani manā neprātībā! Bet jūs jau ciešat mani.</verse>
				<verse number="2">Jo es cenšos par jums ar Dieva centību; es saderināju jūs vienam Vīram, lai kā nevainīgu jaunavu stādītu Kristum priekšā.</verse>
				<verse number="3">Bet es baidos, ka jūs neatkristu no Kristus vienkāršības un jūsu domas netiktu sagandētas, tāpat kā čūska pievīla Ievu ar savu viltību.</verse>
				<verse number="4">Bet ja kāds nāk un sludina citu Kristu nekā to, ko esam sludinājuši, vai saņemat citu garu nekā to, ko esat saņēmuši, vai citu evaņģēliju, nekā to, ko pieņēmuši, tad jūs to labprāt ciešat.</verse>
				<verse number="5">Man šķiet, ka es ne mazāk par tiem dižapustuļiem esmu darījis.</verse>
				<verse number="6">Lai arī es esmu neveikls runāšanā, tad tomēr ne atziņā; to mēs jums visumā pierādījām.</verse>
				<verse number="7">Vai tad es esmu grēkojis, sevi pazemodams, lai jūs paaugstinātu? Jo es sludināju Dieva evaņģēliju bez atlīdzības.</verse>
				<verse number="8">Citas draudzes es esmu izmantojis, saņemdams no tām pabalstu, lai kalpotu jums.</verse>
				<verse number="9">Un kad biju pie jums un cietu trūkumu, es nevienu neapgrūtināju, bet to, kas man trūka, aizpildīja brāļi, kas man atnāca no Maķedonijas; jums es visā kalpoju un kalpošu bez apgrūtināšanas.</verse>
				<verse number="10">Kā Kristus patiesība manī ir, tā šo godu Ahajas apgabalā neviens man nevar atņemt.</verse>
				<verse number="11">Kāpēc? Vai tāpēc, ka es jūs nemīlu? Dievs to zina!</verse>
				<verse number="12">Bet ko es daru, to arī darīšu, lai nedotu iespēju tiem, kas meklē izdevību savai lielībai, līdzināties ar mums.</verse>
				<verse number="13">Jo tādi viltus apustuļi ir viltīgi strādnieki, kas izliekas par Kristus apustuļiem.</verse>
				<verse number="14">Nav arī brīnums, jo pats sātans izliekas par gaismas eņģeli!</verse>
				<verse number="15">Tāpēc nav nekas sevišķs, ja viņa kalpi izliekas par taisnības kalpiem; bet kādi viņu darbi, tāds būs arī gals.</verse>
				<verse number="16">Es atkal saku (lai neviens netur mani par neprātīgu; bet ja jau tā, tad pieņemiet mani kā neprātīgu, lai arī es varētu mazliet palielīties).</verse>
				<verse number="17">Ko es saku šinī dižošanās lietā, to es nesaku pēc Dieva prāta, bet it kā neprātā.</verse>
				<verse number="18">Bet ja daudzi lielās tanī, kas attiecas uz miesu, tad arī es lielīšos.</verse>
				<verse number="19">Jo jūs, paši prātīgi būdami, labprāt ciešat neprātīgos.</verse>
				<verse number="20">Jūs panesat, ja kāds jūs verdzina, ja kāds izmanto, ja kāds ko atņem, ja kāds lielās, ja kāds jūs sit sejā.</verse>
				<verse number="21">Sev par kaunu es saku, ka šinī ziņā mēs bijām vāji. Bet ja kāds uzdrošinās lepoties (to saku neprātā), tad uzdrošinos arī es.</verse>
				<verse number="22">Tie ir ebreji, arī es; tie ir izraēlieši, arī es; tie ir Ābrahama pēcnācēji, arī es.</verse>
				<verse number="23">Tie ir Kristus kalpi (es runāju kā neprātīgais), vēl vairāk es tāds esmu: daudzos darbos, vairākkārt cietumos, bezmēra šaustīšanā, bieži nāves briesmās.</verse>
				<verse number="24">No jūdiem piecas reizes saņēmu pa četrdesmit sitienu, atskaitot vienu.</verse>
				<verse number="25">Trīs rezes tiku rīkstēm šaustīts, vienreiz akmeņiem mētāts, trīs reizes izcietu kuģa bojā eju, diennakti biju jūras dzelmē;</verse>
				<verse number="26">Bieži biju ceļojumos, upju briesmās, laupītāju apdraudēts, briesmas man draudēja no savas tautas, briesmas no pagāniem, biju briesmās pilsētās, briesmās tuksnesī, briesmās uz jūras, briesmas draudēja no viltus brāļiem;</verse>
				<verse number="27">Darbā un pūlēs, daudz negulētās naktīs, badā un slāpēs, daudzos gavēņos, saltumā un kailumā.</verse>
				<verse number="28">Bez tam vēl viss pārējais, arī ikdienas drūzma ap mani un rūpes par visām draudzēm.</verse>
				<verse number="29">Ja kāds ir nespēcīgs, vai es nekļūstu nespēcīgs? Ja kāds tiek ieļaunots, vai es neiedegos?</verse>
				<verse number="30">Ja jau jādižojas, tad dižošos ar savu vājību.</verse>
				<verse number="31">Dievs un mūsu Kunga Jēzus Kristus Tēvs zina, ka es nemeloju. Viņam gods mūžīgi!</verse>
				<verse number="32">Damaskā ķēniņa Aretas zemes pārvaldnieks apsargāja pilsētu, lai mani notvertu;</verse>
				<verse number="33">Bet caur logu grozā mani nolaida pāri mūrim, un tā es izglābos no viņu rokām.</verse>
			</chapter>
			<chapter number="12">
				<verse number="1">Ja jau jālielās (lai gan tas nepieklājas), tad es pāriešu uz Kunga parādībām un atklāsmēm.</verse>
				<verse number="2">Kristū es pazīstu cilvēku, kas pirms četrpadsmit gadiem, nezinu, vai miesā, nezinu arī, vai ārpus miesas, Dievs to zina, tika aizrauts trešajās debesīs.</verse>
				<verse number="3">Un es zinu, ka šis cilvēks vai miesā, vai ārpus miesas, nezinu, Dievs to zina,</verse>
				<verse number="4">Tika aizrauts paradīzē un dzirdēja noslēpumainus vārdus, ko cilvēks nedrīkst izrunāt.</verse>
				<verse number="5">Ar viņu es lielīšos, bet ar sevi es nelielīšos, kā vienīgi ar savām vājībām.</verse>
				<verse number="6">Ja arī es gribēšu dižoties, es nebūšu neprātīgs, jo es teikšu patiesību; bet es atturos, lai kāds par mani nedomātu vairāk par to, ko tas manī saskata un ko no manis dzird.</verse>
				<verse number="7">Bet lai atklāsmju daudzums mani neizceltu, manā miesā ir dots dzelonis, sātana eņģelis, kas mani pļaukā.</verse>
				<verse number="8">Tāpēc es trīs reizes lūdzu Kungu, lai tas no manis atkāptos.</verse>
				<verse number="9">Un Viņš man sacīja: Tev pietiek manas žēlastības, jo spēks nespēkā kļūst pilnīgs. Tāpēc es labprāt dižošos savā nespēkā, lai Kristus spēks mājotu manī.</verse>
				<verse number="10">Kristus dēļ man patīk manas vājības, nievāšanas, posts, vajāšanas, apspiešana; jo, būdams nespēcīgs, es esmu spēcīgs.</verse>
				<verse number="11">Es esmu kļuvis neprātīgs; jūs mani pie tā novedāt. Jums gan vajadzēja mani ieteikt, jo es nemaz neesmu zemāks par tiem, kas ir dižapustuļi, kaut gan nekas neesmu.</verse>
				<verse number="12">Tomēr manas apustuliskās sūtības pazīmes jums ir pierādītas pacietībā, zīmēs, brīnumos un spēkā.</verse>
				<verse number="13">Un kas būtu tas, ko jūs būtu mazāk par citām draudzēm saņēmuši, ja ne tas, ka es jūs neapgrūtināju? Piedodiet man šo netaisnību!</verse>
				<verse number="14">Lūk, trešo reiz es esmu gatavs pie jums iet un neapgrūtināšu jūs; jo es nemeklēju to, kas jums ir, bet jūs pašus. Jo nav vajadzīgs, ka bērni krātu mantu vecākiem, bet vecāki bērniem.</verse>
				<verse number="15">Un par jūsu dvēselēm es ļoti labprāt uzupurēšu visu, arī pats sevi uzupurēšu, lai gan, jo vairāk es jūs mīlu, pats tieku mazāk mīlēts.</verse>
				<verse number="16">Bet lai! Apgrūtinājis es jūs neesmu, bet es, būdams veikls, esot ieguvis jūs ar viltu.</verse>
				<verse number="17">Vai caur tiem, kurus pie jums sūtīju, esmu jūs piemānījis?</verse>
				<verse number="18">Es lūdzu Titu un sūtīju viņam līdz brāli. Vai Tits jūs piemānīja? Vai mēs nedarbojāmies vienā un tanī pat garā, tanīs pat pēdās?</verse>
				<verse number="19">Jūs, laikam, sen jau domājat, ka mēs attaisnojamies jūsu priekšā? Mēs runājam Dieva priekšā Kristus vārdā. Vismīļie, tas viss jūsu pamācīšanai!</verse>
				<verse number="20">Es baidos, lai atnācis neatrastu jūs tādus, kādus es nevēlos; un ka jūs neatrastu mani tādu, kādu jūs nevēlaties; lai nebūtu starp jums ķildu, skaudības, dusmu, ienaida, goda laupīšanas, mēlnesības, uzpūtības, nekārtības.</verse>
				<verse number="21">Un kad atkal atnākšu, lai Dievs mani nepazemo jūsu priekšā un lai man nebūtu par daudziem jāskumst, kas agrāk grēkojuši, bet nav gandarījuši par nešķīstību un bezkaunību, un izlaidību, ko tie darījuši.</verse>
			</chapter>
			<chapter number="13">
				<verse number="1">Lūk, trešo reiz es nāku pie jums. Ikviena lieta tiks izšķirta, diviem vai trim lieciniekiem liecinot.</verse>
				<verse number="2">Pie jums būdams, es sacīju un tagad prombūtnē saku tiem, kas agrāk grēkojuši, un visiem pārējiem, ka nesaudzēšu tos, kad atkal atnākšu.</verse>
				<verse number="3">Vai jūs meklējat pierādījumu tam, ka manī runā Kristus? Viņš jūsos nav bezspēcīgs, bet Viņš jūsos varens.</verse>
				<verse number="4">Lai gan Viņš krustā sists nespēkā, bet dzīvo Dieva spēkā. Arī mēs Viņā esam nespēcīgi, bet mēs dzīvosim starp jums līdz ar Viņu Dieva spēkā.</verse>
				<verse number="5">Pārbaudiet paši sevi, vai esat ticīgi, pārbaudiet sevi! Vai jūs sevī neatzīstat, ka Kristus ir jūsos? Ja nē, tad jūs esat neuzticīgi.</verse>
				<verse number="6">Bet es ceru, ka jūs atzīsiet, ka mēs esam uzticīgi.</verse>
				<verse number="7">Un mēs lūdzam Dievu, lai jūs nedarītu nekā ļauna ne tāpēc, lai mūs uzskatītu par uzticīgiem, bet lai jūs darītu labu un mēs būtu it kā nederīgi.</verse>
				<verse number="8">Jo mēs nekā nespējam pret patiesību, bet par patiesību.</verse>
				<verse number="9">Mēs priecājamies, ka mēs esam vāji, bet jūs stipri. To arī izlūdzamies, lai jūs būtu pilnīgi.</verse>
				<verse number="10">Tāpēc es jums šo rakstu prombūtnē, lai, pie jums esot, man nevajadzētu bargāk rīkoties saskaņā ar to varu, ko Kungs man devis celšanai, bet ne graušanai.</verse>
				<verse number="11">Bez tam, brāļi, esiet līksmi, topiet pilnīgi, ieprieciniet viens otru, esiet vienprātīgi, uzturiet mieru: un miera un mīlestības Dievs būs ar jums.</verse>
				<verse number="12">Sveiciniet viens otru ar svētu skūpstu! Visi svētie jūs sveicina.</verse>
				<verse number="13">Mūsu Kunga Jēzus Kristus žēlastība un Dieva mīlestība, un Svētā Gara sadraudzība lai ir ar jums visiem! Amen.</verse>
			</chapter>
		</book>
		<book number="48">
			<chapter number="1">
				<verse number="1">Pāvils, apustulis ne no cilvēkiem, ne caur cilvēku, bet caur Jēzu Kristu un Dievu Tēvu, kas Viņu uzmodināja no miroņiem,</verse>
				<verse number="2">Un brāļi, kas ir pie manis, Galatijas draudzēm.</verse>
				<verse number="3">Žēlastība un miers jums no Dieva Tēva un mūsu Kunga Jēzus Kristus,</verse>
				<verse number="4">Kas sevi atdeva par mūsu grēkiem, lai saskaņā ar Dieva, mūsu Tēva, prātu izglābtu mūs no tagadējās ļaunās pasaules.</verse>
				<verse number="5">Viņam lai gods mūžīgi mūžos! Amen.</verse>
				<verse number="6">Brīnos, ka jūs tik drīz novēršaties no tā, kas jūs aicināja Kristus žēlastībai, uz citu evaņģēliju;</verse>
				<verse number="7">Bet cita nav; ir tikai daži cilvēki, kas jūs mulsina un grib sagrozīt Kristus evaņģēliju.</verse>
				<verse number="8">Bet ja arī mēs vai eņģelis no debesīm sludinātu citu evaņģēliju nekā to, ko mēs jums pasludinājām, lai tas top nolādēts!</verse>
				<verse number="9">Kā agrāk jums sacījām, tā arī tagad vēlreiz saku: ja kāds sludinātu jums citu evaņģēliju nekā to, ko esat saņēmuši, tas lai top nolādēts!</verse>
				<verse number="10">Vai es meklēju cilvēku vai Dieva labvēlību? Vai es cenšos cilvēkiem izpatikt? Ja es arī tagad cilvēkiem izpatiktu, tad es nebūtu Kristus kalps.</verse>
				<verse number="11">Pasludinu jums, brāļi, ka evaņģēlijs, ko es jums pasludināju, nav no cilvēkiem,</verse>
				<verse number="12">Jo es pieņēmu to un iemācījos ne no cilvēka, bet no Jēzus Kristus caur atklāsmi.</verse>
				<verse number="13">Jūs jau dzirdējāt par manu iepriekšējo dzīves veidu jūdu ticībā, ka es pārmērīgi vajāju Dieva Baznīcu un apkaroju to,</verse>
				<verse number="14">Un kā es jūdu ticībā pārspēju daudzus sava vecuma ļaudis savā tautā, būdams centīgāks savu tēvu paražās.</verse>
				<verse number="15">Bet kad Tam, kas mani no manas mātes miesām izredzējis un savā žēlastībā aicinājis, labpatika</verse>
				<verse number="16">Atklāt man savu Dēlu, lai es Viņu sludinātu pagāniem, tad es tūdaļ nepievērsos miesai un asinīm,</verse>
				<verse number="17">Negāju arī uz Jeruzalemi pie tiem, kas jau pirms manis bija apustuļi, bet es aizgāju uz Arābiju un atkal atgriezos atpakaļ Damaskā.</verse>
				<verse number="18">Tikai vēlāk, pēc trim gadiem es aizgāju uz Jeruzalemi, lai redzētu Pēteri, un paliku pie viņa piecpadsmit dienas.</verse>
				<verse number="19">Tad no citiem apustuļiem es nevienu neredzēju, tikai Jēkabu, Kunga brāli.</verse>
				<verse number="20">Bet ko es jums rakstu, lūk, Dievs to zina, ka es nemeloju.</verse>
				<verse number="21">Pēc tam es nonācu Sīrijas un Kilikijas apgabalos,</verse>
				<verse number="22">Bet Jūdejas kristīgās draudzes personīgi mani nepazina.</verse>
				<verse number="23">Viņas tikai dzirdēja: Tas, kas mūs kādreiz vajāja, tagad sludina ticību, ko citkārt apkaroja.</verse>
				<verse number="24">Un viņi godināja Dievu manis dēļ.</verse>
			</chapter>
			<chapter number="2">
				<verse number="1">Vēlāk pēc četrpadsmit gadiem, es reizē ar Barnabu atkal aizgāju uz Jeruzalemi un līdzi paņēmu arī Titu.</verse>
				<verse number="2">Bet es aizgāju, sekodams atklāsmei, un cēlu viņiem, bet sevišķi tiem, kas bija ievērojami, to evaņģēliju priekšā, ko es sludinu pagāniem, vai kādreiz mana skriešana nav vai nebūtu bijusi veltīga.</verse>
				<verse number="3">Bet pat Tits, kas bija reizē ar mani, būdams no pagāniem, netika spiests apgraizīties.</verse>
				<verse number="4">Tomēr daži ievestie viltus brāļi bija iezagušies uzlūkot mūsu brīvību, kas mums ir Kristū Jēzū, lai atgrieztu mūs verdzībā.</verse>
				<verse number="5">Mēs ne brīdi viņiem nepadevāmies un nepiekāpāmies, lai tikai evaņģēlija patiesība paliktu pie jums.</verse>
				<verse number="6">Bet tie, kas bija ievērojami (kādi viņi agrāk bijuši, tas man vienalga, Dievs cilvēka ārieni neievēro), pat ievērojamākie man nekā neuzlika.</verse>
				<verse number="7">Gluži pretēji, viņi redzēja, ka man ir uzticēts evaņģēlijs starp neapgraizītajiem tāpat kā Pēterim starp apgraizītajiem.</verse>
				<verse number="8">(Un Tas pats, kas līdzdarbojās Pēterim apustuļu darbā pie apgraizītajiem, Tas līdzdarbojās arī man pie pagāniem.)</verse>
				<verse number="9">Pārliecinājušies par to žēlastību, kas man dota, Jēkabs un Kēfa, un Jānis, kurus uzskatīja par balstiem, sniedza man un Barnabam savas labās rokas sadarbībai: mēs pie pagāniem, bet viņi pie apgraizītajiem.</verse>
				<verse number="10">Tikai mums jārūpējas par trūkumcietējiem, ko arī es esmu centies darīt.</verse>
				<verse number="11">Bet kad Kēfa nonāca Antiohijā, es atklāti viņam pretojos, jo viņš bija peļams,</verse>
				<verse number="12">Tāpēc ka, iekams daži no Jēkaba nebija nākuši, viņš ēda reizē ar pagāniem, bet kad tie atnāca, tad viņš atrāvās un nošķīrās, bīdamies no apgraizītajiem.</verse>
				<verse number="13">Arī pārējie jūdi piekrita viņa divkosībai, tā ka šī izlikšanās arī Barnabu aizrāva līdz ar viņiem.</verse>
				<verse number="14">Bet es, redzēdams, ka viņi dara nepareizi un nesaskanīgi ar evaņģēliju, sacīju Kēfam visu klātbūtnē: Ja tu, būdams jūds, dzīvo pēc pagānu un ne pēc jūdu paražām, kā tad tu spied pagānus dzīvot pēc jūdu dzīves veida?</verse>
				<verse number="15">Mēs esam dzimuši jūdi, bet ne pagānu grēcinieki.</verse>
				<verse number="16">Un mēs zinām, ka likuma darbi cilvēku neattaisno, ja viņš netic uz Jēzu Kristu, bet mēs ticam uz Kristu Jēzu, lai ticībā uz Kristu mēs kļūtu taisnīgi, bet ne no likuma darbiem, jo likuma darbu dēļ neviens cilvēks nekļūst taisnīgs.</verse>
				<verse number="17">Bet ja mēs, kas cenšamies būt attaisnoti Kristū, paši esam grēcinieki, vai tad Kristus ir grēka kalps? Nekādā ziņā!</verse>
				<verse number="18">Un ja es atkal ceļu to, ko nojaucu, tad es nostādu sevi par pārkāpēju.</verse>
				<verse number="19">Jo caur likumu es likumam esmu miris, lai dzīvotu Dievam. Līdz ar Kristu es esmu piesists krustā.</verse>
				<verse number="20">Es dzīvoju, bet jau ne es, bet manī dzīvo Kristus. Un cik es tagad dzīvoju miesā, es dzīvoju ticībā uz Dieva Dēlu, kas mani mīlējis un atdevis sevi par mani.</verse>
				<verse number="21">Es neatmetu Dieva žēlastību. Bet ja likums mūs attaisno, tad Kristus ir veltīgi miris.</verse>
			</chapter>
			<chapter number="3">
				<verse number="1">Ak jūs, neprātīgie galatieši, kas jūs apmājis nepaklausīt patiesībai, jo jūsu acu priekšā ir attēlots Jēzus Kristus, it kā Viņš starp jums būtu krustā sists.</verse>
				<verse number="2">Vienīgi to es gribētu no jums dabūt zināt: vai jūs Garu saņēmāt ar likuma darbiem vai ar ticības atzīšanu?</verse>
				<verse number="3">Vai jūs esat tik neprātīgi, ka iesākuši ar Garu, tagad miesā gribat pabeigt?</verse>
				<verse number="4">Vai tik daudz jūs veltīgi esat cietuši? Taču ne veltīgi!</verse>
				<verse number="5">Vai tas, kas devis jums Garu un dara jūsos brīnumus, dara to likuma darbu dēļ, vai ticības dēļ, ko pieņēmāt?</verse>
				<verse number="6">Ir rakstīts: Ābrahams ticēja Dievam, un viņam to pieskaitīja attaisnošanai.</verse>
				<verse number="7">Tātad atzīstiet, ka tie, kas ticībā dzīvo, ir Ābrahama bērni.</verse>
				<verse number="8">Bet Raksti, paredzēdami, ka Dievs ticībā attaisno tautas, Ābrahamam ir iepriekš pasludinājuši: Tevī tiks svētītas visas tautas.</verse>
				<verse number="9">Tātad ticīgie tiks svētīti līdz ar ticīgo Ābrahamu.</verse>
				<verse number="10">Jo visi, kas balstās uz likuma darbiem, ir zem lāsta. Jo ir rakstīts: Lai nolādēts katrs, kas nepastāv un nedara visu to, kas rakstīts likuma grāmatā.</verse>
				<verse number="11">Bet ka likums nevienu Dieva priekšā neattaisno, par to teikts: Taisnīgais dzīvo no ticības.</verse>
				<verse number="12">Bet likums nav no ticības, bet kas ko dara, tas tanī dzīvo. (3 Moz 18,5)</verse>
				<verse number="13">Kristus mūs atpirka no likuma lāsta, pats mūsu dēļ palikdams par lāstu, jo rakstīts: Lai nolādēts katrs, kas pakārts pie koka,</verse>
				<verse number="14">Lai Ābrahama svētība, nāktu pār tautām Kristū Jēzū, tā ka ticībā mēs saņemam Gara apsolījumu.</verse>
				<verse number="15">Brāļi, (runājot cilvēcīgi) taču apstiprinātu cilvēka testamentu neviens neatceļ un nepapildina.</verse>
				<verse number="16">Ābrahamam un viņa pēcnācējam ir doti solījumi. Nav sacīts: Un pēcnācējiem, it kā daudziem, bet kā vienam: Un tavā pēcnācējā, kas ir Kristus.</verse>
				<verse number="17">Bet to es saku, ka likums, kas izdots četri simti trīsdesmit gadus vēlāk, nevar atcelt Dieva apstiprināto gribas izpausmi un iznīcināt solījumus.</verse>
				<verse number="18">Ja mantojums nāk ar likumu, tad jau ne ar solījumu, bet Ābrahamam Dievs to dāvināja ar apsolījumu.</verse>
				<verse number="19">Kāda tad nozīme likumam? To eņģeli pavēlējuši ar starpnieka roku, tas izdots pārkāpuma dēļ, kamēr nāks Atvase, uz kuru attiecas solījumi.</verse>
				<verse number="20">Kur viens, tur starpnieka nav. Bet Dievs ir viens.</verse>
				<verse number="21">Vai tad likums ir pret Dieva apsolījumiem? Nekādā ziņā! Jo ja būtu dots likums, kas spēj darīt dzīvu, tad patiesi attaisnošana nāktu ar likumu.</verse>
				<verse number="22">Bet Raksti ir visu ieslēguši grēkā, lai apsolījums tiktu dots ticīgajiem ticībā uz Jēzu Kristu.</verse>
				<verse number="23">Bet pirms nāca ticība, mēs, ieslēgti zem likuma, tikām uzglabāti ticībai, kura bija jāpasludina.</verse>
				<verse number="24">Tātad likums bija mūsu audzinātājs Kristum, lai mēs ticībā tiktu attaisnoti.</verse>
				<verse number="25">Bet mēs, atnākot ticībai, audzinātājam neesam vairs padoti.</verse>
				<verse number="26">Jūs visi esat Dieva bērni ticībā uz Jēzu Kristu,</verse>
				<verse number="27">Jo visi, kas esat kristīti Kristus vārdā, esat tērpušies Kristū.</verse>
				<verse number="28">Nav ne jūda, ne grieķa, nav verga, ne brīvā, nav ne vīrieša, ne sievietes, jo jūs visi esat viens Kristū Jēzū.</verse>
				<verse number="29">Bet ja jūs piederat Kristum, tad jūs esat Ābrahama pēcnācēji, mantinieki saskaņā ar apsolījumu.</verse>
			</chapter>
			<chapter number="4">
				<verse number="1">Es saku: tik ilgi, kamēr mantinieks ir mazgadīgs, nav nekādas starpības starp viņu un kalpu, kaut viņš ir visa kungs,</verse>
				<verse number="2">Bet līdz tēva nozīmētajam laikam viņš padots aizbildņiem un pārvaldniekiem.</verse>
				<verse number="3">Tā arī mēs, kamēr nebijām pieauguši, bijām pasaules pamatvielu kalpībā.</verse>
				<verse number="4">Bet Dievs, laikam piepildoties, sūtīja savu Dēlu, dzimušu no sievietes, padotu likumam,</verse>
				<verse number="5">Lai atpirktu tos, kuri bija padoti likumam, un lai mēs kļūtu pieņemti bērni.</verse>
				<verse number="6">Bet tā kā jūs esat bērni, tad Dievs sūtīja sava Dēla Garu jūsu sirdīs, kas sauc: Abba - Tēvs!</verse>
				<verse number="7">Tātad vairs nav kalps, bet ir dēls, un ja dēls, tad arī mantinieks caur Dievu.</verse>
				<verse number="8">Toreiz gan jūs, nepazīdami Dievu, kalpojāt tiem, kas savā būtībā nav dievi.</verse>
				<verse number="9">Bet tagad jūs esat Dievu atzinuši, vai labāk: Dievs jūs ir pazinis. Kā tad jūs atkal atgriežaties pie nespēcīgajām un nabadzīgajām pamatvielām, kurām no jauna gribat kalpot?</verse>
				<verse number="10">Jūs ievērojat dienas un mēnešus, un laikus, un gadus.</verse>
				<verse number="11">Es bīstos, ka tik es nebūtu veltīgi pie jums strādājis.</verse>
				<verse number="12">Brāļi, es jūs lūdzu, esiet tādi kā es, jo es esmu tāds kā jūs. Jūs man nekā ļauna neesat darījuši.</verse>
				<verse number="13">Jūs atminaties, ka es agrāk sludināju jums evaņģēliju, būdams miesīgi vājš, bet manu miesas stāvokli, kas bija jums pārbaudījums,</verse>
				<verse number="14">Jūs nenopēlāt un nenicinājāt, bet jūs pieņēmēt mani it kā Dieva eņģeli, it kā Jēzu Kristu.</verse>
				<verse number="15">Kur tad jūsu svētlaimība? Jo es jums apliecinu, ka jūs, ja tas būtu bijis iespējams, savas acis būtu izrāvuši un man atdevuši.</verse>
				<verse number="16">Vai es, runādams jums patiesību, esmu kļuvis jūsu ienaidnieks?</verse>
				<verse number="17">Tie rūpējas par jums, bet ne labā nolūkā; tie grib jūs atšķirt, lai jūs rūpētos par viņiem.</verse>
				<verse number="18">Bet teicami ir, ja jūs vienmēr cenšaties uz labu un ne tikai tad, kad es esmu pie jums.</verse>
				<verse number="19">Mani bērniņi, es atkal sāpēs jūs dzemdēju, līdz kamēr Kristus izveidosies jūsos.</verse>
				<verse number="20">Bet es tagad gribētu būt pie jums un mainīt savu balsi, jo esmu nesaprašanā par jums.</verse>
				<verse number="21">Sakiet man, jūs, kas gribat padoties likumam, vai jūs likumu neesat lasījuši?</verse>
				<verse number="22">Jo ir rakstīts, ka Ābrahamam bijuši divi dēli: viens no kalpones, otrs no brīvās.</verse>
				<verse number="23">Tas, kas no kalpones, piedzima miesīgi, bet tas, kas no brīvās, saskaņā ar apsolījumu.</verse>
				<verse number="24">Tas ir pateikts līdzībā. Šīs ir divas derības: viena Sinaja kalnā, kas dzemdē verdzībai, tā ir Agare.</verse>
				<verse number="25">Bet Sinaja kalns ir Arābijā; tam ir kopība ar tagadējo Jeruzalemi, kas reizē ar saviem bērniem dzīvo verdzībā.</verse>
				<verse number="26">Turpretī Jeruzaleme, kas augšā, ir brīva; tā ir mūsu māte.</verse>
				<verse number="27">Jo ir rakstīts: Priecājies, neauglīgā, kas nedzemdē; līksmo un gavilē, kas necieš dzemdību sāpes, jo daudz bērnu ir vientulei, vairāk nekā tai, kam ir vīrs.</verse>
				<verse number="28">Bet mēs, brāļi, kā Īzāks esam apsolījuma bērni.</verse>
				<verse number="29">Bet kā toreiz miesīgi dzimušais vajāja garīgi dzimušo, tā arī tagad.</verse>
				<verse number="30">Bet ko saka Raksti? Padzen kalponi un viņas dēlu, jo kalpones dēls nebūs mantinieks līdzīgi brīvās dēlam.</verse>
				<verse number="31">Tātad, brāļi, mēs neesam kalpones, bet brīvās bērni saskaņā ar brīvību, kādai Kristus mūs ir atbrīvojis.</verse>
			</chapter>
			<chapter number="5">
				<verse number="1">Esiet pastāvīgi un neļaujiet atkal ievest sevi verdzības jūgā!</verse>
				<verse number="2">Lūk, es, Pāvils, saku jums: ja jūs apgraizīsieties, Kristus jums nekā nelīdzēs.</verse>
				<verse number="3">Bet ikvienam cilvēkam, kas liek sevi apgraizīt, es vēlreiz apliecinu, ka tad viņam jāizpilda viss likums.</verse>
				<verse number="4">Jūs, kuri likumā meklējat attaisnošanu, no Kristus esat atšķirti un žēlastībai zuduši.</verse>
				<verse number="5">Jo mēs garā gaidām attaisnošanas cerību ticībā.</verse>
				<verse number="6">Un Kristū Jēzū ne apgraizīšana, ne neapgraizīšana ko spēj, bet ticība, kas darbojas mīlestībā.</verse>
				<verse number="7">Jūsu gaitas bija labas; kas jūs traucēja paklausīt patiesībai?</verse>
				<verse number="8">Šī pārliecināšana nenāk no Tā, kas jūs ir aicinājis.</verse>
				<verse number="9">Nedaudz rauga saraudzē visu mīklu.</verse>
				<verse number="10">Es paļaujos uz jums Kungā, ka jūs citādāk nedomāsiet; bet tas, kas jūs maldina, saņems sodu, lai viņš būtu, kas būdams.</verse>
				<verse number="11">Bet, brāļi, ja es vēl sludinu apgraizīšanu, kāpēc tad es vēl tieku vajāts? Tad jau krusta piedauzība ir beigusies.</verse>
				<verse number="12">Kaut arī tie, kas jūs maldina, sagraizītos.</verse>
				<verse number="13">Bet jūs, brāļi, esiet aicināti brīvībai; tikai ne tādai brīvībai, lai jūs dotu vaļu miesai, bet kalpotu cits citam Gara mīlestībā!</verse>
				<verse number="14">Jo viss likums izpildās vienā vārdā: Mīli savu tuvāko kā sevi pašu!</verse>
				<verse number="15">Bet ja jūs savā starpā kožaties un ēdaties, tad pielūkojiet, ka jūs viens otru neaprijat!</verse>
				<verse number="16">Bet es saku: dzīvojiet garā, tad jūs miesas kārībām nesekosiet.</verse>
				<verse number="17">Jo miesa tiecas pret garu, bet gars pretojas miesai; tie viens otru apkaro, lai nedarītu to, ko vēlaties.</verse>
				<verse number="18">Un ja gars jūs vada, tad neesat vairs padoti likumam.</verse>
				<verse number="19">Bet miesas darbi ir zināmi; tie ir: netiklība, nešķīstība, bezkaunība, baudkāre,</verse>
				<verse number="20">Kalpošana elkiem, burvestība, ienaids, strīdi, nenovīdība, dusmas, ķildas, šķelšanās, nesaticība,</verse>
				<verse number="21">Skaudība, slepkavība, piedzeršanās, plītēšana un tiem līdzīgi. Par tiem es iepriekš saku, kā jau agrāk sacīju: kas tādus darbus dara, tie Dieva valstību neiemantos.</verse>
				<verse number="22">Turpretī gara augļi ir: mīlestība, prieks, miers, pacietība, laipnība, labprātība, augstsirdība,</verse>
				<verse number="23">Lēnprātība, uzticība, pieklājība, atturība, šķīstība. Tādiem likums nepretojas.</verse>
				<verse number="24">Bet kas pieder Kristum, tie ir savu miesu krustā piesituši līdz ar kaislībām un kārībām.</verse>
				<verse number="25">Ja mēs garā dzīvojam, garā arī jādarbojas.</verse>
				<verse number="26">Nekārosim tukšu godu, viens otru izaicinādami, cits citu apskauzdami.</verse>
			</chapter>
			<chapter number="6">
				<verse number="1">Brāļi, ja kāds cilvēks ir kritis grēkā, tad jūs, kas esat garīgi, lēnprātības garā pamāciet viņu, un lūko pats sevi, ka arī tu netieci kārdināts!</verse>
				<verse number="2">Cits cita nastas nesiet, un tā jūs izpildīsiet Kristus likumu.</verse>
				<verse number="3">Un ja kāds, nebūdams nekas, domā, ka viņš kas ir, tas pieviļ sevi.</verse>
				<verse number="4">Ikviens lai pārbauda savu darbu, tad viņam būs gods tikai sevī, bet ne pie cita.</verse>
				<verse number="5">Jo katram jānes sava nasta.</verse>
				<verse number="6">Bet tas, kas tiek pamācīts vārdos, lai dalās visos labumos ar to, kas viņu pamāca.</verse>
				<verse number="7">Nepievilieties, Dievs neļauj sevi izsmiet.</verse>
				<verse number="8">Jo ko cilvēks sēs, to arī pļaus. Kas sēj savā miesā, tas no miesas pļaus iznīcību, bet kas sēj garā, tas no gara pļaus mūžīgo dzīvi.</verse>
				<verse number="9">Nepagursim, labu darīdami, jo savā laikā mēs nepagurdami arī pļausim.</verse>
				<verse number="10">Tātad, darīsim labu visiem, kamēr mums ir laiks, bet sevišķi ticības brāļiem.</verse>
				<verse number="11">Redziet, kādiem burtiem es jums pašrocīgi rakstu!</verse>
				<verse number="12">Tie, kas grib patikt miesai, uzspiež jums apgraizīšanu, lai tikai netiktu vajāti Kristus krusta dēļ.</verse>
				<verse number="13">Bet arī apgraizītie nepilda likumu; viņi grib, ka jūs ļautu apgraizīties, lai lielītos ar jūsu miesām.</verse>
				<verse number="14">Bet es negribu ne ar ko lepoties, tik vien ar mūsu Kunga Jēzus Kristus krustu, ar ko man pasaule krustā sista un es pasaulei.</verse>
				<verse number="15">Jo Kristū Jēzū nav nozīmes ne apgraizīšanai, ne neapgraizīšanai, bet gan jaunai radībai.</verse>
				<verse number="16">Un visiem tiem, kas sekos šiem pamatlikumiem, arī Dieva izraēliešiem, lai miers un žēlastība!</verse>
				<verse number="17">Turpmāk lai mani neviens vairs neapgrūtina, jo es nesu savā miesā Kunga Jēzus rētas.</verse>
				<verse number="18">Brāļi, mūsu Kunga Jēzus Kristus žēlastība lai ir ar jūsu garu! Amen.</verse>
			</chapter>
		</book>
		<book number="49">
			<chapter number="1">
				<verse number="1">Pāvils, saskaņā ar Dieva prātu Jēzus Kristus apustulis, visiem svētajiem, kas atrodas Efezā, un ticīgajiem Jēzū Kristu.</verse>
				<verse number="2">Žēlastība jums un miers no Dieva, mūsu Tēva, un Kunga Jēzus Kristus!</verse>
				<verse number="3">Lai slavēts Dievs, mūsu Kunga Jēzus Kristus Tēvs, kas mūs Kristū svētījis visādā garīgā svētībā debesīs.</verse>
				<verse number="4">Viņā Viņš mūs izredzējis pirms pasaules radīšanas, lai mēs mīlestībā būtu svēti un nevainīgi Viņa priekšā.</verse>
				<verse number="5">Iepriekš paredzējis, Viņš savā labprātībā nolēma mūs pieņemt sev par bērniem caur Jēzu Kristu,</verse>
				<verse number="6">Par slavu savas žēlastības godībai, ar kuru Viņš mūs apveltījis savā mīļotajā Dēlā.</verse>
				<verse number="7">Viņā mums pestīšana caur Viņa asinīm, grēku piedošana saskaņā ar Viņa žēlastības bagātību,</verse>
				<verse number="8">Kas pārpilnībā piešķirta mums visā gudrībā un saprašanā,</verse>
				<verse number="9">Lai zināmu darītu mums savas gribas noslēpumu pēc labpatikas; un tā viņš sevī bija nolēmis,</verse>
				<verse number="10">Laikiem piepildoties, visu, kas debesīs un kas virs zemes, atjaunot Kristū.</verse>
				<verse number="11">Viņā, kas dara visu pēc savas gribas lēmuma, arī mēs esam aicināti mantinieki saskaņā ar Viņa nodomu,</verse>
				<verse number="12">Lai mēs, kas jau iepriekš cerējām uz Kristu, būtu Viņa godības slava.</verse>
				<verse number="13">Viņā, kad dzirdējāt patiesības vārdu (savas pestīšanas evaņģēliju) un ticējāt uz Viņu, jūs tikāt apzīmogoti ar apsolīšanas Svēto Garu.</verse>
				<verse number="14">Viņš ir mūsu mantojuma ķīla, lai atpestītu savu īpašumu savas godības slavai.</verse>
				<verse number="15">Tāpēc arī, dzirdēdams par jūsu ticību uz Kungu Jēzu un mīlestību uz visiem svētajiem,</verse>
				<verse number="16">Es nemitējos pateikties par jums, pieminēdams jūs savās lūgšanās.</verse>
				<verse number="17">Lai Dievs, mūsu Kunga Jēzus Kristus godības Tēvs, dod jums gudrības un atklāsmes garu Viņa pazīšanai,</verse>
				<verse number="18">Apgaismotu jūsu sirds acis, lai jūs zinātu, kāda ir Viņa aicinājuma cerība un cik bagāta Viņa mantojuma godība starp svētajiem.</verse>
				<verse number="19">Un cik pārmērīgi liels ir Viņa spēks mūsos, kas ticam saskaņā ar Viņa spēka varenības izpausmi.</verse>
				<verse number="20">To Viņš parādīja Kristū, uzmodinādams Viņu no miroņiem un novietodams pie savas labās rokas debesīs</verse>
				<verse number="21">Augstāk par katru valdību un varu, un spēku, un valdniekiem, un par ikvienu vārdu, kas tiek piesaukts ne tikai šinī, bet arī nākamajā pasaulē.</verse>
				<verse number="22">Un visu Viņš nolicis zem Viņa kājām un iecēla Viņu par galvu visai Baznīcai.</verse>
				<verse number="23">Kas ir Viņa miesa un Viņa pilnība, kas visu visumā piepilda.</verse>
			</chapter>
			<chapter number="2">
				<verse number="1">Arī jūs bijāt miruši savos noziegumos un grēkos,</verse>
				<verse number="2">Kuros kādreiz dzīvojāt, pakļāvušies šīs pasaules laikmetam, pakļauti gaisa valsts valdniekam, garam, kas vēl tagad darbojas nepaklausības bērnos.</verse>
				<verse number="3">Arī mēs visi kopā ar viņiem reiz dzīvojām savās miesas kārībās, izpildīdami miesas un iedomu iegribas. Savā dabā mēs bijām dusmības bērni, tāpat kā pārējie.</verse>
				<verse number="4">Bet Dievs, bagāts būdams savā žēlastībā, savas lielās mīlestības dēļ, ar kuru Viņš mūs mīlējis.</verse>
				<verse number="5">Kristū atdzīvināja mūs, kas bijām miruši savos grēkos. Viņš savā žēlastībā jūs glāba.</verse>
				<verse number="6">Un Viņš mūs Jēzū Kristū līdzuzmodināja un līdznovietoja debesīs.</verse>
				<verse number="7">Lai labsirdībā nākošajos laikos parādītu mums savas žēlastības pārpilno bagātību Kristū Jēzū.</verse>
				<verse number="8">Jo žēlastībā jūs esat pestīti ticībā, un tas nav no jums, tā ir Dieva dāvana;</verse>
				<verse number="9">Ne darbu dēļ, lai neviens nelielītos.</verse>
				<verse number="10">Jo mēs esam Viņa radība, Kristū Jēzū radīti labajiem darbiem, ko Dievs sagatavojis, lai mēs tanīs dzīvotu.</verse>
				<verse number="11">Tāpēc pieminiet, ka jūs, kas agrāk bijāt pēc miesas pagāni, tā saucamie rokām miesīgi apgraizītie sauca par neapgraizītajiem,</verse>
				<verse number="12">Jo jūs tanī laikā bijāt bez Kristus, šķirti no Izraēļa kopības, sveši apsolījumu derībai, bez cerības un bez Dieva šinī pasaulē.</verse>
				<verse number="13">Bet Kristū Jēzū jūs, kas citkārt bijāt tālu, tagad, pateicoties Kristus asinīm, kļuvāt tuvi.</verse>
				<verse number="14">Jo mūsu miers ir Viņš, kas abus savienoja vienā, un ar savu miesu iznīcināja ienaidnieku, kas kā starpsiena mūs šķīra.</verse>
				<verse number="15">Viņš nodibināja mieru, atceldams likumu ar saviem priekšrakstiem un nosacījumiem, pārveidodams sevī divus vienā jaunā cilvēkā.</verse>
				<verse number="16">Viņš caur krustu abus vienā miesā izlīdzināja ar Dievu, nonāvēdams ienaidu pats sevī.</verse>
				<verse number="17">Un Viņš atnācis pasludināja mieru jums, kas bijāt tālu, un mieru tiem, kas tuvu.</verse>
				<verse number="18">Jo caur Viņu mums abiem dota pieeja pie Tēva vienā Garā.</verse>
				<verse number="19">Tātad jūs vairs neesat svešinieki un ienācēji, bet esat svēto līdzpilsoņi un Dieva saimes locekļi,</verse>
				<verse number="20">Kas uzcelti uz apustuļu un praviešu pamata, bet galvenais stūrakmens ir Kristus Jēzus.</verse>
				<verse number="21">Katra uz Viņa celtā celtne izaug par svētu templi Kungā.</verse>
				<verse number="22">Viņā arī jūs Garā tiekat uzcelti par Dieva mājokli.</verse>
			</chapter>
			<chapter number="3">
				<verse number="1">Tāpēc es, Pāvils, priekš jums, pagāniem, esmu Jēzus Kristus gūsteknis.</verse>
				<verse number="2">Jūs taču dzirdējāt par Dieva žēlastības piešķiršanu, kas man uzticēta jūsu labad.</verse>
				<verse number="3">Jo, pateicoties atklāsmei, man ticis zināms noslēpums, kā jau agrāk īsumā rakstīju.</verse>
				<verse number="4">To lasot, jūs varat saprast manu Kristus noslēpuma izpratni.</verse>
				<verse number="5">Tā citām cilvēku bērnu paaudzēm netika sludināts, kā tas tagad ticis atklāts Garā Viņa svētajiem apustuļiem un praviešiem,</verse>
				<verse number="6">Ka pagāni Kristū Jēzū ir Viņa apsolījuma līdzmantinieki un vienas miesas locekļi un līdzdalībnieki, pateicoties evaņģēlijam,</verse>
				<verse number="7">Kura kalps es esmu kļuvis, saņemdams Dieva žēlastību, ko Viņš man devis sava spēka darbībā.</verse>
				<verse number="8">Man, no visiem svētajiem vismazākajam, ir dota šī žēlastība pasludināt pagāniem neizdibināmo Kristus bagātību,</verse>
				<verse number="9">Un apgaismot visus, kā izpildās noslēpums, kas no mūžiem bija apslēpts pie Dieva, kas visu radījis,</verse>
				<verse number="10">Lai Dieva daudzveidīgā gudrība caur Baznīcu kļūtu zināma varām un spēkiem debesīs</verse>
				<verse number="11">Saskaņā ar mūžīgo lēmumu, ko Viņš piepildīja mūsu Kungā Jēzū Kristū.</verse>
				<verse number="12">Viņam mēs uzticamies un, ticēdami uz Viņu, paļāvībā tuvojamies Viņam.</verse>
				<verse number="13">Tāpēc es lūdzu: nezaudējiet drosmi, kad es ciešu jūsu dēļ, jo tas ir jūsu gods.</verse>
				<verse number="14">Tāpēc es krītu ceļos mūsu Kunga Jēzus Kristus Tēva priekšā,</verse>
				<verse number="15">No kura katra tēvišķība debesīs un virs zemes dabū savu vārdu,</verse>
				<verse number="16">Lai Viņš savas godības bagātībā savā Garā dotu stiprināties spēkā iekšējam cilvēkam,</verse>
				<verse number="17">Lai jūsu sirdīs caur ticību mājotu Kristus, lai jūs būtu iesakņojušies un nostiprināti mīlestībā,</verse>
				<verse number="18">Lai jūs līdz ar visiem svētajiem spētu aptvert, kāds ir platums un garums, un augstums, un dziļums,</verse>
				<verse number="19">Un pazītu Kristus mīlestību, kas pārspēj katru saprašanu, un tiktu piepildīti katrā Dieva pilnībā.</verse>
				<verse number="20">Bet Viņam, kas ar savu spēku darbojas mūsos, kas spēj darīt visu daudz vairāk, nekā mēs lūdzam un saprotam,</verse>
				<verse number="21">Lai gods Baznīcā un Kristū Jēzū paaudžu paaudzēs mūžīgi mūžos. Amen.</verse>
			</chapter>
			<chapter number="4">
				<verse number="1">Un tā es, Kunga gūsteknis, atgādinu jums, lai jūs dzīvotu tā aicinājuma cienīgi, kurā jūs esat aicināti,</verse>
				<verse number="2">Visā pazemībā un lēnprātībā, un pacietībā viens otru mīlestībā paciezdami,</verse>
				<verse number="3">Cenzdamies uzturēt gara vienību miera saitēm.</verse>
				<verse number="4">Viena miesa un viens gars, kā arī vienai cerībai jūs savā aicinājumā esat aicināti.</verse>
				<verse number="5">Viens Kungs, viena ticība, viena kristība,</verse>
				<verse number="6">Viens Dievs un visu Tēvs, kas pār visiem un ar visiem un visos mūsos.</verse>
				<verse number="7">Bet katram no mums ir dota žēlastība tādā mērā, kādu Kristus mums to dāvinājis.</verse>
				<verse number="8">Tāpēc Viņš saka: Uziedams augšā un gūstā paņemdams gūstniecību, Viņš cilvēkiem izdalīja dāvanas.</verse>
				<verse number="9">Bet uzgāja, vai tas nenozīmē to, ka Viņš pirmāk nonācis pasaules zemajās vietās?</verse>
				<verse number="10">Bet Viņš, kas nonāca, ir tas pats, kas uzgāja pār visām debesīm, lai visu piepildītu.</verse>
				<verse number="11">Un Viņš iecēla citus par apustuļiem, citus par praviešiem, citus par evaņģēlistiem, bet citus par ganiem un mācītājiem,</verse>
				<verse number="12">Lai sagatavotu svētos kalpošanas darbam, Kristus miesas uzcelšanai,</verse>
				<verse number="13">Kamēr mēs sasniegsim vienību ticībā un Dieva Dēla atzīšanā, vīra briedumu, Kristus mūža pilnības mēru,</verse>
				<verse number="14">Lai tad vairs mēs nebūtu mazgadīgi bērni, kas, pateicoties cilvēku viltībai, viņu viltīgās rīcības piekrāpti, svaidās šurp un turp, padodamies katram mācības vējam,</verse>
				<verse number="15">Bet, mīlestībā sekodami patiesībai, mēs visumā pieaugsim Viņā, kas ir galva, Kristus,</verse>
				<verse number="16">No kura visa miesa, kas apvienota un savienota visādām palīgsaitēm, mīlestībā augs sevis izkopšanai saskaņā ar katra locekļa darbības mēru.</verse>
				<verse number="17">Tāpēc es jums to saku un Kunga vārdā apliecinu, lai jūs vairs nedzīvotu tā, kā sava prāta tukšumā dzīvo pagāni.</verse>
				<verse number="18">Tumsība aptumšojusi viņu prātu; nezināšana, kas viņos ir to cietsirdības dēļ, atsvešinājusi tos no Dieva dzīvības.</verse>
				<verse number="19">Izmisumā tie nodevušies netiklībai, visādiem nekrietniem darbiem, mantkārībai.</verse>
				<verse number="20">Bet tā jūs nemācījāties Kristu pazīt;</verse>
				<verse number="21">Ja jūs par Viņu dzirdējāt un Viņā esat mācīti Jēzus patiesībā,</verse>
				<verse number="22">Tad jums jāatmet agrākā dzīve un vecais cilvēks, kas, savu kārību pievilts, iet bojā.</verse>
				<verse number="23">Bet atjaunojieties savā prātā un garā,</verse>
				<verse number="24">Un ietērpieties jaunā cilvēkā, kas radīts pēc Dieva līdzības taisnībā un patiesības svētumā!</verse>
				<verse number="25">Tāpēc atmetiet melus un katrs runājiet savam tuvākajam patiesību, jo mēs savstarpēji esam locekļi!</verse>
				<verse number="26">Dusmojieties, bet negrēkojiet! Saule lai nenoriet pār jūsu dusmām!</verse>
				<verse number="27">Nedodiet vietu ļaunajam garam!</verse>
				<verse number="28">Kas zadzis, lai vairs nezog, bet labāk lai strādā, darīdams savām rokām kaut ko labu, lai būtu iespēja palīdzēt trūkumcietējiem.</verse>
				<verse number="29">No jūsu mutes lai nenāk neviena ļauna runa, bet gan laba, kas stiprina ticībā un nes svētību klausītājiem!</verse>
				<verse number="30">Un neapbēdiniet Dieva Svēto Garu, kurā jūs esat apzīmogoti atpestīšanas dienai!</verse>
				<verse number="31">Katrs sarūgtinājums un dusmas, un bardzība, un kliegšana, un zaimi, un katrs ļaunums lai ir tālu no jums!</verse>
				<verse number="32">Bet esiet viens pret otru laipni un žēlsirdīgi! Piedodiet cits citam, tāpat kā arī Dievs Kristū jums ir piedevis.</verse>
			</chapter>
			<chapter number="5">
				<verse number="1">Sekojiet Dievam kā mīļi bērni!</verse>
				<verse number="2">Un dzīvojiet mīlestībā, kā arī Kristus mūs mīlējis un mūsu dēļ sevi atdevis Dievam par dāvanu un upuri jaukai smaržai.</verse>
				<verse number="3">Bet netiklība un visāda veida nekrietnība vai mantkārība lai pat netiek pieminētas starp jums, kā tas pieklājas svētajiem!</verse>
				<verse number="4">Arī bezkaunība, muļķīgas un tukšas runas, kas nepiedienas, bet vairāk pateicības.</verse>
				<verse number="5">Jo tas jums jāzina un jāsaprot, ka nevienam izvirtulim vai nešķīstam, vai mantrausim, jo tā ir kalpošana elkiem, nav mantojuma Kristus un Dieva valstībā.</verse>
				<verse number="6">Neviens lai jūs nepieviļ tukšiem vārdiem, jo to dēļ Dieva dusmas nāk pār netaisnības bērniem.</verse>
				<verse number="7">Nekļūstiet par viņu līdzdalībniekiem!</verse>
				<verse number="8">Jo reiz jūs bijāt tumsa, bet tagad gaisma Kungā. Dzīvojiet kā gaismas bērni!</verse>
				<verse number="9">Gaismas augļi ir labums un taisnība, un patiesība.</verse>
				<verse number="10">Pārbaudiet, kas Dievam patīk!</verse>
				<verse number="11">Nepiedalieties neauglīgajos tumsības darbos, bet labāk nopeliet tos!</verse>
				<verse number="12">Jo ko viņi slepenībā dara, par to pat kauns runāt.</verse>
				<verse number="13">Visu, kas peļams, gaisma atklās, bet viss, kas gaismā celts, ir gaisma.</verse>
				<verse number="14">Tāpēc tiek sacīts: Uzmosties, kas guli un celies augšām no miroņiem, un Kristus tevi apgaismos.</verse>
				<verse number="15">Tāpēc, brāļi, pielūkojiet, ka jūs apdomīgi dzīvotu, - nevis kā negudri,</verse>
				<verse number="16">Bet kā gudri! Izmantojiet laiku, jo šīs dienas ir ļaunas!</verse>
				<verse number="17">Nekļūstiet neprātīgi, bet izprotiet Dieva gribu!</verse>
				<verse number="18">Neapreibinieties ar vīnu, jo tanī slēpjas izvirtība, bet pildiet sevi ar Svēto Garu!</verse>
				<verse number="19">Dziedādami un gavilēdami skandiniet savās sirdīs Kungam psalmus un slavas dziesmas, un garīgās dziesmas,</verse>
				<verse number="20">Pateikdamies vienmēr par visu Dievam un Tēvam mūsu Kunga Jēzus Kristus vārdā!</verse>
				<verse number="21">Kristus bijībā esiet viens otram padevīgi!</verse>
				<verse number="22">Sievas lai ir paklausīgas saviem vīriem kā Kungam,</verse>
				<verse number="23">Jo vīrs ir sievas galva, tāpat kā Kristus - Baznīcas galva, būdams savas miesas Pestītājs.</verse>
				<verse number="24">Bet kā Baznīca Kristum, tā sievas visā padotas saviem vīriem.</verse>
				<verse number="25">Vīri, mīliet savas sievas, tāpat kā arī Kristus mīlējis Baznīcu un sevi atdevis par viņu.</verse>
				<verse number="26">Lai viņu darītu svētu, šķīstot to ūdens kristībā un dzīvības vārdiem.</verse>
				<verse number="27">Sagatavodams sev krāšņu Baznīcu, kurai nav ne traipa, ne grumbas, ne cita kā tamlīdzīga, bet lai tā būtu svēta un bez vainas.</verse>
				<verse number="28">Tā arī vīriem jāmīl savas sievas kā sava miesa. Kas savu sievu mīl, tas mīl pats sevi,</verse>
				<verse number="29">Jo neviens vēl nekad nav ienīdis savu miesu, bet to kopj un saudzē tāpat kā Kristus - Baznīcu.</verse>
				<verse number="30">Jo mēs esam Viņa miesas locekļi: no Viņa miesas un no Viņa kauliem.</verse>
				<verse number="31">Tāpēc cilvēks atstās tēvu un savu māti un pievienosies savai sievai, un abi būs viena miesa.</verse>
				<verse number="32">Šis noslēpums ir liels, bet es saku: Kristū un Baznīcā.</verse>
				<verse number="33">Tiešām, arī katram no jums jāmīl sava sieva, tāpat kā mīl pats sevi, bet sieva lai jūt bijību pret savu vīru!</verse>
			</chapter>
			<chapter number="6">
				<verse number="1">Bērni, klausiet saviem vecākiem Kunga vārdā, jo tas ir taisnīgi!</verse>
				<verse number="2">Godā savu tēvu un savu māti, tas ir pirmais bauslis ar apsolījumu:</verse>
				<verse number="3">Lai tev klātos un tu ilgi dzīvotu virs zemes.</verse>
				<verse number="4">Arī jūs, tēvi, nekaitiniet savus bērnus, bet audziniet viņus Kunga kārtībā un mācībā!</verse>
				<verse number="5">Kalpi, savā sirds vienkāršībā paklausiet laicīgajiem kungiem bijībā un bailēs, tāpat kā Kristum!</verse>
				<verse number="6">Nekalpojiet tikai acu priekšā, it kā cilvēkiem izpatikdami, bet kā Kristus kalpi, kas no sirds izpilda Dieva prātu!</verse>
				<verse number="7">Kalpojiet labprātīgi tā, kā Kungam, bet ne cilvēkiem,</verse>
				<verse number="8">Zinādami, ka izkviens, kas ko labu darījis, to saņems no Kunga, vai viņš būtu vergs, vai brīvais.</verse>
				<verse number="9">Arī jūs, kungi, dariet to pašu viņiem! Atmetiet draudus, zinādami, ka viņu un jūsu Kungs ir debesīs, un Viņš neievēro personu stāvokli.</verse>
				<verse number="10">Beidzot, brāļi, esiet stipri Kungā un viņa varenības spēkā!</verse>
				<verse number="11">Tērpieties Dieva bruņās, lai jūs varētu pretī stāties velna viltībām!</verse>
				<verse number="12">Jo ne pret miesu un asinīm mums jācīnās, bet pret valdībām un varām, šīs tumsības pasaules valdniekiem, pret ļaunajiem gariem zem debess.</verse>
				<verse number="13">Tāpēc tveriet Dieva bruņas, lai jūs ļaunajā dienā spētu pretoties un pastāvēt visā pilnībā!</verse>
				<verse number="14">Tātad stāviet, apjozuši savus gurnus patiesībā, tērpušies taisnības bruņās,</verse>
				<verse number="15">Un kājas apāvuši miera evaņģēlija sludināšanai!</verse>
				<verse number="16">Pie visa tā tveriet ticības vairogu, ar kuru jūs spēsiet apdzēst visas ļaunā ugunīgās bultas!</verse>
				<verse number="17">Ņemiet arī pestīšanas bruņu cepuri un gara zobenu (tas ir, Dieva vārdu)</verse>
				<verse number="18">Un garā lūdziet Dievu katrā laikā, visādi Viņu pielūdzot un piesaucot! Bez tam esiet modri un visā neatlaidībā aizlūdziet par visiem svētajiem,</verse>
				<verse number="19">Arī par mani, lai man tiktu doti vārdi, kad atdarīsies mana mute, un es drošsirdīgi sludinātu evaņģēlija noslēpumu!</verse>
				<verse number="20">Tā labad es pildu savu sūtību važās, lai tanī rastu drosmi tā runāt, kā man tas pienākas.</verse>
				<verse number="21">Bet lai arī jūs zinātu, kā man klājas un ko es daru, tad par to visu jums pastāstīs Tihiks, mīļais brālis un uzticamais kalps Kungā.</verse>
				<verse number="22">Es tāpēc sūtīju viņu pie jums, lai jums būtu ziņas par mūsu stāvokli un lai iepriecinātu jūsu sirdis.</verse>
				<verse number="23">Miers lai ir brāļiem un mīlestība līdz ar ticību no Dieva Tēva un Kunga Jēzus Kristus!</verse>
				<verse number="24">Žēlastība ar visiem, kas mīl mūsu Kungu Jēzu Viņa neiznīcībā. Amen.</verse>
			</chapter>
		</book>
		<book number="50">
			<chapter number="1">
				<verse number="1">Pāvils un Timotejs, Jēzus Kristus kalpi, visiem Jēzus Kristus svētajiem, kas dzīvo Filipos, arī bīskapiem un diakoniem.</verse>
				<verse number="2">Lai jums žēlastība un miers no Dieva, mūsu Tēva, un Kunga Jēzus Kristus!</verse>
				<verse number="3">Es pateicos savam Dievam, kad vien jūs pieminu,</verse>
				<verse number="4">Vienmēr visās savās lūgšanās par jums visiem ar prieku aizlūgdams,</verse>
				<verse number="5">Par jūsu līdzdalību Kristus evaņģēlijā no pirmās dienas līdz šim laikam.</verse>
				<verse number="6">Es esmu stipri pārliecināts par to, ka Tas, kas jūsos labo darbu iesācis, to arī pabeigs līdz Jēzus Kristus dienai.</verse>
				<verse number="7">Tas ir taisnīgi, ka es par jums visiem domāju, jo jūs esat līdzdalībnieki manā priekā, manās važās, evaņģēlija aizstāvēšanā un nostiprināšanā.</verse>
				<verse number="8">Jo Dievs ir mans liecinieks, ka es ilgojos pēc jums visiem Jēzus Kristus mīlestībā.</verse>
				<verse number="9">Un par to es lūdzu Dievu, lai jūsu mīlestība vairāk un vairāk pieaugtu zināšanā un visādā izpratnē,</verse>
				<verse number="10">Lai jūs izšķirtos par labāko, ka jūs Kristus dienā būtu tīri un nevainojami,</verse>
				<verse number="11">Caur Jēzu Kristu pilni taisnības augļu Dieva godam un slavai.</verse>
				<verse number="12">Bet es gribu, brāļi, lai jūs zinātu, ka mani tagadējie apstākļi vairāk sekmējuši evaņģēliju,</verse>
				<verse number="13">Jo manas važas Kristū ir kļuvušas zināmas visai sardzei un visiem citiem;</verse>
				<verse number="14">Un daudzi brāļi Kungā, iedvesmoti no manām važām, arvien sekmīgāk uzdrošinās bezbailīgi sludināt Dieva vārdu.</verse>
				<verse number="15">Daži gan sludina Kristu naida un strīda dēļ, bet citi no labas gribas;</verse>
				<verse number="16">Daži aiz mīlestības, zinādami, ka esmu iecelts evaņģēlija aizstāvēšanai;</verse>
				<verse number="17">Bet kas sludina Kristu ķildošanās un ne labā nolūkā, tiem prātā manām važām pievienot vēl bēdas.</verse>
				<verse number="18">Bet kas par to? Vai ar izlikšanos, vai patiesībā, kad tik Kristus visādos veidos tiek sludināts! Par to es priecājos un arī turpmāk priecāšos.</verse>
				<verse number="19">Jo es zinu, ka tas, pateicoties jūsu lūgšanai un Jēzus Kristus gara atbalstam, noderēs man pestīšanai.</verse>
				<verse number="20">Es gaidu un ceru, ka es nekad kaunā nepalikšu, bet visā paļāvībā kā vienmēr, ta arī tagad Kristus tiks pagodināts manā miesā, vai nu man dzīvojot, vai mirstot.</verse>
				<verse number="21">Jo Kristus ir mana dzīve, bet nāve ieguvums.</verse>
				<verse number="22">Bet ja dzīvošana miesā nes manam darbam augļus, tad es nezinu, ko lai izvēlos?</verse>
				<verse number="23">Es tieku bīdīts no divām pusēm; es kāroju atraisīties un būt kopā ar Kristu, tas būtu tas vislabākais,</verse>
				<verse number="24">Bet jūsu dēļ nepieciešams palikt vēl miesā,</verse>
				<verse number="25">Un to es visā paļāvībā zinu, ka es palikšu pie jums visiem jūsu ticības un prieka sekmēšanai,</verse>
				<verse number="26">Lai jūsu līksmība Jēzus Kristus vārdā būtu jo lielāka manis dēļ, kad es atkal aiziešu pie jums.</verse>
				<verse number="27">Tikai dzīvojiet Kristus evaņģēlija cienīgi, lai es, pie jums aizgājis, redzētu vai atkal prombūtnē dzirdētu par jums, ka jūs esat vienā garā un vienprātīgi strādājat evaņģēlija ticības labā. (Ef 4,1; Kol 1,10; 1 Tes 2,12)</verse>
				<verse number="28">Un nekad nebīstieties no pretiniekiem, jo tas viņiem ir pazudināšanas, bet jums pestīšanas cēlonis, un tas no Dieva.</verse>
				<verse number="29">Jo tas jums dots: nevien uz Kristu ticēt, bet arī par Viņu ciest.</verse>
				<verse number="30">Tā pati cīņa, kādu pie manis redzējāt un tagad par mani dzirdat, arī jums jāizcīna.</verse>
			</chapter>
			<chapter number="2">
				<verse number="1">Ja ir kāds iepriecinājums Kristū, ja kāds mīlestības mierinājums, ja kāda gara sadraudzība, ja ir kāda sirsnīga līdzjūtība,</verse>
				<verse number="2">Tad piepildiet manu prieku, būdami vienprātīgi, vienoti mīlestībā, vienoti domās un nodomos!</verse>
				<verse number="3">Nedariet neko ķildas vai tukša goda dēļ, bet pazemībā viens otru uzskatiet augstāku par sevi!</verse>
				<verse number="4">Nerūpējieties tikai par to, kas ir savs, bet arī par to, kas ir cita!</verse>
				<verse number="5">Esiet tādā pārliecībā kā Jēzus Kristus,</verse>
				<verse number="6">Kas, Dieva veidā būdams, neuzskatīja par laupījumu līdzināties Dievam.</verse>
				<verse number="7">Bet Viņš atteicās no sevis, pieņemdams kalpa veidu. Kļūdams cilvēkiem līdzīgs, Viņš ārīgi izskatījās kā cilvēks.</verse>
				<verse number="8">Viņš pazemojās, kļūdams paklausīgs līdz nāvei, līdz pat krusta nāvei.</verse>
				<verse number="9">Tāpēc arī Dievs Viņu paaugstinājis un devis Viņam vārdu pār visiem vārdiem,</verse>
				<verse number="10">Lai Jēzus vārdā ceļos kristu visi, kas debesīs, virs zemes un pazemē,</verse>
				<verse number="11">Un lai katra mēle apliecinātu, ka Kungs Jēzus Kristus ir Dieva Tēva godībā.</verse>
				<verse number="12">Tāpēc, mani vismīļie, (kā jūs vienmēr bijāt paklausīgi) strādājiet savas pestīšanas labā bailēs un drebēšanā ne tikai manā klātbūtnē, bet vēl vairāk manā prombūtnē!</verse>
				<verse number="13">Jo Dievs ir Tas, kas jūsos rada gribu un izpildīšanu pēc savas labpatikas.</verse>
				<verse number="14">Dariet visu bez kurnēšanas un bez kavēšanās.</verse>
				<verse number="15">Lai jūs būtu bez pārmetumiem un patiesi Dieva bērni, nevainojami ļaunas un samaitātas tautas vidū; starp tiem mirdziet kā spīdekļi pasaulē!</verse>
				<verse number="16">Turiet dzīvības vārdu manam godam Kristus dienā, jo ne velti es skrēju, ne velti strādāju.</verse>
				<verse number="17">Bet ja es tieku upurēts upurim un jūsu ticības kalpošanai, tad es priecājos un priecāšos kopā ar jums visiem.</verse>
				<verse number="18">Tāpat arī jūs priecājieties, priecādamies līdz ar mani!</verse>
				<verse number="19">Bet Kungā Jēzū es ceru drīz sūtīt pie jums Timoteju, lai, uzzinājis, kā jums klājas, es būtu apmierināts.</verse>
				<verse number="20">Jo man nav neviena tik vienprātīga, kas rūpētos sirsnīgā līdzdalībā par jums.</verse>
				<verse number="21">Jo visi meklē savu, bet ne Jēzus Kristus labumu.</verse>
				<verse number="22">Bet viņa uzticamību pazīstiet no tā, ka viņš kopā ar mani kalpojis evaņģēlijam kā dēls tēvam.</verse>
				<verse number="23">Tāpēc es ceru sūtīt viņu pie jums, tiklīdz pārskatāms būs mans stāvoklis.</verse>
				<verse number="24">Bet es paļaujos uz Kungu, ka arī pats drīz pie jums aiziešu.</verse>
				<verse number="25">Tomēr man šķita nepieciešami sūtīt pie jums Epafrodītu, manu brāli un līdzstrādnieku, un cīņas biedru, bet jūsu sūtni un palīgu manā trūkumā,</verse>
				<verse number="26">Tāpēc ka viņš ļoti ilgojās pēc jums visiem un bija nobēdājies par to, ka jūs dzirdējuši par viņa slimību.</verse>
				<verse number="27">Viņš tiešām bija līdz nāvei slims; bet Dievs apžēloja viņu, un ne vien viņu, bet arī mani, lai man nebūtu bēdas uz bēdām.</verse>
				<verse number="28">Tāpēc jo steidzīgāk es viņu sūtīju, lai jūs, viņu redzēdami, priecātos un man nebūtu rūpju.</verse>
				<verse number="29">Tātad uzņemiet viņu visā priekā Kunga vārdā un turiet viņu godā,</verse>
				<verse number="30">Jo Kristus darba dēļ viņš nonāca tuvu nāvei, likdams savu dzīvību ķīlā, lai aizpildītu to, kas iztrūka no jūsu puses kalpošanā manā labā.</verse>
			</chapter>
			<chapter number="3">
				<verse number="1">Bez tam, mani brāļi, priecājieties Kungā! To pašu jums rakstīt man nav apgrūtinājums, bet jums nepieciešams.</verse>
				<verse number="2">Sargieties no suņiem, sargieties no ļaunajiem strādniekiem, sargieties no sagraizīšanas!</verse>
				<verse number="3">Jo apgraizīšana esam mēs, kas garā kalpojam Dievam un dižojamies Jēzū Kristū, un nepaļaujamies uz miesu,</verse>
				<verse number="4">Lai gan es varētu uzticēties arī miesai, es to varētu vēl vairāk:</verse>
				<verse number="5">Astotajā dienā esmu apgraizīts, esmu no Izraēļa tautas, no Benjamīna cilts, ebrejs no ebrejiem, pēc likuma farizejs,</verse>
				<verse number="6">Savā tieksmē Dieva Baznīcas vajātājs un tās taisnības, kas balstās uz bauslību, nevainojams pildītājs.</verse>
				<verse number="7">Bet kas man bija ieguvums, to es Kristus dēļ uzskatu par zaudējumu.</verse>
				<verse number="8">Tiešām, es uzskatu par zaudējumu visu sava Kunga Jēzus Kristus pazīšanas dēļ, kas visu pārspēj; tās dēļ es visu esmu zaudējis un uzskatu par mēsliem, lai Kristu iegūtu</verse>
				<verse number="9">Un atrastos Viņā ne savas taisnības dēļ, kas izriet no bauslības, bet tās dēļ, kas izriet no ticības uz Jēzu Kristu. Tā, taisnība, pamatota ticībā, nāk no Dieva.</verse>
				<verse number="10">Lai atzītu Viņu un Viņa augšāmcelšanās spēku, un Viņa ciešanu sadraudzību, es gribu būt līdzīgs Viņam nāvē,</verse>
				<verse number="11">Lai sasniegtu augšāmcelšanos no miroņiem;</verse>
				<verse number="12">Ne tāpēc, ka es jau to būtu saņēmis vai būtu pilnīgs, bet es tiecos, lai to satvertu tā, kā arī mani satvēris Jēzus Kristus.</verse>
				<verse number="13">Brāļi, es nedomāju, ka es to būtu satvēris, bet vienu gan: aizmirsdams to, kas aiz manis, es tiecos pēc tā, kas priekšā,</verse>
				<verse number="14">Es steidzos pretim mērķim Dieva augstā aicinājuma godalgai Kristū Jēzū.</verse>
				<verse number="15">Visi, kas esam pilnīgi, domāsim tā, bet ja jūs būtu citādās domās, tad Dievs jums arī šo atklās.</verse>
				<verse number="16">Tāpēc, ko esam sasnieguši, pie tā virziena turēsimies, lai mēs būtu vienprātīgi.</verse>
				<verse number="17">Brāļi, sekojiet manai priekšzīmei un vērojiet tos, kas pēc mūsu parauga dzīvo!</verse>
				<verse number="18">Jo daudzi, par kuriem es jums bieži sacīju (bet tagad saku raudādams), dzīvo tā kā Kristus krusta ienaidnieki.</verse>
				<verse number="19">Viņu gals ir pazušana, to dievs ir viņu vēders, un kauns ir viņu gods; tie tiecas pēc pasaulīgā,</verse>
				<verse number="20">Bet mēs dzīvojam debesīm, no kurienes arī gaidām Pestītāju, mūsu Kungu Jēzu Kristu.</verse>
				<verse number="21">Viņš pārveidos mūsu pazemības miesu, pieskaņodams to savai godības miesai, ar spēku, kurā Viņš spēj pakārtot sev visu.</verse>
			</chapter>
			<chapter number="4">
				<verse number="1">Tātad, mani vismīļie brāļi, pēc kuriem es ļoti ilgojos, mans prieks un mans vainagojums, esiet pastāvīgi Kungā, jūs mīļie!</verse>
				<verse number="2">Es lūdzu Evodiju un es lūdzu Sintihu būt vienprātīgām Kunga vārdā.</verse>
				<verse number="3">Arī tevi, mans īstais darba biedr, es lūdzu, palīdzi viņām, kas kopā ar mani, Klementu un citiem maniem palīgiem strādājušas evaņģēlija labā. Viņu vārdi ir ierakstīti dzīvības grāmatā.</verse>
				<verse number="4">Priecājaties Kungā; es atkārtoti saku: priecājieties!</verse>
				<verse number="5">Jūsu laipnība lai ir zināma visiem cilvēkiem; Kungs ir tuvu,</verse>
				<verse number="6">Neraizējieties ne par ko, bet jūsu lūgšanas un aizlūgumi lai nāk Dieva priekšā; visā pateicībā izsakiet savu vēlēšanos Viņam!</verse>
				<verse number="7">Un Dieva miers, kas pārspēj visu saprašanu, lai pasarga jūsu sirdis un jūsu domas Jēzū Kristū!</verse>
				<verse number="8">Beidzot, brāļi, kas ir patiess, kas godājams, kas taisnīgs, kas svēts, kas patīkams, kam laba slava, kas tikumīgs, kas cildināms, to domājiet!</verse>
				<verse number="9">Un ko jūs mācījāties, un ko saņēmāt, un ko dzirdējāt, un ko pie manis redzējāt, to dariet! Un Dieva miers būs ar jums.</verse>
				<verse number="10">Bet es ļoti priecājos Kungā, ka jūs beigās atkal atplaukāt gādībā par mani, kā arī agrāk jau gādājāt, bet apstākļi jūs traucēja.</verse>
				<verse number="11">Ne trūkuma dēļ es to saku, jo esmu mācījies apmierināties ar to, kas man ir.</verse>
				<verse number="12">Es protu pazemoties, protu arī pārpilnībā dzīvot (visur un pie visa kā esmu pieradis): būt paēdis un būt izsalcis, dzīvot pārpilnībā un ciest trūkumu,</verse>
				<verse number="13">Es visu spēju Tanī, kas mani stiprina.</verse>
				<verse number="14">Tomēr jūs labi darījāt, dalīdamies ar mani manās bēdās.</verse>
				<verse number="15">Bet arī jūs, filipieši, ziniet, ka no evaņģēlija sludināšanas sākuma kā aizgāju no Maķedonijas, neviena draudze nav vienojusies ar mani došanā un ņemšanā, kā jūs vieni.</verse>
				<verse number="16">Jo arī uz Tesalonīki jūs sūtījāt vienreiz un otrreiz to, kas man bija vajadzīgs.</verse>
				<verse number="17">Ne it kā es meklētu dāvanas, bet es meklēju ieguvumu, kas vairotos jums par labu.</verse>
				<verse number="18">Man viss ir un ir pārpilnībā. Saņēmis no Epafrodīta to, ko jūs sūtījāt, šo saldo smaržu, Dievam pieņemamo un patīkamo upuri, es esmu nodrošināts.</verse>
				<verse number="19">Bet mans Dievs savā bagātībā lai piepilda visas jūsu vēlēšanās Jēzus Kristus godībā!</verse>
				<verse number="20">Dievam un mūsu Tēvam lai gods mūžīgi mūžos! Amen.</verse>
				<verse number="21">Sveiciniet ikvienu svēto Kristū Jēzū!</verse>
				<verse number="22">Jūs sveicina brāļi, kas pie manis. Jūs sveicina visi svētie, bet sevišķi tie, kas no ķeizara nama.</verse>
				<verse number="23">Mūsu Kunga Jēzus Kristus žēlastība lai ir ar jūsu garu! Amen.</verse>
			</chapter>
		</book>
		<book number="51">
			<chapter number="1">
				<verse number="1">Pāvils, saskaņā ar Dieva prātu Jēzus Kristus apustulis, un brālis Timotejs</verse>
				<verse number="2">Tiem svētajiem, kas dzīvo Kolosā, un ticīgajiem brāļiem Kristū Jēzū:</verse>
				<verse number="3">Žēlastība jums un miers no Dieva, mūsu Tēva, un Kunga Jēzus Kristus! Mēs pateicamies Dievam un mūsu Kunga Jēzus Kristus Tēvam un vienmēr lūdzam par jums Dievu,</verse>
				<verse number="4">Jo dzirdējām, kāda ir jūsu ticība uz Jēzu Kristu un jūsu mīlestība uz visiem svētajiem.</verse>
				<verse number="5">Tās cerības dēļ, kas jums paredzēta debesīs, par ko jūs dzirdējāt evaņģēlija patiesības mācībā,</verse>
				<verse number="6">Kas aizgāja līdz jums un tāpat visā pasaulē nes augļus, un aug līdzīgi kā pie jums kopš tās dienas, kad jūs dzirdējāt un pazināt Dieva žēlastību patiesībā,</verse>
				<verse number="7">Kā to jums mācīja mūsu mīļais līdzstrādnieks Epafra, šis uzticamais Kristus kalps jūsu labā,</verse>
				<verse number="8">Kas stāstīja arī mums par jūsu mīlestību garā.</verse>
				<verse number="9">Tāpēc arī mēs kopš tās dienas, kad to dzirdējām, nebeidzam, Dievu piesauktdami, par jums lūgt, lai jūs tiktu piepildīti ar Viņa prāta atzīšanu visā garīgajā gudrībā un saprašanā,</verse>
				<verse number="10">Lai jūsu dzīve būtu Dieva cienīga un Viņam visumā patīkama, jo jūs nesīsiet augļus visos labos darbos un pieaugsiet Dieva apziņā,</verse>
				<verse number="11">Lai jūs, saskaņoti ar Viņa godības varenību, visā spēkā stiprināti, visā pacietībā un lēnprātībā priecīgi</verse>
				<verse number="12">Pateiktos Dievam Tēvam, kas mūs darījis cienīgus būt par līdzdalībniekiem svēto mantojuma gaismā.</verse>
				<verse number="13">Viņš izglāba mūs no tumsības varas un pārcēla sava mīļā Dēla valstībā.</verse>
				<verse number="14">Kurā mums caur Viņa asinīm pestīšana un grēku piedošana.</verse>
				<verse number="15">Viņš ir neredzamā Dieva attēls, visas radības pirmdzimtais,</verse>
				<verse number="16">Jo Viņā radīts viss, kas ir debesīs un virs zemes: redzamais un neredzamais, gan troņi, gan valdības, gan priekšnieki, gan varas: viss caur Viņu un Viņa dēļ radīts:</verse>
				<verse number="17">Un Viņš ir pirms visa, un viss pastāv Viņā.</verse>
				<verse number="18">Un Viņš ir miesas - Baznīcas galva. Viņš ir sākums, pirmdzimtais no mirušajiem, lai Viņš starp visiem būtu pirmais.</verse>
				<verse number="19">Un Viņam labpatika, ka visa pilnība mājotu Viņā,</verse>
				<verse number="20">Lai caur Viņu visu izlīdzinātu ar sevi, nodibinot ar savām krusta asinīm mieru gan to starpā, kas ir virs zemes, gan debesīs.</verse>
				<verse number="21">Arī jūs kādreiz bijāt atsvešinājušies un ar ļauniem darbiem naidīgi noskaņoti.</verse>
				<verse number="22">Bet tagad Viņš izlīdzinājis savā cilvēka miesā, izciezdams nāvi, lai jūs Viņa priekšā būtu svēti un neaptraipīti, un nevainojami,</verse>
				<verse number="23">Ja tikai paliksiet ticībā nesatricināmi un pastāvīgi un nenovērsīsieties no cerības, ko sniedz evaņģēlijs, ko jūs dzirdējāt un kas pasludināts visai radībai zem debess; tam arī es, Pāvils, kalpoju.</verse>
				<verse number="24">Tagad es priecājos savās ciešanās par jums, savā miesa papildinādams to, kas iztrūkst Kristus ciešanās, par Viņa miesu, kas ir Baznīca.</verse>
				<verse number="25">Tās kalps esmu kļuvis saskaņā ar Dieva rīkojumu, ko man devis jūsu dēļ, lai es piepildītu Dieva vārdu.</verse>
				<verse number="26">Noslēpums, kas no mūžiem un no paaudžu paaudzēm bija apslēpts, tagad ir atklāts Viņa svētajiem.</verse>
				<verse number="27">Dievs viņiem gribēja darīt zināmu, cik bagāta ir šī noslēpuma godība starp pagāniem; un tas ir Kristus, godības cerība jūsos.</verse>
				<verse number="28">Viņu mēs sludinām, pamudinādami katru cilvēku un mācīdami visā gudrībā, lai katru cilvēku darītu pilnīgu Jēzū Kristū.</verse>
				<verse number="29">Tāpēc es arī strādāju, cīnīdamies saskaņā ar Viņa darbību, kas manī izpaužas spēkā.</verse>
			</chapter>
			<chapter number="2">
				<verse number="1">Jo es gribu, lai jūs zinātu, cik lielas rūpes man bija par jums un par tiem, kas dzīvo Lāodikejā, un par visiem, kas manu miesīgo vaigu nav redzējuši,</verse>
				<verse number="2">Lai viņu sirdis tiktu iepriecinātas mīlestības pamācībā un bagātīgi iegūtu atziņas pilnību Dieva Tēva un Jēzus Kristus noslēpumu pazīšanai.</verse>
				<verse number="3">Viņā ir apslēpti visi gudrības un zinību krājumi.</verse>
				<verse number="4">Bet es jums saku, lai neviens jūs nepieviļ ar daiļrunīgām runām;</verse>
				<verse number="5">Jo lai gan miesīgi es neesmu klāt, bet garā esmu ar jums un priecīgs redzu jūsu kārtību un jūsu stipro ticību uz Kristu.</verse>
				<verse number="6">Kā jūs Kungu Jēzu Kristu esat pieņēmuši, tā arī dzīvojiet Viņā,</verse>
				<verse number="7">Iesakņodamies un pamatodamies Viņā, nostiprināti ticībā, kā jūs to mācījāties, un ar pateicību pieaugdami Viņā.</verse>
				<verse number="8">Pielūkojiet, lai kāds jūs nepieviļ ar savu prātniecību un tukšiem maldiem, kas dibināti uz cilvēku mācībām un pasaules pamatspēkiem, bet ne uz Kristu,</verse>
				<verse number="9">Jo Viņā mājo miesā ietvertā Dievības pilnība.</verse>
				<verse number="10">Arī jūs pilnīgi Viņā, kas ir galva visām varām un spēkiem.</verse>
				<verse number="11">Viņā jūs esat apgraizīti apgraizīšanā, kas nav ar roku izdarīta cilvēka miesas atdalīšanai, bet Kristus apgraizīšanā.</verse>
				<verse number="12">Kristībā jūs kopā ar Viņu esat apbedīti un Viņā jūs esat augšāmcēlušies caur ticību Dieva spēkam, kas Viņu uzmodinājis no miroņiem.</verse>
				<verse number="13">Viņš jūs, kas grēkodami un savas miesas neapgraizīšanas dēļ bijāt miruši, kopā ar Viņu darīja dzīvus, piedodams jums visus grēkus;</verse>
				<verse number="14">Viņš izdzēsa pret mums vērsto likuma parādrakstu, kas bija pret mums, un pieņēma to no mūsu vidus, pienaglodams krustā.</verse>
				<verse number="15">Viņš atbruņoja valdības un varas, droši atstādams tās kaunā un pats sevī svinēdams uzvaru pār tām.</verse>
				<verse number="16">Tāpēc lai neviens jūs netiesā ēdiena vai dzēriena dēļ, vai sakarā ar svētkiem, jauno mēnesi vai sabatu.</verse>
				<verse number="17">Šī ir ēna tam, kam jānotiek, bet miesa ir Kristus.</verse>
				<verse number="18">Lai neviens, kam patīk pazemošanās un kalpošana eņģeļiem, jūs nepieviļ! Tāds lepojas ar to, ko viņš nav redzējis, bez pamata būdams iedomīgs savā miesas prātā.</verse>
				<verse number="19">Tāds neturas pie galvas, no kuras ar locītavu un dzīslu palīdzību visa miesa tiek savienota un kopā saturēta, un aug Dieva augumā.</verse>
				<verse number="20">Ja jūs kopā ar Kristu šīs pasaules pamatspēkiem esat miruši, ko tad jūs vēl, it kā dzīvodami pasaulē, uzņematies priekšrakstus;</verse>
				<verse number="21">To neskar, to nebaudi, tam nepieskaries!</verse>
				<verse number="22">Tas viss lemts lietošanai un iznīcībai, jo tie ir cilvēku likumi un mācības.</verse>
				<verse number="23">Tām gan ir šķietama gudrība tur, kur ir pašizdomāti dievkalpojumi, pašpazemošanās un miesas mērdēšana, bet tie ir bez vērtības, jo kalpo vienīgi miesas apmierinājumam.</verse>
			</chapter>
			<chapter number="3">
				<verse number="1">Tāpēc, ja jūs kopā ar Kristu esat augšāmcēlušies, tad meklējiet pēc tā, kas augšā, kur Kristus sēž pie Dieva labās rokas!</verse>
				<verse number="2">Domājiet par to, kas augšā, bet ne par to, kas virs zemes!</verse>
				<verse number="3">Jo jūs mirāt, bet jūsu dzīvība līdz ar Kristu apslēpta Dievā.</verse>
				<verse number="4">Kad parādīsies Kristus, jūsu dzīvība, tad arī jūs parādīsieties godībā līdz ar Viņu.</verse>
				<verse number="5">Tāpēc nonāvējiet savos locekļos zemisko: netiklību, nešķīstību, kaislību, ļaunās kārības un mantkārību, kas ir kalpošana elkiem!</verse>
				<verse number="6">Tā visa dēļ nāk Dieva dusmas pār netiklības bērniem.</verse>
				<verse number="7">Arī jūs kādreiz bijāt tām pakļāvušies, kad tanīs dzīvojāt.</verse>
				<verse number="8">Bet tagad arī jūs atmetiet to visu: dusmas, sarūgtinājumu, ļaunprātību, zaimus un nekaunīgus vārdus no jūsu mutes!</verse>
				<verse number="9">Nemelojiet viens otram! Novelciet veco cilvēku kopā ar viņa darbiem</verse>
				<verse number="10">Un apģērbiet jauno, kas atjaunojas atziņā saskaņā ar viņa Radītāja attēlu,</verse>
				<verse number="11">Kur vairs nav ne pagāna, ne jūda, ne apgraizītā, ne neapgraizīta, ne barbara, ne skita, ne verga, ne brīvā, bet viss un visos ir Kristus.</verse>
				<verse number="12">Tāpēc kā Dieva izredzētie, svētie un mīlētie tērpieties sirsnīgā žēlsirdībā, laipnībā, pazemībā, lēnprātībā, pacietībā,</verse>
				<verse number="13">Viens otru paciezdami un cits citam piedodami, ja vienam pret otru ir kāda sūdzība: kā Kungs jums piedevis, tā arī jūs.</verse>
				<verse number="14">Bet pāri visam tam lai jums ir mīlestība, kas ir pilnības saite!</verse>
				<verse number="15">Un Kristus miers lai gavilē jūsu sirdīs, kam jūs esat aicināti vienā miesā! Esiet pateicīgi!</verse>
				<verse number="16">Kristus vārds lai bagātīgi mājo jūsos, pamāciet un pamudiniet viens otru visā gudrībā! Pateicībā Dievam dziediet savās sirdīs psalmus, slavas dziesmas un garīgās dziesmas!</verse>
				<verse number="17">Un visu, ko jūs darāt vārdos vai darbos, to visu dariet Kunga Jēzus Kristus vārdā, pateikdamies Dievam un Tēvam caur Viņu!</verse>
				<verse number="18">Sievas, esiet padotas saviem vīriem, jo tā tam jābūt Kunga vārdā.</verse>
				<verse number="19">Vīri, mīliet savas sievas un neesiet skarbi pret viņām!</verse>
				<verse number="20">Bērni, paklausiet visur saviem vecākiem, jo tā tas patīk Kungam.</verse>
				<verse number="21">Tēvi, nekaitiniet savus bērnus, lai tie nekļūtu mazdūšīgi!</verse>
				<verse number="22">Kalpi, paklausiet visā saviem šīs zemes kungiem, kalpodami nevien acu priekšā, it kā gribēdami cilvēkiem izpatikt, bet sirds vienkāršībā un Dieva bijībā!</verse>
				<verse number="23">Visu, ko jūs darāt, dariet no sirds it kā Dievam, bet ne cilvēkiem,</verse>
				<verse number="24">Zinādami, ka jūs mantojuma algu saņemsiet no Kunga. Kalpojiet Kungam Kristum!</verse>
				<verse number="25">Jo kas netaisnību dara, tas saņems to, ko viņš netaisnīgi padarījis; Dievs nevērtē personu pēc tās stāvokļa.</verse>
			</chapter>
			<chapter number="4">
				<verse number="1">Kungi, dariet saviem kalpiem taisnīgi un pareizi, zinot, ka arī jums ir Kungs debesīs!</verse>
				<verse number="2">Esiet pastāvīgi lūgšanā un pateicībā modri!</verse>
				<verse number="3">Reizē lūdziet Dievu arī par mums, lai Dievs mums atver mācīšanas durvis Kristus noslēpumu sludināšanai (kura dēļ es esmu važās),</verse>
				<verse number="4">Lai es to pasludinātu, kā man pienākas sludināt. (Ef.6,19; 2.Tes.3,1)</verse>
				<verse number="5">Gudri izturieties pret tiem, kas ir ārpusē! Izmantojiet laiku!</verse>
				<verse number="6">Jūsu runai vienmēr jābūt laipnai, sālī sālītai, lai jūs zinātu, kā katram atbildēt.</verse>
				<verse number="7">Visu, kas attiecas uz mani, paziņos jums Tihiks, vismīļais brālis un uzticamais kalps, un līdzstrādnieks Kungā.</verse>
				<verse number="8">Lai viņš uzzinātu, kā jums klājas, un lai iepriecinātu jūsu sirdis, es viņu sūtīju šim nolūkam</verse>
				<verse number="9">Kopā ar mīlēto un uzticamo brāli Onēzimu, kas ir no jums. Tie jums darīs zināmu visu, kas šeit notiek.</verse>
				<verse number="10">Jūs sveicina mans līdzgūsteknis Aristarhs un Barnabas brāļa dēls Marks par viņu jūs jau saņēmāt norādījumus; kad viņš ieradīsies pie jums, uzņemiet to!</verse>
				<verse number="11">Un Jēzus, kas tiek saukts Justs, no apgraizītajiem. Šie, kas mani iepriecināja, ir vienīgie mani palīgi Dieva valstības darbā.</verse>
				<verse number="12">Jūs sveicina vēl Kristus kalps Epafra, kas ir no jums. Viņš savās lūgšanās pastāvīgi par jums rūpējas, lai jūs būtu pilnīgi un lai izpildītu visu, ko Dievs grib.</verse>
				<verse number="13">Es dodu liecību par viņu, ka viņš daudz rūpējas par jums un par visiem, kas dzīvo Lāodikejā un Hierapolē.</verse>
				<verse number="14">Jūs sveicina vismīļais ārsts Lūkass un Dēma.</verse>
				<verse number="15">Sveiciniet brāļus, kas dzīvo Lāodikejā un Nimfu, un draudzi, kas ir viņa namā!</verse>
				<verse number="16">Kad šo vēstuli izlasīs pie jums, tad parūpējieties, lai tā tiktu lasīta arī lāodikejiešu draudzē, bet to, kas Lāodikejā, lasiet jūs!</verse>
				<verse number="17">Bet Arhipam sakiet: Pielūko, ka tu izpildītu uzdevumu, ko saņēmi Kunga vārdā!</verse>
				<verse number="18">Sveiciens ar manu, Pāvila, roku. Pieminiet manas važas! Žēlastība ar jums! Amen.</verse>
			</chapter>
		</book>
		<book number="52">
			<chapter number="1">
				<verse number="1">Pāvils un Silvāns, un Timotejs tesalonīkiešu draudzei Dievā Tēvā un Kungā Jēzū Kristū:</verse>
				<verse number="2">Žēlastība jums un miers! Mēs vienmēr pateicamies Dievam par jums visiem, pieminēdami jūs bez mitēšanās savās lūgšanās.</verse>
				<verse number="3">Mēs atminamies jūsu ticības darbu un pūles, un mīlestību, un izturību cerībā uz mūsu Kungu Jēzu Kristu Dieva un mūsu Tēva priekšā.</verse>
				<verse number="4">Mēs zinām, Dieva mīlētie brāļi, ka jūs esat izredzēti,</verse>
				<verse number="5">Jo mūsu evaņģēlijs bija pie jums ne tikvien vārdos, bet arī spēkā un Svētajā Garā, un visā pilnībā, kā jau jūs zināt, kādi mēs bijām pie jums jūsu dēļ.</verse>
				<verse number="6">Svētā Gara priekā pieņemdami vārdu daudzās apspiešanās, jūs kļuvāt mūsu un Kunga sekotāji.</verse>
				<verse number="7">Un tā jūs esat priekšzīme visiem ticīgajiem Maķedonijā un Ahajā.</verse>
				<verse number="8">Jo no jums izpaudās Kunga mācība ne tikai Maķedonijā un arī Ahajā, bet jūsu ticība uz Dievu izplatījusies visur, tā ka mums nekas vairs nav jāstāsta.</verse>
				<verse number="9">Jo viņi īpaši stāsta par mums, kā jūs uzņēmāt mūs un kā jūs no elkiem atgriezāties pie Dieva, lai kalpotu dzīvajam un patiesajam Dievam</verse>
				<verse number="10">Un gaidītu no debesīm Viņa Dēlu Jēzu (ko Viņš uzmodināja no miroņiem), kas mūs izglāba no nākamajām dusmām.</verse>
			</chapter>
			<chapter number="2">
				<verse number="1">Jūs paši zināt, brāļi, ka mūsu ierašanās pie jums nebija veltīga.</verse>
				<verse number="2">Paļaudamies uz mūsu Dievu, mēs sludinām jums Dieva evaņģēliju visā rūpībā, lai gan iepriekš Filipos, kā jūs to zināt, mums bija jācieš un jāpanes apvainojumi.</verse>
				<verse number="3">Jo ne maldi, ne nekrietnība, ne viltība ir mūsu sludināšanas cēlonis,</verse>
				<verse number="4">Bet Dievs mūs atradis cienīgus, lai uzticētu mums evaņģēliju. Tādēļ mēs sludinām, izpatikdami ne cilvēkiem, bet Dievam, kas pārbauda mūsu sirdis.</verse>
				<verse number="5">Jo Dievs ir liecinieks, ka mēs nekad, kā zināt, neuzstājamies ar glaimu runām vai mantkārīgos nolūkos.</verse>
				<verse number="6">Un mēs nemeklējam godināšanu no cilvēkiem: ne no jums, ne no citiem.</verse>
				<verse number="7">Būdami Kristus apustuļi, mēs drīkstējām jūs apgrūtināt, bet starp jums mēs bijām pilni pazemības kā māte, kas rūpējas par saviem bērniem.</verse>
				<verse number="8">Tā, jūs mīlēdami, mēs ļoti vēlējāmies ne vien Dieva evaņģēliju jums dot, bet pat savas dzīvības, jo jūs kļuvāt mums ļoti mīļi.</verse>
				<verse number="9">Jo jūs atminaties, brāļi, mūsu darbu un pūles: strādādami naktīm un dienām, lai nevienu no jums neapgrūtinātu, mēs sludinājām Dieva evaņģēliju.</verse>
				<verse number="10">Jūs un Dievs esat liecinieki, cik svēti un taisnīgi, un nevainojami mēs izturējāmies pret jums, ticīgajiem,</verse>
				<verse number="11">Jums tas zināms, ka mēs katru no jums (kā tēvs savus bērnus)</verse>
				<verse number="12">Lūdzām, pamudinājām un pārliecinājām dzīvot tā, lai jūs būtu sava Dieva cienīgi, kas jūs aicinājis savā valstībā un godībā.</verse>
				<verse number="13">Tāpēc mēs arī pateicamies Dievam bez mitēšanās, ka jūs Dieva vārdu, kuru no mums dzirdējāt, pieņēmāt ne kā cilvēku mācību, bet (kā tas patiesībā ir) kā Dieva vārdu, jo Viņš jūsos, kas esat ticīgi, darbojas,</verse>
				<verse number="14">Jo jūs, brāļi, esat sekotāji tām Dieva draudzēm, kas dzīvo Jēzum Kristum Jūdejā, jo jūs tāpat esat cietuši no saviem tautiešiem, kā arī viņi no jūdiem,</verse>
				<verse number="15">Kas nonāvēja Kungu Jēzu un praviešus, kas arī mūs vajāja; bet Dievam tie nepatīk, un viņi ir naidā ar visiem cilvēkiem.</verse>
				<verse number="16">Viņi liedz mums sludināt pagāniem pestīšanu; tā viņi allaž piepilda savu grēku mēru, jo Dieva dusmas nākušas pār viņiem līdz galam.</verse>
				<verse number="17">Bet mēs, brāļi, šķirti no jums uz īsu laiku ārīgi, ne sirdī, savās lielajās ilgās jo vairāk steidzamies redzēt jūsu vaigu.</verse>
				<verse number="18">Jo mēs, sevišķi es, Pāvils, gribējām vienreiz un otrreiz apmeklēt jūs, bet sātans mūs aizkavēja.</verse>
				<verse number="19">Jo kas ir mūsu cerība un prieks, un godības vainags? Vai ne jūs, mūsu Kunga Jēzus Kristus priekšā, Viņam atnākot?</verse>
				<verse number="20">Jo jūs esat mūsu godība un prieks.</verse>
			</chapter>
			<chapter number="3">
				<verse number="1">Tāpēc, nevarēdami ilgāk paciest, nolēmām palikt Atēnās vieni.</verse>
				<verse number="2">Un mēs sūtījām mūsu brāli Timoteju, Kristus evaņģēlija Dieva kalpu, lai viņš jūs stiprinātu un pamudinātu ticībā,</verse>
				<verse number="3">Lai neviens tagadējos spaidos nesāktu šaubīties, jo jūs paši zināt, ka tam mēs lemti.</verse>
				<verse number="4">Jo arī tad, kad bijām pie jums, mēs jums pasludinājām, ka mums būs jācieš apspiešanas, un, kā jūs zināt, tas tā arī notika.</verse>
				<verse number="5">Tāpēc es, nevarēdams ilgāk paciest, sūtīju uzzināt, kā ir ar jūsu ticību, vai kārdinātājs nav ievedis jūs kārdināšanā un vai mūsu darbs nav bijis veltīgs.</verse>
				<verse number="6">Bet tagad Timotejs no jums atnāca pie mums un pavēstīja mums par jūsu ticību un mīlestību, un ka jūs vienmēr paturat mūs labā piemiņā, ilgodamies mūs redzēt, tāpat kā mēs jūs.</verse>
				<verse number="7">Tāpēc, brāļi, jūsu ticības dēļ mēs tikām iepriecināti visos mūsu trūkumos un apspiešanā.</verse>
				<verse number="8">Ja jūs tagad pastāvat Kungā, tad mēs dzīvojam.</verse>
				<verse number="9">Jo ar kādu pateicību mēs varam jūsu dēļ pateikties Kungam par lielo prieku, ko izjūtam mūsu Dieva priekšā par jums?</verse>
				<verse number="10">Dienu un nakti mēs ļoti lūdzam Dievu, lai redzētu jūs vaigā un papildinātu to, kas jūsu ticībai vēl trūkst.</verse>
				<verse number="11">Bet mūsu Dievs un Tēvs un mūsu Kungs Jēzus Kristus lai virza mūsu ceļu pie jums!</verse>
				<verse number="12">Bet Kungs lai pavairo un bagātus jūs dara mīlestībā savā starpā un ar visiem, tāpat kā mēs ar jums.</verse>
				<verse number="13">Un lai stiprina jūsu sirdis, ka tās svētumā būtu nevainojamas mūsu Dieva un Tēva priekšā, kad atnāks mūsu Kungs Jēzus Kristus kopā ar visiem saviem svētajiem. Amen.</verse>
			</chapter>
			<chapter number="4">
				<verse number="1">Tālāk, brāļi, mēs jūs lūdzam un pamudinām Kunga Jēzus vārdā, lai jūs, dzirdējuši no mums, kā jādzīvo, tā arī dzīvotu un arvien kļūtu nopelniem bagātāki, lai patiktu Dievam.</verse>
				<verse number="2">Jūs jau zināt, kādus priekšrakstus es jums devu Kunga Jēzus vārdā.</verse>
				<verse number="3">Jo tāda ir Dieva griba, lai jūs kļūtu svēti. Atturieties no netiklības!</verse>
				<verse number="4">Lai katrs zina, ka viņam sava miesa jāglabā svētumā un godā,</verse>
				<verse number="5">Bet ne kaislīgā kārībā kā pagāni, kas Dievu nepazīst.</verse>
				<verse number="6">Nevienam nebūs savam brālim pāri darīt, nedz viņu kādā darījumā piekrāpt, jo Kungs par to visu atriebj, kā jau agrāk mēs jums sacījām un apliecinājām.</verse>
				<verse number="7">Jo Dievs nav mūs aicinājis netiklībai, bet gan svēttapšanai.</verse>
				<verse number="8">Tāpēc, kas to nicina, tas nenicina cilvēku, bet Dievu, kas mums devis savu Svēto Garu.</verse>
				<verse number="9">Par brālisko mīlestību mums nav vajadzības jums rakstīt, jo Dievs jūs mācījis vienam otru mīlēt.</verse>
				<verse number="10">To jūs arī darāt ar visiem brāļiem visā Maķedonijā. Bet, brāļi, mēs jūs lūdzam, lai jūs būtu vēl centīgāki.</verse>
				<verse number="11">Centieties, klusu dzīvojot, pildīt savu pienākumu un strādāt savu roku darbu, kā jau mēs to jums piekodinājām.</verse>
				<verse number="12">Izturieties godīgi arī pret tiem, kas ārpusē un neiekārojiet nekā sveša!</verse>
				<verse number="13">Brāļi, mēs negribam atstāt jūs neziņā arī par aizmigušajiem, lai jūs neskumtu, kā tie, kam nav cerības.</verse>
				<verse number="14">Jo, ja mēs ticam, ka Jēzus nomira un ir augšāmcēlies, tāpat kopā ar Viņu Dievs atvedīs tos, kas Jēzū aizmiguši.</verse>
				<verse number="15">To mēs jums sakām Kunga vārdā, ka mēs, kas dzīvojam, kas paliekam pāri līdz Kunga atnākšanai, neaizsteigsimies priekšā tiem, kas aizmiguši.</verse>
				<verse number="16">Jo Kungs pats, atskanot pavēlei, erceņģeļa balsij un Dieva bazūnei, nāks no debesīm; tad pirmie celsies tie mirušie, kas ir Kristū.</verse>
				<verse number="17">Tad arī mēs, kas dzīvojam, kas esam palikuši, kopā ar viņiem tiksim aizrauti gaisā, padebešos, pretīm Kristum; un tā mēs vienmēr būsim pie Kunga.</verse>
				<verse number="18">Tāpēc ieprieciniet viens otru ar šiem vārdiem!</verse>
			</chapter>
			<chapter number="5">
				<verse number="1">Bet par laiku un stundu, brāļi, mums nevajag jums rakstīt,</verse>
				<verse number="2">Jo jūs paši labi zināt, ka Kunga diena nāks tāpat kā zaglis naktī.</verse>
				<verse number="3">Kad tie sacīs: Ir miers un drošība, tad pēkšņi pār viņiem nāks bojāeja kā sāpes grūtniecei, un viņi neizbēgs.</verse>
				<verse number="4">Bet jūs, brāļi, neesat tumsībā, ka šī diena kā zaglis varētu jūs pārsteigt,</verse>
				<verse number="5">Jo jūs visi esat gaismas bērni un dienas bērni; mēs nepiederam ne naktij, ne tumsai.</verse>
				<verse number="6">Tāpēc negulēsim kā pārējie, bet būsim nomodā un skaidrā prātā!</verse>
				<verse number="7">Jo kas guļ, tie guļ naktī, un kas piedzeras, tie piedzeras naktī.</verse>
				<verse number="8">Bet mēs, kas piederam dienai, tērpti ticības un mīlestības bruņās un pestīšanas cerības bruņu cepurē, būsim skaidrā prātā!</verse>
				<verse number="9">Jo Dievs mūs nav nolēmis dusmām, bet gan pestīšanas iegūšanai caur mūsu Kungu Jēzu Kristu,</verse>
				<verse number="10">Kas mūsu dēļ nomira, lai mēs, vai nu esam nomodā, vai aizmiguši, dzīvotu vienībā ar Viņu.</verse>
				<verse number="11">Tāpēc ieprieciniet viens otru un stipriniet cits citu, kā jūs arī to darāt!</verse>
				<verse number="12">Bet mēs jūs lūdzam, brāļi, esiet atzinīgi pret tiem, kas jūsu labā strādā, kas Kunga vārdā ir jūsu priekšnieki un kas jūs pamāca.</verse>
				<verse number="13">Viņu darbu dēļ mīliet tos vissirsnīgāk un dzīvojiet ar viņiem mierā!</verse>
				<verse number="14">Bet mēs jūs lūdzam, brāļi, brīdiniet nemierīgos, ieprieciniet mazdūšīgos, palīdziet slimajiem, esiet pacietīgi ar visiem!</verse>
				<verse number="15">Pielūkojiet, lai kāds neatmaksātu otram ļaunu ar ļaunu, bet vienmēr centieties cits citam un visiem darīt labu!</verse>
				<verse number="16">Vienmēr esiet priecīgi!</verse>
				<verse number="17">Lūdziet Dievu bez mitēšanās!</verse>
				<verse number="18">Par visu esiet pateicīgi, jo tāds ir Dieva prāts Jēzū Kristū attiecībā uz jums visiem.</verse>
				<verse number="19">Neizdzēsiet garu!</verse>
				<verse number="20">Neniciniet pravietojumus!</verse>
				<verse number="21">Pārbaudiet visu! To, kas labs - paturiet!</verse>
				<verse number="22">Izvairieties pat no ļaunuma ēnas!</verse>
				<verse number="23">Bet pats miera Dievs lai jūs svētī vispilnīgāk, lai jūsu gars, dvēsele un miesa pilnīgi bez vainas tiktu uzglabāti mūsu Kunga Jēzus Kristus atnākšanai!</verse>
				<verse number="24">Uzticams ir tas, kas jūs aicinājis. Viņš arī izpildīs!</verse>
				<verse number="25">Brāļi, lūdziet Dievu par mums!</verse>
				<verse number="26">Sveiciniet visus brāļus ar svētu skūpstu!</verse>
				<verse number="27">Dieva vārdā es jums piekodinu, lai šī vēstule tiktu lasīta visiem svētajiem brāļiem.</verse>
				<verse number="28">Mūsu Kunga Jēzus Kristus žēlastība lai ir ar jums! Amen.</verse>
			</chapter>
		</book>
		<book number="53">
			<chapter number="1">
				<verse number="1">Pāvils un Silvāns, un Timotejs tesalonīkiešu draudzei Dievā, mūsu Tēvā, un Kungā Jēzū Kristū:</verse>
				<verse number="2">Žēlastība un miers jums no Dieva, mūsu Tēva, un Kunga Jēzus Kristus!</verse>
				<verse number="3">Mums vienmēr jāpateicas Dievam par jums, brāļi, kā tas pienākas, jo jūsu ticība stipri pieaug un savstarpējā mīlestība ir liela katrā no jums.</verse>
				<verse number="4">Tā ka mēs paši lepojamies ar jums citās Dieva draudzēs par jūsu pacietību un ticību visās jūsu vajāšanās un bēdās, ko jūs panesat</verse>
				<verse number="5">Dieva taisnīgās tiesas pierādījumam, jo jūs būsiet Dieva valstības cienīgi, kuras dēļ ciešat.</verse>
				<verse number="6">Jo tāda ir Dieva taisnība: atmaksāt ar apspiešanu tiem, kas jūs apspiež,</verse>
				<verse number="7">Bet jums, apspiestajiem, dot mieru kopā ar mums tad, kad Kungs Jēzus no debesīm parādīsies ar savas varenības eņģeļiem</verse>
				<verse number="8">Uguns liesmās, lai atmaksātu tiem, kas neatzina Dievu un kas nepaklausīja mūsu Kunga Jēzus Kristus evaņģēlijam.</verse>
				<verse number="9">Tie sodam saņems mūžīgo pazušanu no Kunga vaiga un Viņa varenās godības.</verse>
				<verse number="10">Tanī dienā Viņš nāks, lai tiktu pagodināts savos svētajos un lai visi ticīgie Viņu apbrīnotu, jo jūs ticējāt mūsu liecībai.</verse>
				<verse number="11">Tāpēc mēs arī vienmēr aizlūdzam par jums, lai mūsu Dievs atzītu jūs sava aicinājuma cienīgus un lai piepildītu katru cenšanos pēc laba un ticības darbu spēkā,</verse>
				<verse number="12">Lai mūsu Kunga Jēzus Kristus vārds tiktu pagodināts jūsos un jūs Viņā saskaņā ar mūsu Dieva un Kunga Jēzus Kristus žēlastību.</verse>
			</chapter>
			<chapter number="2">
				<verse number="1">Mēs, jūs, brāļi, lūdzam caur Kunga Jēzus Kristus atnākšanu un mūsu savienību ar Viņu,</verse>
				<verse number="2">Lai jūs tik drīz nekļūtu nepastāvīgi savā pārliecībā un neļautu sevi iebaidīt ne garam, ne kādai mācībai, ne it kā mūsu sūtītai vēstulei, it kā Kunga diena jau būtu klāt.</verse>
				<verse number="3">Lai neviens jūs nekādā veidā nepieviļ, jo vispirms jānāk atkrišanai un atklāti jāparādās grēka cilvēkam, pazušanas dēlam,</verse>
				<verse number="4">Kas pretojas un sevi ceļ pārāku pār visu to, kas saucas Dievs un kas tiek pielūgts. Viņš pat ieņem vietu Dieva templī, dēvēdams sevi, it kā viņš būtu Dievs.</verse>
				<verse number="5">Vai jūs neatminaties, ka es jums to sacīju, būdams vēl pie jums?</verse>
				<verse number="6">Jūs zināt arī to, kas viņu tagad kavē, lai parādītos savā laikā.</verse>
				<verse number="7">Negantības noslēpumi gan jau strādā, bet tas, kas to tagad kavē, kavēs tik ilgi, kamēr tas tiks nobīdīts malā.</verse>
				<verse number="8">Un tad negantnieks parādīsies atklāti, bet Kungs Jēzus to nonāvēs ar savas mutes dvesmu un iznīcinās savas atnākšanas spožumā to,</verse>
				<verse number="9">Kā atnākšana saskan ar sātana darbību visā spēkā un zīmēs, un viltus brīnumos.</verse>
				<verse number="10">Tas ar visādām netaisnībām pieviļ tos, kas iet pazušanā, tāpēc ka viņi nepieņēma patiesības mīlestību, lai kļūtu pestīti.</verse>
				<verse number="11">Tāpēc Dievs ļaus, lai pār viņiem nāk maldu vara, lai tie ticētu meliem,</verse>
				<verse number="12">Lai tiesāti tiktu visi tie, kas neticēja patiesībai, bet piekrita netaisnībai.</verse>
				<verse number="13">Bet mums vienmēr jāpateicas Dievam par jums, Dieva mīlētie brāļi, ka Dievs jūs pirmos, garu svētdarīdams, izvēlējis pestīšanai un patiesības ticībai.</verse>
				<verse number="14">Šim mērķim, mums evaņģēliju sludinot, viņš aicināja, lai jūs iegūtu mūsu Kunga Jēzus Kristus godību.</verse>
				<verse number="15">Tāpēc, brāļi, stāviet droši un pastāviet mācībā, kuru jūs mācījāties vai nu no mūsu runām, vai rakstiem.</verse>
				<verse number="16">Bet mūsu Kungs Jēzus Kristus un mūsu Dievs un Tēvs, kas mūs mīlējis un savā žēlastībā devis mums mūžīgu iepriecinājumu un labu cerību,</verse>
				<verse number="17">Lai pamudina un stiprina jūsu sirdis ikvienā labā darbā un vārdā!</verse>
			</chapter>
			<chapter number="3">
				<verse number="1">Beidzot, brāļi, lūdziet Dievu par mums, lai Dieva vārds izplatītos un tiktu pagodināts, tāpat kā pie jums,</verse>
				<verse number="2">Un lai mēs tiktu pasargāti no nekrietnajiem un ļaunajiem cilvēkiem, jo ne jau visi ir ticīgi!</verse>
				<verse number="3">Bet Dievs ir uzticams. Viņš mūs stiprinās un sargās no ļauna.</verse>
				<verse number="4">Kungā mēs paļaujamies uz jums, ka jūs darāt un darīsiet to, ko mēs pavēlam.</verse>
				<verse number="5">Bet Kungs lai vada jūsu sirdis uz Dieva mīlestību un Kristus pacietību!</verse>
				<verse number="6">Mēs jums, brāļi, aizrādām mūsu Kunga Jēzus Kristus vārdā, lai jūs norobežotos no katra brāļa, kas nekārtīgi dzīvo un neievēro mācību, ko tie no mums saņēmuši.</verse>
				<verse number="7">Jo jūs paši zināt, kā jums jāseko mums, jo mēs, būdami pie jums, nebijām nekārtīgi!</verse>
				<verse number="8">Un neviena maizi par velti neēdām, bet dienām un naktīm pūlējāmies un strādājām savu darbu, lai nevienu no jums neapgrūtinātu,</verse>
				<verse number="9">Ne tāpēc, ka mums nebūtu tiesības uz to, bet lai mēs rādītu jums priekšzīmi, kurai jums jāseko.</verse>
				<verse number="10">Jo arī tad, kad bijām pie jums, mēs jums aizrādījām, ka, ja kāds negrib strādāt, tas lai neēd.</verse>
				<verse number="11">Jo mēs dzirdējām, ka daži starp jums dzīvo nekārtīgi, neko nestrādā, bet nododas nedarbiem.</verse>
				<verse number="12">Bet tiem, kas tādi ir, mēs Kunga Jēzus Kristus vārdā pavēlam un pamudinām tos, lai viņi, mierīgi strādādami, ēstu savu maizi.</verse>
				<verse number="13">Bet jūs, brāļi, nepiekūstiet, labu darīdami.</verse>
				<verse number="14">Ja kāds mūsu rakstītam vārdam neklausa, to ievērojiet un nesaejieties ar viņu, lai tas tiktu apkaunots.</verse>
				<verse number="15">Tomēr neuzskatiet to par ienaidnieku, bet pamāciet kā brāli!</verse>
				<verse number="16">Pats miera Kungs lai dod jums mieru vienmēr un visur! Kungs lai ir ar jums visiem!</verse>
				<verse number="17">Sveiciens ar manu, Pāvila, roku! Tāda zīme ir katrā vēstulē; tā es rakstu.</verse>
				<verse number="18">Mūsu Kunga Jēzus Kristus žēlastība lai ir ar jums visiem! Amen.</verse>
			</chapter>
		</book>
		<book number="54">
			<chapter number="1">
				<verse number="1">Pāvils, Jēzus Kristus apustulis, Dieva, mūsu Pestītāja, un Jēzus Kristus, mūsu cerības, uzdevumā</verse>
				<verse number="2">Timotejam, mīļajam dēlam ticībā: žēlastība, žēlsirdība un miers no Dieva Tēva un mūsu Kunga Jēzus Kristus!</verse>
				<verse number="3">Aiziedams uz Maķedoniju es lūdzu tevi palikt Efezā, lai tu piekodinātu dažiem nemācīt citādi</verse>
				<verse number="4">Un nenodoties pasakām un bezgalīgajiem cilts sarakstiem, kas vairāk veicina strīdus nekā Dieva celtni ticībā.</verse>
				<verse number="5">Pamācīšanas mērķis ir tīras sirds mīlestība, laba sirdsapziņa un neliekuļota ticība.</verse>
				<verse number="6">No tā daži nomaldījušies un pievērsušies tukšvārdībai.</verse>
				<verse number="7">Tie grib būt bauslības mācītāji, bet nesaprot to, ko runā, nedz to, ko apgalvo.</verse>
				<verse number="8">Bet mēs zinām, ka likums ir labs, ja to pareizi pielieto.</verse>
				<verse number="9">Jāapzinās tas, ka bauslība taisnīgajiem nav dota, bet netaisnīgajiem un nepadevīgajiem, bezdievīgajiem un grēciniekiem, izvirtīgajiem un apgānītājiem, tēva un mātes slepkavām, cilvēku slepkavām,</verse>
				<verse number="10">Netikļiem, vīriešu apgānītājiem, cilvēku laupītājiem, meļiem, zvēresta lauzējiem un tiem, kas pretojas veselīgajai mācībai,</verse>
				<verse number="11">Kas ietverta svētā Dieva godības evaņģēlijā, kas man uzticēts.</verse>
				<verse number="12">Es pateicos mūsu Kungam Jēzum Kristum, kas mani stiprinājis, atzinis mani uzticamu un iecēlis kalpošanai.</verse>
				<verse number="13">Es iepriekš biju zaimotājs un vajātājs, un varmāka; bet es iemantoju Dieva žēlastību, jo to darīju neticībā nesaprazdams.</verse>
				<verse number="14">Bet pārbagāta bija mūsu Kunga žēlastība reizē ar ticību un mīlestību, kas ir Jēzū Kristū.</verse>
				<verse number="15">Patiesa un pilnīgi pieņemama ir tā mācība, ka Jēzus Kristus atnācis šinī pasaulē, lai izglābtu grēciniekus, starp kuriem es esmu pirmais.</verse>
				<verse number="16">Bet es tāpēc atradu žēlastību, lai Jēzus Kristus mani pirmajā parādītu visu savu lēnprātību par priekšzīmi tiem, kas, ticēdami uz Viņu, iegūs mūžīgo dzīvi.</verse>
				<verse number="17">Bet mūžības Ķēniņam, nemirstīgajam, neredzamajam vienīgajam Dievam gods un slava mūžīgi mūžos! Amen.</verse>
				<verse number="18">Šo pamācību, dēls Timotej, es tev ieteicu, lai tu, saskaņā ar agrāk tev pasludinātajiem pravietojumiem, izcīnītu labo cīņu,</verse>
				<verse number="19">Paliktu ticībā un labā sirdsapziņā, ko daži atmeta un tā pazaudēja ticību.</verse>
				<verse number="20">Starp tiem ir Himenejs un Aleksandrs, kurus nodevu sātanam, lai tie mācītos Dievu vairs nezaimot.</verse>
			</chapter>
			<chapter number="2">
				<verse number="1">Vispirms es uzaicinu tevi lūgt Dievu, pielūgt Viņu, aizlūgt un pateikties Viņam par visiem cilvēkiem,</verse>
				<verse number="2">Par ķēniņiem un visiem varas nesējiem, lai mēs varētu dzīvot klusu un mierīgu dzīvi visā dievbijībā un šķīstībā.</verse>
				<verse number="3">Jo tas ir labi un patīkami Dievam, mūsu Pestītājam,</verse>
				<verse number="4">Kas grib, lai visi cilvēki tiktu izpestīti un atzītu patiesību.</verse>
				<verse number="5">Jo viens ir Dievs un viens ir vidutājs starp Dievu un cilvēkiem, - cilvēks Jēzus Kristus,</verse>
				<verse number="6">Kas sevi nodeva, lai būtu izpirkšanas maksa par visiem un liecība īstā laikā.</verse>
				<verse number="7">Tāpēc es esmu iecelts sludinātājs un apustulis (es saku patiesību, es nemeloju), tautu mācītājs ticībā un patiesībā.</verse>
				<verse number="8">Tāpēc es vēlos, lai vīri lūdz Dievu visur bez dusmām un naida, paceldami savas tīrās rokas.</verse>
				<verse number="9">Tāpat sievietes pieklājīgā tērpā, kaunīgi un tikumīgi lai greznojas nevis matu pīnēm un zeltu, un pērlēm, un dārgās drēbēs, (1 Pēt 3,3)</verse>
				<verse number="10">Bet, kā tas dievbijīgām sievietēm pienākas, ar labiem darbiem!</verse>
				<verse number="11">Sieviete lai mācās klusībā un visā padevībā!</verse>
				<verse number="12">Bet es neatļauju sievietei mācīt, nedz pār vīru valdīt; viņai jābūt klusībā.</verse>
				<verse number="13">Jo Ādams tika radīts pirmais, pēc tam Ieva.</verse>
				<verse number="14">Arī Ādams netika pievilts, bet sieviete tika pievilta un krita pārkāpumā.</verse>
				<verse number="15">Viņa tomēr pestīšanu sasniegs, dzemdējot bērnus, ja paliks ticībā, mīlestībā, svētā dzīvē un apdomībā.</verse>
			</chapter>
			<chapter number="3">
				<verse number="1">Tas ir patiess vārds: ja kas alkst bīskapa amata, tas tiecas pēc laba darba.</verse>
				<verse number="2">Tātad bīskapam jābūt nevainojamam, vienas sievas vīram, sātīgam, prātīgam, cienīgam, godājamam, viesmīlīgam, mācītam,</verse>
				<verse number="3">Ne dzērājam, ne kauslim, bet lēnprātīgam, ne ķildīgam, ne mantkārīgam,</verse>
				<verse number="4">Bet labam sava nama pārvaldniekam, kam bērni paklausa pilnīgā tikumībā.</verse>
				<verse number="5">Bet ja kas nemāk valdīt pār savu namu, kā tas gādās par Dieva Baznīcu?</verse>
				<verse number="6">Ne jaunam ticībā, lai nekļūtu lepns un neiekristu velna tiesa.</verse>
				<verse number="7">Viņam jābūt labā slavā pie tiem, kas ir ārpusē, lai neiekristu neslavā un ļaunā gara slazdos.</verse>
				<verse number="8">Tāpat diakoniem jābūt godājamiem, ne divkosīgiem, ne pārmērīgiem vīna lietotājiem, ne negodīgas peļņas kāriem,</verse>
				<verse number="9">Tādiem, kas ticības noslēpumu glabā tīrā sirdsapziņā.</verse>
				<verse number="10">Bet tie iepriekš jāpārbauda un, ja viņiem pārkāpumu nav, tad lai kalpo.</verse>
				<verse number="11">Tāpat sievietēm jābūt cienījamām, ne mēlnesīgām, sātīgām, visā uzticīgām.</verse>
				<verse number="12">Diakoniem jābūt vienas sievas vīriem, kas labi valda savus bērnus un savu namu;</verse>
				<verse number="13">Jo tie, kas labi pilda savu pienākumu, iegūst goda vietu un stipru cerību ticībā, kas ir Kristū Jēzū.</verse>
				<verse number="14">šo es tev rakstu, cerēdams drīzumā nākt pie tevis;</verse>
				<verse number="15">Bet ja es aizkavējos, lai tu zinātu, kā jāizturas Dieva namā, kas ir dzīvā Dieva Baznīca, patiesības balsts un pamats.</verse>
				<verse number="16">Un patiesi liels ir dievbijības noslēpums. Tas ir parādījies miesīgi, apliecināts garā, eņģeļi to skatījuši, tautām tas sludināts, pasaulē ticēts, godībā uzņemts.</verse>
			</chapter>
			<chapter number="4">
				<verse number="1">Bet gars saka skaidri, ka vēlākos laikos daži atkritīs no ticības un pievienosies maldu gariem un ļauno garu mācībām. (2.Tim.3,1; 2.Pēt.3,3)</verse>
				<verse number="2">Tie runā melus liekuļodami, un viņu sirdsapziņa ar dedzekli iezīmēta.</verse>
				<verse number="3">Tie aizliedz doties laulībā un lietot barību, ko Dievs radījis, lai ticīgie un patiesības atzinēji to pieņemtu pateicībā.</verse>
				<verse number="4">Jo katra Dieva radība ir laba, un nekas nav atmetams, ko pateicībā pieņemam,</verse>
				<verse number="5">Jo tas Dieva vārdā un lūgšanā tiek svētīts.</verse>
				<verse number="6">Tā mācīdams brāļus, tu būsi labs Jēzus Kristus kalps, kas uzaudzināts ticības vārdos un labā mācībā, ko tu esi sasniedzis.</verse>
				<verse number="7">Turpretim aplamas vecu sievu pasakas noraidi, bet pats vingrinies dievbijībā!</verse>
				<verse number="8">Jo miesas vingrināšana maz ko der, bet dievbijība derīga visam, jo tā ietver tagadējās un nākošās dzīves apsolījumus.</verse>
				<verse number="9">Tas ir patiess un atzīšanas cienīgs vārds.</verse>
				<verse number="10">Jo tāpēc mēs arī pūlamies un tiekam pulgoti, ka ceram uz dzīvo Dievu, kas ir visu cilvēku, bet sevišķi ticīgo Pestītājs.</verse>
				<verse number="11">To pavēli un māci!</verse>
				<verse number="12">Neviens lai nenicina tavu jaunību; bet tu esi paraugs ticīgajiem vārdos, darbos, mīlestībā, ticībā un šķīstībā.</verse>
				<verse number="13">Kamēr es nāku, veltī sevi lasīšanai, pamudināšanai un mācīšanai!</verse>
				<verse number="14">Neesi nolaidīgs žēlastībā, kas tevi ir un kas tev dota saskaņā ar pravietojumu, prezbiteriem rokas uzliekot!</verse>
				<verse number="15">Par to pārdomā, pie tā paliec, lai tavas sekmes būtu visiem skaidras!</verse>
				<verse number="16">Esi nomodā par sevi un par mācību, turies pie tās! Jo tu, tā darīdams, izglābsi pats sevi un tos, kas tevi klausās.</verse>
			</chapter>
			<chapter number="5">
				<verse number="1">Vecāku vīru nerāj, bet pamāci kā tēvu, jaunekļus - kā brāļus.</verse>
				<verse number="2">Vecākas sievietes - kā mātes, jaunākas - kā māsas visā šķīstībā!</verse>
				<verse number="3">Godā atraitnes, kuras ir īstas atraitnes!</verse>
				<verse number="4">Bet ja kādai atraitnei ir bērni vai bērnu bērni, tad lai tā vispirms mācās valdīt savu māju un parādīt pateicību saviem vecākiem, jo tā tas Dievam patīk.</verse>
				<verse number="5">Bet kas ir īsta atraitne un vientule, lai cer uz Dievu un paliek lūgšanās un aizlūgumos nakti un dienu!</verse>
				<verse number="6">Jo, kas dzīvo izpriecās, tā, dzīva būdama, ir mirusi.</verse>
				<verse number="7">Arī to piekodini, lai tās būtu nevainojamas!</verse>
				<verse number="8">Bet ja kāds nerūpējas par savējiem, sevišķi par mājiniekiem, tas noliedz ticību un ir ļaunāks par neticīgo.</verse>
				<verse number="9">Atraitnēs jāuzņem tāda, kas ir vismaz sešdesmit gadus veca un ir bijusi viena vīra sieva,</verse>
				<verse number="10">Kas pazīstama ar labiem darbiem: ja viņa bērnus uzaudzinājusi, bijusi viesmīlīga, ja svētajiem kājas mazgājusi, ja tā palīdzējusi cietējiem un bijusi centīga ikkatrā labā darbā.</verse>
				<verse number="11">Bet jaunākas atraitnes noraidi, jo, ja tās, pretodamās Kristum, iestieg baudkārē, tad viņas grib precēties.</verse>
				<verse number="12">Tās pelna nosodīšanu, jo pirmo uzticību lauzušas.</verse>
				<verse number="13">Turklāt viņas mācās dīkā staigāt no mājas uz māju, un ne tikai dīkā, bet ir arī pļāpīgas un vīzdegunīgi runā ko nevajag.</verse>
				<verse number="14">Tāpēc es vēlos, lai jaunākās precētos, dzemdētu bērnus, pārvaldītu mājas un nedotu pretiniekam nekādu iemeslu nievāšanai.</verse>
				<verse number="15">Jo dažas jau novēršas, lai sekotu sātanam.</verse>
				<verse number="16">Ja kādam ticīgajam jārūpējas par atraitnēm, tad lai apgādā tās un lai netiek apgrūtināta draudze, kurai jāpalīdz īstajām atraitnēm.</verse>
				<verse number="17">Prezbiteri, kas labi priekšnieki, ir cienīgi, ka tos godinātu ar divkāršu godu, sevišķi tos, kas darbojas sludināšanā un mācībā.</verse>
				<verse number="18">Jo Raksti saka: Kūlējam vērsim purnu neaizsien (5.Moz.25,4) un: Strādnieks ir savas algas cienīgs. (Mt.10,10; Lk.10,7)</verse>
				<verse number="19">Sūdzību pret prezbiteru nepieņem bez diviem vai trijiem lieciniekiem!</verse>
				<verse number="20">Tos, kas grēko, norāj visu klātbūtnē, lai arī citi bītos!</verse>
				<verse number="21">Es tevi zvērinu Dieva un Jēzus Kristus, un izredzēto eņģeļu priekšā, lai tu to pildītu bez aizsprieduma. Nedari neko, ietekmēts no vienas vai otras puses!</verse>
				<verse number="22">Pārsteidzīgi nevienam rokas neuzliec un nekļūsti svešu grēku līdzdalībnieks! Sargi sevi šķīstu!</verse>
				<verse number="23">Nedzer vairs ūdeni vien, bet lieto mazliet vīna tava kuņģa un biežo slimību dēļ!</verse>
				<verse number="24">Dažu cilvēku grēki ir visiem zināmi un iet tiesā pirms tiem, bet citiem tie vēl seko.</verse>
				<verse number="25">Tāpēc arī labie darbi ir visiem zināmi; un kur tas tā vēl nav, tur nevar palikt apslēpti.</verse>
			</chapter>
			<chapter number="6">
				<verse number="1">Ikkatrs, kas atrodas verdzības jūgā, lai uzskata savus kungus par katra goda cienīgiem, lai Dieva vārds un mācība netiktu zaimoti.</verse>
				<verse number="2">Bet kam kungi ir ticīgi, lai nenicina tos tāpēc, ka tie ir brāļi, bet vēl labāk lai tie kalpo, jo tie ir ticīgi un mīlējami, un labvēlības līdzdalībnieki. Tu māci un pamudini!</verse>
				<verse number="3">Ja kas māca ko citu un neseko mūsu Kunga Jēzus Kristus veselīgajai mācībai, nedz tai mācībai, kas ved dievbijībā,</verse>
				<verse number="4">Tas ir uzpūtīgs, nekā nezina, bet sirgst ar prātošanas un ķildošanās sērgu, no kā ceļas skaudība, ķildas, zaimi, ļaunas aizdomas.</verse>
				<verse number="5">Tukšas ķildas starp prātu zaudējušiem cilvēkiem, kam sveša patiesība un kas domā, ka dievbijība kalpo peļņai.</verse>
				<verse number="6">Tiešām, dievbijība kopā ar pieticību ir liels ieguvums.</verse>
				<verse number="7">Jo mēs šinī pasaulē nekā līdz neatnesām, bez šaubām, arī nekā aiznest nevaram.</verse>
				<verse number="8">Bet ja mums ir uzturs un apģērbs, būsim apmierināti ar to!</verse>
				<verse number="9">Jo tie, kas grib kļūt bagāti, krīt kārdināšanā un sātana valgā, un daudzās nevajadzīgās un kaitīgās kārībās, kas cilvēkus grūž pazušanā un samaitāšanā.</verse>
				<verse number="10">Jo visu ļaunumu sakne ir mantkārībā. Daži, pēc tās dzīdamies, ir nomaldījušies no ticības un sagādājuši sev daudz ciešanu.</verse>
				<verse number="11">Bet tu, Dieva cilvēks, bēdz no tā! Turpretīm centies pēc taisnības, dievbijības, ticības, mīlestības, pacietības, lēnprātības!</verse>
				<verse number="12">Izcīni labo ticības cīņu, tver mūžīgo dzīvi, kurai tu esi aicināts, pats apliecinādams labo apliecību daudzu liecinieku priekšā!</verse>
				<verse number="13">Dieva priekšā, kas visu dzīvu dara, un Kristus Jēzus priekšā, kas liecību deva Poncija Pilāta laikā, es tev pavēlu labu liecināt,</verse>
				<verse number="14">Lai tu izpildītu šo uzdevumu nevainojami līdz mūsu Kunga Jēzus Kristus atnākšanai,</verse>
				<verse number="15">Ko savlaicīgi rādīs svētais un vienīgais, un spēcīgais ķēniņu Ķēniņš un kungu Kungs.</verse>
				<verse number="16">Viņam vienīgajam ir nemirstība, un Viņš dzīvo nepieejamā gaismā, ko neviens cilvēks nav redzējis un arī nevar redzēt; Viņam gods un mūžīga valdīšana! Amen.</verse>
				<verse number="17">Šīs pasaules bagātajiem pavēli nebūt augstprātīgiem un paļauties ne uz nedrošu bagātību, bet uz dzīvo Dievu (kas bagātīgi piešķir mums visu izlietošanai),</verse>
				<verse number="18">Lai viņi darītu labu, būtu bagāti labos darbos, būtu labdarīgi, līdzcietīgi,</verse>
				<verse number="19">Uzkrātu sev vērtības, labu pamatu nākotnei, lai sasniegtu patieso dzīvi.</verse>
				<verse number="20">Timotej, sargi tev uzticēto, izvairies no pasaulīgām, tukšām sarunām un pretrunīgajām mācībām, kas nepareizi nosauktas par zinātni!</verse>
				<verse number="21">Daži, tās atzīdami, atkrita no ticības. Žēlastība lai ir ar tevi! Amen.</verse>
			</chapter>
		</book>
		<book number="55">
			<chapter number="1">
				<verse number="1">Pāvils, ar Dieva gribu Jēzus Kristus apustulis saskaņā ar dzīvības apsolījumu, kas ir Kristū Jēzū,</verse>
				<verse number="2">Savam vismīļajam dēlam Timotejam: žēlastība, žēlsirdība un miers no Dieva Tēva un mūsu Kunga Kristus Jēzus!</verse>
				<verse number="3">Es pateicos Dievam, kam, tāpat kā mani vectēvi, kalpoju skaidrā sirdsapziņā, ka es nemitīgi tevi pieminu savās lūgšanās dienu un nakti.</verse>
				<verse number="4">Atminēdamies tavas asaras, es ilgojos tevi redzēt, lai es kļūtu pilns prieka.</verse>
				<verse number="5">Es atceros tavu neliekuļoto ticību, kas agrāk piemita tavai vecmāmuļai Loidai un tavai mātei Eunikai, un es esmu pārliecināts, ka arī tev.</verse>
				<verse number="6">Šī iemesla dēļ es tev atgādinu atdzīvināt Dieva žēlastību, kas ar manu roku uzlikšanu ir tevī.</verse>
				<verse number="7">Jo Dievs mums nav devis bailīguma, bet gan spēka un mīlestības, un godprātības garu.</verse>
				<verse number="8">Tāpēc nekautrējies no mūsu Kunga liecības, nedz no manis, Viņa gūstekņa, bet Dieva spēkā līdzdarbojies evaņģēlijā!</verse>
				<verse number="9">Viņš mūs izglāba un ar svētu aicinājumu aicināja ne mūsu nopelnu dēļ, bet saskaņā ar savu nodomu un žēlastību, kas mums dota Kristū Jēzū pirms mūžīgiem laikiem,</verse>
				<verse number="10">Bet tagad tā kļuvusi redzama, parādoties mūsu Pestītājam Jēzum Kristum, kas uzvarēja nāvi, bet evaņģēlijā apgaismoja dzīvību un neiznīcību.</verse>
				<verse number="11">Tādēļ esmu iecelts sludinātājs, apustulis un tautu mācītājs.</verse>
				<verse number="12">Šī iemesla dēļ es arī tā ciešu, bet es nekaunos, jo es zinu, uz ko esmu ticējis, un es esmu pārliecināts, ka Viņam ir vara man uzticēto uzglabāt līdz tai dienai.</verse>
				<verse number="13">Veselīgās mācības paraugu, ko dzirdēji no manis, turi ticībā un mīlestībā Kristū Jēzū!</verse>
				<verse number="14">Sargi tev uzticēto labo mantu Svētā Gara spēkā, kas mūsos mājo!</verse>
				<verse number="15">Tu zini to, ka visi, kas dzīvo Āzijā, no manis ir novērsušies, starp tiem Figels un Hermogens.</verse>
				<verse number="16">Kungs lai parāda žēlsirdību Onezifora namam, jo viņš bieži mani atspirdzināja un nekaunējās manu važu,</verse>
				<verse number="17">Bet viņš, atnācis Romā, rūpīgi mani meklēja un arī atrada.</verse>
				<verse number="18">Lai Kungs dod viņam atrast žēlastību no Kunga viņa dienā! Un cik daudz viņš man Efezā kalpoja, to tu labāk zini.</verse>
			</chapter>
			<chapter number="2">
				<verse number="1">Bet tu, mans dēls, stiprinies Kristus Jēzus žēlastībā!</verse>
				<verse number="2">Un ko tu daudzu liecinieku klātbūtnē no manis dzirdēji, to nodod uzticamajiem cilvēkiem, kas būtu spējīgi arī citus mācīt!</verse>
				<verse number="3">Strādā kā labs Jēzus Kristus kareivis!</verse>
				<verse number="4">Neviens Dieva kareivis neiesaista sevi pasaulīgās darīšanās, lai izpatiktu tam, kam saistījies ar pienākumu.</verse>
				<verse number="5">Un ja arī sacīkstēs cīnās, viņš laurus saņem tad, ja likumīgi cīnījies.</verse>
				<verse number="6">Zemkopim, kas strādā, pirmajam jāsaņem sava daļa no augļiem.</verse>
				<verse number="7">Saproti, ko es tev saku: Kungs dos tev saprašanu visās lietās.</verse>
				<verse number="8">Atminies, ka Kungs Jēzus Kristus, kas cēlies no Dāvida cilts, ir uzcēlies no miroņiem saskaņā ar manu evaņģēliju;</verse>
				<verse number="9">Tā labad es strādāju līdz pat važām it kā ļaundaris; bet Dieva vārds nav saistīts.</verse>
				<verse number="10">Tāpēc es visu paciešu izredzēto dēļ, lai arī viņi sasniegtu pestīšanu, kas ir Kristū Jēzū, kopā ar debesu godību.</verse>
				<verse number="11">Tie ir patiesi vārdi: Ja mēs kopā ar Viņu miruši, tad mēs kopā ar Viņu dzīvosim.</verse>
				<verse number="12">Ja mēs pacietīsim, tad kopā ar Viņu valdīsim; ja noliegsim, tad arī Viņš mūs noliegs.</verse>
				<verse number="13">Ja mēs neuzticīgi, Viņš paliek uzticīgs, jo Viņš nevar pats sevi noliegt.</verse>
				<verse number="14">To atgādini, liecinādams Dieva priekšā! Neielaidies strīdos, jo tas nekalpo labumam, bet gan sabojā klausītājus!</verse>
				<verse number="15">Rūpīgi centies parādīties Dievam, ka tu esi uzticams strādnieks, kam bailes ir svešas un kas pareizi māca patiesības vārdus!</verse>
				<verse number="16">Bet izvairies no nederīgām un tukšām runām, jo tās daudz kalpo bezdievībai,</verse>
				<verse number="17">Un viņu runa izplatās kā vēzis. Tādi ir Himenejs un Filēts,</verse>
				<verse number="18">Kas atkrituši no patiesības, sacīdami, ka augšāmcelšanās jau esot notikusi, un tā sagrozot dažos ticību.</verse>
				<verse number="19">Bet stiprais Dieva pamats pastāv, kam šāds zīmogs: Kungs pazīst savējos; un: ikkatrs, kas piesauc Kunga vārdu, lai atturas no netaisnības!</verse>
				<verse number="20">Bet lielajā namā ir ne tikai zelta un sudraba trauki, bet arī koka un māla: daži godam, daži negodam.</verse>
				<verse number="21">Un tātad, kas būs tīrs no viņiem, tas būs godam svētīts un Kungam derīgs trauks, sagatavots katram labam darbam.</verse>
				<verse number="22">Bēdz no jaunekļu kārībām, bet centies pēc taisnības, ticības, cerības, mīlestības un miera ar tiem, kas Kungu piesauc skaidrā sirdī!</verse>
				<verse number="23">Izvairies no neprātīgām un aplamām prātošanām, zinādams, ka tās izraisa strīdus.</verse>
				<verse number="24">Bet Kunga kalpam nepieklājas strīdēties; viņam jābūt lēnprātīgam pret visiem, mācīt spējīgam, pacietīgam,</verse>
				<verse number="25">Tādam, kas laipni pamāca tos, kas pretojas patiesībai; varbūt Dievs dos tiem atgriezties, lai pazītu patiesību,</verse>
				<verse number="26">Lai atjēgtos no velna valgiem, kas tos pēc sava prāta turēja gūstā.</verse>
			</chapter>
			<chapter number="3">
				<verse number="1">Bet zini, ka pēdējās dienās iestāsies baigi laiki,</verse>
				<verse number="2">Jo cilvēki būs patmīlīgi, mantkārīgi, iedomīgi, augstprātīgi, zaimotāji, nepaklausīgi vecākiem, nepateicīgi, netikumīgi,</verse>
				<verse number="3">Nežēlīgi, nesamierināmi, apmelotāji, nesavaldīgi, bargi, nesaudzīgi.</verse>
				<verse number="4">Nodevēji, nekaunīgi, uzpūtīgi, kas vairāk mīlēs baudas nekā Dievu,</verse>
				<verse number="5">Ārēji liekuļodami dievbijību, bet tās spēku noliegdami. Arī no tādiem izvairies!</verse>
				<verse number="6">Jo tie ir tādi, kas ielavās namos un valdzina vājās sievietes, kuras, grēkos iegrimušas, padodas dažādām kārībām.</verse>
				<verse number="7">Tās vienmēr mācās, bet pie patiesības atziņas nekad nenonāk.</verse>
				<verse number="8">Bet kā Janness un Jambress pretojās Mozum, tā šie cilvēki, samaitāti savā prātā un nepastāvīgi ticībā, pretojas patiesībai.</verse>
				<verse number="9">Bet viņi tālu netiks, jo to ārprāts kļūs visiem zināms, kā tas bija arī ar citiem.</verse>
				<verse number="10">Bet tu esi sekojis manai mācībai, dzīves veidam, nodomiem, ticībai, augstsirdībai, mīlestībai, pacietībai,</verse>
				<verse number="11">Vajāšanās, ciešanās, kas man gadījās Antiohijā, Ikonijā un Listrā. Kādas tik vajāšanas es neesmu cietis, bet Kungs no visām mani izglāba.</verse>
				<verse number="12">Vajāti tiks arī visi tie, kas grib dievbijīgi Kristū Jēzū dzīvot.</verse>
				<verse number="13">Bet ļaunie cilvēki un krāpnieki grims dziļāk savā ļaunumā, paši maldīdamies un citus maldinādami.</verse>
				<verse number="14">Tu tomēr paliec pie tā, ko esi mācījies un kas tev uzticēts, jo tu zini, no kā mācījies.</verse>
				<verse number="15">Bet tu taču no bērnības zini Svētos Rakstus: tie spēj tevi pamācīt pestīšanai caur ticību uz Kristu Jēzu.</verse>
				<verse number="16">Katrs Dieva iedvesmots raksts noderīgs mācīšanai, atspēkošanai, labošanai, audzināšanai taisnībā,</verse>
				<verse number="17">Lai Dieva cilvēks būtu pilnīgs un katram labam darbam sagatavots.</verse>
			</chapter>
			<chapter number="4">
				<verse number="1">Es tevi zvērinu pie Dieva un Jēzus Kristus, kas tiesās dzīvos un mirušos tad, kad nāks Viņš un Viņa valstība.</verse>
				<verse number="2">Sludini vārdu, uzstājies laikā un nelaikā, pārliecini, pamudini, norāj visā pacietībā un pamācībā!</verse>
				<verse number="3">Jo nāks laiks, kad veselīgo mācību necietīs, bet tie pēc pašu iegribām sameklēs sev mācītājus, kas glaimos dzirdei;</verse>
				<verse number="4">No patiesības tie ausis novērsīs, bet pievērsīsies pasakām.</verse>
				<verse number="5">Bet tu esi modrs, paciet visu, strādā evaņģēlista darbu, pildi savu pienākumu, esi apdomīgs!</verse>
				<verse number="6">Jo mans šķiršanās laiks ir tuvu, un mani drīz upurēs.</verse>
				<verse number="7">Labo cīņu es izcīnīju, savas gaitas pabeidzu, ticību uzglabāju.</verse>
				<verse number="8">Pāri paliek man paredzētais taisnības kronis, ko Kungs, taisnīgais Tiesnesis, dos man tanī dienā, un ne tikai man, bet arī tiem, kas mīl Viņa atnākšanu. Steidzies drīz atnākt pie manis!</verse>
				<verse number="9">Jo Dēma, šo pasauli mīlēdams, atstāja mani un aizgāja uz Tesalonīki,</verse>
				<verse number="10">Krescens uz Galatiju, Tits uz Dalmatiju.</verse>
				<verse number="11">Vienīgi Lūkass ir pie manis. Marku ņem un atved sev līdz, jo viņš man noderīgs kalpošanai!</verse>
				<verse number="12">Tihiku es aizsūtīju uz Efezu.</verse>
				<verse number="13">Nākdams paņem līdz mēteli, ko atstāju Troadā pie Karpa, un grāmatas, bet visvairāk pergamentu!</verse>
				<verse number="14">Varkalis Aleksandrs man nodarīja daudz ļauna; Kungs viņam atmaksās saskaņā ar tā darbiem.</verse>
				<verse number="15">Arī tu izvairies no viņa, jo viņš ļoti pretojas mūsu mācībai.</verse>
				<verse number="16">Kad pirmo reizi aizstāvējos, visi mani atstāja un pie manis nebija neviena. To lai viņiem nepieskaita!</verse>
				<verse number="17">Bet Kungs stāvēja man klāt un stiprināja mani, lai mana sludināšana būtu pilnīga, lai visas tautas to dzirdētu. Un es tiktu atbrīvots no lauvas rīkles.</verse>
				<verse number="18">Kungs ir mani izglābis no katra ļauna darba un dos pestīšanu savā debesu valstībā; Viņam lai gods mūžīgi mūžos! Amen.</verse>
				<verse number="19">Sveicini Prisku un Akvilu, un Onezifora namu.</verse>
				<verse number="20">Erasts palika Korintā, bet Trofimu es atstāju slimu Milētā.</verse>
				<verse number="21">Steidzies atnākt pirms ziemas! Tevi sveicina Eibuls un Pudenss, un Linuss, un Klaudija, un visi brāļi.</verse>
				<verse number="22">Kungs Jēzus Kristus lai ir ar tavu garu! Žēlastība ar jums! Amen.</verse>
			</chapter>
		</book>
		<book number="56">
			<chapter number="1">
				<verse number="1">Pāvils, Dieva kalps un Jēzus Kristus apustulis, Dieva izredzēto ticībai un patiesības atzīšanai, kas saskan ar dievbijību,</verse>
				<verse number="2">Un cerībai uz mūžīgo dzīvošanu, ko pirms mūžīgiem laikiem apsolījis Dievs, kas nemelo;</verse>
				<verse number="3">Viņš savā laikā atklāja savu vārdu sludināšanā, kas uzticēta man saskaņā ar mūsu Dieva Pestītāja pavēli,</verse>
				<verse number="4">Titam, mīļajam dēlam ticības kopībā, žēlastība un miers no Dieva Tēva un mūsu Pestītāja Jēzus Kristus!</verse>
				<verse number="5">Es tevi atstāju Krētā tāpēc, lai tu nokārtotu to, kas vēl trūkst, un ieceltu pilsētas prezbiterus tā, kā es tev pavēlēju.</verse>
				<verse number="6">Ikvienam no tiem jābūt bez vainas, vienas sievas vīram, kam bērni ticīgi, nav palaidņi vai nepaklausīgi,</verse>
				<verse number="7">Jo bīskapam kā Dieva namturim jābūt nevainojamam: ne lepnam, ne dusmīgam, ne dzērājam, ne kauslim, ne mantkārīgam,</verse>
				<verse number="8">Bet viesmīlīgam, labvēlīgam, prātīgam, taisnīgam, svētam, atturīgam.</verse>
				<verse number="9">Viņam jāturas pie uzticamās mācības vārda, lai spētu pamācīt veselīgajā mācībā un atspēkot tos, kas runā pretim.</verse>
				<verse number="10">Jo daudzi ir nepaklausīgi, pļāpas un maldinātāji, visvairāk no apgraizītajiem.</verse>
				<verse number="11">Viņi veselas ģimenes ieved apjukumā, negodīgas peļņas dēļ mācīdami, ko nevajag. Tie jāatspēko.</verse>
				<verse number="12">Viens no viņiem, viņu pašu pravietis, sacīja: Krētieši vienmēr ir meļi, ļauni zvēri, slinki vēderi.</verse>
				<verse number="13">Šī liecība ir pareiza. Tāpēc tu viņus stingri pārmāci, lai viņi kļūtu veseli ticībā,</verse>
				<verse number="14">Lai neklausās jūdu pasakās un to cilvēku pavēlēs, kas tos novirza no patiesības!</verse>
				<verse number="15">Tīrajiem viss ir tīrs, bet aptraipītajiem un neticīgajiem nekas nav tīrs, jo aptraipīts ir viņu prāts un sirdsapziņa. (Rom 14,20)</verse>
				<verse number="16">Tie apgalvo, ka pazīstot Dievu, bet darbos to noliedz. Tie ir riebīgi un neticīgi, neder nevienam labam darbam.</verse>
			</chapter>
			<chapter number="2">
				<verse number="1">Bet tu sludini to, kas saskan ar veselīgo mācību:</verse>
				<verse number="2">Vecākiem vīriešiem jābūt atturīgiem, cienīgiem, prātīgiem, veselīgiem ticībā, mīlestībā un pacietībā;</verse>
				<verse number="3">Tāpat vecākām sievietēm jāizturas, kā svētām pieklājas, lai nenodotos ļaunām valodām, pārmērīgai vīna dzeršanai un lai māca labu:</verse>
				<verse number="4">Lai pamāca jaunākās gudrībā, mīlēt savus vīrus un savus bērnus,</verse>
				<verse number="5">Būt saprātīgām, tikumīgām, atturīgām, labām nama mātēm, laipnām, paklausīgām saviem vīriem, lai Dieva vārds netiktu zaimots.</verse>
				<verse number="6">Tāpat jaunākos vīriešus pamudini, lai tie būtu godprātīgi!</verse>
				<verse number="7">Pats visiem esi paraugs labos darbos, mācībā, nevainojamībā, nopietnībā!</verse>
				<verse number="8">Taviem vārdiem jābūt patiesiem un nevainojamiem, lai pretinieks paliktu kaunā, nevarēdams neko ļaunu par mums pateikt.</verse>
				<verse number="9">Kalpi lai paklausa saviem kungiem, visādi tiem labpatikdami, un lai nerunā pretim.</verse>
				<verse number="10">Lai nedara zaudējumus, bet visā pierāda pilnīgu uzticību, lai viņi Dieva, mūsu Pestītāja, mācību visādi greznotu!</verse>
				<verse number="11">Jo Dieva, mūsu Pestītāja žēlastība parādījusies visiem ļaudīm.</verse>
				<verse number="12">Pamācīdama mūs, lai mēs, atsacīdamies no bezdievības un pasaulīgajām kārībām, apdomīgi un taisnīgi, un dievbijīgi dzīvotu šinī pasaulē,</verse>
				<verse number="13">Gaidīdami svētīgo cerību un lielā Dieva un mūsu Pestītāja Jēzus Kristus godības atnākšanu.</verse>
				<verse number="14">Viņš pats sevi atdeva par mums, lai atpestītu mūs no katras netaisnības un šķīstītu mūs sev par pieņemamu tautu, centīgu labos darbos.</verse>
				<verse number="15">To pamāci un pamudini, un norāj visā stingrībā, lai neviens tevi nenicinātu!</verse>
			</chapter>
			<chapter number="3">
				<verse number="1">Atgādini viņiem, lai tie būtu padevīgi valdniekiem un varām, lai izpilda pavēles un būtu gatavi katram labam darbam.</verse>
				<verse number="2">Lai nevienu nepulgotu, nebūtu strīdīgi, bet gan piekāpīgi un visiem ļaudīm parādītu laipnību.</verse>
				<verse number="3">Jo arī mēs kādreiz bijām neapdomīgi, neticīgi, maldījāmies, kalpojām dažādām kārībām un priekiem, dzīvojām ļaunprātībā un skaudībā, paši nīstami, cits citu nīdām.</verse>
				<verse number="4">Bet kad parādījās Dieva, mūsu Pestītāja, labsirdība un cilvēkmīlestība,</verse>
				<verse number="5">Tad Viņš mūs izglāba ne mūsu taisnīgo darbu dēļ, kurus padarījām, bet savas žēlsirdības dēļ, caur atdzimšanu ūdenī un atjaunošanos Svētajā Garā,</verse>
				<verse number="6">Ko Viņš bagātīgi izlēja pār mums caur mūsu Pestītāju Jēzu Kristu,</verse>
				<verse number="7">Lai, attaisnoti Viņa žēlastībā, mēs kļūtu cerētās mūžīgās dzīves mantinieki.</verse>
				<verse number="8">Šis ir patiess vārds; un es gribu, ka tu to apstiprinātu, lai tie, kas uz Dievu tic, censtos darīt labus darbus. Tas cilvēkiem ir labi un derīgi.</verse>
				<verse number="9">Bet izvairies no neprātīgajiem strīdiem un cilts jautājumiem, un ķildām, un bauslības kariem, jo tie ir nederīgi un tukši.</verse>
				<verse number="10">Vienreiz un otrreiz pamācījis, izvairies arī no cilvēka, kas piekrīt maldu mācībām,</verse>
				<verse number="11">Jo tu zini, ka tāds ir atkritējs un grēko. Tas pazudina pats sevi.</verse>
				<verse number="12">Kad aizsūtīšu pie tevis Artemu vai Tihiku, tad steidzies atnākt pie manis Nikopolē, jo tur nolēmu pārziemot.</verse>
				<verse number="13">Likuma pratēju Zēnasu un Apollu izsūti iepriekš un rūpējies, lai viņiem nekā netrūktu!</verse>
				<verse number="14">Lai nepaliktu bezauglīgi, arī mūsu ļaudīm jāmācās palīdzēt ar labiem darbiem tur, kur tas nepieciešams.</verse>
				<verse number="15">Tevi sveicina visi, kas pie manis. Sveicini tos, kas ticībā mūs mīl! Dieva žēlastība lai ir ar jums visiem! Amen.</verse>
			</chapter>
		</book>
		<book number="57">
			<chapter number="1">
				<verse number="1">Pāvils, Jēzus Kristus gūsteknis, un brālis Timotejs mīļajam Filēmonam, mūsu palīgam,</verse>
				<verse number="2">Un Apijai, mīļajai māsai, un Arhipam, mūsu cīņas biedram, un draudzei, kas tavā mājā;</verse>
				<verse number="3">Lai jums mūsu Dieva Tēva un Kunga Jēzus Kristus žēlastība!</verse>
				<verse number="4">Es pateicos savam Dievam un vienmēr atminos tevi savās lūgšanās,</verse>
				<verse number="5">Jo dzirdu par tavu mīlestību un ticību, kas tev uz Kungu Jēzu un visiem svētajiem.</verse>
				<verse number="6">Lai tava ticības sadraudzība kļūst redzama katra laba darba atzīšanā, kas jūsos ir Jēzū Kristū!</verse>
				<verse number="7">Man bija liels prieks un mierinājums par tavu mīlestību, jo tu, brāli, apmierināji svēto sirdis.</verse>
				<verse number="8">Un lai gan es lielā paļāvībā uz Jēzu Kristu varu pavēlēt tev to, kas pienākas,</verse>
				<verse number="9">Tomēr mīlestības dēļ es tevi ļoti lūdzu, jo tu esi tāds kā sirmgalvis Pāvils, bet tagad arī Jēzus Kristus gūsteknis.</verse>
				<verse number="10">Es tevi lūdzu par savu dēlu Onēzimu, kuru, važās būdams, dzemdināju.</verse>
				<verse number="11">Viņš kādreiz bija tev nederīgs, bet tagad kā man, tā tev derīgs.</verse>
				<verse number="12">Es viņu aizsūtīju tev atpakaļ, bet tu viņu uzņem it kā manu sirdi!</verse>
				<verse number="13">Es gribēju paturēt viņu pie sevis, lai viņš tavā vietā kalpotu man evaņģēlija važās,</verse>
				<verse number="14">Bet bez tavas atļaujas es neko negribēju darīt, lai tava labdarība parādītos ne piespiesti, bet brīvprātīgi.</verse>
				<verse number="15">Varbūt viņš kādu brīdi aizgāja no tevis, lai tu viņu atgūtu mūžībai</verse>
				<verse number="16">Ne vairs kā vergu, bet verga vietā mīļotu brāli, īpaši man, bet vēl vairāk tev kā miesīgi, tā Kungā.</verse>
				<verse number="17">Ja tevi saista draudzība ar mani, tad pieņem viņu tāpat kā mani,</verse>
				<verse number="18">Bet ja viņš tev kā kaitējis vai palicis parādā, tad pieskaiti to man!</verse>
				<verse number="19">Es, Pāvils, uzrakstīju to ar savu roku, es atlīdzināšu, lai neteiktu tev, ka tu pats sevi esi man parādā.</verse>
				<verse number="20">Tā, brāli, es gribu iegūt no tevis labumu Kungā. Atspirdzini manu sirdi Kungā!</verse>
				<verse number="21">Es tev rakstīju paļaudamies, ka paklausīsi. Es zinu, ka tu darīsi vairāk par to, ko es saku.</verse>
				<verse number="22">Bet reizē sagatavo man mājokli, jo es ceru, ka pateicoties jūsu lūgšanām, es tikšu jums atdāvināts.</verse>
				<verse number="23">Tevi sveicina Epafra, mans līdzgūsteknis Jēzū Kristū,</verse>
				<verse number="24">Un Marks, Aristarhs, Dēma un Lūkass, mani palīgi.</verse>
				<verse number="25">Lai mūsu Kunga Jēzus Kristus žēlastība ir ar jūsu garu!</verse>
			</chapter>
		</book>
		<book number="58">
			<chapter number="1">
				<verse number="1">Daudzkārt un dažādos veidos Dievs caur praviešiem runājis mūsu tēviem.</verse>
				<verse number="2">Pēdīgi šinīs dienās Viņš mums runājis caur savu Dēlu, kuru Viņš iecēlis visam par mantinieku, caur ko Viņš arī radījis pasauli.</verse>
				<verse number="3">Viņš, būdams godības atspīdums un Viņa būtības attēls ar savas varas vārdu nes visu un, izpildījis šķīstīšanu no grēkiem, sēd pie Majestātes labās rokas augstībā.</verse>
				<verse number="4">Par eņģeļiem Viņš cēlāks tik daudz, cik pārāku par tiem Viņš mantojis vārdu.</verse>
				<verse number="5">Jo kuram no eņģeļiem Viņš kādreiz teicis: Tu esi mans Dēls; šodien es Tevi esmu dzemdinājis? Vai atkal: Es būšu Viņam Tēvs, un Viņš būs mans Dēls? (Ps 2,7; 2 Ķēn 7,14)</verse>
				<verse number="6">Un kad atkal ieved Pirmdzimto pasaulē, Viņš saka: Un visi Dieva eņģeļi pielūgs Viņu. (Ps 97)</verse>
				<verse number="7">Un eņģeļiem Viņš saka: Kas savus eņģeļus dara par vējiem un savus kalpus par uguns liesmu. (Ps 103,5)</verse>
				<verse number="8">Bet Dēlam: Tavs tronis, Dievs, mūžīgi mūžos; un taisnības zizlis ir Tavas valsts zizlis.</verse>
				<verse number="9">Tu mīlēji taisnību un ienīdi netaisnību; tāpēc Dievs, Tavs Dievs Tevi svaidīja ar prieka eļļu vairāk par Taviem līdzdalībniekiem. (Ps 44,6-7)</verse>
				<verse number="10">Un: Sākumā Tu, Kungs, dibināji zemi, un debesis ir Tavu roku darbs.</verse>
				<verse number="11">Tās zudīs, bet Tu paliksi, un tās visas sadils kā drēbes.</verse>
				<verse number="12">Un kā drānas Tu tās mainīsi, un tās pārvērtīsies, bet Tu esi tas pats, un tavi gadi nebeigsies. (Ps 101,26-28)</verse>
				<verse number="13">Jo kuram no eņģeļiem Viņš kādreiz teicis: Sēdies pie manas labās rokas, kamēr es Tavus ienaidniekus likšu par pameslu Tavām kājām? (Ps 109,1)</verse>
				<verse number="14">Vai tie visi nav kalpotāji gari, kas sūtīti kalpošanai to labad, kas iemantos pestīšanas mantojumu?</verse>
			</chapter>
			<chapter number="2">
				<verse number="1">Tāpēc mums jo vairāk jāievēro tas, ko dzirdējām, lai mēs kādreiz nepazustu.</verse>
				<verse number="2">Jo, ja caur eņģeļiem sacītais vārds ir bijis stiprs un katrs pārkāpums un nepaklausība saņēmusi taisnīgu atmaksu.</verse>
				<verse number="3">Kā tad mēs izbēgsim, ja neievērosim tik lielu pestīšanu, ko sākumā pasludinājis Kungs? To nostiprināja tie, kas dzirdēja.</verse>
				<verse number="4">Dievs to ir apliecinājis ar zīmēm un brīnumiem, un dažādiem vareniem darbiem, izdalot Svētā Gara dāvanas pēc sava prāta.</verse>
				<verse number="5">Jo ne eņģeļiem Dievs pakļāva nākamo pasauli, par ko runājam.</verse>
				<verse number="6">Bet kādā vietā kāds apliecināja, sacīdams: Kas ir cilvēks, ka Tu viņu piemini, vai cilvēka dēls, ka Tu viņu apmeklē?</verse>
				<verse number="7">Tu padarīji viņu tik nedaudz zemāku par eņģeļiem; ar godu un slavu Tu to kronēji un nostādīji viņu pāri savam roku darbam.</verse>
				<verse number="8">Visu Tu noliki zem tā kājām. Jo, pakļāvis viņam visu, Viņš nekā nav atstājis tam nepakļauta; bet tagad vēl mēs neredzam, ka viss viņam pakļauts.</verse>
				<verse number="9">Mēs gan redzam Jēzu, kas uz īsu brīdi bija zemāk nostādīts par eņģeļiem, nāves ciešanu dēļ kronētu ar godu un slavu, lai Dieva žēlastībā baudītu nāvi par visiem.</verse>
				<verse number="10">Jo pieklājas Tam, kura dēļ un caur kuru viss ir, kas daudzus bērnus veda godībā, pestīšanas devēju caur ciešanām padarīt pilnīgu.</verse>
				<verse number="11">Jo visi ir no Viena: tas, kas svētdara un tie, kas tiek svētdarīti. Tāpēc arī Viņš nekaunējās tos saukt par brāļiem, sacīdams:</verse>
				<verse number="12">Es Tavu vārdu pasludināšu saviem brāļiem, draudzes priekšā es Tevi cildināšu.</verse>
				<verse number="13">Un atkal: Es Viņam uzticos. Un atkal: Lūk, es un mani bērni, kurus Dievs man devis. (Is 8,17-18)</verse>
				<verse number="14">Tā kā bērniem kopīgi ir miesa un asinis, tad arī Viņš tāpat to pieņēmis, lai caur nāvi iznīcinātu to, kam vara pār nāvi, tas ir, velnu,</verse>
				<verse number="15">Un atbrīvotu tos, kas nāves baiļu dēļ visu dzīvi bija padoti verdzībai.</verse>
				<verse number="16">Jo Viņš nekur nerūpējas par eņģeļiem, bet rūpējas par Ābrahama pēcnācējiem.</verse>
				<verse number="17">Tāpēc Viņam visās lietās bija jātop brāļiem līdzīgam, lai kļūtu žēlsirdīgs un uzticīgs augstais priesteris Dievam tautas grēku izlīdzināšanai.</verse>
				<verse number="18">Jo tāpēc, ka Viņš cietis un ticis kārdināts, Viņš spējīgs palīdzēt tiem, kas tiek kārdināti.</verse>
			</chapter>
			<chapter number="3">
				<verse number="1">Tāpēc, svētie brāļi, debesu aicinājuma dalībnieki, skatieties uz mūsu apliecināšanas sūtni un augsto priesteri Jēzu,</verse>
				<verse number="2">Kas ir uzticīgs Tam, kas Viņu iecēlis, tāpat kā Mozus bija visā Viņa namā.</verse>
				<verse number="3">Viņš ir atzīts par lielāka goda cienīgu nekā Mozus par tik, par cik mājas cēlājam piekrīt lielāks gods nekā mājai.</verse>
				<verse number="4">Katram namam ir savs cēlājs, bet Dievs ir visu radījis.</verse>
				<verse number="5">Un Mozus gan bija uzticīgs visa Viņa namā kā kalps, lai apliecinātu to, kas jāsludina.</verse>
				<verse number="6">Bet Kristus ir kā dēls savā namā. Mēs esam šis nams, ja līdz galam uzglabāsim nesatricinātu uzticību un cerības godību.</verse>
				<verse number="7">Tāpēc Svētais Gars saka: Šodien, ja dzirdiet Viņa balsi,</verse>
				<verse number="8">Neapcietiniet savas sirdis kā sarūgtinājuma un kārdināšanas dienā tuksnesī.</verse>
				<verse number="9">Kur jūsu tēvi kārdināja mani pārbaudīdami, kaut gan redzēja manus darbus</verse>
				<verse number="10">Četrdesmit gadus. Tāpēc es sašutu par šo cilti un sacīju: vienmēr viņi sirdī maldās, bet manus ceļus viņi neatzina.</verse>
				<verse number="11">Tāpēc es zvērēju savās dusmās: Manā miera tie neieies. (Ps 94)</verse>
				<verse number="12">Skatieties, brāļi, vai kādā no jums nav neticības ļaunā sirds, lai atkāptos no dzīvā Dieva,</verse>
				<verse number="13">Bet pamudiniet viens otru diendienā, kamēr vēl saucas "šodien", ka grēka viltība nenocietina kādu no jums.</verse>
				<verse number="14">Jo mēs esam kļuvuši Kristus līdzdalībnieki, ja tikai mēs paļāvības sākumu uz Viņu paturēsim stipru līdz galam.</verse>
				<verse number="15">Kamēr sacīts: Šodien, ja Viņa balsi dzirdēsiet, neapcietiniet savas sirdis kā tanī sarūgtinājumā!</verse>
				<verse number="16">Daži, to dzirdēdami, sarūgtinājās, bet ne visi, kas Mozus vadībā izgāja no Ēģiptes.</verse>
				<verse number="17">Bet uz ko Viņš dusmojās četrdesmit gadus? Vai ne uz tiem, kas bija grēkojuši un kuru miesas tika izkaisītas tuksnesī?</verse>
				<verse number="18">Bet par kuriem Viņš zvērēja, ka tie neieies Viņa mierā; vai ne par tiem, kas bija neticīgi?</verse>
				<verse number="19">Un mēs redzam, ka viņi nevarēja ieiet savas neticības dēļ.</verse>
			</chapter>
			<chapter number="4">
				<verse number="1">Tā kā apsolījums ieiet Viņa mierā vēl pastāv, bīsimies, lai kāds no jums neizrādītos to nokavējis.</verse>
				<verse number="2">Jo arī mums tika pasludināts tāpat kā viņiem: bet dzirdētais vārds tiem nekā nelīdzēja, tāpēc ka tie, kas dzirdēja, nesavienoja to ar ticību.</verse>
				<verse number="3">Jo mēs, kas esam ticējuši, ieiesim mierā, kā Viņš to teicis: Tā es zvērēju savās dusmās: tiem manā mierā neieiet, lai gan darbi pabeigti no pasaules radīšanas.</verse>
				<verse number="4">Jo Viņš ar septīto dienu kādā vietā teicis: Un Dievs septītajā dienā atdusējās no visiem saviem darbiem.</verse>
				<verse number="5">Bet šeit atkal: Tiem nebūs ieiet manā mierā!</verse>
				<verse number="6">Tā kā dažiem atliek tanī vēl ieiet, bet tie, kuriem pirmajiem tas tika pasludināts, neticības dēļ neiegāja.</verse>
				<verse number="7">Viņš atkal nozīmē vienu dienu, šodien, pēc tik ilga laika caur Dāvidu runādams, kā jau iepriekš sacīts: Šodien, ja jūs Viņa balsi dzirdēsiet, nenocietiniet savas sirdis!</verse>
				<verse number="8">Jo ja Jēzus būtu ievedis tos mierā, tad Viņš nekad vairs nebūtu runājis par kādu vēlāku dienu.</verse>
				<verse number="9">Tātad Dieva tautai atliek vēl viena sabata atpūta.</verse>
				<verse number="10">Jo kas Viņa mierā iegājis, tas arī pats atdusēsies no saviem darbiem kā Dievs no savējiem.</verse>
				<verse number="11">Centīsimies tāpēc ieiet šinī mierā, lai kāds neiekristu neticībā pēc tā paša parauga!</verse>
				<verse number="12">Jo Dieva vārds ir dzīvs un darbīgs, un asāks par katru divasmeņu zobenu. Tas spiežas cauri, kamēr pāršķir dvēseli un garu, tāpat locekļus un smadzenes. Tas ir domu un sirdsapziņas tiesnesis.</verse>
				<verse number="13">Un Viņa vaiga priekšā nav apslēpts neviens radījums, bet Viņa acīm viss ir kails un atklāts; mums jādod Viņam norēķins.</verse>
				<verse number="14">Bet mums ir augstais priesteris Jēzus, Dieva Dēls, kas debesis caurstaigājis, tad turēsimies pie apliecināšanas.</verse>
				<verse number="15">Jo mums nav augstā priestera, kas nespētu līdzjust mūsu vājībām, bet kas tāpat kārdināts visās lietās, tikai bez grēka.</verse>
				<verse number="16">Tāpēc iesim ar uzticību pie želastības troņa, lai saņemtu žēlsirdību un atrastu žēlastību palīdzībai īstā laikā!</verse>
			</chapter>
			<chapter number="5">
				<verse number="1">Jo katrs augstais priesteris, no ļaudīm ņemts, ļaužu dēļ tiek iecelts tanīs lietās, kas attiecas uz Dievu, lai Viņš upurētu dāvanas un upurus par grēkiem;</verse>
				<verse number="2">Lai Viņš varētu līdzjust tiem, kas nezina un maldās, jo arī Viņš pats apņemts vājībām.</verse>
				<verse number="3">Tādēļ Viņam jāupurē kā par tautas, tā arī par saviem grēkiem.</verse>
				<verse number="4">Un neviens šo godu neņem pats sev, bet tas, ko Dievs aicina tāpat kā Āronu.</verse>
				<verse number="5">Tāpat arī Kristus nav sevi pagodinājis, lai kļūtu augstais priesteris, bet Tas, kas sacīja Viņam: Tu esi mans Dēls, šodien es Tevi esmu dzemdinājis.</verse>
				<verse number="6">Kā arī Viņš citā vietā saka: Tu esi priesteris mūžīgi saskaņā ar Melhizedeka iekārtu. (Ps 109,4)</verse>
				<verse number="7">Savās miesīgajās dienās Viņš, skaļi saukdams, ar asarām raidīja lūgšanas un pārlūgumus Tam, kas Viņu spēja izglābt no nāves. Savas godbijības dēļ Viņš tika uzklausīts;</verse>
				<verse number="8">Un Viņš, būdams Dieva Dēls, tomēr mācījās paklausību no tā, ko izcieta.</verse>
				<verse number="9">Un Viņš, sasniedza pilnību, kļuva visiem, kas Viņam paklausa, mūžīgās pestīšanas cēlonis,</verse>
				<verse number="10">Dieva nosauktais augstais priesteris saskaņā ar Melhizedeka iekārtu.</verse>
				<verse number="11">Par to mums būtu daudz kas sakāms, bet grūti izskaidrot, jo jūs esat kļuvuši kūtri klausīties.</verse>
				<verse number="12">Jo lai gan laika ziņā jums vajadzētu būt skolotājiem, vēl jums vajaga kādu, kas jūs mācītu Dieva vārdu pirmssākumus. Un jūs esat kļuvuši par tādiem, kam vajag piena, bet ne cietas barības.</verse>
				<verse number="13">Jo katrs, kas vēl ar pienu barojams, taisnības vārdu nesaprot, jo tas ir bērns.</verse>
				<verse number="14">Bet pilnīgajiem pienākas cieta barība; tiem piedzīvojumos prāti vingrināti atšķirt labu no ļauna.</verse>
			</chapter>
			<chapter number="6">
				<verse number="1">Tāpēc, atstājuši Kristus mācības sākumu, pāriesim uz pilnīgāku; un neliksim atkal pamatu atgriešanai no mirušajiem darbiem un ticībai uz Dievu,</verse>
				<verse number="2">Mācībai par kristību un roku uzlikšanu, un mirušo augšāmcelšanos, un mūžīgo tiesu.</verse>
				<verse number="3">Arī to mēs darīsim, ja tikai Dievs atļaus.</verse>
				<verse number="4">Jo neiespējami tos, kas reiz apgaismoti, baudījuši arī debess dāvanas un kļuvuši Svētā Gara dalībnieki,</verse>
				<verse number="5">Bez tam baudījuši labo Dieva vārdu un nākamā mūža spēku,</verse>
				<verse number="6">Bet atkrituši, vest atkal pie atgriešanās; tie Dieva Dēlu, no jauna izzobodami, sit sev krustā.</verse>
				<verse number="7">Jo zeme, kas uzsūc sevī bieži līstošo lietu un audzē stādus, noderīgus tiem, kas to apstrādā, saņem Dieva svētību;</verse>
				<verse number="8">Bet ja audzē ērkšķus un dadžus, tad tā nederīga un lāstam tuvu, tās gals ir izdegšana.</verse>
				<verse number="9">Bet lai gan tā jums runājam, vismīļie, mums ir labāka un pestīšanai tuvāka pārliecība.</verse>
				<verse number="10">Jo Dievs nav netaisnīgs. Viņš neaizmirsīs jūsu darbus un mīlestību, ko jūs parādījāt Viņa vārdā, kalpojuši un kalpodami svētajiem.</verse>
				<verse number="11">Bet mēs vēlamies, lai katrs no jums parādītu to pašu centību cerības piepildīšanā līdz galam.</verse>
				<verse number="12">Lai jūs nekļūtu kūtri, bet būtu sekotāji tiem, kas ticībā un pacietībā iemantos apsolījumus.</verse>
				<verse number="13">Jo Dievs, dodams Ābrahamam solījumus, zvērēja pats sev, kad Viņam nebija neviena lielāka, kam zvērēt,</verse>
				<verse number="14">Sacīdams: Tiešām, svētīdams es tevi svētīšu un vairodams tevi vairošu. (1 Moz 22,16-17)</verse>
				<verse number="15">Un tā, pacietīgi gaidīdams, viņš saņēma apsolīto.</verse>
				<verse number="16">Jo cilvēki zvēr lielākam par sevi, un apstiprinājums ar zvērestu ir gals katrai viņu pretrunai.</verse>
				<verse number="17">Un tā kā Dievs gribēja vēl vairāk parādīt apsolījuma mantiniekiem sava lēmuma negrozāmību, Viņš lietoja zvērestu,</verse>
				<verse number="18">Lai šinīs divās negrozāmajās lietās, kurās Dievs maldināt nevar, būtu stiprs iepriecinājums mums, kas steidzamies saņemt piedāvāto cerību.</verse>
				<verse number="19">Tā dvēselei ir drošs un stiprs enkurs, kas sniedzas aiz priekškara iekšpusē,</verse>
				<verse number="20">Kur Jēzus kā priekšgājējs iegājis par mums, mūžam būdams augstais priesteris saskaņā ar Melhizedeka iekārtu.</verse>
			</chapter>
			<chapter number="7">
				<verse number="1">Šis Melhizedeks, Salemas ķēniņš, visaugstākā Dieva priesteris izgāja pretim Ābrahamam, kad tas, satriecis ķēniņus, atgriezās atpakaļ, un svētīja viņu:</verse>
				<verse number="2">Viņam arī Ābrahams piešķīra desmito daļu no visa; tulkojumā viņš vispirms ir taisnības ķēniņš, bet tad Salemas ķēniņš, tas ir, miera ķēniņš,</verse>
				<verse number="3">Bez tēva, bez mātes, bez cilts grāmatas; viņam nav ne dienu sākuma, ne dzīves gala. Tā viņš pielīdzināms Dieva Dēlam un paliek priesteris uz mūžiem.</verse>
				<verse number="4">Tāpēc skatieties, cik liels ir tas, kam pat patriarhs Ābrahams deva desmito daļu no labākā!</verse>
				<verse number="5">Arī tiem Levi pēcnācējiem, kas saņem priesterību, ir pavēle saskaņā ar bauslību ņemt desmito daļu no tautas, tas ir, no saviem brāļiem, lai gan tie arī cēlušies no Ābrahama gurniem.</verse>
				<verse number="6">Tā tas, kas neskaitās pie viņu cilts, ir ņēmis desmito daļu no Ābrahama un svētīja to, kam bija apsolījumi.</verse>
				<verse number="7">Bez kādas pretrunas pārākais svētī mazāko.</verse>
				<verse number="8">Jo šeit desmito daļu saņem mirstīgi cilvēki, bet tur tas, par kuru liecina, ka viņš dzīvs.</verse>
				<verse number="9">Un (tā sakot) arī Levi, kas saņem desmito daļu, caur Ābrahamu bija aplikts ar desmito daļu,</verse>
				<verse number="10">Jo viņš vēl atradās tēva gurnos, kad Melhizedeks to satika.</verse>
				<verse number="11">Ja jau Levi priesterība (jo tauta tās laikā saņēma likumu) būtu nesusi pilnību, kāda vēl bija vajadzība celties citam priesterim saskaņā ar Melhizedeka iekārtu un nesaukties pēc Ārona iekārtas?</verse>
				<verse number="12">Priesterībai mainoties, nepieciešami jāmainās arī likumam.</verse>
				<verse number="13">Jo Tas, par ko šis tiek runāts, ir no citas cilts, no kuras neviens vēl nav kalpojis pie altāra.</verse>
				<verse number="14">Jo zināms, ka mūsu Kungs cēlies no Jūdas cilts, kurai Mozus nekā nav norādījis par priesterību.</verse>
				<verse number="15">Un tas kļūst vēl skaidrāk ar to, ka celsies cits priesteris, Melhizedekam līdzīgs,</verse>
				<verse number="16">Kas tāds kļuvis ne miesīgā likuma un pavēles dēļ, bet neiznīcīgās dzīves spēkā.</verse>
				<verse number="17">Jo apliecināts: Tu esi mūžam priesteris saskaņā ar Melhizedeka iekārtu.</verse>
				<verse number="18">Tā iekšējais likums tik atcelts tā nespēka un nederības dēļ.</verse>
				<verse number="19">Jo likums neko nav vedis pie pilnības, turpretī tiek ievesta lielāka cerība, ar kuru mēs tuvojamies Dievam.</verse>
				<verse number="20">Un tas nenotiek bez zvēresta (jo citi kļuvuši priesteri bez zvēresta,</verse>
				<verse number="21">Bet šis ar zvērestu caur To, kas Viņam teicis: Kungs zvērējis un nenožēlos, Tu esi priesteris mūžam).</verse>
				<verse number="22">Tāpēc Jēzus kļuvis par daudz augstākas derības galvinieku.</verse>
				<verse number="23">Un viņi gan daudzi kļuvuši priesteri, jo tiem nāve neatļāva pastāvīgi palikt,</verse>
				<verse number="24">Bet Viņam priesterība neiznīcīga, tāpēc ka paliek mūžīgi.</verse>
				<verse number="25">Tāpēc arī Viņš visos laikos spēj izglābt tos, kas caur Viņu tuvojas Dievam, vienmēr dzīvs būdams, lai mūs aizstāvētu.</verse>
				<verse number="26">Jo vajadzēja, lai mums būtu tāds augstais priesteris: svēts, nevainīgs, neaptraipīts, atšķirts no grēciniekiem un augstāks par debesīm;</verse>
				<verse number="27">Kam nevajag kā tiem priesteriem ik dienas upurēt dāvanas vispirms par saviem, pēc tam par tautas grēkiem; jo to Viņš darīja vienreiz, pats sevi upurēdams.</verse>
				<verse number="28">Jo bauslība ieceļ par priesteriem cilvēkus, kam savas vājības, bet zvēresta vārds, kas nāca pēc bauslības, - mūžam pilnīgo Dēlu.</verse>
			</chapter>
			<chapter number="8">
				<verse number="1">Bet galvenais tanī, kas pārrunājams, ir tas, ka mums tāds augstais priesteris, kas debesīs nosēdies Majestātes troņa labajā pusē,</verse>
				<verse number="2">Būdams svētnīcas un īstās telts kalpotājs. To uzcēlis Kungs, bet ne cilvēks.</verse>
				<verse number="3">Jo katrs augstais priesteris tiek iecelts dāvanu un upuru nešanai, kāpēc nepieciešami, ka Viņam būtu kaut kas, ko upurēt.</verse>
				<verse number="4">Ja Viņš būtu virs zemes, Viņš nebūtu priesteris, tāpēc ka šeit ir tādi, kas upurē dāvanas saskaņā ar bauslību,</verse>
				<verse number="5">Kas kalpo tā attēlam un ēnai, kas debesīs. Arī Mozum bija norādīts, kad viņš taisīja telti: Lūk, (tā bija teikts) padari visu pēc parauga, kas tev kalnā parādīts!</verse>
				<verse number="6">Bet tagad Viņam piešķirtā kalpošana labāka tik, par cik labāka derība, kuras starpnieks Viņš ir, jo tā dibināta ar labākiem solījumiem.</verse>
				<verse number="7">Jo ja pirmā būtu bijusi bez vainas, tad nemeklētu vietu otrai.</verse>
				<verse number="8">Un tos peldams, Viņš saka: Lūk, nāk dienas, saka Kungs, un es nodibināšu jaunu derību ar Izraēļa namu un ar Jūdas namu.</verse>
				<verse number="9">Ne tādu derību, kādu nodibināju ar viņu tēviem tanī dienā, kad satvēru viņu roku, lai izvestu tos no Ēģiptes zemes, jo viņi paši nav palikuši manā derībā, un es viņus atmetu, saka Kungs.</verse>
				<verse number="10">Bet šī ir derība, ko es nodibināšu ar Izraēļa namu pēc šīm dienām, saka Kungs: Es likšu savus likumus viņu prātā un ierakstīšu tos viņu sirdīs, un es būšu viņiem Dievs, un viņi būs mana tauta.</verse>
				<verse number="11">Un neviens nemācīs savu tuvāko un neviens savu brāli sacīdams: Pazīsti Kungu, jo visi viņi no mazākā līdz lielākajam pazīs mani,</verse>
				<verse number="12">Jo es būšu žēlīgs viņu netaisnībām un viņu grēkus vairs nepieminēšu.</verse>
				<verse number="13">Ja Viņš runā par jauno, tad novecojusi agrākā: bet kas novecojis un kļūst nespēcīgs, tas tuvu iznīcībai.</verse>
			</chapter>
			<chapter number="9">
				<verse number="1">Bija arī pirmajā (derībā) dievkalpojumu noteikumi un virszemes svētnīca.</verse>
				<verse number="2">Jo uzceltās telts priekšdaļā, kura saucas svētā, atradās svečturi un galds, un upuru maize:</verse>
				<verse number="3">Bet aiz otrā priekškara teltī, kas saucas vissvētākā,</verse>
				<verse number="4">Bija zelta kvēpināmais trauks un visapkārt ar zeltu apklāts derības šķirsts, kurā atrodas zelta trauks ar mannu un Ārona zizlis, kas zaļoja, un derības galdiņi.</verse>
				<verse number="5">Un pāri tam godības herubīni, kas apēnoja žēlastības troni. Par tiem tagad atsevišķi nav jārunā.</verse>
				<verse number="6">Pastāvot šādai iekārtai, priekšējā teltī priesteri vienmēr iegāja tad, kad tie izpildīja upura pienākumus,</verse>
				<verse number="7">Bet otrā vienīgi augstais priesteris vienreiz gadā, ne bez asinīm, ko viņš upurē par savu un tautas neapzinību.</verse>
				<verse number="8">Ar to Svētais Gars norāda ka, pastāvot pirmajai teltij, ceļš uz vissvētāko vēl nav atklāts.</verse>
				<verse number="9">Tas ir tagadējā laika attēlojums: saskaņā ar to tiek upurētas dāvanas un upuri, kas nespēj padarīt sirdsapziņā pilnīgu to, kas kalpo, bet tie tikai ēdieniem un dzērieniem.</verse>
				<verse number="10">Un dažādām mazgāšanām miesas dēļ uzlikti likumi līdz atjaunošanas laikam.</verse>
				<verse number="11">Bet Kristus, nākamo labumu augstais priesteris, atnāca caur augstāko un pilnīgāko telti, ne rokām darināto, tas ir, ne no šīs pasaules.</verse>
				<verse number="12">Un ne ar āžu un teļu, bet caur savām asinīm reiz iegāja vissvētākajā, panākdams mūžīgo pestīšanu.</verse>
				<verse number="13">Ja jau āžu un vēršu asinis un govs pelni, apslacinot sagānītos, svētī miesu tīrībai,</verse>
				<verse number="14">Cik daudz vairāk Kristus asinis, kas Svētajā Garā pats sevi bezvainīgu upurēja Dievam, tīrīs mūsu sirdsapziņu no mirušajiem darbiem, lai kalpotu dzīvajam Dievam.</verse>
				<verse number="15">Un tāpēc Viņš ir jaunās derības vidutājs: lai aicinātie saņemtu apsolīto mūžīgo mantojumu, Viņš nomira, lai atpestītu no pārkāpumiem, kas pirmās derības laikā bija padarīti.</verse>
				<verse number="16">Jo kur ir testaments, tur nepieciešami jāpierāda mantojuma atstājēja nāve,</verse>
				<verse number="17">Jo ar viņa nāvi testaments stājas spēkā, bet tam nav spēka, kamēr novēlētājs dzīvo.</verse>
				<verse number="18">Tāpēc arī pirmā (derība) netika iesvētīta bez asinīm.</verse>
				<verse number="19">Jo Mozus, nolasījis visai tautai visu bauslības likumu, paņēma teļu un āžu asinis kopā ar ūdeni, un purpursārtu vilnu, un izapu un apslacīja pašu grāmatu un visu tautu,</verse>
				<verse number="20">Sacīdams: Šīs ir derības asinis, ko Dievs jums pavēlējis.</verse>
				<verse number="21">Arī telti un visus dievkalpojuma traukus viņš tāpat apslacīja asinīm.</verse>
				<verse number="22">Un saskaņā ar likumu gandrīz viss tiek šķīstīts asinīs un bez asins izliešanas nav piedošanas.</verse>
				<verse number="23">Tā šķīstīja debeslietu attēlus, bet pašām debeslietām nepieciešami labāki upuri nekā tie.</verse>
				<verse number="24">Jo Jēzus iegāja ne rokām celtā svētnīcā, patiesās attēlā, bet pašās debesīs, lai tagad parādītos par mums Dieva vaiga priekšā,</verse>
				<verse number="25">Nevis lai sevi bieži upurētu, kā augstais priesteris ik gadus ieiet svētnīcā ar svešām asinīm.</verse>
				<verse number="26">Citādi Viņam būtu pienācis bieži ciest no pasaules iesākuma, bet tagad, laikam izpildoties, Viņš parādījās vienu reizi, lai, sevi uzupurēdams, izdeldētu grēku.</verse>
				<verse number="27">Un kā cilvēkiem nolemts vienreiz mirt un pēc tam tiesa,</verse>
				<verse number="28">Tā arī Kristus vienreiz uzupurēts daudzu grēku deldēšanai. Otrreiz Viņš parādīsies bez grēka to pestīšanai, kas Viņu gaida.</verse>
			</chapter>
			<chapter number="10">
				<verse number="1">Jo bauslība aptver tikai nākamo labumu ēnu, ne pašas īstenības tēlu. Tāpēc, tā nekad nespēj ik gadus ar tiem pašiem upuriem, ko nepārtraukti upurē, padarīt pilnīgus tos, kas tuvojas.</verse>
				<verse number="2">Citādi būtu jau mitējušies upurēt, jo upurētāji, reiz šķīstīti, neapzinātos vairs nekādus grēkus.</verse>
				<verse number="3">Bet ar tiem gads gadā notiek grēku pieminēšana,</verse>
				<verse number="4">Jo vēršu un āžu asinis grēkus piedot nespēj.</verse>
				<verse number="5">Tāpēc, pasaulē ienākdams, Viņš saka: Upurus un dāvanas Tu negribēji, bet miesu Tu man sagatavoji;</verse>
				<verse number="6">Dedzināmie upuri par grēkiem Tev nepatika.</verse>
				<verse number="7">Tad es sacīju: Lūk, es nāku. Grāmatas sākumā par mani rakstīts, lai es izpildītu, Dievs, Tavu prātu. (Ps 39)</verse>
				<verse number="8">Agrāk Viņš sacīja: Upurus un dāvanas, un dedzināmos upurus par grēkiem, un upurus, kas saskaņā ar bauslību tiek upurēti, Tu negribēji, un tie Tev nepatika.</verse>
				<verse number="9">Tad es sacīju: Lūk, es nāku, lai piepildītu, Dievs, Tavu prātu. Tā Viņš atceļ pirmo, lai nodibinātu nākošo.</verse>
				<verse number="10">Šinī gribā mēs esam svētīti ar vienreizējo Jēzus Kristus miesas uzupurēšanu.</verse>
				<verse number="11">Un katrs priesteris gan ik dienas stāv kalpodams un bieži tos pašus upurus upurēdams, kas nekad nespēj izdeldēt grēkus.</verse>
				<verse number="12">Bet Viņš, vienu upuri par grēkiem upurējis, mūžīgi sēž pie Dieva labās rokas,</verse>
				<verse number="13">Joprojām gaidīdams, kamēr Viņa ienaidnieki tiks likti par pameslu Viņa kājām,</verse>
				<verse number="14">Jo ar vienu upuri Viņš uz mūžiem padarīja pilnīgus svētdarāmos.</verse>
				<verse number="15">Bet arī Svētais Gars mums liecina, jo Viņš pēc tam sacījis:</verse>
				<verse number="16">Šī ir tā derība, ko es pēc tām dienām ar viņiem nodibināšu, saka Kungs: Es savus likumus došu viņu sirdīs un ierakstīšu tos viņu prātā,</verse>
				<verse number="17">Un viņu grēkus un netaisnības es vairs jau nepieminēšu.</verse>
				<verse number="18">Bet kur tie piedoti, tur vairs nav upura par grēku.</verse>
				<verse number="19">Tātad, brāļi, Jēzus asins dēļ mums ir cerība ieiet vissvētākajā.</verse>
				<verse number="20">Uz turieni Viņš mums sagatavojis jaunu un dzīvu ceļu caur priekškaru, tas ir, savu miesu;</verse>
				<verse number="21">Un tā kā mums ir augstais priesteris pār Dieva namu,</verse>
				<verse number="22">Tad tuvosimies patiesu sirdi, ticības pilnībā, apslacināti sirdīs un brīvi no ļaunas sirdsapziņas, un miesu nomazgājuši tīrā ūdenī.</verse>
				<verse number="23">Turēsim nesatricināmi savu cerības apliecinājumu (jo uzticams ir Tas, kas apsolījis)!</verse>
				<verse number="24">Un vērosim cits citu, lai pamudinātos mīlestībā un labajos darbos!</verse>
				<verse number="25">Neatstāsim savas sanāksmes, kā daži paraduši, nepamudinādami viens otru jo vairāk redzot, ka tā diena tuvojas.</verse>
				<verse number="26">Un ja mēs, patiesības atziņu saņēmuši, apzināti grēkojam, tad vairs neatliek upuris par grēkiem,</verse>
				<verse number="27">Bet gan šausmīgas tiesas gaidīšana un uguns niknums, kas aprīs pretiniekus.</verse>
				<verse number="28">Kas atmeta Mozus likumu, tam, diviem vai trim lieciniekiem liecinot, bez žēlastības bija jāmirst.</verse>
				<verse number="29">Kā jums šķiet, cik gan smagāku sodu pelna tas, kas Dieva Dēlu kājām mītu un derības asinis, kurās tas svētīts, turētu par nesvētām, un žēlastības Garu nievātu?</verse>
				<verse number="30">Jo mēs pazīstam To, kas teicis: Atriebšana pieder man, es atmaksāšu; un atkal: Kungs tiesās savu tautu.</verse>
				<verse number="31">Šausmīgi ir krist dzīvā Dieva rokās!</verse>
				<verse number="32">Bet atminieties agrākās dienas, kad jūs apgaismoti izturējāt lielu ciešanu cīņu.</verse>
				<verse number="33">Arī jūs atklātībā bijāt nodoti zaimiem un mokām, arī bijāt līdzdalībnieki tiem, kam tāpat notika.</verse>
				<verse number="34">Jo jūs esat cietumniekiem līdzcietuši, un jūsu mantas nolaupīšanu uzņēmāt ar prieku, apzinādamies, ka jums ir labāka un paliekama manta.</verse>
				<verse number="35">Tāpēc nezaudējiet savu paļāvību, jo tai ir liela alga.</verse>
				<verse number="36">Jo pacietība jums nepieciešama, lai, Dieva prātu izpildījuši, iemantotu apsolījumu.</verse>
				<verse number="37">Un vēl neilgi, tad nāks un nekavēsies Tas, kam jānāk.</verse>
				<verse number="38">Bet mans taisnīgais dzīvo no ticības, un tas nepatiks manai dvēselei, ja viņš atkāptos.</verse>
				<verse number="39">Tomēr mēs neesam izmisuma bērni, kas iet pazušanā, bet mums ir ticība dvēseles pestīšanai.</verse>
			</chapter>
			<chapter number="11">
				<verse number="1">Ticība ir paļāvība tam, uz ko cer, un pārliecība par to, ko neredz.</verse>
				<verse number="2">Tanī senči kļuvuši slaveni.</verse>
				<verse number="3">Ticībā mēs noprotam, ka ar Dieva vārdu pasaule radīta, ka no neredzamā cēlies redzamais.</verse>
				<verse number="4">Ticības dēļ Ābels nesa Dievam labāku upuri nekā Kains; tās dēļ viņš saņēma liecību, ka viņš taisnīgs, jo Dievs liecinājis par viņa dāvanām: un tanī viņš, lai gan jau miris, vēl joprojām runā.</verse>
				<verse number="5">Ticības dēļ Henohs tika paņemts, lai viņš nāves neredzētu, un viņu vairs neatrada, jo Dievs viņu paņēma. Pirms paņemšanas par viņu liecināts, ka viņš Dievam bijis patīkams.</verse>
				<verse number="6">Bet bez ticības nav iespējams Dievam patikt. Jo tam, kas Dievam tuvojas, jātic, ka Viņš ir, un ka Viņš atalgos tos, kas Viņu meklē.</verse>
				<verse number="7">Saņēmis aizrādījumu par to, kas vēl nebija redzams, Noass ticībā rūpīgi taisīja šķirstu sava nama glābšanai. Tās dēļ viņš nosodīja pasauli un kļuva taisnības mantinieks, kas nāk no ticības.</verse>
				<verse number="8">Ticībā paklausīja tas, ka saucas Ābrahams, un gāja uz to vietu, ko viņam nācās saņemt mantojumā. Viņš gāja, nezinādams, kur aizies.</verse>
				<verse number="9">Ticības dēļ viņš apmetās apsolītajā zemē kā svešinieks un dzīvoja teltīs kopā ar Īzāku un Jēkabu, tā paša apsolījuma līdzmantiniekiem;</verse>
				<verse number="10">Jo viņš gaidīja pilsētu ar stipriem pamatiem, kuras cēlājs un nodibinātājs ir Dievs.</verse>
				<verse number="11">Ticībā arī neauglīgā Sāra neraugoties uz vecumu, saņēma spēku kļūt māte, jo ticēja, ka Tas, kas solīja, ir uzticams.</verse>
				<verse number="12">Tāpēc arī no viena (turklāt neauglīga) dzimuši tik daudzi kā debesu zvaigznes un kā neskaitāmas smiltis jūrmalā.</verse>
				<verse number="13">Tie visi nomira ticībā, apsolīto nesaņēmuši; bet no tālienes tie Viņu redzēja un sveica, apliecinādami, ka viņi virs zemes ir ceļotāji un viesi.</verse>
				<verse number="14">Tā runājot, tie aizrādīja, ka viņi meklē tēviju.</verse>
				<verse number="15">Bet ja viņi būtu domājuši par to, no kurienes bija izgājuši, tad viņiem vēl bija laiks atgriezties.</verse>
				<verse number="16">Bet tagad tie tiecas pēc labākas, tas ir, debesu. Tāpēc arī Dievs nekautrējas saukties par viņu Dievu, jo Viņš tiem sagatavoja pilsētu.</verse>
				<verse number="17">Ticībā Ābrahams, kad tika pārbaudīts, nesa upurī vienīgo dēlu Īzāku. Viņš arī saņēma apsolījumus,</verse>
				<verse number="18">Jo viņam tika sacīts: No Īzāka tev būs pēcnācēji. (1.Moz.21,12)</verse>
				<verse number="19">Tad viņš domāja, ka Dievs spēj uzmodināt arī mirušos; tāpēc viņš to saņēma atpakaļ kā piemēru.</verse>
				<verse number="20">Ticībā Īzāks svētīja nākotnei Jēkabu un Ezavu.</verse>
				<verse number="21">Ticībā Jēkabs mirdams svētīja ikkatru Jāzepa dēlu un pielūdza Dievu, noliekdamies pār sava zižļa galu.</verse>
				<verse number="22">Ticībā Jāzeps mirdams atgādināja par Izraēļa bērnu aizceļošanu un deva norādījumus par saviem kauliem.</verse>
				<verse number="23">Ticībā vecāki slēpa Mozu pēc dzimšanas trīs mēnešus, jo redzēja, ka bērns ir skaists, un viņi nebijās ķēniņa pavēles.</verse>
				<verse number="24">Ticības dēļ Mozus, uzaudzis liels, noliedza, ka viņš būtu faraona meitas dēls,</verse>
				<verse number="25">Labāk izvēlēdamies ar Dieva tautu ciest apspiešanu, nekā no grēka smelt īslaicīgu baudu.</verse>
				<verse number="26">Kristus pazemošanu viņš turēja par lielāku bagātību nekā Ēģiptes mantas, jo viņš skatījās uz atmaksu.</verse>
				<verse number="27">Ticības dēļ viņš atstāja Ēģipti, nebīdamies no ķēniņa dusmām, jo, it kā neredzamo redzēdams, viņš izturēja.</verse>
				<verse number="28">Ticības dēļ viņš svinēja pashu un apslacīšanu asinīm, lai pirmdzimušo postītājs tos neaiztiktu.</verse>
				<verse number="29">Ticībā tie pārgāja Sarkano jūru kā sauszemi. Ēģiptieši to mēģināja, bet noslīka. (2 Moz 14,22)</verse>
				<verse number="30">Ticībā, septiņas dienas apkārt ejot, sabruka Jērikas mūri.</verse>
				<verse number="31">Ticības dēļ netikle Rahaba, miermīlīgi uzņemdama izlūkus, negāja bojā līdz ar neticīgajiem.</verse>
				<verse number="32">Un ko vēl lai saku? Man pietrūkst laika stāstīt par Gideonu, Baraku, Samsonu, Jefti, Dāvidu, Samuēlu un praviešiem,</verse>
				<verse number="33">Kas, pateicoties ticībai, uzvarēja valstis, darīja taisnīgus darbus, saņēma apsolījumus, aizdarīja lauvu mutes.</verse>
				<verse number="34">Nodzēsa uguns spēku, izbēga zobens asmenim, pārvarēja slimības, bija stipri karā, uzvarēja svešu karaspēku;</verse>
				<verse number="35">Sievietes atguva savus mirušos, uzmodinātus no miroņiem; bet citi, nodoti mokām, nepieņēma atbrīvošanu, lai iemantotu labāku augšāmcelšanos.</verse>
				<verse number="36">Vēl citi izcieta izsmieklu šaustīšanu, pat arī važas un cietumu.</verse>
				<verse number="37">Tie tika akmeņiem nomētāti, sazāģēti, kārdināti, mira zobena nonāvēti, staigāja apkārt aitu ādās, kazu ādās, ciezdami trūkumu, apspiesti, mocīti;</verse>
				<verse number="38">Tie, kam pasaule nebija cienīga, maldījās tuksnešos, kalnos un alās, un zemes aizās.</verse>
				<verse number="39">Un tie visi, pārbaudīti ticības apliecinājumā, nesaņēma apsolīto, tāpēc ka</verse>
				<verse number="40">Dievs mums paredzējis kaut ko labāku, un tāpēc viņi bez mums izpildījumu nesasniedza.</verse>
			</chapter>
			<chapter number="12">
				<verse number="1">Ap mums ir tik liels liecinieku mākonis, tāpēc dosimies ar pacietību mums priekšā stāvošajā sacīkstē, nolikdami katru smagumu un grēku, kas mums pieķēries.</verse>
				<verse number="2">Skatīsimies uz Jēzu, ticības nodibinātāju, kas paredzētā prieka dēļ, nievāšanu neievērodams, pārcieta krustu, bet tagad sēž Dieva troņa labajā pusē.</verse>
				<verse number="3">Vērojiet To, kas panesa tādas vajāšanas, ko grēcinieki vērsa pret Viņu, lai jūs nepagurtu un nekļūtu vāji savā garā!</verse>
				<verse number="4">Jo jūs, cīnīdamies pret grēku, vēl neesat līdz asinīm pretojušies.</verse>
				<verse number="5">Un jūs esat aizmirsuši pamudinājumu, kas uz jums kā bērniem runā, sacīdams: Mans dēls, nenicini Kunga pamācību un nepagursti, kad viņš tevi norāj.</verse>
				<verse number="6">Jo, ko Kungs mīl, to pārmāca un šausta katru bērnu, ko Viņš pieņem.</verse>
				<verse number="7">Esiet pacietīgi pārmācībā! Dievs izturas pret jums kā pret bērniem; jo kur būtu tāds bērns, ko tēvs nepārmācītu?</verse>
				<verse number="8">Ja jūs esat bez pārmācības, kuru visi saņēmuši, tad jūs neesat īsti bērni, bet nelikumīgi.</verse>
				<verse number="9">Tālāk, ja mūsu miesīgie tēvi mūs pārmāca un mēs tiem parādām godbijību, tad jo vairāk paklausīsim gara Tēvam un mēs dzīvosim.</verse>
				<verse number="10">Tie pēc sava prāta mūs pārmācīja dažu dienu laikam, bet Viņš pārmāca mūsu labā, Viņa svētlaimības iegūšanai.</verse>
				<verse number="11">Lai gan liekas, ka katra pārmācība tanī brīdī sagādā ne prieku, bet skumjas, tomēr vēlāk tiem, kas tanī vingrināti, dod taisnības miera augli.</verse>
				<verse number="12">Tāpēc paceliet gurdenās rokas un nespēcīgos ceļus</verse>
				<verse number="13">Un savām kājām staigājiet taisnus soļus, lai kāds klibodams nenomaldītos, bet gan tiktu dziedināts!</verse>
				<verse number="14">Tiecieties pēc miera ar visiem un pēc svētuma, bez tā neviens Dievu neredzēs.</verse>
				<verse number="15">Uzmaniet, ka neviens Dieva žēlastībai neizpaliktu, ka kāda rūgtuma sakne, augstu izaugusi, jums nekaitētu un daudzi ar to netiktu aptraipīti,</verse>
				<verse number="16">Neviens lai nebūtu netikls vai zemisks kā Ezavs, kas par vienu maltīti pārdeva savu pirmdzimtību. (1 Moz 25,33)</verse>
				<verse number="17">Jūs gan zināt, ka viņš vēlāk gribēja mantot svētību, bet tika atraidīts, jo neatrada iespēju atgriezties, lai gan ar asarām to meklēja.</verse>
				<verse number="18">Jo jūs neesat piegājuši pie taustāma kalna, ne pie degošas uguns, ne negaisa mākoņa, ne tumsas, ne vētras,</verse>
				<verse number="19">Ne bazūnes skaņas, ne vārdu balss, ko dzirdēdami, tie lūdza, lai mitējas viņiem runāt;</verse>
				<verse number="20">Jo viņi nevarēja paciest to, kas tika sacīts: Un ja kustonis pieskartos kalnam, tas jānomētā akmeņiem. (2 Moz 19,12-13)</verse>
				<verse number="21">Jā, parādība bija tik baismīga, ka Mozus izsaucās: Es esmu baiļu pārņemts un drebu! (5.Moz.9,19)</verse>
				<verse number="22">Bet jūs esat tuvojušies Siona kalnam un dzīvā Dieva pilsētai, debesu Jeruzalemei, un daudzu tūkstošu eņģeļu sapulcei,</verse>
				<verse number="23">Un debesīs pierakstīto pirmdzimušo draudzei, un Dievam, visu tiesātājam, un taisnīgajām, pilnību sasniegušajām dvēselēm,</verse>
				<verse number="24">Un Jaunās derības vidutājam Jēzum, un apslacīšanai asinīm, kas spēcīgāk runā nekā Ābela.</verse>
				<verse number="25">Pielūkojiet, ka jūs nenoraidītu To, kas runā! Ja tie neizbēga, kas atmeta To, kas runāja virs zemes, jo vairāk mēs, ja novērsīsimies no Tā, kas runā no debesīm.</verse>
				<verse number="26">Toreiz Viņa balss satricināja zemi, bet tagad Viņš pasludina, sacīdams: Vēl vienreiz es sakustināšu ne tikai zemi, bet arī debesis.</verse>
				<verse number="27">Bet tas "vēl vienreiz" norāda, ka tas, kas radīts un satricināšanai padots, tiks pārmainīts, lai paliktu tas, kas nesatricināms.</verse>
				<verse number="28">Tāpēc, saņemdami nesatricināmu valstību, būsim pateicīgi! Ar to mēs, Dievam patikdami kalposim bailēs un godbijībā.</verse>
				<verse number="29">Jo mūsu Dievs ir iznīcinātāja uguns.</verse>
			</chapter>
			<chapter number="13">
				<verse number="1">Brāļu mīlestība lai paliek jūsos!</verse>
				<verse number="2">Neaizmirstiet viesmīlību, jo daži caur to, pašiem nezinot, uzņēmuši savā pajumtē eņģeļus.</verse>
				<verse number="3">Atminieties cietumniekus, it kā jūs kopā ar viņiem būtu cietumnieki, un cietējus, jo arī jūs vēl miesā dzīvojat.</verse>
				<verse number="4">Laulība lai ir visā godā un laulības gulta neaptraipīta, jo netiklos un laulības pārkāpējus tiesās Dievs.</verse>
				<verse number="5">Jūsu dzīvei jābūt brīvai no mantkārības. Apmierinieties ar to, kas jums ir, jo Viņš sacījis: Es tevi nedz atstāšu, nedz pametīšu; (5 Moz 31,6; Joz 1,5)</verse>
				<verse number="6">Tā ka varam droši sacīt: Kungs ir mans palīgs, es nebīstos; ko spēj man padarīt cilvēks? (Ps 117,6)</verse>
				<verse number="7">Atminieties savus priekšniekus, kas jums sludinājuši Dieva vārdu! Vērodami viņu dzīves iznākumu, sekojiet to ticībai!</verse>
				<verse number="8">Jēzus Kristus vakar un šodien, un mūžīgi tas pats.</verse>
				<verse number="9">Neļaujiet sevi maldināt dažādām svešām mācībām, jo labāk, ka sirdi stiprina žēlastība, ne ēdieni; tie neko nepalīdzēja tiem, kas tanī piedalījās.</verse>
				<verse number="10">Mums ir altāris; no tā ēst nav tiesības tiem, kas kalpo teltij.</verse>
				<verse number="11">Jo kuru dzīvnieku asinis augstais priesteris ienes vissvētākajā vietā, to miesas tiek sadedzinātas ārpus nometnes.</verse>
				<verse number="12">Tāpēc arī Jēzus, lai ar savām asinīm svētdarītu tautu, cieta ārpus vārtiem.</verse>
				<verse number="13">Iziesim tad arī mēs pie Viņa ārpus nometnes, nesdami Viņa pazemošanu!</verse>
				<verse number="14">Jo mums šeit nav paliekamas vietas, bet mēs meklējam nākamo. (Mih.2,10)</verse>
				<verse number="15">Upurēsim tad caur Viņu Dievam vienmēr slavas upuri, tas ir, mūsu lūpu augļus, kas godina Viņa vārdu.</verse>
				<verse number="16">Neaizmirstiet darīt labu un dot dāvanas! Tādi upuri Dievam labpatīk.</verse>
				<verse number="17">Paklausiet saviem priekšniekiem un esiet viņiem padevīgi, jo viņi ir nomodā un viņiem būs jādod norēķins par jūsu dvēselēm; lai viņi to dara priecādamies, ne nopūzdamies, jo tas jums labumu nenes.</verse>
				<verse number="18">Lūdziet Dievu par mums! Mēs apzināmies, ka mūsu sirdsapziņa ir tīra, jo visu gribam labi darīt.</verse>
				<verse number="19">Un jo vairāk es jūs lūdzu tā darīt, lai drīzāk mani atdotu jums.</verse>
				<verse number="20">Bet miera Dievs, kas lielo avju Ganu, mūsu Kungu Jēzu Kristu, caur mūžīgās derības asinīm uzcēlis no miroņiem,</verse>
				<verse number="21">Lai stiprina jūs katrā labā darbā, ka jūs izpildītu Viņa gribu; lai Viņš jūsos padara to, kas Viņam patīk caur Jēzu Kristu, kam lai gods mūžīgi mūžos! Amen.</verse>
				<verse number="22">Bet es jūs, brāļi lūdzu: pieņemiet šos pamācības vārdus, jo es jums uzrakstīju tikai īsumā.</verse>
				<verse number="23">Ziniet, ka mūsu brālis Timotejs atbrīvots; kopā ar viņu (ja viņš drīz nāks) es jūs redzēšu.</verse>
				<verse number="24">Sveiciniet visus savus priekšniekus un visus svētos! Jūs sveicina brāļi Itālijā.</verse>
				<verse number="25">Žēlastība ar jums visiem! Amen.</verse>
			</chapter>
		</book>
		<book number="59">
			<chapter number="1">
				<verse number="1">Jēkabs, Dieva un mūsu Kunga Jēzus Kristus kalps, sveicina divpadsmit ciltis, kas dzīvo izklīdinātas.</verse>
				<verse number="2">Mani brāļi, uzskatiet to kā lielu prieku, ka jūs piemeklē dažādi kārdinājumi,</verse>
				<verse number="3">Zinādami, ka jūsu ticības pārbaudīšana rada pacietību!</verse>
				<verse number="4">Bet pacietība parādās pilnīgā darbā, lai jūs būtu pilnīgi, nepeļami un bez kādiem trūkumiem.</verse>
				<verse number="5">Ja kādam no jums trūkst gudrības, lai izlūdzas to no Dieva, kas visiem dod bagātīgi un bez pārmetumiem, un tā viņam tiks dota.</verse>
				<verse number="6">Bet lai lūdz ticībā, nemaz nešaubīdamies, jo, kas šaubās, tas līdzīgs jūras vilnim, ko vējš dzenā un mētā.</verse>
				<verse number="7">Lai tāds cilvēks nedomā kaut ko no Kunga saņemt.</verse>
				<verse number="8">Vīrs, kam dalīta dvēsele, ir nepastāvīgs visos savos ceļos.</verse>
				<verse number="9">Bet lai pazemīgais brālis lepojas savā paaugstināšanā,</verse>
				<verse number="10">Bet bagātais savā pazemībā, jo kā zāles zieds viņš izzudīs.</verse>
				<verse number="11">Jo saule uzlēca savā karstumā un izkaltēja zāli, un tās zieds nokrita, un tās vaiga skaistums gāja bojā. Tāpat bagātais nonīks savās gaitās.</verse>
				<verse number="12">Svētīgs tas vīrs, kas panes pārbaudījumus, jo pārbaudīts tas saņems dzīvības kroni, ko Dievs apsolīja tiem, kas Viņu mīl.</verse>
				<verse number="13">Neviens kārdināšanā lai nesaka, ka Dievs to kārdina, jo Dievu nevar kārdināt uz ļaunu, un Viņš nevienu nekārdina.</verse>
				<verse number="14">Bet katru kārdina viņa paša kārība, kas to vilina un valdzina.</verse>
				<verse number="15">Pēc tam kārība, kad tā ieņēmusies, dzemdē grēku, bet padarītais grēks dzemdē nāvi.</verse>
				<verse number="16">Tādēļ nemaldieties, mani mīļie brāļi!</verse>
				<verse number="17">Katrs labs devums un katra pilnīga dāvana nāk no augšienes. Tā nāk no gaismas Tēva, kurā nav pārmaiņas, nedz pārgrozības ēnas.</verse>
				<verse number="18">Labprātīgi Viņš mūs dzemdinājis ar patiesības vārdu, lai mēs būtu Viņa radījumu pirmdzimtie.</verse>
				<verse number="19">Ziniet, mani mīļie brāļi: katrs cilvēks, lai čakls klausīties, bet lēns runāt un lēns dusmoties.</verse>
				<verse number="20">Jo cilvēka dusmas nesagādā Dieva taisnību.</verse>
				<verse number="21">Tāpēc, atmezdami katru netīrību un ļaunuma pārpilnību, lēnprātībā saņemiet iesēto vārdu, kas var izglābt jūsu dvēseles!</verse>
				<verse number="22">Esiet vārda izpildītāji, bet ne tikai klausītāji, paši sevi apmānīdami,</verse>
				<verse number="23">Jo, ja kāds ir vārda klausītājs, bet ne izpildītājs, tas līdzīgs vīram, kas skata savus sejas vaibstus spogulī.</verse>
				<verse number="24">Sevi aplūkojis, tas aiziet un tūliņ aizmirst, kāds viņš bija.</verse>
				<verse number="25">Bet kas uzmanīgi ieskatās pilnīgās brīvības likumā un paliek tanī, tas nav palicis aizmāršīgs klausītājs, bet darba darītājs, tas būs svētīgs savā darbībā.</verse>
				<verse number="26">Ja kāds domā, ka tas ir dievbijīgs, un nesavalda savu mēli, bet maldina savu sirdi, tad viņa dievbijība ir tukša.</verse>
				<verse number="27">Tīra un neaptraipīta dievbijība Dieva Tēva priekšā ir tad, ja apmeklē bēdās bāreņus un atraitnes un sevi pasargā neaptraipītu no šīs pasaules.</verse>
			</chapter>
			<chapter number="2">
				<verse number="1">Mani brāļi, mūsu godības Kunga Jēzus Kristus ticību nevērtējiet pēc personas stāvokļa!</verse>
				<verse number="2">Jo ja jūsu sanāksmē ienāktu tīrās drēbēs vīrs, kam zelta gredzens, bet ienāktu arī nabadzīgs netīrā tērpā,</verse>
				<verse number="3">Un jūs uzlūkotu to, kam greznas drēbes, un tam sacītu: Tu nosēdies šeit ērti, bet trūcīgajam sacītu: Tu nostājies tur vai nosēdies pie manu kāju soliņa!</verse>
				<verse number="4">Vai tad jūs sevi nenovērtētu un nekļūtu ļaundomīgi tiesneši?</verse>
				<verse number="5">Klausieties, mani mīļie brāļi, vai Dievs tos, kas šinī pasaulē trūcīgi, nav izvēlējies par bagātiem ticībā un mantiniekiem tai valstij, ko Dievs apsolījis tiem, kas Viņu mīl?</verse>
				<verse number="6">Bet jūs nicināt trūcīgo. Vai bagātie ar varu jūs neapspiež, un vai tie nevelk jūs tiesās?</verse>
				<verse number="7">Vai viņi nav tie, kas zaimo labo vārdu, kādā jūs saucaties?</verse>
				<verse number="8">Bet ja jūs pildāt Rakstu ķēnišķo likumu: Mīli savu tuvāko kā sevi pašu, tad jūs labi darāt.</verse>
				<verse number="9">Bet ja jūs uzlūkojat personas, tad jūs grēkojat, un likums jūs atzīst par pārkāpējiem.</verse>
				<verse number="10">Ja kas izpildītu visu likumu, bet noziegtos pret vienu, tas vainojams pret visu.</verse>
				<verse number="11">Jo kas sacījis: Nepārkāp laulību, tas arī teicis: Nenokauj! Ja nu tu nepārkāp laulību, bet nokauj, tu esi likuma pārkāpējs.</verse>
				<verse number="12">Tā runājiet un tā dariet, kā tie, ko tiesās brīvības likums,</verse>
				<verse number="13">Jo tiesa nežēlīga tiem, kas neparāda žēlsirdību. Bet žēlsirdība pārsniedz tiesu.</verse>
				<verse number="14">Kāds labums, mani brāļi, ja kāds teiks, ka tam ticība, bet nav darbu? Vai ticība varēs viņu izglābt?</verse>
				<verse number="15">Ja brālis un māsa ir kaili un tiem trūkst ikdienišķā uztura,</verse>
				<verse number="16">Un ja kāds no jums viņiem teiks: Ejiet mierā, sildieties un paēdiet, bet nedos viņiem to, kas miesai nepieciešams, ko tas palīdzēs?</verse>
				<verse number="17">Tāpat arī ticība pati sevī ir mirusi, ja tai nav darbu.</verse>
				<verse number="18">Bet ja kāds teiks: Tev ir ticība, bet man darbi. Parādi man savu ticību bez darbiem, un es tev parādīšu savu ticību darbos.</verse>
				<verse number="19">Tu tici, ka ir viens Dievs, tu labi dari; arī ļaunie gari tic un dreb.</verse>
				<verse number="20">Bet vai gribi zināt, tukšais cilvēk, ka ticība bez darbiem ir mirusi?</verse>
				<verse number="21">Vai darbi neattaisnoja Ābrahamu, mūsu tēvu, kad upurēja savu dēlu Īzāku uz altāra?</verse>
				<verse number="22">Tu redzi, ka ticība līdzdarbojusies viņa darbiem, un darbos ticība sasniedza pilnību.</verse>
				<verse number="23">Ābrahams ticēja uz Dievu, un tas viņam tika pieskaitīts taisnībai, un viņš tika nosaukts Dieva draugs. (1 Moz 15,6)</verse>
				<verse number="24">Vai redzat, ka darbos cilvēks tiek taisnots, bet ne ticībā vien?</verse>
				<verse number="25">Līdzīgi arī Rahaba, netikle, vai ne darbos tika taisnota, uzņemdama sūtņus un pa citu ceļu izlaizdama?</verse>
				<verse number="26">Jo kā miesa bez gara mirusi, tā arī ticība bez darbiem mirusi.un ir savaldījusi cilvēka daba.</verse>
			</chapter>
			<chapter number="3">
				<verse number="1">Mani brāļi, daudzi netopiet mācītāji, zinādami, ka jūs nokļūsiet bargākā tiesā,</verse>
				<verse number="2">Jo mēs visi daudz grēkojam. Kas vārdā neapgrēkojas, tas ir pilnīgs vīrs, jo viņš ir spējīgs savaldīt arī visu miesu.</verse>
				<verse number="3">Ja mēs zirgiem liekam laužņus mutē, lai tie mums paklausītu, tad mēs valdām arī visu viņu ķermeni.</verse>
				<verse number="4">Lūk, arī kuģus, lai gan tie ir lieli, un brāzmaini vēji tos mētā, sīka stūre vada, kurp vien vēlas vadītājs.</verse>
				<verse number="5">Tāpat arī mēle ir mazs loceklis, bet veic lielas lietas. Lūk, cik maza uguns aizdedzina lielu mežu!</verse>
				<verse number="6">Arī mēle ir uguns, netaisnības pasaule. Mēle tādā stāvoklī atrodas starp mūsu locekļiem, ka apgāna visu ķermeni un aizdedzina dzīves gājumu, pati būdama elles iededzinātāja.</verse>
				<verse number="7">Jo visu sugu zvērus un putnus, rāpuļus un pārējos dzīvniekus savalda un ir savaldījusi cilvēka daba.</verse>
				<verse number="8">Bet mēli neviens cilvēks savaldīt nevar: tā ir nemitīgs ļaunums, pilna nāvīgas indes.</verse>
				<verse number="9">Ar to mēs godinām Kungu un Tēvu, un ar to lādam cilvēkus, kas radīti pēc Dieva līdzības.</verse>
				<verse number="10">No tās pašas mutes nāk svētība un lāsts. Tas tā, mani brāļi, nedrīkst notikt!</verse>
				<verse number="11">Vai avots arī izverd no viena un tā paša atvara saldu un rūgtu ūdeni?</verse>
				<verse number="12">Vai, mani brāļi, vīģes koks dod vīnogas un vīnkoks vīģes? Tāpat arī sālsavots nevar dot saldenu ūdeni.</verse>
				<verse number="13">Kas no jums gudrs un saprātīgs, tas lai, pareizi dzīvodams, rāda savus darbus, darītus gudrā lēnprātībā!</verse>
				<verse number="14">Bet ja savā sirdī nesat rūgtu skaudību un ķildas, tad nelielieties un nemelojiet pret patiesību!</verse>
				<verse number="15">Tāda gudrība nenāk no augšienes, bet tā ir pasaulīga, dzīvnieciska, velnišķīga.</verse>
				<verse number="16">Jo kur skaudība un ķildas, tur nekārtība un viss ļaunums.</verse>
				<verse number="17">Tā gudrība, kas nāk no augšienes, ir vispirms šķīsta, pēc tam miermīlīga, pieklājīga, padevīga, labvēlīga labam, pilna žēlsirdības un labu augļu, netiesātāja, neliekuļota.</verse>
				<verse number="18">Bet taisnības auglis mierā tiek sēts miera veicinātājos.</verse>
			</chapter>
			<chapter number="4">
				<verse number="1">No kurienes kari un strīdi jūsu starpā? Vai ne no turienes, no jūsu kārībām, kas karo jūsu locekļos?</verse>
				<verse number="2">Jūs iekārojat, bet jums nav; jūs slepkavojat un ienīstat, bet nevarat iegūt; jūs strīdaties un karojat, bet jums nav, jo jūs nelūdzat Dievu.</verse>
				<verse number="3">Jūs lūdzat, bet nesaņemat, jo jūs ļauni lūdzat, lai to izlietotu savām kārībām.</verse>
				<verse number="4">Jūs, laulības pārkāpēji! Vai jūs nezināt, ka šīs pasaules draudzība ir ienaidā ar Dievu? Un kas gribētu būt šīs pasaules draugs, tas paliek Dievam ienaidnieks.</verse>
				<verse number="5">Vai jūs domājat, ka Raksti veltīgi saka: Līdz greizsirdībai iekāro gars, kas mājo jūsos?</verse>
				<verse number="6">Bet Viņš dod lielāku žēlastību; tādēļ sacīts: Dievs pretojas lepniem, bet pazemīgiem dod žēlastību (Sak 3,34)</verse>
				<verse number="7">Tādēļ esiet padevīgi Dievam, un pretojieties velnam, un tas bēgs no jums.</verse>
				<verse number="8">Tuvojieties Dievam, un Viņš tuvosies jums. Šķīstījiet rokas, grēcinieki, un tīriet savas sirdis, jūs, dalītie dvēselē!</verse>
				<verse number="9">Sajūtiet savu niecību, sērojiet un raudiet; jūsu smiekli lai pārvēršas sērās, bet jūsu prieks - skumjās!</verse>
				<verse number="10">Pazemojieties Kunga priekšā, tad Viņš jūs paaugstinās.</verse>
				<verse number="11">Neaprunājiet, brāļi, cits citu! Kas savu brāli aprunā vai savu brāli tiesā, tas aprunā likumu un tiesā likumu. Bet ja tu likumu tiesā, tad tu neesi likuma pildītājs, bet tiesātājs.</verse>
				<verse number="12">Viens ir Likumdevējs un Tiesātājs, kas var pazudināt un glābt.</verse>
				<verse number="13">Bet kas tu esi, kas tiesā tuvāko? Lūk, jūs, kas sakāt: Šodien vai rīt mēs dosimies uz to pilsētu un pavadīsim tur kādu gadu, tirgosimies un gūsim peļņu.</verse>
				<verse number="14">Jūs neziniet, kas būs rīt.</verse>
				<verse number="15">Jo kas ir jūsu dzīve? Garaiņi, kas īsu brīdi redzami un tad izzūd. Tai vietā jums būtu jāsaka: Ja Kungam labpatiksies un dzīvi būsim, tad darīsim to vai citu.</verse>
				<verse number="16">Bet tagad jūs savā augstprātībā lielaties. Katra tāda lielība ir ļauna.</verse>
				<verse number="17">Kas zina labu darīt, bet to nedara, tam ir grēks.</verse>
			</chapter>
			<chapter number="5">
				<verse number="1">Klausieties, bagātie, raudiet un vaimanājiet par tām nelaimēm, kas jums tuvojas!</verse>
				<verse number="2">Jūsu bagātība ir sapuvusi un jūsu drēbes ir saēdušas kodes.</verse>
				<verse number="3">Jūsu zelts un sudrabs ir sarūsējis, un to rūsa būs liecība pret jums un saēdīs jūsu miesas kā uguns. Jūs esat sev sakrājuši dusmas pēdējās dienās.</verse>
				<verse number="4">Lūk, alga, atrauta strādniekiem, kas nopļāva jūsu laukus, sauc; un viņu saucieni sasnieguši Kunga Sabaota ausis.</verse>
				<verse number="5">Virs zemes jūs dzīrojāt un savas sirdis barojāt izpriecām kaujamai dienai.</verse>
				<verse number="6">Jūs notiesājāt un nonāvējāt Taisnīgo, un Viņš jums nepretojās.</verse>
				<verse number="7">Esiet pacietīgi, brāļi, līdz Kunga atnākšanai! Lūk, zemkopis gaida dārgo zemes augli, pacietīgi ilgodamies, kamēr tas saņems agro un vēlo lietu.</verse>
				<verse number="8">Tāpēc arī jūs esiet pacietīgi un stipriniet savas sirdis, jo Kunga atnākšana ir tuvu!</verse>
				<verse number="9">Negaudieties, brāļi, viens par otru, lai netiktu tiesāti! Lūk, tiesnesis stāv durvju priekšā!</verse>
				<verse number="10">Brāļi, neveiksmēs, ciešanās un pacietībai ņemiet priekšzīmi no praviešiem, kas runāja Kunga vārdā.</verse>
				<verse number="11">Lūk, mēs teicam svētīgus tos, kas izcietuši. Jūs dzirdējāt, par Ījaba pacietību un redzējāt, kāds bija Kunga gala mērķis, jo Kungs ir žēlsirdīgs un apžēlotājs.</verse>
				<verse number="12">Vispirms, mani brāļi, nezvēriet ne pie debesīm, ne pie zemes, ne citu kādu zvērestu. Jūsu runai jābūt: jā-jā, nē-nē, lai jūs netiktu tiesāti.</verse>
				<verse number="13">Ja kāds no jums skumst, lai lūdz Dievu! Ja kādam labs prāts, tas lai dzied psalmus!</verse>
				<verse number="14">Ja kāds no jums slimo, lai tas aicina Baznīcas priesterus, lai tie par viņu lūdz Dievu, svaidīdami ar eļļu Kunga vārdā!</verse>
				<verse number="15">Un ticīgā lūgšana izglābs slimnieku, un Kungs viņu pacels; un, ja viņš būtu grēkojis viņam tiks piedots.</verse>
				<verse number="16">Izsūdziet cits citam savus grēkus un lūdziet Dievu cits par citu, lai tiktu pestīti, jo daudz spēj neatlaidīga, taisnīga lūgšana!</verse>
				<verse number="17">Elijs bija mums līdzīgs cilvēks, padots ciešanām. Tas sirsnīgi lūdza Dievu, lai lietus nelītu, un nelija virs zemes trīs gadus un sešus mēnešus.</verse>
				<verse number="18">Un atkal viņš lūdza Dievu, un debess deva lietu, un zeme nesa savus augļus. (3 Ķēn 17,1; 18,45)</verse>
				<verse number="19">Mani brāļi, ja kāds no jums nomaldīsies no patiesības, un kāds viņu atgriež,</verse>
				<verse number="20">Lai tas, kas atgriezis grēcinieku no viņa maldu ceļa, zina, ka izglābs tā dvēseli no nāves un segs daudz grēku.</verse>
			</chapter>
		</book>
		<book number="60">
			<chapter number="1">
				<verse number="1">Pēteris, Jēzus Kristus apustulis, izredzētajiem svešiniekiem, kas izkaisīti Pontā, Galatijā, Kapadokijā, Āzijā un Bitinijā.</verse>
				<verse number="2">Dieva Tēva iepriekš paredzētiem Gara svētīšanai, paklausībai un apslacināšanai ar Jēzus Kristus asinīm: žēlastība jums un miers pārpilnībā!</verse>
				<verse number="3">Slavēts lai ir Dievs, mūsu Kunga Jēzus Kristus Tēvs, kas savā lielajā žēlastībā mūs atdzemdinājis dzīvai cerībai caur Jēzus Kristus augšāmcelšanos no miroņiem,</verse>
				<verse number="4">Neiznīcīgam, neaptraipītam un nevīstošam mantojumam, kas ir uzglabāts debesīs jums,</verse>
				<verse number="5">Kas Dieva spēkā tiekat pasargāti ticībā atpestīšanai, kas ir saistīta atklāšanai pēdējā laikā.</verse>
				<verse number="6">Par to jūs priecāsieties, ja arī tagad, ja tas vajadzīgs, nedaudz skumstat dažādos pārbaudījumos,</verse>
				<verse number="7">Lai jūsu pārbaudītā ticība, kas daudz vērtīgāka par ugunī pārbaudītu zeltu, izrādītos teicama, slavējama un godājama, kad parādīsies Jēzus Kristus.</verse>
				<verse number="8">Viņu jūs mīlat, lai gan neesat redzējuši, Viņam jūs tagad ticat, To neredzēdami, un ticēdami priecāsieties neizsakāmā un apskaidrotā priekā.</verse>
				<verse number="9">Kad jūs sasniegsiet savas ticības gala mērķi dvēseļu pestīšanu.</verse>
				<verse number="10">Par šo pestīšanu ir rūpīgi taujājuši un pētījuši pravieši, kas sludināja jums nolemto žēlastību.</verse>
				<verse number="11">Tie cenšas uzzināt, uz kuru vai kādu laiku viņos norāda Kristus Gars, kas iepriekš liecināja par Kristus ciešanām un tām sekojošo godību.</verse>
				<verse number="12">Viņiem tika atklāts, ka ne viņiem pašiem, bet jums kalpoja tas, ko jums pēc Svētā Gara atsūtīšanas no debesīm sniedza tie, kas jums sludināja evaņģēliju, kurā pat eņģeļi vēlas ieskatīties.</verse>
				<verse number="13">Tāpēc apjoziet sava prāta gurnus, modrībā un pilnībā ceriet uz to žēlastību, kas jums tiks dota, kad parādīsies Jēzus Kristus.</verse>
				<verse number="14">Kā paklausīgi bērni nedzīvojiet kārībās, kam jūs agrāk kalpojāt savā nezināšanā,</verse>
				<verse number="15">Bet tāpat kā Svētais, kas jūs aicinājis, topiet arī paši svēti visā dzīvē,</verse>
				<verse number="16">Jo rakstīts: Esiet svēti, jo es esmu svēts. (3.Moz.11,14)</verse>
				<verse number="17">Un ja jūs kā Tēvu piesaucat To, kas, cilvēka stāvokli neievērodams, spriež tiesu pēc katra darbiem, tad pavadiet bijībā savu ceļojuma laiku!</verse>
				<verse number="18">Jūs zināt, ka esat atpirkti ne ar iznīcīgu zeltu un sudrabu no savas aplamās dzīves, kas no tēviem mantota,</verse>
				<verse number="19">Bet ar Kristus, neaptraipītā un nevainojamā Jēra, dārgajām asinīm,</verse>
				<verse number="20">Kas iepriekš paredzēts pirms pasaules radīšanas, bet parādījies pēdējā laikā jūsu dēļ.</verse>
				<verse number="21">Jūs caur Viņu ticat Dievam, kas Viņu uzmodināja no miroņiem un deva Viņam godu, lai jums būtu ticība un cerība uz Dievu.</verse>
				<verse number="22">Savas dvēseles šķīstīdami mīlestības paklausībā, brāļu mīlestībā, mīliet cits citu sirds vienkāršībā un sirsnībā!</verse>
				<verse number="23">Jūs esat atdzimuši ne no iznīcības sēklas, bet no neiznīcīgās, dzīvā un mūžam palicēja Dieva vārda.</verse>
				<verse number="24">Jo katra miesa ir kā zāle, bet katra tās godība kā zāles zieds. Nokalta zāle, un tās zieds nokrita.</verse>
				<verse number="25">Bet Kunga vārds paliek mūžīgi. Un šis vārds jums sludināts evaņģēlijā. (Is 40,6-7)</verse>
			</chapter>
			<chapter number="2">
				<verse number="1">Un atmetuši visu ļaunprātību un viltību, un liekulību, un skaudību, un visas mēlnesības,</verse>
				<verse number="2">Bez viltības, kā jaunpiedzimuši bērni alkstiet pēc garīgā piena, lai jūs no tā augtu atpestīšanai,</verse>
				<verse number="3">Jo jūs jau baudījāt, cik labvēlīgs ir Kungs.</verse>
				<verse number="4">Ejiet pie Viņa kā pie dzīvā akmens, ko gan cilvēki atmeta, bet Dievs izredzēja un godāja!</verse>
				<verse number="5">Uzceliet uz Viņa no sevis pašiem kā no dzīviem akmeņiem garīgu celtni, topiet par svētajiem priesteriem, lai caur Jēzu Kristu nestu Dievam patīkamus garīgus upurus!</verse>
				<verse number="6">Tāpēc Rakstos teikts: Lūk, es lieku Sionā izredzētu, dārgu stūrakmeni, un kas uz Viņu tic, nepaliks kaunā, (Is 28,16)</verse>
				<verse number="7">Un jums, kas ticat, ir gods, bet neticīgajiem šis akmens, ko cēlāji atmeta, ir kļuvis stūrakmens (Ps 117,22)</verse>
				<verse number="8">Un piedauzības akmens, un apgrēcības klints tiem, kuriem vārds ir piedauzība, un tie netic. Tas viņiem arī lemts.</verse>
				<verse number="9">Bet jūs esat izredzētā cilts, ķēnišķīgā priesterība, svētā tauta, iegūtie ļaudis, lai paustu Tā varenos darbus, kas jūs aicinājis no tumsas savā brīnišķīgajā gaismā.</verse>
				<verse number="10">Jūs citkārt nebijāt tauta, bet tagad esat Dieva tauta; nebijāt apžēloti, tagad esat apžēloti. (Os 2,24; Rom 9,25)</verse>
				<verse number="11">Vismīļie, es pamācu jūs kā atnācējus un ceļiniekus atturēties no miesas kārībām, kas karo pret dvēseli.</verse>
				<verse number="12">Dzīvojiet godīgi pagānu vidū, lai tie, kas jūs aprunā kā ļaundarus, redzētu jūsu labos darbus un godinātu Dievu piemeklēšanas dienā.</verse>
				<verse number="13">Esiet paklausīgi katrai cilvēku kārtībai Dieva dēļ: ķēniņam kā augstākajam,</verse>
				<verse number="14">Pārvaldniekiem kā viņa sūtītajiem ļaundaru sodīšanai, bet to atalgošanai, kas labu dara.</verse>
				<verse number="15">Jo tāda ir Dieva griba, lai jūs, labu darot, apklusinātu neprātīgu cilvēku nezināšanu;</verse>
				<verse number="16">Kā brīvie, bet ne kā tādi, kam brīvība ļaunuma slēpšanai, bet kā Dieva kalpi.</verse>
				<verse number="17">Visus godājiet, mīliet brāļus, bīstieties Dieva, godājiet ķēniņu!</verse>
				<verse number="18">Kalpi, paklausiet saviem kungiem visā bijībā, ne tikai labiem un lēniem, bet arī iedomīgiem!</verse>
				<verse number="19">Jo tā ir žēlastība, ja kāds, apzinādamies Dievu, panes bēdas, netaisnīgi ciezdams.</verse>
				<verse number="20">Jo kāds gods būtu, ja jūs panesat, kad jūs sit pārkāpuma dēļ? Bet ja jūs, labu darīdami, pacietīgi panesat, tas ir Dievam patīkams.</verse>
				<verse number="21">Jo tam jūs esat aicināti. Jo arī Kristus cieta mūsu dēļ, atstādams jums priekšzīmi, lai jūs sekotu Viņa pēdās.</verse>
				<verse number="22">Viņš nekādu grēku nedarīja, un Viņa mutē nebija atrodama viltība. (Is.53,9)</verse>
				<verse number="23">Kad Viņu zaimoja, Viņš nezaimoja, ciezdams nedraudēja, bet padevās tam, kas Viņu netaisni tiesāja.</verse>
				<verse number="24">Viņš mūsu grēkus aiznesa savā miesā pie krusta, lai mēs, miruši grēkiem, dzīvotu taisnībai; Viņa brūces jūs izdziedināja.</verse>
				<verse number="25">Jo jūs maldījāties kā avis, bet tagad esat atgriezti pie sava dvēseļu gana un bīskapa. (Is 53,4-5)</verse>
			</chapter>
			<chapter number="3">
				<verse number="1">Tāpat arī, sievas, paklausiet saviem vīriem, lai arī tie, kas netic vārdam, pateicoties sievas dzīvei, tiktu iegūti bez sludināšanas,</verse>
				<verse number="2">Kad redzēs jūsu dievbijīgi skaidro dzīvi. (Ef 5,22; Kol 3,18)</verse>
				<verse number="3">Jūsu greznums lai nav ārējais matu pinums, zelta rotas vai grezni apģērbi,</verse>
				<verse number="4">Bet apslēptais sirds cilvēks, neiznīcīgs savā klusajā un maigajā garā, kas Dievam dārgs!</verse>
				<verse number="5">Jo tā kādreiz greznojās svētās sievietes, kas cerēja uz Dievu, būdamas paklausīgas saviem vīriem,</verse>
				<verse number="6">Kā Sāra bija paklausīga Ābrahamam, saukdama to par kungu. Jūs esat viņas meitas, kad darāt labu un nebīstieties nekādu draudu.</verse>
				<verse number="7">Tāpat jūs vīri, sadzīvojiet prātīgi ar sievām kā ar trauslāku trauku! Parādiet viņām godu kā žēlastības dzīves līdzmantiniecēm, lai jūsu lūgšanas netiktu traucētas!</verse>
				<verse number="8">Bet beidzot esiet visi vienprātīgi, līdzcietīgi, brālīgi, žēlsirdīgi, pacietīgi, pazemīgi!</verse>
				<verse number="9">Neatmaksājiet ļaunu ar ļaunu, nedz lāstus ar lāstiem, turpretim svētiet, jo tam jūs esat aicināti, lai iemantotu svētību.</verse>
				<verse number="10">Jo, kas mīl dzīvi un grib redzēt labas dienas, tas lai savalda savu mēli no ļauna, un tā lūpas lai nerunā viltu!</verse>
				<verse number="11">Izvairies no ļauna un dari labu, meklē mieru un centies, un seko tam!</verse>
				<verse number="12">Jo Kunga acis ievēro taisnīgos, un Viņa ausis dzird to lūgšanas, bet Kunga vaigs ir pret tiem, kas dara ļaunu.</verse>
				<verse number="13">Un kas jums varēs kaitēt, ja jūs dedzīgi centīsieties pēc laba?</verse>
				<verse number="14">Bet ja arī jūs ciestu taisnības dēļ, tad jūs esat svētīgi. Bet nebīstieties no viņiem un neuztraucieties!</verse>
				<verse number="15">Bet svētiet Kungu Jēzu Kristu savās sirdīs! Esiet vienmēr gatavi atlīdzināt katram, kas prasa no jums norēķinu par to cerību, kas ir jūsos!</verse>
				<verse number="16">Tomēr lēnprātībā un bijībā, lai jums būtu laba sirdsapziņa, lai kaunas tie, kas jums ceļ neslavu, nopeļot jūsu labo dzīvi Kristū.</verse>
				<verse number="17">Jo labāk, labu darot, ciest, jo tāds ir Dieva prāts, nekā darīt ļaunu.</verse>
				<verse number="18">Jo arī Kristus vienreiz mūsu grēku dēļ miris. Taisnīgais par netaisnīgajiem, nonāvēts gan miesā, bet atdzīvināts garā, lai mūs upurētu Dievam.</verse>
				<verse number="19">Garā Viņš nogāja un sludināja tiem gariem, kas bija cietumā.</verse>
				<verse number="20">Kuri kādreiz neticēja, kad tie Noasa dienās paļāvās uz Dieva pacietību, kamēr taisīja šķirstu, kurā no ūdens izglābās nedaudzi, proti, astoņas dvēseles;</verse>
				<verse number="21">Tas attēlo kristību, kura tagad arī jūs izglābj. Tā nav miesas netīrību nomazgāšana, bet Dievam veltīta lūgšana labā sirdsapziņā caur Jēzus Kristus augšāmcelšanos.</verse>
				<verse number="22">Lai mēs kļūtu mūžīgās dzīves mantinieki, Viņš, nāvi uzvarējis, uzgāja debesīs un sēž pie Dieva labās rokas, kur Viņam pakļauti eņģeļi, varas un spēki.</verse>
			</chapter>
			<chapter number="4">
				<verse number="1">Ja Kristus cieta miesīgi, tad apbruņojieties arī jūs tādām pašām domām, jo tas, kas miesā cietis, ir beidzis grēkot,</verse>
				<verse number="2">Lai atlikušo laiku miesīgi vairs nedzīvotu cilvēku kārībām, bet Dieva gribai.</verse>
				<verse number="3">Jo pietiek, ka jūs pagājušā laikā izpildījāt pagānu gribu, nododamies netīrībām, kārībām, žūpošanai, rijībai, dzīrēm un noziedzīgai kalpošanai elkiem.</verse>
				<verse number="4">Tāpēc viņi zaimodami brīnās, ka jūs nepiedalāties tanīs pašās nekrietnajās izlaidībās.</verse>
				<verse number="5">Viņi dos atbildi Tam, kas sagatavojies tiesāt dzīvos un mirušos.</verse>
				<verse number="6">Jo tādēļ arī mirušajiem evaņģēlijs sludināts, lai tie kā cilvēki tiktu tiesāti miesā, bet garā dzīvotu pēc Dieva prāta.</verse>
				<verse number="7">Tomēr visam tuvojas gals. Tāpēc esiet saprātīgi un modri lūgšanās!</verse>
				<verse number="8">Bet vairāk par visu pastāvīgi mīliet viens otru, jo mīlestība apklāj grēku daudzumu!</verse>
				<verse number="9">Savstarpēji esiet viesmīlīgi bez kurnēšanas!</verse>
				<verse number="10">Kā katrs dāvanu saņēmis, tā lai piešķir citam kā labi daždažādas Dieva žēlastības dalītāji!</verse>
				<verse number="11">Ja kāds runā, tad kā Dieva vārdus, ja kāds kalpo, tad tanī spēkā, ko Dievs piešķir, lai visās lietās Dievs tiktu pagodināts caur Jēzu Kristu, kam gods un vara mūžu mūžos. Amen.</verse>
				<verse number="12">Vismīļie, lai uguns pārbaudījums, kas jūsu pārbaudei dots, jūs neatsvešina, it kā jums notiktu kaut kas neparasts,</verse>
				<verse number="13">Bet priecājieties, piedaloties Kristus ciešanās, lai jūs, arī Viņa godībai atklājoties, varētu līksmoties un priecāties.</verse>
				<verse number="14">Ja jūs nievā Kristus vārda dēļ, tad jūs esat svētīgi, jo Dieva gods, godība un spēks, un Viņa Gars mīt pār jums.</verse>
				<verse number="15">Neviens no jums lai necieš kā slepkava vai zaglis, vai zaimotājs, vai kas tiecas pēc sveša!</verse>
				<verse number="16">Bet kas cieš kā kristīgais, lai nekaunās, bet lai pagodina Dievu šinī vārdā!</verse>
				<verse number="17">Jo laiks tiesai iesākties no Dieva nama. Bet ja vispirms no mums, tad kāds gals tiem, kas netic Dieva evaņģēlijam?</verse>
				<verse number="18">Un ja taisnīgais tikko būs izglābts, kur tad paliks bezdievis un grēcinieks?</verse>
				<verse number="19">Tāpēc arī tie, kas cieš saskaņā ar Dieva gribu, labos darbos lai nodod savas dvēseles uzticīgajam Radītājam!</verse>
			</chapter>
			<chapter number="5">
				<verse number="1">Es, vecākais un Kristus ciešanu liecinieks, līdzdalībnieks godībā, kas nākotnē atklāsies, pamudinu vecākos, kas pie jums ir:</verse>
				<verse number="2">Ganiet Dieva ganāmpulku, kas pie jums, rūpēdamies par to nepiespiesti, bet labprātīgi saskaņā ar Dievu, ne negodīgas peļņas dēļ, bet pašaizliedzīgi,</verse>
				<verse number="3">Un ne kā izredzēto valdnieki, bet no sirds esiet priekšzīme ganāmpulkam!</verse>
				<verse number="4">Un kad ieradīsies Virsgans, jūs saņemsiet nevīstošo godības kroni.</verse>
				<verse number="5">Tāpat arī, jaunākie, esiet padevīgi vecākajiem! Bet visi savstarpēji ietekmējieties pazemībā, jo Dievs ļaunajiem pretojas, bet pazemīgajiem dod žēlastību.</verse>
				<verse number="6">Tādēļ pazemojieties zem varenās Dieva rokas, lai Viņš jūs paaugstinātu apmeklējuma laikā;</verse>
				<verse number="7">Visas savas rūpes metiet uz Viņu, jo Viņš par jums rūpējas.</verse>
				<verse number="8">Esiet skaidrā prāta un nomodā, jo jūsu pretinieks velns staigā apkārt kā rūcošs lauva, meklēdams, ko aprīt.</verse>
				<verse number="9">Stipri ticībā pretojieties tam, zinādami, ka tādas pat ciešanas notiek jūsu brāļiem pasaulē.</verse>
				<verse number="10">Bet visas žēlastības Dievs, kas mūs Jēzū Kristū aicinājis savā mūžīgajā godībā, pats mūs pēc īslaicīgām ciešanām darīs pilnīgus, stiprinās un spēcinās.</verse>
				<verse number="11">Viņam gods un vara mūžu mūžos! Amen.</verse>
				<verse number="12">Kā man šķiet, es īsumā uzrakstīju jums caur uzticīgo brāli Silvanu, pamācīdams un apliecinādams, ka šī ir patiesā Dieva žēlastība, kurā jūs atrodaties.</verse>
				<verse number="13">Jūs sveicina līdzizvēlētā baznīca Babilonā un mans dēls Marks.</verse>
				<verse number="14">Sveiciniet cits citu ar svētu skūpstu! Žēlastība jums visiem, kas esat Jēzū Kristū! Amen.</verse>
			</chapter>
		</book>
		<book number="61">
			<chapter number="1">
				<verse number="1">Sīmanis Pēteris, Jēzus Kristus kalps un apustulis, tiem, kas mūsu Dieva un Pestītāja Jēzus Kristus taisnībā ieguvuši to pašu dārgo ticību kā mēs.</verse>
				<verse number="2">Žēlastība un miers lai jūsos pavairojas Dieva un mūsu Kunga Jēzus Kristus atzīšanā.</verse>
				<verse number="3">Mums Viņa dievišķā vara dāvinājusi visu vajadzīgo dzīvei un dievbijībai caur Viņa atzīšanu, kas mūs aicinājis ar savu godu un spēku,</verse>
				<verse number="4">Dāvinādams mums ļoti lielus un dārgus apsolījumus, lai jūs caur tiem kļūtu dievišķās dabas līdzdalībnieki, bēgdami no kārības posta, kas valda pasaulē.</verse>
				<verse number="5">Tāpēc pielieciet visas pūles un parādiet savā ticībā tikumu, bet tikumā atzīšanu,</verse>
				<verse number="6">Atzīšanā atturību, atturībā pacietību, pacietībā dievbijību,</verse>
				<verse number="7">Dievbijībā brāļu mīlestību, mīlestībā tuvākmīlestību!</verse>
				<verse number="8">Ja jums tas ir un bagātīgi ir, tad jūs nepaliksiet tukši un neauglīgi mūsu Kunga Jēzus Kristus atzīšanā.</verse>
				<verse number="9">Kam tā nav, tas akls un taustās ar roku, aizmirstot, ka viņš šķīstīts no visiem vecajiem grēkiem.</verse>
				<verse number="10">Tādēļ, brāļi, centieties ar labiem darbiem nodrošināt savu aicinājumu un izvēlēšanu, jo, to darot, jūs nekad negrēkosiet.</verse>
				<verse number="11">Tas bagātīgi veicinās jūsu ieiešanu mūsu Kunga un Pestītāja Jēzus Kristus mūžīgajā valstībā.</verse>
				<verse number="12">Tādēļ es nekad nerimšos jums to atgādināt, kaut gan jūs to zināt un esat nostiprinājušies šinī patiesībā.</verse>
				<verse number="13">Jo kamēr esmu šinī mājoklī, es turu par savu pienākumu uzturēt jūs modrus ar atgādinājumiem,</verse>
				<verse number="14">Jo zinu, ka drīz man šis mājoklis būs jāatstāj, kā jau to arī mūsu Kungs Jēzus Kristus man atklājis.</verse>
				<verse number="15">Bet es rūpēšos, lai jūs arī pēc manas nāves varētu bieži to pieminēt.</verse>
				<verse number="16">Mēs pasludinājām jums mūsu Kunga Jēzus Kristus spēku un atnākšanu, nesekodami izgudrotajām pasakām, bet būdami aculiecinieki Viņa varenībai.</verse>
				<verse number="17">Jo Viņš saņēma no Dieva Tēva godu un cildinājumu, kad Viņam atskanēja no augsti cēlās godības šāda balss: Šis ir mans mīļais Dēls, pie kā man labpatikšana, Viņu klausiet!</verse>
				<verse number="18">Un šo balsi, kas atskanēja no debesīm, mēs dzirdējām, kad bijām kopā ar Viņu svētajā kalnā.</verse>
				<verse number="19">Un pravieša vārds ir mums jo stiprāks, un jūs labi darāt, ievērodami to kā sveci, kas spīd tumšā vietā, kamēr uzausīs diena un rīta zvaigzne uzlēks jūsu sirdīs.</verse>
				<verse number="20">Vispirms to saprotiet, ka neviena pravieša mācība Rakstos nav iztulkojama patvaļīgi,</verse>
				<verse number="21">Jo pravietojumi nekad nav cēlušies no cilvēku gribas, bet svētie Dieva cilvēki runājuši, Svētā Gara iedvesmoti.</verse>
			</chapter>
			<chapter number="2">
				<verse number="1">Bija arī tautā viltus pravieši, kā arī jums būs mācītāji meļi, kuri ienesīs kaitīgas maldu mācības, noliegdami Kungu, kas viņus atpirka, tā sagatavodami sev drīzu pazušanu.</verse>
				<verse number="2">Un daudzi sekos viņu baudu dzīvei, un viņi zaimos patiesības ceļu.</verse>
				<verse number="3">Un mantkārībā viņi izmantos jūs ar izdomātiem vārdiem: jau sen nekavējas viņu notiesāšana, un viņu bojā eja nesnauž.</verse>
				<verse number="4">Jo arī eņģeļus, kas apgrēkojās, Dievs nesaudzēja, bet, elles tumsības saitēm saistītus, nogrūda bezdibenī ciešanās, lai glabātu viņus tiesai.</verse>
				<verse number="5">Un Viņš nesaudzēja seno pasauli, sūtīdams plūdus bezdievīgajai pasaulei, bet saudzēja taisnības sludinātāju Noasu kā astoto.</verse>
				<verse number="6">Un tāpat nosodīja sodomiešu un gomoriešu pilsētas, pārvērsdams tās pelnos un iznīcinādams, rādot biedinājumu visiem, kas bezdievīgi dzīvos.</verse>
				<verse number="7">Viņš izglāba taisnīgo Latu, ko nomāca bezdievju varmācība un viņu netiklā dzīve,</verse>
				<verse number="8">Jo, visu to redzēdams un dzirdēdams, viņš palika taisnīgs, lai gan viņš dzīvoja pie tiem, kuri diendienā mocīja ļauniem darbiem viņa taisnīgo dvēseli.</verse>
				<verse number="9">Kungs prot izglābt dievbijīgos no kārdinājuma, bet netaisnos paturēt mokām tiesas dienai,</verse>
				<verse number="10">Bet it sevišķi tos, kas seko nešķīstajām miesas kārībām un nicina augstāko varu, pārdroši un patmīlīgi nebaidīdamies radīt šķelšanos un zaimot,</verse>
				<verse number="11">Kaut gan eņģeļi, kas stiprumā un spēkā lielāki, netiesā viens otru zaimiem,</verse>
				<verse number="12">Jo tie zaimo to, ko nepazīst un savā samaitāšanā iet bojā kā neprātīgi dzīvnieki, kas pēc dabas paredzēti sagūstīšanai un nonāvēšanai.</verse>
				<verse number="13">Tie saņem netaisnības algu; dienas uzdzīvi viņi uzskata par prieku; tie ir netīrumu un kauna traipi, kas savās dzīrēs dzīro kopā ar jums.</verse>
				<verse number="14">Viņu acis pildītas laulības pārkāpšanām, nepiepildāmiem grēkiem. Viņi vilina svārstīgas dvēseles. Viņu sirdis vingrinātas mantkārībā; tie ir lāsta bērni.</verse>
				<verse number="15">Viņi maldījās, atstādami taisno ceļu, un sekoja Balaama, Bosora dēla, ceļam, kas mīlēja netaisnības algu,</verse>
				<verse number="16">Bet saņēma pamācību par savu ārprātu: mēms nastu nesējs lops, runādams cilvēka valodā, aizkavēja pravieša neprātību.</verse>
				<verse number="17">Tie ir bezūdens avoti, vētras dzenāti mākoņi, kam nolemta visdrūmākā tumsība.</verse>
				<verse number="18">Jo, runādami lepnus, tukšus vārdus, tie vilina miesas kārībās un netiklās baudās tos, kas tikko izbēguši no maldu ceļu gājējiem,</verse>
				<verse number="19">Apsolīdami tiem brīvību, būdami paši samaitāšanas vergi, jo kura kāds uzvarēts, tā vergs viņš ir.</verse>
				<verse number="20">Jo ja tie, kas mūsu Kunga un Pestītāja Jēzus Kristus atzīšanā izbēguši no pasaules gānekļiem, bet tanīs atkal iepīti, tiek uzvarēti, tad pēdējo gals ir ļaunāks nekā sākums.</verse>
				<verse number="21">Tiem būtu labāk, ja tie nebūtu pazinuši patiesības ceļu, nekā, to pazīstot, novērsties no viņiem dotā svētā baušļa.</verse>
				<verse number="22">Bet viņiem noticis, kā saka patiess sakāmvārds: Suns atgriežas pie sava vēmekļa, un mazgāta cūka atkal vārtās dubļos.</verse>
			</chapter>
			<chapter number="3">
				<verse number="1">Lūk, vismīļie, šī jau ir otrā vēstule, ko es jums rakstu, lai ar atgādinājumiem uzturētu jūsu skaidro prātu modru,</verse>
				<verse number="2">Lai jūs atcerētos svēto praviešu vārdus, kurus iepriekš minēju, un savu apustuļu pasludinātos Kunga Pestītāja likumus.</verse>
				<verse number="3">Vispirms ziniet, ka pēdējās dienās maldināšanai nāks izsmējēji, kuri dzīvos paši savās kārībās,</verse>
				<verse number="4">Sacīdami: Kur ir Viņa solījums un atnākšana? Jo no tā laika, kad tēvi nomira, viss paliek tā, kā bija no radīšanas sākuma.</verse>
				<verse number="5">Jo viņi ar nolūku sev slēpj to, ka debesis un zeme jau sen ir cēlušās Dieva vārda spēkā no ūdens un ar ūdeni,</verse>
				<verse number="6">Kurā arī toreizējā pasaule gāja bojā ūdens plūdos.</verse>
				<verse number="7">Bet tagadējās debesis un zemi glabā un uztur tas pats vārds ugunij, tiesas dienai un bezdievīgo cilvēku pazušanai.</verse>
				<verse number="8">Bet tomēr viens, vismīļie, lai nebūtu jums noslēpts, ka viena diena Kungam ir kā tūkstoš gadi un tūkstoš gadi kā viena diena.</verse>
				<verse number="9">Kungs nevilcināsies savā solījumā, kā tas dažiem šķiet, bet jūsu dēļ ir pacietīgs, negribēdams, ka kāds pazustu, bet lai visi atgrieztos un gandarītu.</verse>
				<verse number="10">Bet Kunga diena atnāks kā zaglis; tad debesis ar lielu troksni zudīs, pamatvielas karstumā izirs, bet zeme un viss, kas uz tās ražots, sadegs.</verse>
				<verse number="11">Kad viss tas tā iznīks, kādiem tad jums jābūt svētā dzīvē un dievbijībā,</verse>
				<verse number="12">Gaidot un steidzoties pretim Kunga dienas atnākšanai? Viņa dēļ debesis degdamas izirs, un pamatvielas uguns karstumā izkusīs.</verse>
				<verse number="13">Tomēr mēs saskaņā ar Viņa apsolījumiem gaidām jaunas debesis un jaunu zemi, kurās mājos taisnība.</verse>
				<verse number="14">Tādēļ, vismīļie, to gaidīdami, centieties, ka Viņš jūs atrastu mierā, nevainīgus un neaptraipītus!</verse>
				<verse number="15">Un uzskatiet mūsu Kunga pacietību kā glābšanu, kā arī mūsu mīļais brālis Pāvils jums rakstījis saskaņā ar viņam doto gudrību,</verse>
				<verse number="16">Kā viņš runā par to savās vēstulēs, no kurām dažas grūti saprotamas, kuras, kā arī citus Rakstus nemācītie un nenostiprinātie sagroza sev par pazušanu.</verse>
				<verse number="17">Tagad, brāļi, to jau zinādami, sargieties, ka nezaudējiet, neprātīgo maldu līdzaizrauti, savu stiprumu!</verse>
				<verse number="18">Bet audziet mūsu Kunga un Pestītāja Jēzus Kristus žēlastībā un atzīšanā! Viņam lai ir gods tagad un līdz mūžības dienai! Amen!</verse>
			</chapter>
		</book>
		<book number="62">
			<chapter number="1">
				<verse number="1">Kas bija no sākuma, ko dzirdējām, ko savām acīm redzējām, ko skatījām un savām rokām taustījām, dzīvības Vārdu,</verse>
				<verse number="2">- Un dzīvība parādījās, un mēs redzējām, un apliecinām, un pasludinām jums mūžīgo dzīvību, kas bija pie Tēva un mums parādījās, -</verse>
				<verse number="3">Ko redzējām un dzirdējām, to pasludinām jums, lai arī jums būtu sadraudzība ar mums, un mūsu sadraudzība ar Tēvu un ar Viņa Dēlu Jēzu Kristu.</verse>
				<verse number="4">To mēs rakstām jums, lai jūs priecātos un jūsu prieks būtu pilnīgs.</verse>
				<verse number="5">Šis ir vēstījums, kuru no Viņa dzirdējām un pasludinām jums, jo Dievs ir gaisma, un Viņā nav nekādas tumsības.</verse>
				<verse number="6">Ja mēs sakām, ka mums sadraudzība ar Viņu, bet staigājam tumsībā, tad melojam un nedarām patiesību.</verse>
				<verse number="7">Bet ja mēs staigājam gaismā, tā kā Viņš ir gaismā, tad mums ir sadraudzība savā starpā, un Viņa Dēla Jēzus Kristus asinis šķīstī mūs no katra grēka.</verse>
				<verse number="8">Ja mēs sakām, ka mums nav grēka, tad mēs sevi piekrāpjam, un mūsos nav patiesības.</verse>
				<verse number="9">Ja atzīstamies savos grēkos, tad Viņš, būdams uzticīgs un taisnīgs, mums piedod mūsu grēkus un šķīstī mūs no katras netaisnības.</verse>
				<verse number="10">Ja mēs sakām, ka neesam grēkojuši, tad darām Viņu par meli, un Viņa nav mūsos.</verse>
			</chapter>
			<chapter number="2">
				<verse number="1">Mani bērniņi, šo es jums rakstu, lai jūs negrēkotu. Bet ja nu kāds grēkojis, tad mums taisnīgais Jēzus Kristus ir aizstāvis pie Tēva.</verse>
				<verse number="2">Viņš ir mūsu grēku izlīdzināšana: ne tikai mūsu vien, bet arī visas pasaules.</verse>
				<verse number="3">No tā mēs zinam, ka Viņu esam pazinuši, ja izpildam Viņa baušļus.</verse>
				<verse number="4">Ja kas saka, ka Viņu pazīst, bet nepilda Viņa baušļus, tas ir melis, un viņā nav patiesības.</verse>
				<verse number="5">Bet kas Viņa vārdu ievēro, tanī patiesi Dieva mīlestība ir pilnīga; un no tā mēs zinām, ka esam Viņā.</verse>
				<verse number="6">Kas saka, ka Viņā paliek, tam pienākas tā rīkoties, kā Viņš darījis.</verse>
				<verse number="7">Mīļie, ne jaunu bausli es jums rakstu, bet veco bausli, kas bija jums no sākuma. Šis vecais bauslis ir tas vārds, ko dzirdējāt.</verse>
				<verse number="8">Un es rakstu jums atkal jaunu bausli, kas patiess Viņā un jūsos, jo tumsība pagājusi un patiesā gaisma jau spīd.</verse>
				<verse number="9">Kas saka, ka viņš ir gaismā, un ienīst savu brāli, tas vēl aizvien ir tumsībā.</verse>
				<verse number="10">Kas savu brāli mīl, paliek gaismā, un viņā nav piedauzības.</verse>
				<verse number="11">Bet kas savu brāli ienīst, tas atrodas tumsībā un staigā tumsībā, un nezina, kurp tas iet, jo tumsa darījusi aklas viņa acis.</verse>
				<verse number="12">Es rakstu jums, bērniņi, jo grēki jums viņa vārda dēļ tiek piedoti.</verse>
				<verse number="13">Es rakstu jums, tēvi, jo jūs pazināt Viņu, kas ir no sākuma. Es rakstu jums, jaunekļi, jo jūs uzvarējāt ļauno.</verse>
				<verse number="14">Es rakstu jums, bērni, jo jūs pazināt Tēvu. Es rakstu jums, jaunieši, jo jūs esat stipri, un Dieva vārds paliek jūsos, un jūs ļauno uzvarējāt.</verse>
				<verse number="15">Nemīliet pasauli, nedz arī to, kas ir pasaulē! Ja kāds mīl pasauli, tad viņā nav Tēva mīlestības.</verse>
				<verse number="16">Jo viss, kas pasaulē, ir miesas kārība un acu kārība, un dzīves lepnība, kas nav no Tēva, bet no pasaules.</verse>
				<verse number="17">Un pasaule un viņas kārība pāriet, bet kas izpilda Dieva gribu, paliek mūžīgi.</verse>
				<verse number="18">Bērniņi, ir pēdējā stunda! Un nāk, kā jūs dzirdējāt, antikrists; un tagad jau daudzi antikristi radušies; no tā mēs zinām, ka ir pēdējā stunda.</verse>
				<verse number="19">No mums viņi izgājuši, bet viņi nebija mūsējie, jo, ja tie būtu mūsējie, tie paliktu ar mums. Viņi jāatklāj, ka tie visi nav mūsējie.</verse>
				<verse number="20">Bet jums ir Svētā svaidīšana, un jūs zinat visu.</verse>
				<verse number="21">Es nerakstīju jums kā patiesības nezinātājiem, bet kā tās pazinējiem, jo nekādi meli nav no patiesības.</verse>
				<verse number="22">Kas gan ir melis, ja ne tas, kas noliedz, ka Jēzus ir Kristus? Tas ir antikrists, kas noliedz Tēvu un Dēlu.</verse>
				<verse number="23">Katram, kas noliedz Dēlu, nav Tēva. Kas apliecina Dēlu, tam ir arī Tēvs.</verse>
				<verse number="24">Ko jūs dzirdējāt no sākuma, lai paliek jūsos. Ja jūsos paliks tas, ko dzirdējāt no sākuma, tad arī jūs paliksiet Dēlā un Tēvā.</verse>
				<verse number="25">Šis ir tas apsolījums, ko Viņš mums solījis, mūžīgā dzīve.</verse>
				<verse number="26">To es jums uzrakstīju par tiem, kas jūs maldina.</verse>
				<verse number="27">Un jums lai paliek tas svaidījums, ko no Viņa saņēmāt. Un jums nevajag, lai jūs kāds mācītu; bet ka Viņa svaidījums māca jums visu, tas ir patiesi un nav meli. Un kā Viņš jūs mācījis, tā palieciet Viņā!</verse>
				<verse number="28">Un tagad, bērniņi, palieciet Viņā, lai, kad Viņš parādīsies, mums būtu paļāvība un, Viņam atnākot, mēs netiktu no Viņa apkaunoti.</verse>
				<verse number="29">Ja jūs ziniet, ka Viņš ir taisnīgs, tad zinat arī, ka ikviens, kas dara taisnību, no Viņa ir dzimis.</verse>
			</chapter>
			<chapter number="3">
				<verse number="1">Redziet, kādu mīlestību Tēvs mums dāvājis, lai mēs sauktos un būtu Dieva bērni! Tāpēc pasaule mūs nepazīst, jo tā nav Viņu pazinusi.</verse>
				<verse number="2">Mīļie, tagad mēs esam Dieva bērni. Un vēl nav atklājies, kas mēs būsim. Mēs tikai zinām, ka tad, kad Viņš parādīsies, mēs būsim Viņam līdzīgi, jo mēs redzēsim Viņu tādu, kāds Viņš ir.</verse>
				<verse number="3">Un katrs, kam ir šī cerība uz Viņu, svētdara sevi, kā arī Viņš ir svēts.</verse>
				<verse number="4">Katrs, kas grēko, dara arī netaisnību; arī grēks ir netaisnība.</verse>
				<verse number="5">Un jūs zināt, ka Viņš parādījies, lai gandarītu par mūsu grēkiem, un Viņā grēka nav.</verse>
				<verse number="6">Katrs, kas paliek Viņā, negrēko; un katrs, kas grēko, nav Viņu redzējis, nav arī Viņu pazinis.</verse>
				<verse number="7">Bērniņi, lai neviens jūs nemaldina! Kas dara taisnību, tas ir taisnīgs, tāpat kā Viņš ir taisnīgs.</verse>
				<verse number="8">Kas grēko, tas ir no velna, jo velns grēko no sākuma. Tamdēļ Dieva Dēls atnāca, lai Viņš sagrautu velna darbus.</verse>
				<verse number="9">Katrs, kas no Dieva dzimis, nedara grēku, jo Viņa sēkla paliek tanī; un tas nevar grēkot, jo no Dieva dzimis.</verse>
				<verse number="10">Dieva bērnus un sātana bērnus var pazīt tā: ikkatrs, kas nav taisnīgs, nav no Dieva, tāpat arī tas, kas nemīl savu brāli.</verse>
				<verse number="11">Jo šis ir tas vēstījums, ko dzirdējāt no sākuma, lai jūs viens otru mīlētu.</verse>
				<verse number="12">Ne tā kā Kains, kas bija no ļaunā un nonāvēja savu brāli. Un kādēļ viņš to nonāvēja? Tādēļ, ka viņa darbi bija ļauni, bet viņa brāļa taisnīgi.</verse>
				<verse number="13">Nebrīnieties, brāļi, ja pasaule jūs ienīst!</verse>
				<verse number="14">Mēs zinām, ka esam pārnesti no nāves dzīvībā, jo mēs mīlam brāļus. Kas nemīl, paliek nāvē.</verse>
				<verse number="15">Katrs, kas savu brāli ienīst, ir slepkava; un jūs zināt, ka nevienā slepkavā nav mūžīgās dzīvības, kas paliktu viņā.</verse>
				<verse number="16">No tā mēs pazinām Dieva mīlestību, ka Viņš par mums atdeva savu dzīvību; tā arī mums pienākas savu dzīvību atdot par brāļiem.</verse>
				<verse number="17">Kam būtu šīs pasaules manta un viņš redzētu savu brāli trūkumā, bet noslēgtu tam savu sirdi, kā gan Dieva mīlestība paliktu viņā?</verse>
				<verse number="18">Mani bērniņi, nemīlēsim vārdos, ne ar mēli, bet darbos un patiesībā!</verse>
				<verse number="19">No tā mēs zinām, ka esam no patiesības, un Viņa priekšā varam mierināt savas sirdis.</verse>
				<verse number="20">Ja mūsu sirds pārmet mums, Dievs ir lielāks nekā mūsu sirds, un zina visu.</verse>
				<verse number="21">Mīļie, ja mūsu sirds nepārmet, tad mums ir paļāvība uz Dievu.</verse>
				<verse number="22">Un visu, ko mēs lūgsim, to saņemsim no Viņa, jo mēs izpildām Viņa baušļus un darām to, kas Viņam patīkams.</verse>
				<verse number="23">Un šis ir Viņa bauslis, lai mēs ticētu Viņa Dēla Jēzus Kristus vārdam un mīlētu viens otru, kā Viņš mums pavēlējis.</verse>
				<verse number="24">Un kas Viņa baušļus izpilda, tas paliek Viņā, un Viņš tanī; un ka Viņš mūsos paliek, to zinām no tā Gara, ko Viņš mums devis.</verse>
			</chapter>
			<chapter number="4">
				<verse number="1">Mīļie, neticiet katram garam, bet pārbaudiet garus, vai tie ir no Dieva, jo daudzi viltus pravieši izgājuši pasaulē.</verse>
				<verse number="2">Dieva garu pazīstiet no tā: katrs gars, kas apliecina, ka Jēzus Kristus ir atnācis miesā, ir no Dieva.</verse>
				<verse number="3">Katrs gars, kas noliedz Jēzu, nav no Dieva; tas ir antikrists, par kuru dzirdējāt, ka viņš nāk un tagad jau ir pasaulē.</verse>
				<verse number="4">Bērniņi, jūs to uzvarējāt, jūs esat no Dieva, jo Tas, kas jūsos, ir lielāks nekā tas, kas pasaulē.</verse>
				<verse number="5">Tie ir no pasaules, tāpēc viņi runā par pasauli, un pasaule klausās viņos.</verse>
				<verse number="6">Mēs esam no Dieva. Kas pazīst Dievu, tas mūs uzklausa; kas nav no Dieva, tas mūs neklausa. No tā pazīstam patiesības Garu un maldu garu.</verse>
				<verse number="7">Mīļie, mīlēsim viens otru, jo mīlestība ir no Dieva! Katrs, kas mīl, dzimis no Dieva un pazīst Dievu.</verse>
				<verse number="8">Kas nemīl, tas nav Dievu pazinis, jo Dievs ir mīlestība.</verse>
				<verse number="9">Tanī atklājas Dieva mīlestība mūsos, ka Dievs atsūtīja savu vienpiedzimušo Dēlu pasaulē, lai mēs dzīvotu caur Viņu.</verse>
				<verse number="10">Tanī pastāv mīlestība, ka nevis mēs esam mīlējuši Dievu, bet gan Viņš mūs pirmāk mīlēja un sūtīja savu Dēlu gandarīšanai par mūsu grēkiem.</verse>
				<verse number="11">Mīļie, ja Dievs mūs tā mīlējis, tad arī mums vajag vienam otru mīlēt!</verse>
				<verse number="12">Dievu neviens nekad nav redzējis. Ja mēs mīlam viens otru, tad Dievs paliek mūsos un Viņa mīlestība mūsos ir pilnīga.</verse>
				<verse number="13">No tā mēs pazīstam, ka mēs paliekam Viņā un Viņš mūsos, ka Viņš mums devis no sava Gara.</verse>
				<verse number="14">Arī mēs redzējām un apliecinām, ka Tēvs ir sūtījis savu Dēlu, pasaules Pestītāju.</verse>
				<verse number="15">Kas apliecina, ka Jēzus ir Dieva Dēls, tanī paliek Dievs un viņš Dievā.</verse>
				<verse number="16">Un mēs pazinām un ticējām tai mīlestībai, kas Dievam ir uz mums. Dievs ir mīlestība, un, kas paliek mīlestībā, tas paliek Dievā un Dievs viņā.</verse>
				<verse number="17">Ar to Dieva mīlestība kļuvusi pie mums pilnīga, ka mums ir paļāvība tiesas dienā, jo tāpat kā Viņš ir, arī mēs esam šinī pasaulē.</verse>
				<verse number="18">Mīlestībā nav baiļu, bet pilnīga mīlestība aizdzen bailes, jo bailes rada mokas; kas bīstas, tas nav pilnīgs mīlestībā.</verse>
				<verse number="19">Tātad mīlēsim Dievu, jo Dievs pirmāk mūs mīlējis.</verse>
				<verse number="20">Ja kāds saka: Es mīlu Dievu un ienīstu savu brāli, tas ir melis. Jo kā tas, kas nemīl savu brāli, ko viņš redz, var mīlēt Dievu, ko neredz?</verse>
				<verse number="21">Un mums no Dieva šis bauslis: kas mīl Dievu, tas lai mīl arī savu brāli!</verse>
			</chapter>
			<chapter number="5">
				<verse number="1">Katrs, kas tic, ka Jēzus ir Kristus, ir no Dieva dzimis. Un katrs, kas mīl To, kas Viņu dzemdinājis, mīl arī To, kas no Viņa dzimis.</verse>
				<verse number="2">No tā mēs zinām, ka mēs Dieva bērnus mīlam, ja mīlam Dievu un izpildām Viņa baušļus.</verse>
				<verse number="3">Jo šī ir Dieva mīlestība, ka izpildām Viņa baušļus, un Viņa baušļi nav grūti.</verse>
				<verse number="4">Jo viss, kas dzimis no Dieva, uzvar pasauli; un mūsu ticība ir tā uzvara, kas uzvar pasauli.</verse>
				<verse number="5">Kas ir tas, kas pasauli uzvar, ja ne tas, kas tic, ka Jēzus ir Dieva Dēls?</verse>
				<verse number="6">Viņš ir tas, kas nācis caur ūdeni un asinīm. Jēzus Kristus: ne ūdenī vien, bet ūdenī un asinīs. Un Gars ir tas, kas liecina, ka Kristus ir patiesība.</verse>
				<verse number="7">Jo trīs ir, kas dod liecību debesīs: Tēvs, Vārds un Svētais Gars; un šie trīs ir viens.</verse>
				<verse number="8">Un trīs ir, kas dod liecību virs zemes: Gars, ūdens un asinis; un šie trīs ir viens.</verse>
				<verse number="9">Ja mēs pieņemam cilvēku liecību, Dieva liecība ir lielāka: jo šī ir Dieva liecība, kas lielāka, ka Viņš liecinājis par savu Dēlu.</verse>
				<verse number="10">Kas tic uz Dieva Dēlu, tam ir Dieva liecība sevī. Kas netic Dēlam, tas dara Viņu par meli, tāpēc ka tas netic liecībai, ko Dievs liecinājis par savu Dēlu.</verse>
				<verse number="11">Un šī ir tā liecība, ka Dievs mums devis mūžīgo dzīvi, un šī dzīve ir Viņa Dēlā.</verse>
				<verse number="12">Kam Dēls ir, tam ir dzīvība; kam Dēla nav, tam dzīvības nav.</verse>
				<verse number="13">To es rakstu jums, kas ticat Dieva Dēla vārdam, lai jūs zinātu, ka jums ir mūžīgā dzīve.</verse>
				<verse number="14">Un šī paļāvība mums ir uz Viņu, ka Viņš klausa mūs, ja mēs ko lūdzam saskaņā ar Viņa gribu.</verse>
				<verse number="15">Un mēs zinām, ka Viņš uzklausa, ko vien mēs lūdzam; arī zinām, ka visu, ko no Viņa lūdzam, saņemam.</verse>
				<verse number="16">Ja kāds zina savu brāli grēkojam, kas nebūtu nāves grēks, tas lai aizlūdz, un tam, kas negrēko nāvīgi, tiks dota dzīvība. Bet ir nāves grēks, par to es nesaku, lai kāds aizlūdz.</verse>
				<verse number="17">Katra netaisnība ir grēks, un ir nāvīgs grēks.</verse>
				<verse number="18">Mēs zinām, ka katrs, kas no Dieva dzimis, negrēko, jo dzimšana no Dieva pasargā viņu, un ļaunais viņu neskar.</verse>
				<verse number="19">Mēs zinām, ka esam no Dieva, bet visa pasaule atrodas ļaunumā.</verse>
				<verse number="20">Un mēs zinām, ka Dieva Dēls ir atnācis un mums tādu saprašanu devis, ka mēs pazīstam īsto Dievu un esam Viņa patiesajā Dēlā. Šis ir patiesais Dievs un mūžīgā dzīvība.</verse>
				<verse number="21">Bērniņi, sargieties no elkiem! Amen.</verse>
			</chapter>
		</book>
		<book number="63">
			<chapter number="1">
				<verse number="1">Vecākais izredzētajai kundzei un viņas bērniem, kurus es patiesi mīlu, un ne tikai es, bet arī visi, kas atzinuši patiesību</verse>
				<verse number="2">Patiesības dēļ, kas paliek mūsos un būs ar mums mūžīgi.</verse>
				<verse number="3">Lai ir ar jums žēlastība, žēlsirdība, miers no Dieva Tēva, un no Jēzus Kristus, Tēva Dēla, patiesībā un mīlestībā!</verse>
				<verse number="4">Es ļoti priecājos, ka esmu atradis starp taviem bērniem tādus, kas staigā patiesībā saskaņā ar pavēli, ko saņēmām no Tēva.</verse>
				<verse number="5">Un tagad es tevi lūdzu, kundze, ne tā kā jaunu bausli tev rakstīdams, bet to, kas mums bija no sākuma, lai mēs viens otru mīlētu.</verse>
				<verse number="6">Un šī ir mīlestība, lai mēs dzīvotu saskaņā ar Viņa baušļiem. Jo šis ir bauslis, lai jūs tanī dzīvotu, kā jūs no sākuma dzirdējāt.</verse>
				<verse number="7">Jo daudzi maldināti izgājuši pasaulē, kas neatzīst, ka Jēzus Kristus atnācis miesā; tāds ir maldinātājs un antikrists.</verse>
				<verse number="8">Pielūkojiet paši sevi, lai jūs nepazaudētu to, par ko pūlējāties, bet lai saņemtu pilnu algu!</verse>
				<verse number="9">Katram, kas aiziet un nepaliek Kristus mācībā, nav Dieva; kas paliek šinī mācībā, tam ir Tēvs un Dēls.</verse>
				<verse number="10">Ja kas nāk pie jums un nesludina šo mācību, tādu neuzņemiet savās mājās un nesveiciniet viņu.</verse>
				<verse number="11">Jo tas, kas viņu sveicina, piedalās tā ļaunajos darbos.</verse>
				<verse number="12">Man būtu jums daudz kas rakstāms, bet es negribu uz papīra un ar tinti, jo es ceru būt pie jums un parunāt no mutes mutē, lai jūsu prieks būtu pilnīgs.</verse>
				<verse number="13">Tevi sveicina tavas izredzētās māsas bērni.</verse>
			</chapter>
		</book>
		<book number="64">
			<chapter number="1">
				<verse number="1">Vecākais vismīļajam Gajam, ko es mīlu patiesībā.</verse>
				<verse number="2">Vismīļais, es lūdzu Dievu, lai tev visās lietās labi klātos un tu būtu vesels tā, kā tavai dvēselei jau labi klājas.</verse>
				<verse number="3">Es ļoti priecājos, kad atnāca brāļi un apliecināja tavu patiesību, ka tu jau staigā patiesībā.</verse>
				<verse number="4">Man nav lielāka prieka, ja dzirdu, ka mani bērni dzīvo patiesībā.</verse>
				<verse number="5">Vismīļais, visu, ko tu dari brāļiem, tu dari uzticīgi, tāpat arī svešiniekiem;</verse>
				<verse number="6">Tie devuši liecību par tavu mīlestību draudzes priekšā. Viņus tu, labi darīdams, novadīsi, kā tas cienīgi Dieva priekšā.</verse>
				<verse number="7">Jo Viņa vārda dēļ tie izgājuši, neņemdami neko no pagāniem.</verse>
				<verse number="8">Tātad mums pienākas tādus uzņemt, lai mēs kļūtu patiesības līdzstrādnieki.</verse>
				<verse number="9">Es varbūt būtu draudzei rakstījis, bet Diotrefs, kas mīl būt pirmais starp viņiem, mūs neuzņem.</verse>
				<verse number="10">Tāpēc, ja es nākšu, atgādināšu viņa darbus, kādus viņš dara, ļaunprātīgi mūs aprunādams; un ar to viņam vēl nepietiek: viņš pats neuzņem brāļus un aizliedz to darīt tiem, kas tos grib uzņemt, un izstumj tos no draudzes.</verse>
				<verse number="11">Vismīļais, neseko ļaunajam, bet labajam! Kas dara labu, tas no Dieva; kas dara ļaunu, Dieva neredz.</verse>
				<verse number="12">Dēmētrijam par labu liecinājuši visi, arī pati patiesība, bet arī mēs domājam liecību, un tu zini, ka mūsu liecība ir patiesa.</verse>
				<verse number="13">Man būtu daudz kas tev rakstāms, bet es negribu tev rakstīt ar tinti un spalvu.</verse>
				<verse number="14">Bet es ceru drīzumā tevi redzēt; un tad mēs runāsim no mutes mutē. Miers ar tevi! Draugi tevi sveicina. Sveicini draugus katru atsevišķi!</verse>
			</chapter>
		</book>
		<book number="65">
			<chapter number="1">
				<verse number="1">Jūda, Jēzus Kristus kalps un Jēkaba brālis, Dieva Tēva mīlētajiem, Jēzū Kristū pasargātajiem un aicinātajiem:</verse>
				<verse number="2">Žēlsirdība un miers, un mīlestība lai jums bagātīgi!</verse>
				<verse number="3">Vismīļie, tā kā man ļoti rūpēja jums rakstīt par jūsu kopējo pestīšanu, es atzinu kā nepieciešamību jums rakstīt, pamudinādams cīnīties par ticību, kas svētiem reiz uzticēta.</verse>
				<verse number="4">Jo iezagušies zināmi ļaudis (par kuriem jau iepriekš ir rakstīts šāds lēmums), bezdievji, kas mūsu Dieva žēlastību izmanto palaidnībai un noliedz vienīgo Valdnieku un Kungu Jēzu Kristu.</verse>
				<verse number="5">Bet es jums, kas visu gan zināt, gribu atgādināt, ka Kungs gan izglāba tautu no Ēģiptes zemes, bet pēc tam iznīcināja tos, kas neticēja.</verse>
				<verse number="6">Un eņģeļus, kas savu augsto stāvokli nepasargāja, bet atstāja savu mājokli, Viņš patur mūžīgās saitēs saistītus, ieslēgtus tumsā lielās dienas tiesai.</verse>
				<verse number="7">Kā Sodoma, Gomora un apkārtējās pilsētas, kas līdzīgi šīm nodevās netiklībai un padevās pretdabīgām miesas kārībām, ir kļuvušas par piemēru, izciezdamas mūžīgās uguns sodu,</verse>
				<verse number="8">Tāpat arī šie apgāna miesu, nicina augstāko Valdnieku, zaimo majestāti.</verse>
				<verse number="9">Kad erceņģelis Miķelis Mozus miesas dēļ strīdējās un cīnījās ar velnu, tas neuzdrošinājās par viņu teikt lāstu spriedumu, bet sacīja: Kungs lai tev pavēl!</verse>
				<verse number="10">Bet šie zaimo visu, ko nesaprot, turpretim visu, ko tie izprot dabīgi, līdzīgi neprātīgajiem dzīvniekiem, tas kļūst viņiem par samaitāšanu.</verse>
				<verse number="11">Bēdas viņiem, jo tie aizgājuši Kaina ceļu, peļņas dēļ padevušies Balaama maldiem un gāja bojā, pretodamies kā Kore.</verse>
				<verse number="12">Tie ir kā kauna traipi savos mielastos, kas paši, sevi barodami, bez kauna dzīro. Tie ir kā vēja dzenāti bezūdens mākoņi, koki, kas rudenī bez augļiem, divkārt miruši, izrauti ar saknēm,</verse>
				<verse number="13">Trakojošas jūras bangas, kas izgāž putās savu kaunu, nomaldījušās zvaigznes, kam mūžīgi paredzēta tumsības vētra.</verse>
				<verse number="14">Par šiem pravietojis arī Henohs, septītais pēc Ādama, sacīdams: Lūk, Kungs nāks kopā ar tūkstošiem savu svēto</verse>
				<verse number="15">Tiesāt visus un sodīt visus bezdievjus visu viņu bezdievīgo darbu dēļ, ko tie bezdievīgi darījuši, un visu zaimu dēļ, ko bezdievīgie grēcinieki runājuši pret Dievu.</verse>
				<verse number="16">Tie ir kurnētāji, kas sūdzas par savu likteni un dzīvo savās kārībās. To mute runā augstprātību, glaimojot cilvēkiem sava labuma dēļ.</verse>
				<verse number="17">Bet jūs, vismīļie, atcerieties vārdus, ko jums mūsu Kunga Jēzus Kristus apustuļi iepriekš sacījuši!</verse>
				<verse number="18">Viņi jums sacīja, ka pēdējā laikā nāks smējēji, kas dzīvos paši savās bezdievīgajās kārībās.</verse>
				<verse number="19">Tie rada šķelšanos, tie ir dzīvnieciski; gara viņiem nav.</verse>
				<verse number="20">Bet jūs, vismīļie, stiprinieties savā vissvētajā ticībā un lūdziet Dievu Svētajā Garā!</verse>
				<verse number="21">Pasargiet sevi Dieva mīlestībā, gaidīdami mūsu Kunga Jēzus Kristus žēlsirdību mūžīgajai dzīvei!</verse>
				<verse number="22">Un vienus pamāciet kā jau notiesātus.</verse>
				<verse number="23">Citus glābiet, izraudami no uguns, citus apžēlodami bailēs, lai jums riebjas pat drēbes, ko miesa apgānījusi!</verse>
				<verse number="24">Tam, kas spēj jūs pasargāt bez grēkiem un stādīt nevainīgus un līksmus savas godības priekšā, atnākot mūsu Kungam Jēzum Kristum,</verse>
				<verse number="25">Vienīgajam Dievam, mūsu Pestītājam, caur Jēzu Kristu, mūsu Kungu, lai gods, varenība, spēks un vara no mūžības, tagad un visos mūžu mūžos! Amen.</verse>
			</chapter>
		</book>
		<book number="66">
			<chapter number="1">
				<verse number="1">Jēzus Kristus atklāsme, ko Viņam devis Dievs, lai rādītu saviem kalpiem, kam jānotiek drīzumā un ko Viņš, sūtīdams savu eņģeli, darījis zināmu savam kalpam Jānim,</verse>
				<verse number="2">Kas apliecinājis Dieva vārdu un Jēzus Kristus liecību, un ko vien viņš redzējis.</verse>
				<verse number="3">Svētīgs tas, kas lasa un klausās šī pravietojuma vārdos, un glabā to, kas tanī rakstīts, jo laiks ir tuvu.</verse>
				<verse number="4">Jānis septiņām draudzēm, kas atrodas Āzijā: Žēlastība jums un miers no tā, kas ir, kas bija un kas nāks, un no tiem septiņiem gariem, kas atrodas Viņa troņa priekšā,</verse>
				<verse number="5">Un no Jēzus Kristus, kas ir uzticīgs liecinieks, mirušo pirmdzimtais un valdnieks pār zemes ķēniņiem, kas mūs mīlējis un savām asinīm nomazgājis mūsu grēkus,</verse>
				<verse number="6">Un kas mūs darījis par ķēniņiem un priesteriem Dievam, savam Tēvam; Viņam lai ir gods un valdīšana mūžīgi mūžos! Amen.</verse>
				<verse number="7">Lūk, Viņš nāk padebešos, un Viņu redzēs katra acs un tie, kas Viņu caurdūruši. Par Viņu vaimanās visas zemes ciltis. Tiešām! Amen.</verse>
				<verse number="8">Es esmu alfa un omega, sākums un beigas, saka Kungs Dievs, kas ir, kas bija un kas nāks, Visvarenais.</verse>
				<verse number="9">Es, Jānis, jūsu brālis un līdzdalībnieks bēdās, valstībā un izturībā Jēzū Kristū; es biju salā, ko sauc par Patmosu, Dieva vārda un Jēzus liecības dēļ.</verse>
				<verse number="10">Kunga dienā es tapu aizrauts garā un dzirdēju aiz sevis stipru balsi kā bazūni</verse>
				<verse number="11">Sakām: To, ko tu redzi, raksti grāmatā un sūti septiņām Āzijas baznīcām: Efezā, Smirnā, Pergamā, Tiatirā, Sardā, Filadelfijā un Lāodikejā.</verse>
				<verse number="12">Es atgriezos, lai vērotu balsi, kas runāja ar mani; un atgriezies es redzēju septiņus zelta svečturus,</verse>
				<verse number="13">Un septiņu zelta svečturu vidū kādu Cilvēka Dēlam līdzīgu, apģērbtu garos svārkos un apjoztu ar zelta jostu ap krūtīm.</verse>
				<verse number="14">Bet Viņa galva un mati bija balti kā balta vilna un kā sniegs, un Viņa acis kā uguns liesma,</verse>
				<verse number="15">Un viņa kājas līdzīgas zelta rūdai, it kā krāsnī kausētai, un Viņa balss kā lielu ūdeņu krākšana.</verse>
				<verse number="16">Viņam bija labajā rokā septiņas zvaigznes; no Viņa mutes izgāja abpusēji ass zobens un Viņa vaigs kā saule, kas staro savā spēkā.</verse>
				<verse number="17">Un kad es redzēju Viņu, es nokritu pie Viņa kājām kā miris, bet Viņš man uzlika savu labo roku, sacīdams: Nebīsties! Es esmu pirmais un pēdējais,</verse>
				<verse number="18">Un dzīvais; un es biju miris, un, lūk, esmu dzīvs mūžīgi mūžam, un man ir nāves un elles atslēgas.</verse>
				<verse number="19">Tātad raksti, ko tu redzēji un kas ir, un kam jānotiek pēc tam.</verse>
				<verse number="20">Noslēpums par septiņām zvaigznēm, ko tu redzēji manā labajā rokā, un par septiņiem zelta svečturiem: septiņas zvaigznes ir septiņu baznīcu eņģeļi, un septiņi svečturi ir septiņas baznīcas.</verse>
			</chapter>
			<chapter number="2">
				<verse number="1">Efezas baznīcas eņģelim raksti: Tā saka Tas, kas tur labajā rokā septiņas zvaigznes un kas staigā starp septiņiem zelta svečturiem:</verse>
				<verse number="2">Es zinu tavus darbus un pūles, un tavu pacietību, un ka tu nevari paciest ļaunos un pārbaudīji tos, kas saucas par apustuļiem, bet tādi nav, un esi atradis tos par meļiem.</verse>
				<verse number="3">Tev ir pacietība, un tu esi mana vārda dēļ daudz cietis un neesi paguris.</verse>
				<verse number="4">Bet man ir pret tevi tas, ka tu esi pazaudējis savu pirmo mīlestību.</verse>
				<verse number="5">Tāpēc atminies, no kurienes tu nokriti, gandari un dari agrākos darbus! Bet ja ne, tad es nākšu pie tevis un nostumšu tavu svečturi no tā vietas, ja tu negandarīsi.</verse>
				<verse number="6">Bet tas tev ir, ka tu ienīsti nikolajiešu darbus, kurus arī es ienīstu.</verse>
				<verse number="7">Kam ausis, tas dzird, ko Gars saka baznīcām: uzvarētājam es došu ēst no dzīvības koka, kas ir mana Dieva paradīzē.</verse>
				<verse number="8">Un Smirnas baznīcas eņģelim raksti: Tā saka pirmais un pēdējais, kas bija miris un atkal dzīvo:</verse>
				<verse number="9">Es zinu tavas apspiešanas un tavu nabadzību, bet tomēr tu esi bagāts, un ka tevi zaimo tie, kas saucas par jūdiem un nav tādi, bet ir sātana sinagoga.</verse>
				<verse number="10">Nebīsties no tā, kas tev vēl būs jācieš! Lūk, velns metīs kādus no jums cietumā, lai jūs tiktu pārbaudīti un jums būs bēdas desmit dienas. Esi uzticīgs līdz nāvei, un es tev došu dzīvības kroni.</verse>
				<verse number="11">Kam ausis, tas lai dzird, ko Gars saka baznīcām: Kas uzvarēs, tas otrā nāvē necietīs.</verse>
				<verse number="12">Un Pergamas baznīcas eņģelim saki: Tā saka Tas, kam zobens abpusēji ass:</verse>
				<verse number="13">Es zinu, kur tu dzīvo, ņ tur, kur sātana tronis; un tu turi manu vārdu un nenoliedz manu ticību arī tanīs dienās, kad manu uzticīgo liecinieku Antipu nonāvēja pie jums, kur mājo sātans.</verse>
				<verse number="14">Bet man ir tas pret tevi, ka tev tur ir Balaama mācības atzinēji, kas mācīja Balaku dot Izraēļa bērniem apgrēcību: ēst un piekopt netiklību.</verse>
				<verse number="15">Tāpat tev tur ir nikolajiešu mācības atzinēji.</verse>
				<verse number="16">Tātad arī tu gandari! Bet ja ne, tad es drīz nākšu pie tevis un cīnīšos pret viņiem ar savu mutes zobenu.</verse>
				<verse number="17">Kam ausis, tas lai dzird, ko Gars saka baznīcām: Uzvarētājam es došu apslēptu mannu un došu viņam baltu akmeni, un akmenī būs rakstīts jauns vārds, ko neviens nezina, kā tikai tas, kas saņem.</verse>
				<verse number="18">Un Tiatiras baznīcas eņģelim raksti: Tā saka Dieva Dēls, kam acis kā uguns liesma un kājas kā zelta rūda:</verse>
				<verse number="19">Es zinu tavus darbus un tavu ticību, un tavu mīlestību, un kalpošanu, un tavu pacietību, un tavus pēdējos darbus, kas pārāki par pirmajiem.</verse>
				<verse number="20">Bet man ir pret tevi tas, ka tu atļauj sievietei Jezabelei, kas saucas praviete, mācīt un pievilt manus kalpus, piekopt netiklību un ēst elkupurus.</verse>
				<verse number="21">Es devu viņai laiku gandarīšanai, bet viņa negrib atgriezties no savas netiklības.</verse>
				<verse number="22">Un es likšu viņu slimības gultā, bet netiklības piekopējiem ar viņu būs vislielākās bēdas, ja viņi negandarīs par saviem darbiem.</verse>
				<verse number="23">Un viņas bērnus nonāvēšu, un visas baznīcas zinās, ka es tas esmu, kas pārbauda nieres un sirdis; un es došu jums katram saskaņā ar jūsu darbiem. Bet es saku jums</verse>
				<verse number="24">Un citiem, kas atrodas Tiatirā: nevienam, kam nav šīs mācības, un kas, kā viņi saka, sātana dziļumus nav pazinuši, es neuzvelšu nekādas citas nastas.</verse>
				<verse number="25">Tomēr to, kas jums ir, turiet, kamēr es atnākšu!</verse>
				<verse number="26">Un tam, kas uzvarēs, un manus darbus pildīs līdz galam, es došu varu pār pagāniem.</verse>
				<verse number="27">Un viņš pār tiem valdīs ar dzelzs zizli un tos salauzīs kā māla traukus.</verse>
				<verse number="28">Un es došu viņam rīta zvaigzni, tāpat kā es saņēmu no sava Tēva.</verse>
				<verse number="29">Kam ausis, lai dzird, ko Gars saka baznīcām!</verse>
			</chapter>
			<chapter number="3">
				<verse number="1">Un Sardas baznīcas eņģelim raksti: Tā saka Tas, kam septiņi Dieva gari un septiņas zvaigznes: Es zinu tavus darbus, jo tevi gan sauc par dzīvu, bet tu esi miris.</verse>
				<verse number="2">Esi nomodā un stiprini tos, kas taisās mirt, jo es neatrodu tavus darbus pilnvērtīgus sava Dieva priekšā!</verse>
				<verse number="3">Paturi atmiņā, ko saņēmi un dzirdēji, un glabā, un gandari! Ja tu nebūsi modrs, es nākšu kā zaglis pie tevis; un tu nezināsi, kurā stundā es nākšu pie tevis.</verse>
				<verse number="4">Tev ir maz Sardā tādu, kas neaptraipīja savas drēbes; tie staigās kopā ar mani baltās drānās, jo viņi ir tā cienīgi.</verse>
				<verse number="5">Kas uzvarēs, tas tiks tērpts baltās drānās; un es viņa vārdu neizdzēsīšu dzīvības grāmatā, bet gan apliecināšu viņa vārdu sava Tēva un Viņa eņģeļu priekšā.</verse>
				<verse number="6">Kam ausis, lai dzird, ko Gars saka baznīcām!</verse>
				<verse number="7">Un Filadelfijas baznīcas eņģelim raksti: To saka Svētais un Patiesīgais, kam ir Dāvida atslēga, kas atver un neviens neizslēdz, kas aizslēdz un neviens neatver.</verse>
				<verse number="8">Es zinu tavus darbus. Lūk, es tavā priekšā liku atvērt durvis, kuras neviens nevar atvērt; lai gan tev nedaudz spēka, tomēr tu uzglabāji manu mācību un nenoliedzi manu vārdu.</verse>
				<verse number="9">Lūk, es došu tev no sātana sinagogas, kas saucas par jūdiem un nav tādi, bet melo. Lūk, es darīšu, ka viņi nāks un metīsies pie tavām kājām, un atzīs, ka es tevi mīlēju</verse>
				<verse number="10">Tāpēc, ka tu turēji manu pacietības vārdu; arī es tevi sargāšu no pārbaudījuma stundas, kas nāks pār visu pasauli pārbaudīt tos, kas dzīvo virs zemes.</verse>
				<verse number="11">Lūk, es nāku drīz. Turi, kas tev ir, lai neviens neatņemtu tavu kroni!</verse>
				<verse number="12">Kas uzvarēs, to es darīšu par balstu sava Dieva svētnīcā, un viņš no tās vairs neizies; un es rakstīšu tanī sava Dieva vārdu un savas Dieva pilsētas, jaunās Jeruzalemes, vārdu, kas nonāk no debesīm, no mana Dieva, un savu jauno vārdu.</verse>
				<verse number="13">Kam ausis, lai dzird, ko Gars saka baznīcām!</verse>
				<verse number="14">Un Lāodikejas baznīcas eņģelim raksti: To saka Amen, uzticīgais un patiesais liecinieks, kas ir Dieva radījumu sākums.</verse>
				<verse number="15">Es zinu tavus darbus, jo tu neesi ne auksts, ne karsts; kaut jel tu būtu auksts vai karsts!</verse>
				<verse number="16">Bet tā kā tu neesi ne auksts, ne karsts, bet remdens, es tevi sākšu izmest no savas mutes.</verse>
				<verse number="17">Jo tu saki: es esmu bagāts, pārpilnīgi bagāts un man nekā netrūkst; bet tu nezini, ka tu esi nelaimīgs un nožēlojams, un nabags, un akls, un kails.</verse>
				<verse number="18">Es ieteicu tev pirkt no manis ugunī pārbaudītu zeltu, lai tu kļūtu bagāts un tērptos baltās drānās, un lai tava kailuma kauns neatklātos, un svaidi savas acis zālēm, lai tu redzētu!</verse>
				<verse number="19">Tos, ko mīlu, es pārbaudu un pārmācu. Tad nu kļūsti dedzīgs un gandari!</verse>
				<verse number="20">Lūk, es stāvu pie durvīm un klauvēju. Ja kāds manu balsi dzirdēs un durvis man atvērs, es ieiešu pie viņa un mielošos kopā ar viņu un viņš kopā ar mani.</verse>
				<verse number="21">Kas uzvarēs, tam es ļaušu kopā ar mani sēdēt manā tronī, tāpat kā es uzvarēju un sēžu kopā ar savu Tēvu Viņa tronī.</verse>
				<verse number="22">Kam ausis, lai dzird, ko Gars saka baznīcām!</verse>
			</chapter>
			<chapter number="4">
				<verse number="1">Pēc tam es redzēju: un, lūk, atvērtas durvis debesīs, un pirmā balss, kuru es dzirdēju kā bazūni ar mani runājam, sacīja: Uzkāp šeit, un es tev rādīšu, kam pēc šā jānotiek!</verse>
				<verse number="2">Un tūliņ es biju garā; un, lūk, tronis bija celts debesīs, un tronī kāds sēdēja.</verse>
				<verse number="3">Un Tas, kas sēdēja, izskatā bija līdzīgs dārgakmeņiem, jaspīdam un sardijam, un ap troni bija varavīksne, līdzīga smaragda mirdzumam.</verse>
				<verse number="4">Un ap troni divdesmit četri sēdekļi, un sēdekļos sēdēja divdesmit četri sentēvi, ietērpti baltās drānās un viņu galvās zelta kroņi.</verse>
				<verse number="5">Un no troņa šāvās zibeņi un balsis, un pērkoni; troņa priekšā dega septiņas lāpas, kas ir septiņi Dieva gari.</verse>
				<verse number="6">Un troņa priekšā it kā kristālam līdzīga stikla jūra. Troņa vidū un tronim apkārt četri dzīvnieki, pilni acīm no priekšpuses un mugurpuses.</verse>
				<verse number="7">Un pirmais dzīvnieks bija līdzīgs lauvam, otrs līdzīgs vērsim, trešajam dzīvniekam it kā bija cilvēka seja, un ceturtais dzīvnieks bija līdzīgs lidojošam ērglim.</verse>
				<verse number="8">Un četri dzīvnieki, kam bija katram seši spārni un visapkārt un iekšpusē pilni acīm, nemitīgi dienu un nakti sauca: Svēts, svēts, svēts visvarenais Kungs Dievs, kas bija, kas ir un kas nāks!</verse>
				<verse number="9">Un kad šie dzīvnieki deva slavu un godu, un pateicību Sēdētājam tronī un Tam, kas dzīvo mūžīgi mūžos,</verse>
				<verse number="10">Tad divdesmit četri sentēvi metās zemē Tā priekšā, kas sēž tronī, un pielūdza To, kas dzīvo mūžīgi mūžos, un nolika troņa priekšā savus kroņus, sacīdami:</verse>
				<verse number="11">Kungs, mūsu Dievs, Tu esi cienīgs saņemt slavu un godu, un varu, jo Tu visu radīji un ar Tavu gribu viss bija un tika radīts.</verse>
			</chapter>
			<chapter number="5">
				<verse number="1">Un tad es redzēju labajā rokā Tam, kas sēdēja tronī, iekšpusē un ārpusē aprakstītu grāmatu, aizzīmogotu septiņiem zīmogiem.</verse>
				<verse number="2">Un es redzēju varenu eņģeli stiprā balsī saucam: Kas cienīgs atvērt grāmatu un noņemt tās zīmogus?</verse>
				<verse number="3">Bet neviens ne debesīs, ne zemes virsū, ne apakš zemes nespēja grāmatu atvērt, ne tanī ieskatīties.</verse>
				<verse number="4">Un es ļoti raudāju, ka neatradās neviens, kas cienīgs šo grāmatu atvērt un tanī ieskatīties.</verse>
				<verse number="5">Un viens no sentēviem man sacīja: Neraudi! Lūk, lauva no Jūdas cilts, Dāvida atvase, uzvarēja, lai šo grāmatu atvērtu un tās septiņus zīmogus noņemtu.</verse>
				<verse number="6">Un es redzēju: lūk, troņa vidū starp četriem dzīvniekiem un sentēviem vidū stāvēja Jērs, it kā nokauts, kam bija septiņi ragi un septiņas acis, kas ir septiņi Dieva gari, izsūtīti visā pasaulē.</verse>
				<verse number="7">Un Viņš nāca un saņēma grāmatu no Tā labās rokas, kas sēž tronī.</verse>
				<verse number="8">Un kad Viņš atvēra grāmatu, tad metās zemē Jēra priekšā četri dzīvnieki un divdesmit četri sentēvi, turēdami kokles un zelta traukus, pilnus kvēpināmām zālēm, kas ir svēto lūgšanas.</verse>
				<verse number="9">Un viņi dziedāja jaunu dziesmu, sacīdami: Kungs, Tu esi cienīgs saņemt grāmatu un noņemt tās zīmogus, jo Tu tiki nonāvēts un mūs no visām ciltīm, valodām, tautām un tautībām atpirki Dievam ar savām asinīm.</verse>
				<verse number="10">Un Tu mūs padarīji par valdniekiem un priesteriem Dieva priekšā, un mēs valdīsim virs zemes.</verse>
				<verse number="11">Un es redzēju un dzirdēju daudz eņģeļu apkārt tronim un dzīvniekiem, un sentēviem, un viņu skaits bija tūkstošu tūkstoši,</verse>
				<verse number="12">Kas sauca skaļā balsī: Jērs, ko nonāvēja, ir cienīgs saņemt varu un dievību, un gudrību, un spēku, un godu, un slavu, un svētību.</verse>
				<verse number="13">Un visu radību, kas debesīs un virs zemes, un apakšzemē, un kas jūrā, un kas tanī, es dzirdēju visus sakām: Tam, kas sēd tronī, un Jēram lai ir svētība un gods, un slava, un vara mūžīgi mūžos!</verse>
				<verse number="14">Un četri dzīvnieki sacīja: Amen! Bet divdesmit četri sentēvi metās zemē uz sava vaiga un pielūdza To, kas dzīvo mūžīgi mūžos.</verse>
			</chapter>
			<chapter number="6">
				<verse number="1">Es redzēju, ka Jērs atdarīja vienu no septiņiem zīmogiem, un dzirdēju vienu no četriem dzīvniekiem tā kā pērkona balsī sakām: Nāc un redzi!</verse>
				<verse number="2">Un es redzēju: lūk, balts zirgs un tanī jātnieks, kam bija šaujamais loks un bija dots kronis; un viņš izgāja uzvarēdams, lai uzvarētu.</verse>
				<verse number="3">Kad Viņš atdarīja otru zīmogu, es dzirdēju otru dzīvnieku sakām: Nāc un redzi!</verse>
				<verse number="4">Un izgāja cits ugunssārts zirgs: un tam, kas sēdēja tanī, bija ļauts atņemt zemei mieru, lai cilvēki nonāvētu viens otru. Viņam tika dots liels zobens.</verse>
				<verse number="5">Kad Viņš atdarīja trešo zīmogu, es dzirdēju trešo dzīvnieku sakām: Nāc un redzi! Un, lūk, melns zirgs, bet viņā jātnieks, kam rokās bija svari.</verse>
				<verse number="6">Es dzirdēju starp četriem dzīvniekiem tā kā balsi sakām: Mērs kviešu par denāriju un trīs mēri miežu par denāriju. Eļļai un vīnam tu nekaitē!</verse>
				<verse number="7">Kad Viņš atdarīja ceturto zīmogu, tad es dzirdēju ceturtā dzīvnieka balsi sakām: Nāc un redzi!</verse>
				<verse number="8">Un, lūk, palss zirgs un tam, kas tanī sēdēja bija vārds nāve, un tai sekoja miroņu valsts; un tai bija dota vara pār četrām zemes daļām, nonāvējot ar zobenu, badā, mērī un ar zemes zvēriem.</verse>
				<verse number="9">Kad viņš atdarīja piekto zīmogu, es redzēju zem altāra to dvēseles, kas bija nonāvēti Dieva vārda un liecības dēļ, ko viņi bija pildījuši.</verse>
				<verse number="10">Un viņi sauca stiprā balsī, sacīdami: Cik ilgi, Kungs, (svētais un patiesais) Tu netiesā un neatrieb mūsu asinis pie tiem, kas dzīvo virs zemes?</verse>
				<verse number="11">Un katram no viņiem tika dotas baltas drānas un sacīts, lai apmierinās vēl neilgu laiku, kamēr pilns būs viņu līdzstrādnieku un brāļu skaits, kas nonāvējami tāpat kā viņi.</verse>
				<verse number="12">Kad Viņš atdarīja sesto zīmogu, es redzēju: un, lūk, notika zemestrīce, un saule kļuva melna kā sēru drāna, un viss mēness kļuva kā asinis.</verse>
				<verse number="13">Un zvaigznes no debesīm krita zemē, kā vīģes koks nomet negatavus augļus, kad liels vējš tos nokrata.</verse>
				<verse number="14">Un debess atkāpās kā satīta grāmata, un katrs kalns un salas tika izvirzīti no savām vietām.</verse>
				<verse number="15">Un zemes ķēniņi un valdnieki, un pavēlnieki, un bagātie, un stiprie, un katrs vergs, un brīvais paslēpās alās un kalnu klintīs,</verse>
				<verse number="16">Sacīdami kalniem un klintīm: Krītiet pār mums, paslēpiet mūs no tronī Sēdētāja vaiga un Jēra dusmām,</verse>
				<verse number="17">Jo pienākusi Viņu lielā dusmu diena, un kas gan spēs pastāvēt?</verse>
			</chapter>
			<chapter number="7">
				<verse number="1">Pēc tam es redzēju četrus eņģeļus stāvam četros zemes stūros, turot četrus zemes vējus, lai tie nepūstu pāri zemei, pāri jūrai un nevienam kokam.</verse>
				<verse number="2">Un es redzēju citu eņģeli ar dzīvā Dieva zīmogu no saules lēkta uzkāpjam; viņš sauca skaļā balsī četriem eņģeļiem, kam bija ļauts kaitēt zemei un jūrai,</verse>
				<verse number="3">Sakot: Nekaitējiet zemei un jūrai, arī kokiem ne, kamēr mēs apzīmogosim mūsu Dieva kalpus viņu pierēs.</verse>
				<verse number="4">Un es dzirdēju apzīmogoto skaitu: simts četrdesmit četri tūkstoši apzīmogoto no visām Izraēļa bērnu ciltīm:</verse>
				<verse number="5">No Jūdas cilts divpadsmit tūkstoši apzīmogoti, no Rūbena cilts divpadsmit tūkstoši apzīmogoti, no Gada cilts divpadsmit tūkstoši apzīmogoti,</verse>
				<verse number="6">No Asera cilts divpadsmit tūkstoši apzīmogoti, no Neftalija cilts divpadsmit tūkstoši apzīmogoti, no Manasa cilts divpadsmit tūkstoši apzīmogoti,</verse>
				<verse number="7">No Simeona cilts divpadsmit tūkstoši apzīmogoti, no Levi cilts divpadsmit tūkstoši apzīmogoti,</verse>
				<verse number="8">No Zabulona cilts divpadsmit tūkstoši apzīmogoti, no Jāzepa cilts divpadsmit tūkstoši apzīmogoti, no Benjamina cilts divpadsmit tūkstoši apzīmogoti.</verse>
				<verse number="9">Pēc tam es redzēju lielu pulku, ko neviens nevarēja saskaitīt, no visām tautām, ciltīm, tautībām un valodām stāvam troņa un Jēra priekšā, apģērbtus baltās drānās un palmām rokās,</verse>
				<verse number="10">Kas sauca skaļā balsī, sacīdami: Slava mūsu Dievam, kas sēd tronī, un Jēram!</verse>
				<verse number="11">Un visi eņģeļi stāvēja apkārt tronim un sentēviem, un četriem dzīvniekiem, un metās uz sava vaiga troņa priekšā un pielūdza Dievu,</verse>
				<verse number="12">Sacīdami: Amen! Gods un slava, un gudrība, un pateicība, un godināšana, un vara, un spēks lai ir mūsu Dievam mūžīgi mūžos!</verse>
				<verse number="13">Un viens no sentēviem jautādams sacīja man: Kas ir tie, kas tērpti baltās drānās, un no kurienes viņi nākuši?</verse>
				<verse number="14">Es viņam atbildēju: Mans kungs, tu to zini. Un viņš man sacīja: Šie ir tie, kas nākuši no lielajām ciešanām un savas drānas mazgājuši un tās balinājuši Jēra asinīs.</verse>
				<verse number="15">Tāpēc tie ir Dieva troņa priekšā un kalpo Viņam dienu un nakti Viņa svētnīcā; un Tas, kas sēž tronī, mājos pār viņiem.</verse>
				<verse number="16">Tie vairs neizsalks un neizslāps; ne saule, ne cits kāds karstums tos nenomāks,</verse>
				<verse number="17">Jo Jērs, kas ir troņa vidū, sargās un vadīs tos pie dzīvības ūdens avotiem; un Dievs noslaucīs katru asaru no viņu acīm.</verse>
			</chapter>
			<chapter number="8">
				<verse number="1">Kad atdarīja septīto zīmogu, kādu pusstundu debesīs iestājās klusums.</verse>
				<verse number="2">Un es redzēju septiņus eņģeļus, kas stāvēja Dieva priekšā, un viņiem deva septiņas bazūnes.</verse>
				<verse number="3">Tad nāca kāds cits eņģelis un nostājās altāra priekšā, turēdams zelta kvēpināmo trauku; viņam deva nedaudz kvēpināmā, lai noliktu ar visu svēto lūgšanām uz zelta altāra, kas ir Dieva troņa priekšā.</verse>
				<verse number="4">Un no eņģeļa rokas pacēlās kvēpināmā dūmi no svēto lūgšanām Dieva priekšā.</verse>
				<verse number="5">Tad eņģelis ņēma kvēpināmo trauku, pildīja to ar altāra uguni un meta to uz zemi. Un cēlās pērkons un balsis, zibeņi, un liela zemestrīce.</verse>
				<verse number="6">Un septiņi eņģeļi, kam bija septiņas bazūnes, gatavojās bazūnēt.</verse>
				<verse number="7">Kad bazūnēja pirmais eņģelis, tad krusu un uguni, sajauktu ar asinīm, meta uz zemi. Un sadega trešā zemes daļa, un izdega visa zaļā zāle.</verse>
				<verse number="8">Un otrs eņģelis bazūnēja: un tā kā liels kalns, degot ugunī, tika mests jūrā, un trešā jūras daļa pārvērtās asinīs,</verse>
				<verse number="9">Un trešā daļa to radījumu, kas dzīvoja jūrā, nomira, un trešā kuģu daļa gāja bojā.</verse>
				<verse number="10">Un trešais eņģelis bazūnēja: un no debesīm krita liela zvaigzne, degdama kā lāpa; tā nokrita uz trešās upju un ūdens avotu daļas.</verse>
				<verse number="11">Un tā zvaigzne saucās vērmele: un trešā daļa ūdens pārvērtās vērmelēs; un daudz ļaužu nomira no ūdens, jo tas bija rūgts.</verse>
				<verse number="12">Un ceturtais eņģelis bazūnēja: un trešā saules daļa, un trešā mēness daļa, un trešā zvaigžņu daļa tika satriekta, tā ka to trešā daļa palika tumša, un trešā dienas daļa nebija gaiša un nakts tāpat.</verse>
				<verse number="13">Tad es redzēju un dzirdēju viena debess vidū lidojoša ērgļa balsi, kas skaļā balsī sauca: Bēdas, bēdas zemes apdzīvotājiem triju citu eņģeļu skaņu dēļ, kas vēl bazūnēs.</verse>
			</chapter>
			<chapter number="9">
				<verse number="1">Tad bazūnēja piektais eņģelis; un es redzēju zvaigzni, kas krita no debesīm uz zemi, un tai tika dota atslēga no bezdibeņa akas.</verse>
				<verse number="2">Un tā atvēra bezdibeņa aku, un akas dūmi pacēlās kā liela cepļa dūmi, un saule un gaiss aptumšojās no akas dūmiem.</verse>
				<verse number="3">Un no akas dūmiem izgāja siseņi uz zemi; un tiem tika dota vara, kas līdzīga zemes skorpiju varai.</verse>
				<verse number="4">Un tiem pavēlēja nekaitēt ne zemes zālei, nevienam zaļumam, un nevienam kokam, bet vienīgi cilvēkiem, kam nav Dieva zīmoga viņu pierēs.</verse>
				<verse number="5">Un tiem nebija atļauts viņus nogalināt, bet mocīt piecus mēnešus. Un viņu mokas līdzīgas tām mokām, kad skorpijs iedzeļ cilvēkam.</verse>
				<verse number="6">Un tanīs dienās cilvēki meklēs nāvi, bet neatradīs to; viņi gribēs mirt, bet nāve bēgs no viņiem.</verse>
				<verse number="7">Un siseņi bija līdzīgi zirgiem, kas sagatavoti kaujai; uz to galvām it kā kroņi, kas līdzīgi zeltam, un to sejas kā cilvēku sejas.</verse>
				<verse number="8">Un tiem bija mati kā sieviešu mati, bet zobi kā lauvas zobi.</verse>
				<verse number="9">Un tiem bija bruņas, līdzīgas dzelzs bruņām, bet to spārnu švīkstoņa kā kara ratu dārdoņa, kad daudz zirgu tos velk cīņā.</verse>
				<verse number="10">Un astes tiem bija līdzīgas skorpiju astēm, un astēs bija dzeloņi, un to vara bija cilvēkus mocīt piecus mēnešus.</verse>
				<verse number="11">Un pār tiem bija ķēniņš, bezdibeņa eņģelis, kam vārds ebreju valodā Abaddons, grieķu valodā Apollions, kas latīņu valodā saucas postītājs.</verse>
				<verse number="12">Pirmās bēdas pagāja, un lūk, pēc tam nāk vēl divas bēdas.</verse>
				<verse number="13">Un sestais eņģelis bazūnēja; un es dzirdēju vienu balsi no četriem zelta altāra stūriem, kas atrodas Dieva acu priekšā.</verse>
				<verse number="14">Tā sacīja sestajam eņģelim, kam bija bazūne: Atraisi četrus eņģeļus, kas saistīti pie lielās Eifratas upes!</verse>
				<verse number="15">Tad atraisīja četrus eņģeļus, kas bija gatavi noteiktā stundā un dienā, un mēnesī, un gadā nogalināt trešo daļu cilvēku.</verse>
				<verse number="16">Un jātnieku pulka skaits bija divdesmit tūkstoši reiz desmit tūkstoši. Un es dzirdēju viņu skaitu.</verse>
				<verse number="17">Un tā es redzēju parādībā zirgus un viņos jātniekus, kam bija ugunīgas, tumši zilas un sērdzeltenas bruņas, bet zirgu galvas kā lauvu galvas, un no to mutēm nāca uguns un dūmi, un sērs.</verse>
				<verse number="18">Un no šīm trim mocībām: uguns un dūmiem, un sēra, kas izgāja no viņu mutēm, tika nogalināta trešā daļa cilvēku.</verse>
				<verse number="19">Jo zirgu spēks ir to mutēs un to astēs, un to astēm, līdzīgi čūskām, ir galvas, ar kurām tie nes postu.</verse>
				<verse number="20">Un visi citi cilvēki, kas nenomira no šīm mocībām, tad negandarīja par saviem roku darbiem, bet pielūdza ļaunos garus un zelta, un sudraba, un vara, un akmens, un koka elkus, kas nevar redzēt, ne dzirdēt, ne staigāt.</verse>
				<verse number="21">Un viņi negandarīja ne par savām slepkavām, ne par savām burvībām, ne par savām netiklībām, ne par savām zādzībām.</verse>
			</chapter>
			<chapter number="10">
				<verse number="1">Es redzēju citu varenu eņģeli, kas bija ietinies mākonī, nokāpjam no debesīm. Un varavīksne bija virs viņa galvas; un viņa vaigs bija kā saule, bet viņa kājas kā uguns stabi.</verse>
				<verse number="2">Un viņam rokā bija atvērta grāmatiņa. Un viņš lika savu labo kāju virs jūras un kreiso virs zemes</verse>
				<verse number="3">Un sauca stiprā balsī, it kā lauva rūktu. Un kad viņš bija saucis, tad septiņu pērkonu balsis sāka runāt.</verse>
				<verse number="4">Un kad septiņi pērkoni savās balsīs bija runājuši, es to gribēju uzrakstīt. Tad dzirdēju balsi no debesīm man sakām: Apzīmogo, ko runāja septiņi pērkoni, bet neuzraksti to!</verse>
				<verse number="5">Un eņģelis, ko es redzēju stāvam virs jūras un virs zemes, pacēla savu roku pret debesīm</verse>
				<verse number="6">Un zvērēja pie Tā, kas dzīvo mūžīgi mūžos un kas radīja debesis un visu, kas tanīs, un zemi, un visu, kas tanī, un jūru, un visu, kas tanī, jo laika vairs nebūs.</verse>
				<verse number="7">Bet septītā eņģeļa vēstījuma dienās, kad tas sāks bazūnēt, piepildīsies Dieva noslēpums, kā Viņš to pasludināja caur saviem kalpiem praviešiem.</verse>
				<verse number="8">Un atkal es dzirdēju balsi no debesīm man runājam un sakām: Ej un ņem atvērto grāmatu no eņģeļa rokas, kas stāv virs jūras un virs zemes!</verse>
				<verse number="9">Un es aizgāju pie eņģeļa un sacīju viņam, lai viņš man dod grāmatu. Viņš man teica: Ņem grāmatu un apēd to, un tā darīs rūgtas tavas iekšas, bet salda kā medus tā būs tavā mutē.</verse>
				<verse number="10">Un es ņēmu grāmatu no eņģeļa rokas un apēdu to; un tā bija manā mutē salda kā medus. Bet kad to biju apēdis, manās iekšās radās rūgtums.</verse>
				<verse number="11">Un viņš man sacīja: Tev būs atkal pravietot par tautām un ciltīm, un valodām, un daudziem ķēniņiem.</verse>
			</chapter>
			<chapter number="11">
				<verse number="1">Man deva niedri, līdzīgu spieķim, un sacīja: Celies un mēri dievnamu un altāri, un dievlūdzējus, kas tanī,</verse>
				<verse number="2">Bet ārējo pagalmu, kas ir ārpus dievnama, atstāj un nemērī to, jo tas dots pagāniem; un viņi mīdīs svēto pilsētu četrdesmit divus mēnešus.</verse>
				<verse number="3">Un es likšu saviem diviem lieciniekiem, ka viņi, maisos tērpti, pravietos tūkstoš divi simti sešdesmit dienas.</verse>
				<verse number="4">Viņi ir tie divi eļļas koki un tie divi svečturi, kas stāv zemes kunga priekšā.</verse>
				<verse number="5">Un ja kāds gribētu viņiem kaitēt, tad uguns izies no to mutes un aprīs viņu ienaidniekus; ja kāds tos gribētu aizskart, tam jāiet bojā.</verse>
				<verse number="6">Viņiem vara aizslēgt debesis, lai nelītu viņu pravietošanas laikā; tiem vara ūdeņus pārvērst asinīs un sist zemi visādām mocībām, kad vien viņi gribēs.</verse>
				<verse number="7">Un kad viņi beigs savu liecību, tad zvērs, kas izkāpj no bezdibeņa, karos pret tiem, tos uzvarēs un tos nonāvēs.</verse>
				<verse number="8">Un viņu līķi gulēs ielās, lielajā pilsētā, ko garīgi sauc par Sodomu un Ēģipti, kur arī viņu Kungs krustā sists.</verse>
				<verse number="9">Un cilšu, un tautu, un valodu, un tautību ļaudis redzēs viņu līķus trīs ar pus dienas un neļaus viņu līķus likt kapā.</verse>
				<verse number="10">Tad zemes iedzīvotāji par to priecāsies un līksmosies, un sūtīs dāvanas cits citam, jo šie divi pravieši mocīja tos, kas dzīvoja virs zemes.</verse>
				<verse number="11">Un pēc trīs ar pus dienām dzīvības gars no Dieva iegāja viņos. Un viņi cēlās savās kājās; un lielas bailes uznāca tiem, kas viņus redzēja.</verse>
				<verse number="12">Un viņi dzirdēja stipru balsi no debesīm tiem sakām: Nāciet šurp augšā! Un viņi mākonī uzgāja debesīs; un to ienaidnieki redzēja viņus.</verse>
				<verse number="13">Un tanī stundā notika liela zemestrīce un desmitā pilsētas daļa sagruva. Šinī zemestrīcē gāja bojā septiņi tūkstoši cilvēku vārdu, bet pārējos pārņēma bailes; un viņi deva godu debesu Dievam.</verse>
				<verse number="14">Otras bēdas pagāja. Un, lūk, trešās bēdas drīz nāks.</verse>
				<verse number="15">Septītais eņģelis bazūnēja, un stipras balsis atskanēja debesīs, vēstīdamas: Šīs pasaules valdīšana pieder mūsu Kungam un Viņa Svaidītajam, un Viņš valdīs mūžīgi mūžos! Amen.</verse>
				<verse number="16">Un tie divdesmit četri sentēvi, kas sēž Dieva priekšā savos troņos, krita uz saviem vaigiem un pielūdza Dievu, sacīdami:</verse>
				<verse number="17">Mēs Tev pateicamies, Kungs, visvarenais Dievs, kas esi, un kas biji, un kas nāksi, ka Tu saņēmi savu lielo varu un valdīji.</verse>
				<verse number="18">Un tautas iedegās dusmās: un nāca Tava bardzība un laiks tiesāt mirušos un dot algu Taviem kalpiem, praviešiem un svētajiem, un tiem, kas Tavu vārdu bīstas, mazajiem un lielajiem, un iznīcināt tos, kas zemi veda postā.</verse>
				<verse number="19">Tad atvērās Dieva svētnīca debesīs, un Viņa svētnīcā bija redzams Viņa derības šķirsts, un parādījās zibeņi, un liela krusa.</verse>
			</chapter>
			<chapter number="12">
				<verse number="1">Tad pie debesīm parādījas liela zīme: saulē tērpta sieviete un mēness zem viņas kājām, bet tai galvā divpadsmit zvaigžņu kronis.</verse>
				<verse number="2">Tā bija grūta un kliedza savās sāpēs un dzemdību mokās.</verse>
				<verse number="3">Un vēl cita zīme parādījas pie debesīm: un, lūk, liels ugunīgs pūķis, kam bija septiņas galvas un desmit ragi, un viņa galvās septiņi kroņi.</verse>
				<verse number="4">Un viņa aste norāva trešo daļu zvaigžņu no debesīm un nometa tās zemē. Tad pūķis stāvēja sievietes priekšā, kurai bija jādzemdē, lai, kad tā būs dzemdējusi, aprītu viņas bērniņu.</verse>
				<verse number="5">Un viņa dzemdēja vīriešu kārtas bērniņu, kam būs jāvalda visas tautas ar dzelzs zizli. Un viņas bērns tika aizrauts pie Dieva un Viņa troņa.</verse>
				<verse number="6">Tad sieviete bēga tuksnesī, kur tai bija Dieva sagatavota vieta, lai viņu tur uzturētu tūkstoš divi simti sešdesmit dienas.</verse>
				<verse number="7">Un debesīs izcēlās liela cīņa: Miķelis un viņa eņģeļi cīnījās ar pūķi, un pūķis un tā eņģeļi cīnījās pretī,</verse>
				<verse number="8">Bet tie neuzvarēja, un viņu vieta vairs nebija atrodama debesīs.</verse>
				<verse number="9">Un nogāza to lielo pūķi, veco čūsku, kas saucas velns un sātans, kas pieviļ visu pasauli, un nogāza to zemē, bet viņa eņģeļus aizsūtīja kopā ar viņu.</verse>
				<verse number="10">Tad es dzirdēju stipru balsi debesīs saucam: Tagad notikusi pestīšana, un mūsu Dieva spēks, un valstība, un Viņa Svaidītā vara, jo nogāzts mūsu brāļu apsūdzētājs, kas dienām un naktīm tos apsūdzēja mūsu dieva vaiga priekšā.</verse>
				<verse number="11">Un viņi to uzvarēja Jēra asins dēļ, kas tanīs dzīvo! Bēdas zemei un jūrai, jo velns nokāpis pie jums lielās dusmās, zinādams, ka tam maz laika.</verse>
				<verse number="12">Kad pūķis redzēja, ka tas nomests zemē, tad sāka vajāt sievieti, kas bija dzemdējusi puisēnu.</verse>
				<verse number="13">Bet sievietei bija doti divi lieli ērgļa spārni, lai tā lidotu tuksnesī savā vietā, kur viņa, būdama projām no čūskas acīm, tiktu uzturēta laiku un laikus un puslaiku.</verse>
				<verse number="14">Un čūska izlaida no savas mutes ūdeni it kā upi sievietei pakaļ, lai upe to aizrauj.</verse>
				<verse number="15">Bet zeme palīdzēja sievietei, un zeme atvēra savu muti un aprija no pūķa mutes izlaisto upi.</verse>
				<verse number="16">Tad pūķis sadusmojās uz sievieti un izgāja cīnīties ar pārējiem viņas pēcnācējiem, kas pilda Dieva baušļus un kam ir Jēzus Kristus liecība.</verse>
				<verse number="17">Un viņš nostājās jūras krastā.</verse>
			</chapter>
			<chapter number="13">
				<verse number="1">Es redzēju izkāpjam no jūras zvēru, kam bija septiņas galvas un desmit ragu, un uz viņa ragiem bija desmit kroņu, bet uz viņa galvām zaimu vārdi.</verse>
				<verse number="2">Šis zvērs, ko es redzēju, bija līdzīgs panterai. Viņa kājas bija kā lāča kājas, bet viņa mute kā lauvas mute. Un pūķis deva tam savu spēku un lielu varu.</verse>
				<verse number="3">Un es redzēju vienu no viņa galvām it kā nāvīgi ievainotu; bet viņa nāvīgā brūce sadzija, un visa zeme brīnīdamās sekoja zvēram.</verse>
				<verse number="4">Un viņi pielūdza pūķi, kas deva zvēram varu, un arī pielūdza zvēru, sacīdami: Kas līdzīgs šim zvēram? Un kas var ar to cīnīties?</verse>
				<verse number="5">Tam tika dota mute, lai runātu lielas lietas un zaimus, un vara to darīt četrdesmit divus mēnešus.</verse>
				<verse number="6">Un tas atvēra savu muti, lai zaimotu Dievu, lai zaimotu Viņa vārdu un Viņa mājokli, un tos, kas dzīvo debesīs.</verse>
				<verse number="7">Un tam deva iespēju karot ar svētajiem un tos uzvarēt. Un tam deva varu pār visām ciltīm un tautām, un valodām, un tautībām.</verse>
				<verse number="8">Un to pielūdza visi, kas dzīvo virs zemes, kuru vārdi nav rakstīti nokautā Jēra dzīvības grāmatā no pasaules sākuma.</verse>
				<verse number="9">Jo kam ausis, tas lai dzird!</verse>
				<verse number="10">Kas ved gūstā, tas ies gūstā; kas nokauj ar zobenu, tas krīt no zobena. Šeit ir svēto izturība un ticība.</verse>
				<verse number="11">Tad es redzēju citu zvēru izkāpjam no zemes; un tam bija divi ragi, līdzīgi jēram, un tas runāja kā pūķis.</verse>
				<verse number="12">Un tas rīkojās viņa priekšā ar visu pirmā zvēra varu un piespieda zemi un tās iedzīvotājus pielūgt pirmo zvēru, kura nāvīgā brūce tika izdziedināta.</verse>
				<verse number="13">Un tas darīja lielus brīnumus, tā ka pat ugunij lika nonākt no debesīm zemē cilvēku priekšā.</verse>
				<verse number="14">Un tas pievīla zemes iedzīvotājus brīnumu dēļ, kurus viņam bija dots darīt zvēra priekšā, aicinādams zemes iedzīvotājus celt tēlu zvēram, kam zobena brūce un kas atdzīvojas.</verse>
				<verse number="15">Un tam bija dots, lai viņš dotu dzīvību zvēra tēlam un lai zvēra tēls runātu un darītu tā, ka tiktu nogalināti visi, kas nepielūdz zvēra tēlu.</verse>
				<verse number="16">Un tas panāks to, ka visiem mazajiem un lielajiem, un bagātajiem, un nabadzīgajiem, un dzīvajiem, un vergiem būs zīme uz viņu labās rokas vai viņu pierēs.</verse>
				<verse number="17">Lai neviens, kam nav šīs zīmes vai zvēra vārda, vai viņa vārda skaitļa, nevarētu ne pirkt, ne pārdot.</verse>
				<verse number="18">Šeit ir gudrība. Kam saprāts, tas lai izdibina zvēra skaitli, jo tas ir cilvēka skaitlis, un viņa skaitlis ir seši simti sešdesmit seši.</verse>
			</chapter>
			<chapter number="14">
				<verse number="1">Tad es redzēju: un, lūk, Jērs stāvēja Siona kalnā un kopā ar Viņu simts četrdesmit četri tūkstoši to, kam Viņa vārds un Viņa Tēva vārds rakstīts viņu pierēs.</verse>
				<verse number="2">Un es dzirdēju balsi no debesīm, kas bija it kā lielu ūdeņu krākšana un kā stipra pērkona rūkšana; šī balss, ko es dzirdēju, bija it kā koklētāju koklēšana ar savām koklēm.</verse>
				<verse number="3">Un tie dziedāja it kā jaunu dziesmu troņa priekšā un četru dzīvnieku, un sentēvu priekšā; un neviens nevarēja to dziesmu dziedāt, kā vien tie simts četrdesmit tūkstoši, kas no zemes atpirkti.</verse>
				<verse number="4">Šie ir tie, kas ar sievietēm nav apgrēkojušies, jo tie ir jaunavīgi. Šie ir tie, kas seko Jēram, lai tas ietu, kurp iedams. Tie ir atpirkti kā pirmie no cilvēkiem Dievam un Jēram.</verse>
				<verse number="5">Un viņu mutē nav atrasti meli, jo tie ir bezvainīgi Dieva troņa priekšā.</verse>
				<verse number="6">Un es redzēju otru eņģeli, laižoties debesu vidū. Tam bija mūžīgais Evaņģēlijs, lai sludinātu tiem, kas dzīvo virs zemes, un visām tautām, un ciltīm, un valodām, un tautībām.</verse>
				<verse number="7">Viņš sauca stiprā balsī: Bīstieties Dieva un dodiet Viņam godu, jo atnākusi Viņa tiesas stunda! Pielūdziet To, kas radījis debesis un zemi, jūru un ūdens avotus!</verse>
				<verse number="8">Tam sekoja cits eņģelis un sauca: Kritusi, kritusi tā lielā Babilona, kas apdzirdīja visas tautas ar savas netiklības dusmu vīnu.</verse>
				<verse number="9">Un trešais eņģelis sekoja tiem, stiprā balsī saukdams: Ja kas pielūdz zvēru un viņa attēlu, un pieņem zīmi savā pierē vai savā rokā,</verse>
				<verse number="10">Tam būs jādzer Dieva dusmu vīns, kas neatšķaidīts ieliets Viņa dusmības biķerī, un to mocīs ugunī un sērā, svēto eņģeļu un Jēra priekšā.</verse>
				<verse number="11">Un viņu mocību dūmi kāps augšup mūžīgi mūžos. Nav miera ne dienu, ne nakti tiem, kas pielūdza zvēru un viņa attēlu un kas pieņēmis viņa vārda zīmi.</verse>
				<verse number="12">Te parādās svēto pacietība, kas pilda Dieva baušļus un ticību uz Jēzu.</verse>
				<verse number="13">Un dzirdēju balsi no debesīm man sakām: Raksti! Svētīgi mirušie, kas mirst Kungā. No šī brīža, saka Gars, tiem jāatdusas no savām pūlēm, jo viņu darbi tiem seko.</verse>
				<verse number="14">Tad es redzēju: un, lūk, gaišs mākonis, bet uz mākoņa sēdēja kāds līdzīgs Cilvēka Dēlam. Tam bija zelta kronis galvā un viņa rokā ass sirpis.</verse>
				<verse number="15">Un cits eņģelis izgāja no dievnama un sauca stiprā balsī tam, kas sēdēja uz mākoņa: Nolaid savu sirpi un pļauj, tāpēc ka pļaujas stunda pienākusi, jo zemes pļauja nobriedusi.</verse>
				<verse number="16">Un tas, kas sēdēja uz mākoņa, nolaida savu sirpi zemē un nopļāva zemes ražu.</verse>
				<verse number="17">Un kāds cits eņģelis, kam arī bija ass sirpis, izgāja no svētnīcas, kas debesīs.</verse>
				<verse number="18">Un vēl kāds cits eņģelis, kam bija vara pār uguni, izgāja no altāra un sauca stiprā balsī tam, kam bija asais sirpis, sacīdams: Laid savu aso sirpi darbā un novāc ķekarus no zemes vīna koka, jo tā ogas jau ienākušās.</verse>
				<verse number="19">Un eņģelis nolaida savu aso sirpi zemē un nogrieza ražu no zemes vīna koka un iemeta to Dieva lielajā dusmu spiedē.</verse>
				<verse number="20">Šo spiedi mina ārpus pilsētas, un no tās iztecēja asinis līdz zirgu iemauktiem tūkstoš seši simti stadiju tālu.</verse>
			</chapter>
			<chapter number="15">
				<verse number="1">Es redzēju citu lielu un brīnišķīgu zīmi debesīs: septiņus eņģeļus, kam bija septiņas pēdējās mocības, kurās izbeidzās Dieva dusmas.</verse>
				<verse number="2">Es redzēju tādu kā kristāla jūru, sajauktu ar uguni; un tie, kas bija uzvarējuši zvēru un viņa attēlu, un viņa vārda skaitli, stāvēja pie kristāla jūras ar Dieva koklēm rokās.</verse>
				<verse number="3">Un tie dzied Dieva kalpa Mozus dziesmu un Jēra dziesmu, sacīdami: Lieli un brīnišķīgi ir Tavi darbi, Kungs Dievs, visvarenais! Taisni un patiesi ir Tavi ceļi, mūžības Ķēniņ!</verse>
				<verse number="4">Kas Tevi nebīsies, Kungs, un neslavēs Tavu vārdu? Jo Tu viens esi svēts! Visas tautas nāks Tavā priekšā un Tevi pielūgs, jo Tavi lēmumi atklājušies.</verse>
				<verse number="5">Un pēc tam es redzēju: lūk, atvērās svētnīca, derības telts debesīs.</verse>
				<verse number="6">Un no svētnīcas izgāja septiņi eņģeļi, kam bija septiņas mocības, tērpti tīrās un spožās linu drēbēs un apjozti zelta jostām ap krūtīm.</verse>
				<verse number="7">Un viens no četriem dzīvniekiem iedeva septiņiem eņģeļiem septiņus zelta kausus, piepildītus Dieva, kas dzīvo mūžīgi mūžos, dusmām.</verse>
				<verse number="8">Un svētnīca piepildījās dūmiem no Dieva majestātes un viņa spēka, un neviens nevarēja ieiet svētnīcā, kamēr nebeidzās septiņu eņģeļu septiņas mocības.</verse>
			</chapter>
			<chapter number="16">
				<verse number="1">Un es dzirdēju stipru balsi no svētnīcas sakām septiņiem eņģeļiem: Ejiet un izlejiet septiņus Dieva dusmu kausus pāri zemei!</verse>
				<verse number="2">Un pirmais aizgāja un izlēja savu kausu pāri zemei, un piemetās riebīgi un visļaunākie augoņi cilvēkiem, kam bija zvēra zīme, un pār tiem, kas pielūdza tā tēlu.</verse>
				<verse number="3">Un otrs eņģelis izlēja savu kausu jūrā; un tā kļuva it kā miroņa asinis; un visa radība jūrā nobeidzās.</verse>
				<verse number="4">Un trešais eņģelis izlēja savu kausu pār upēm un pār ūdens avotiem, un tie pārvērtās asinīs.</verse>
				<verse number="5">Un es dzirdēju ūdens eņģeli sakām: Taisnīgs Tu esi, Kungs, kas Tu esi un kas biji svēts, un kas tā tiesāji.</verse>
				<verse number="6">Jo tie izlējuši svēto un praviešu asinis, tādēļ tu tiem devi asinis dzert; viņi tā cienīgi!</verse>
				<verse number="7">Un es dzirdēju citu no altāra sakām: Tiešām, Kungs Dievs visvarenais, patiesi un taisnīgi ir Tavi lēmumi.</verse>
				<verse number="8">Un ceturtais eņģelis izlēja savu kausu uz sauli, un tai bija dots spēks dedzināt cilvēkus karstumā un ugunī.</verse>
				<verse number="9">Un cilvēki dega lielā karstumā; un tie zaimoja Dieva vārdu, kam vara pār šīm mocībām, bet negandarīja, lai dotu Viņam godu.</verse>
				<verse number="10">Un piektais eņģelis izlēja savu kausu pār zvēra troni. Viņa valstība kļuva tumša, un tie sāpēs sakoda savas mēles.</verse>
				<verse number="11">Un zaimoja debess Dievu savu sāpju un augoņu dēļ, bet negandarīja par saviem darbiem.</verse>
				<verse number="12">Un sestais eņģelis izlēja savu kausu lielajā Eifratas upē, un tās ūdens izsīka, lai būtu sagatavots ceļš austrumu ķēniņam.</verse>
				<verse number="13">Un es redzēju iznākam no pūķa mutes un no zvēra mutes, un no viltus pravieša mutes trīs nešķīstus garus kā vardes.</verse>
				<verse number="14">Un tie ir ļaunie gari, kas dara brīnumus; un tie iziet pie visas zemes ķēniņiem, lai tos sapulcinātu cīņai visvarenā Dieva lielajā dienā.</verse>
				<verse number="15">Lūk, es nāku kā zaglis. Svētīgs, kas nomodā un kas savas drēbes glabā, lai tam nebūtu jāstaigā kailam un neredzētu viņa kaunu.</verse>
				<verse number="16">Un viņš tos sapulcinās kādā vietā, ko ebrejiski sauc Armagedona.</verse>
				<verse number="17">Un septītais eņģelis izlēja savu kausu gaisā; un no svētnīcas troņa nāca stipra balss, kas sacīja: Ir noticis!</verse>
				<verse number="18">Un radās zibeņi un balsis, un pērkoni, un notika liela zemestrīce, kāda nekad nav bijusi, kamēr cilvēki dzīvo virs zemes. Tāda zemestrīce, tik liela!</verse>
				<verse number="19">Un lielā pilsēta sadalījās trijās daļās, un pagānu pilsētas sagruva, un lielā Babilona tika pieminēta Dieva priekšā, lai tai pasniegtu Viņa dusmības vīna niknuma kausu.</verse>
				<verse number="20">Tad visas salas nozuda, un kalni vairs nebija atrodami.</verse>
				<verse number="21">Un krusa, liela kā talenti, krita no debesīm uz cilvēkiem, bet cilvēki zaimoja Dievu krusas mocības dēļ, jo tā bija ļoti liela.</verse>
			</chapter>
			<chapter number="17">
				<verse number="1">Un viens no tiem septiņiem eņģeļiem, kam bija septiņi kausi, nāca un runāja man, sacīdams: Nāc, es tev rādīšu lielās netikles notiesāšanu, kas sēž pie lielajiem ūdeņiem.</verse>
				<verse number="2">Ar ko netiklību piekopuši zemes ķēniņi, un zemes iedzīvotāji apreibinājās ar tās netiklības vīnu.</verse>
				<verse number="3">Un viņš garā aiznesa mani tuksnesī. Tur es redzēju sievieti, sēžot sarkanā zvērā, pilnu zaimu vārdiem, kam bija septiņas galvas un desmit ragu.</verse>
				<verse number="4">Un sieviete bij tērpta purpurā un sarkanās drēbēs, greznojusies zeltā, dārgiem akmeņiem un pērlēm, un tai rokā bija zelta kauss, pilns negantību un viņas netiklības netīrumu.</verse>
				<verse number="5">Tai uz pieres bija rakstīts vārds: Noslēpums, lielā Babilona, visas zemes netiklības un netīrības māte.</verse>
				<verse number="6">Es redzēju, ka šī sieviete piedzērusies no svēto asinīm un no Jēzus mocekļu asinīm. To redzējis, es brīnījos lielā izbrīnā.</verse>
				<verse number="7">Un eņģelis man sacīja: Kāpēc tu brīnies? Es tev teikšu sievietes un zvēra, kas viņu nes un kam ir septiņas galvas un desmit ragu, noslēpumu:</verse>
				<verse number="8">Zvērs, ko tu redzēji, bija un vairs nav; bet tas izkāps no bezdibeņa un ies pazušanā. Tad zemes iedzīvotāji (kuru vārdi nav ierakstīti dzīvības grāmatā) brīnīsies, redzēdami zvēru, kas bijis, bet kura nav.</verse>
				<verse number="9">Kam ir gudrība, tas to saprot. Septiņas galvas ir septiņi kalni, kuros sēž sieviete, un ķēniņi ir septiņi.</verse>
				<verse number="10">Pieci krituši, viens ir, bet otrs vēl nav atnācis. Bet kad tas atnāks, tam būs jāpaliek īsu laiku.</verse>
				<verse number="11">Un zvērs, kas bija un vairs nav, ies pazušanā. Viņš ir astotais no septiņiem.</verse>
				<verse number="12">Un desmit ragu, ko tu redzēji, ir desmit ķēniņu, kas valdīšanu vēl nav saņēmuši, bet saņems varu kā ķēniņi vienai stundai kopā ar zvēru.</verse>
				<verse number="13">Viņiem ir vienas domas, un tie nodos savu spēku un varu zvēram.</verse>
				<verse number="14">Tie karos ar Jēru, bet Jērs tos uzvarēs, jo Viņš ir kungu Kungs un ķēniņu Ķēniņš; un tie, kas ar Viņu, ir aicinātie, izredzētie un uzticīgie.</verse>
				<verse number="15">Un viņš man sacīja: Ūdeņi, kurus tu redzēji, kur sēd netikle, ir tautas, ciltis un valodas.</verse>
				<verse number="16">Un desmit ragi, kurus tu redzēji zvēram, ienīdīs netikli, to atstās vienu un kailu un tās miesas apēdīs un sadedzinās ugunī,</verse>
				<verse number="17">Jo Dievs pamudinājis viņu sirdis, lai tie izpildītu to, kas Viņam labpatīk, nododot savu valdību zvēram, kamēr piepildīsies Dieva vārdi.</verse>
				<verse number="18">Un sieviete, ko tu redzēji, ir lielā pilsēta, kam pieder valdība pār zemes ķēniņiem.</verse>
			</chapter>
			<chapter number="18">
				<verse number="1">Un pēc tam es redzēju citu eņģeli nokāpjam no debesīm, kam bija liela vara, un zeme kļuva gaiša no viņa godības.</verse>
				<verse number="2">Un viņš spēcīgi sauca, sacīdams: Kritusi, kritusi lielā Babilona! Tā kļuvusi ļauno garu mājoklis, visu nešķīsto garu un visu netīro un riebīgo putnu miteklis,</verse>
				<verse number="3">Jo visas tautas dzērušas no tās netiklības dusmu vīna, un zemes ķēniņi piekopuši netiklību ar to, un zemes tirgotāji kļuvuši bagāti no tās kārību pārmērības.</verse>
				<verse number="4">Tad es dzirdēju vēl citu balsi no debesīm sakām: Mana tauta, izej no tās, lai tu nebūtu dalībniece tās noziegumos un lai tu nesaņemtu tās mocības!</verse>
				<verse number="5">Jo tās grēki sniedzas līdz debesīm, un Dievs atcerējās tās noziegumus.</verse>
				<verse number="6">Atmaksājiet tai, kā tā atmaksājusi jums, dubultojiet dubultīgi pēc tās darbiem! Dubultīgi pildiet tai kausu, ko tā pildījusi!</verse>
				<verse number="7">Cik tā sevi godināja un greznojās, tikpat dodiet tai moku un bēdu! Jo tā saka savā sirdī: Es sēžu kā ķēniņiene un neesmu atraitne, un bēdu neredzēšu!</verse>
				<verse number="8">Tādēļ vienā dienā nāks mokas pār to, un nāve, un raudāšana, un bads; un to sadedzinās ugunī, jo spēcīgs ir Dievs, kas to tiesās.</verse>
				<verse number="9">Un raudās un vaimanās par to zemes ķēniņi, kas ar to piekopuši netiklību un dzīvojuši kārībās, kad tie redzēs tās degšanas dūmus.</verse>
				<verse number="10">Attālu stāvēdami aiz bailēm tās moku dēļ, tie sauks: Bēdas, bēdas, tā lielā pilsēta Babilona, tā stiprā pilsēta! Vienā stundā nāca tava tiesa!</verse>
				<verse number="11">Un zemes tirgotāji raudās un sēros par to, jo neviens vairs nepirks viņu preces:</verse>
				<verse number="12">Zelta un sudraba preces, un dārgakmeņus, un pērles, un linu audeklus, un purpuru, un zīdu, un sarkano audumu, un dažādus tūjas kokus, un traukus no ziloņkaula, un visādus traukus no dārgakmeņiem un vara, un dzelzs, un marmora,</verse>
				<verse number="13">Arī kanēli, un smaržvielas, un svaidāmās eļļas, un vīraku, un vīnu, un eļļu, un smalkus miltus, un kviešus, un lopus, un avis, un zirgus, un ratus, un cilvēku miesas, un cilvēku dvēseles.</verse>
				<verse number="14">Un augļi, pēc kuriem tava dvēsele kāroja, attālinājās no tevis, un visi labumi un dārgumi tev ir zuduši, un tos nekad vairs neatrast.</verse>
				<verse number="15">Šo preču tirgotāji, kas kļuvuši bagāti, stāvēja attālu bailēs tās moku dēļ, raudādami un vaimanādami,</verse>
				<verse number="16">Un sacīdami: Bēdas, bēdas, lielā pilsēta, kas bija tērpta dārgā audeklā un purpurā, un sarkanā audumā, un rotāta zeltā un dārgos akmeņos, un pērlēs!</verse>
				<verse number="17">Jo vienā stundā gāja bojā tādas bagātības! Un visi stūrmaņi, un laivinieki, un jūrnieki, un visi, kas darbojas uz jūras, attālu stāvēdami</verse>
				<verse number="18">Un redzēdami tās uguns vietu, sauca, sacīdami: Kura šai lielajai pilsētai līdzīga?</verse>
				<verse number="19">Tie kaisīja pelnus uz savām galvām un kliedza raudādami, un vaimanāja, sacīdami: Bēdas, bēdas, tā lielā pilsēta, kurā ar tās mantām kļuvuši bagāti visi tie, kam bija kuģi jūrā, jo vienā stundā tā tika izpostīta.</verse>
				<verse number="20">Priecājieties par to, debesis un svētie apustuļi, un pravieši, jo Dievs jūsu tiesu spriedis par to.</verse>
				<verse number="21">Un viens stiprs eņģelis pacēla akmeni, it kā lielu dzirnakmeni, un meta to jūrā, sacīdams: Ar tādu sparu metīs lielo pilsētu Babilonu, un tā vairs nebūs atrodama.</verse>
				<verse number="22">Un tevī vairs nedzirdēs koklētāju un spēlētāju, un stabulnieku, un bazūnētāju skaņas; un nevienā mākslā nebūs vairs atrodams neviens mākslinieks, un nedzirdēs vairs tevī dzirnakmens dūkoņas.</verse>
				<verse number="23">Un tevī nespīdēs vairs spīdekļa gaisma un nedzirdēs vairs līgavaiņa un līgavas balsi, jo tavi tirgotāji bija zemes valdnieki un tavās burvībās maldināja visas tautas.</verse>
				<verse number="24">Un tanī atrastas praviešu un svēto, un visu to asinis, kas noslepkavoti virs zemes.</verse>
			</chapter>
			<chapter number="19">
				<verse number="1">Pēc tam es dzirdēju it kā liela ļaužu pulka balsis debesīs saucam: Alleluja! Pestīšana un gods, un vara ir mūsu Dievam,</verse>
				<verse number="2">Jo patiesas un taisnīgas ir Viņa tiesas, kas notiesāja lielo netikli, kura samaitāja zemi savā netiklībā. Un Viņš atrieba savu kalpu asinis, kas bija pie tās rokām.</verse>
				<verse number="3">Un tie atkal sauca: Alleluja! Un tās dūmi paceļas mūžīgi mūžos.</verse>
				<verse number="4">Tad divdesmit četri sentēvi un četri dzīvnieki pielūdza Dievu, kas sēž tronī, sacīdami: Amen! Alleluja!</verse>
				<verse number="5">Un no troņa atskanēja balss, sacīdama: Godiniet mūsu Dievu visi Viņa kalpi, mazie un lielie, un kas Viņa bīstas!</verse>
				<verse number="6">Un dzirdēju it kā liela ļaužu pulka balsi, it kā lielu ūdeņu troksni, it kā spēcīgu pērkonu rūkšanu sakām: Alleluja, jo valda Kungs, mūsu visvarenais Dievs.</verse>
				<verse number="7">Priecāsimies un līksmosim, un dosim Viņam godu, jo pienākušas Jēra kāzas un Viņa līgava sagatavojusies!</verse>
				<verse number="8">Un tai bija ļauts tērpties spožā un tīrā audeklā, jo audekls ir svēto taisnīgie darbi.</verse>
				<verse number="9">Un viņš man sacīja: Raksti: Svētīgi tie, kas aicināti Jēra kāzu mielastā. Viņš man sacīja: Šie ir patiesie Dieva vārdi.</verse>
				<verse number="10">Tad es kritu pie viņa kājām, lai to pielūgtu. Viņš man sacīja: Nedari to! Es esmu tāds pats kalps kā tu un tavi brāļi, kam Jēzus liecība. Pielūdz Dievu, jo Jēzus liecība ir pravietojuma gars!</verse>
				<verse number="11">Un es redzēju atvērtas debesis un, lūk, balts zirgs, un sēdētājs tanī saucās Uzticīgais un Patiesais, kas taisnīgi tiesā un karo.</verse>
				<verse number="12">Viņa acis it kā uguns liesma, un galvā Viņam daudzi kroņi. Un bija uzrakstīts Viņa vārds, ko neviens nepazina kā vienīgi Viņš pats.</verse>
				<verse number="13">Viņš bija tērpies drēbēs, kas slacītas asinīm, un Viņa vārds saucās Dieva Vārds.</verse>
				<verse number="14">Un debesu kara pulki sekoja Viņam baltos zirgos, tērpti baltā un tīrā audeklā.</verse>
				<verse number="15">Un no viņa mutes iziet abpusēji ass zobens, ar ko satriekt tautas. Viņš tās valdīs ar dzelzs zizli un min visvarenā Dieva dusmu bardzības vīna spiedi.</verse>
				<verse number="16">Un uz tērpa, proti, Viņa sānos rakstīts: Ķēniņu Ķēniņš un kungu Kungs.</verse>
				<verse number="17">Tad es redzēju vienu eņģeli, kas stāvēja saulē un sauca stiprā balsī visiem putniem, kas lidoja debess telpā, sacīdams: Nāciet un pulcējieties Dieva lielajā mielastā,</verse>
				<verse number="18">Lai ēstu ķēniņu miesas un virsnieku miesas, un vareno miesas, un zirgu un viņu jātnieku miesas, un visu brīvo, un vergu, un mazo, un lielo miesas!</verse>
				<verse number="19">Un es redzēju zvēru un visas zemes ķēniņus, un viņa karapulkus, kas bija sapulcināti, lai karotu ar To, kas sēdēja zirgā, un ar Viņa karaspēku.</verse>
				<verse number="20">Un zvēru sagūstīja, bet līdz ar viņu arī viltus pravieti, kas viņa priekšā bija darījis brīnumus, ar kuriem tas pievīlis tos, kas bija pieņēmuši zvēra zīmi un pielūguši viņa attēlu. Tos abus iemeta dzīvus degoša sēra uguns purvā.</verse>
				<verse number="21">Tad pārējos nonāvēja ar zobenu, kas izgāja no zirga sēdētāja mutes, un visi putni bija paēduši no viņu miesām.</verse>
			</chapter>
			<chapter number="20">
				<verse number="1">Un es redzēju no debesīm nokāpjam eņģeli, kam bija rokā bezdibeņa atslēga un lielas važas.</verse>
				<verse number="2">Tad viņš satvēra pūķi, veco čūsku, kas ir velns un sātans, un sasēja to uz tūkstoš gadiem,</verse>
				<verse number="3">Un iemeta to bezdibenī, un aizslēdza to, un aizzīmogoja, lai tas vairs nepieviltu tautas, iekams būs pagājuši tūkstoš gadi. Pēc tam viņam īslaicīgi jātop atraisītam.</verse>
				<verse number="4">Tad es redzēju sēdekļus, kuros sēdēja tie, kam bija jātiesā to dvēseles, kas Jēzus liecības un Dieva vārda dēļ noslepkavoti, kuri nav pielūguši zvēru, ne tā attēlu, ne pieņēmuši viņa zīmi uz savām pierēm vai rokām. Visi tie atdzīvojās un valdīja ar Kristu kopā tūkstoš gadus.</verse>
				<verse number="5">Pārējie mirušie neatdzīvojās, pirms nebija pagājuši tūkstoš gadi. Šī ir pirmā augšāmcelšanās.</verse>
				<verse number="6">Svētīgs un svēts ir tas, kas ņem līdzdalību pie pirmās augšāmcelšanās. Pār šiem otrai nāvei nav varas, bet tie būs Dieva un Kristus priesteri un valdīs kopā ar Viņu tūkstoš gadus.</verse>
				<verse number="7">Un kad tūkstoš gadi paies, sātans tiks atbrīvots no sava cietuma: un tas izies un pievils tautas, kas dzīvo četrās zemes malās, Gogu un Magogu, un tos sapulcinās karam. To skaits ir kā jūras smiltis.</verse>
				<verse number="8">Tad tie uzkāpa zemes augstienē un ielenca svēto nometni un mīlēto pilsētu.</verse>
				<verse number="9">Tad nokrita uguns no debesīm, no Dieva, un aprija tos. Un velns, kas viņus pievīla, tika iemests uguns un sēra purvā, kur arī zvērs</verse>
				<verse number="10">Un viltus pravietis dienām un naktīm tiks mocīti mūžīgi mūžos.</verse>
				<verse number="11">Tad es redzēju lielu, spožu troni un To, kas tanī sēdēja, no kura vaiga bēga zeme un debess, un tiem nebija atrodama vieta.</verse>
				<verse number="12">Tad es redzēju mirušos, lielus un mazus, stāvam troņa priekšā; un grāmatas tika atvērtas. Tika atvērta vēl cita, kas ir dzīvības grāmata. Tad mirušie tika tiesāti pēc tā, kas rakstīts grāmatās attiecīgi viņu darbiem.</verse>
				<verse number="13">Un jūra atdeva mirušos, kas bija tanī; arī nāve un elle atdeva savus mirušos, kas tanīs bija. Katrs tika tiesāts attiecīgi saviem darbiem.</verse>
				<verse number="14">Un elli un nāvi iemeta uguns purvā. Šī ir otrā nāve.</verse>
				<verse number="15">Ja kas nebija ierakstīts dzīvības grāmatā, to iemeta uguns purvā.</verse>
			</chapter>
			<chapter number="21">
				<verse number="1">Tad es redzēju jaunās debesis un jauno zemi, jo pirmās debess un pirmās zemes vairs nebija, un jūras arī vairs nav.</verse>
				<verse number="2">Un es, Jānis, redzēju svēto pilsētu, jauno Jeruzalemi, nonākot no debesīm, no Dieva, sagatavotu it kā greznotu līgavu savam vīram.</verse>
				<verse number="3">Un es dzirdēju stipru balsi no troņa sakām: Lūk, Dieva mājoklis kopā ar cilvēkiem, un Viņš dzīvos starp tiem, un tie būs Viņa tauta, un pats Dievs pie viņiem būs viņu Dievs.</verse>
				<verse number="4">Un Dievs noslaucīs katru asaru no viņu acīm, un nebūs vairs nāves, ne bēdu, ne vaidu, ne sāpju, jo bijušais pagājis.</verse>
				<verse number="5">Un tas, kas sēdēja tronī, sacīja: Lūk, es visu daru jaunu. Un Viņš man sacīja: Raksti, jo šie vārdi ir vispatiesākie un pareizi.</verse>
				<verse number="6">Un Viņš man sacīja: Ir noticis! Es esmu alfa un omega, sākums un gals. Es došu izslāpušajiem bez maksas no dzīvības ūdens avota.</verse>
				<verse number="7">Kas uzvarēs, tas to iemantos; un es būšu viņam Dievs, un viņš būs man dēls.</verse>
				<verse number="8">Bet bailīgajiem un neticīgajiem, un apgānītājiem, un slepkavām, un netikļiem, un burvjiem, un elkkalpotājiem, un visiem meļiem būs sava daļa degoša sēra uguns purvā. Tā ir otrā nāve.</verse>
				<verse number="9">Tad atnāca viens no septiņiem eņģeļiem, kuriem bija septiņi kausi, pildīti septiņām pēdējām mocībām, un runāja man, sacīdams: Nāc, es tev rādīšu līgavu, Jēra sievu!</verse>
				<verse number="10">Un viņš mani aiznesa garā lielā, augstā kalnā un rādīja man svēto pilsētu Jeruzalemi, nokāpjam no debesīm, no Dieva.</verse>
				<verse number="11">Tai bija Dieva spožums, un tās gaisma bija līdzīga dārgakmenim, it kā jaspida akmenis, tā kā kristālam.</verse>
				<verse number="12">Un tai bija liels un augsts mūris ar divpadsmit vārtiem, un vārtos divpadsmit eņģeļu un uzrakstīti vārdi, kas ir divpadsmit Izraēļa bērnu cilšu vārdi.</verse>
				<verse number="13">Trīs vārti austrumu, trīs ziemeļu, trīs dienvidu un trīs rietumu pusē.</verse>
				<verse number="14">Un pilsētas mūrim bija divpadsmit pamati un tanīs divpadsmit Jēra apustuļu vārdi.</verse>
				<verse number="15">Un tam, kas man runāja, bija pilsētas un vārtu, un mūra mērīšanas mērs, zelta niedre.</verse>
				<verse number="16">Un pilsēta celta četrstūrī, un tās garums tāds pat kā platums. Un viņš mērīja pilsētu ar zelta niedri, un tur bija divpadsmit tūkstoši stadiju. Un garums, un platums, un augstums bija vienlīdzīgi.</verse>
				<verse number="17">Tad viņš mērīja tās mūri: simts čerdesmit četras olektis kā cilvēka, tā eņģeļa mērā.</verse>
				<verse number="18">Un tās mūris bija celts no jaspida akmens, bet pati pilsēta no tīra zelta, līdzīga skaidram stiklam.</verse>
				<verse number="19">Un pilsētas mūra pamati bija rotāti visādiem dārgakmeņiem: pirmajā pamatakmenī jaspids, otrā safirs, trešā halkedons, ceturtajā smaragds,</verse>
				<verse number="20">Piektajā sardoniks, sestajā sardijs, septītajā hrizolits, astotajā berills, devītajā topazs, desmitajā hrīzopass, vienpadsmitajā hiacints, divpadsmitajā ametists.</verse>
				<verse number="21">Bet divpadsmit vārti bija divpadsmit atsevišķas pērles, un katri vārti bija no atsevišķām pērlēm, un pilsētas iela bija tīrais zelts kā caurspīdīgs stikls.</verse>
				<verse number="22">Un svētnīcu es tanī neredzēju, jo Kungs, visvarenais Dievs, un Jērs ir tā svētnīca.</verse>
				<verse number="23">Un pilsētai saules un mēness gaismas nevajag, lai tā spīdētu tanī, jo Dieva spožums to apgaismo un Jērs ir tās spīdeklis.</verse>
				<verse number="24">Un tautas staigās tās gaismā, un zemes ķēniņi nesīs tai savu godu un cieņu.</verse>
				<verse number="25">Un tās vārtus dienā nekad neaizslēgs, bet nakts tur nebūs.</verse>
				<verse number="26">Un tanī viņi sanesīs tautu godību un cieņu.</verse>
				<verse number="27">Un nekas aptraipīts tanī neieies: ne negantības darītājs, ne melis, bet tikai tie, kas ierakstīti Jēra dzīvības grāmatā.</verse>
			</chapter>
			<chapter number="22">
				<verse number="1">Tad viņš man rādīja dzīvības ūdens upi, skaidru kā kristāls, kas iztecēja no Dieva un Jēra troņa.</verse>
				<verse number="2">Viņas ielas vidū un upei abās pusēs bija dzīvības koks, kas nesa augļus divpadsmit reizes, dodot katru mēnesi savu augli, un koka lapas bija tautu dziedināšanai.</verse>
				<verse number="3">Un nekas nebūs vairs nolādēts. Tanī stāvēs Dieva un Jēra tronis, un Viņa kalpi Tam kalpos.</verse>
				<verse number="4">Un tie skatīs Viņa vaigu, un Viņa vārds būs tiem pierēs.</verse>
				<verse number="5">Un nebūs vairs nakts, un nebūs vajadzīgs vairs ne sveces, ne saules gaismas, jo Kungs Dievs viņus apgaismos, un viņi valdīs mūžīgi mūžos.</verse>
				<verse number="6">Un viņš man sacīja: Šie vārdi ir visticamākie un patiesi. Kungs, pravieša gara Dievs, ir sūtījis savu eņģeli parādīt saviem kalpiem, kam drīzumā jānotiek.</verse>
				<verse number="7">Un, lūk, es nāku drīz! Svētīgs tas, kas ievēro šīs pravietojumu grāmatas vārdus.</verse>
				<verse number="8">Un es, Jānis, to visu dzirdēju un redzēju. Un kad es to biju dzirdējis un redzējis, kritu pie kājām eņģelim, kas man to rādīja, lai viņu pielūgtu.</verse>
				<verse number="9">Bet viņš man sacīja: Nedari to! Jo es esmu tāds pat kalps kā tu, kā tavi brāļi pravieši un visi tie, kas ievēro šīs grāmatas pravietojumu vārdus. Pielūdz Dievu!</verse>
				<verse number="10">Un viņš man saka: Neaizzīmogo šīs pravietojumu grāmatas vārdus, jo laiks ir tuvu!</verse>
				<verse number="11">Ļaundaris lai dara vēl ļaunu, un netīrais lai grimst vēl netīrībā, bet taisnīgais lai kļūst vēl taisnīgāks, un svētais lai kļūst svētāks!</verse>
				<verse number="12">Lūk, es nāku drīz, un mana alga līdz ar mani, lai atlīdzinātu katram attiecīgi tā darbiem.</verse>
				<verse number="13">Es esmu alfa un omega, pirmais un pēdējais, sākums un beigas.</verse>
				<verse number="14">Svētīgi tie, kas savas drēbes mazgā Jēra asinīs, lai tiem būtu daļa no dzīvības koka un varētu pa vārtiem ieiet pilsētā.</verse>
				<verse number="15">Ārā paliek suņi un burvji, un netikļi, un slepkavas, un elku pielūdzēji, un visi, kas mīl un runā melus.</verse>
				<verse number="16">Es, Jēzus, esmu sūtījis savu eņģeli, lai jums to apliecinātu draudzēs. Es esmu Dāvida sakne un dzimums, spožā rīta zvaigzne.</verse>
				<verse number="17">Un gars un līgava saka: Nāc! Un kas to dzird, lai saka: Nāc! Kam slāpst, lai nāk, un kas grib, lai ņem dzīvības ūdeni bez maksas!</verse>
				<verse number="18">Es apliecinu katram, kas dzird šīs grāmatas pravietojumu vārdus: Ja kas tiem ko pieliktu, tam Dievs uzliks tās mocības, par kurām rakstīts šinī grāmatā.</verse>
				<verse number="19">Un ja kas ko atņemtu no šīs grāmatas pravietojumu vārdiem, tam Dievs atņems viņa daļu no dzīvības koka un no svētās pilsētas, un no tā, kas rakstīts šinī grāmatā.</verse>
				<verse number="20">Tas, kas visu šo apliecina, saka: Tiešām, es nāku drīz! Amen!</verse>
				<verse number="21">Nāc, Kungs Jēzu! Mūsu Kunga Jēzus Kristus žēlastība lai ir ar jums visiem! Amen.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Czech Bible (COL) 1947" status="Public Domain">
	<testament name="New">
		<book number="40">
			<chapter number="1">
				<verse number="1">Rodokmen Ježíše Krista, syna Davidova, syna Abrahamova.</verse>
				<verse number="2">Abraham zplodil Izáka, Izák zplodil Jakuba, Jakub zplodil Judu a jeho bratry.</verse>
				<verse number="3">Juda zplodil Faresa a Zaru z Tamary, Fares zplodil Esrona, Esron zplodil Arama,</verse>
				<verse number="4">Aram zplodil Aminabada, Aminabad zplodil Naasona, Naason zplodil Salmona,</verse>
				<verse number="5">Salmon zplodil Booza z Rahaby, Booz zplodil Obeda z Rut, Obed zplodil Jessea, Jesse zplodil krále Davida.</verse>
				<verse number="6">David král zplodil Šalomouna z té, která byla manželkou Uriášovou,</verse>
				<verse number="7">Šalomoun zplodil Roboama, Roboam zplodil Abiama, Abiam zplodil Asu,</verse>
				<verse number="8">Asa zplodil Josafata, Josafat zplodil Jorama, Joram zplodil, Oziáše,</verse>
				<verse number="9">Oziáš zplodil Joatama, Joatam zplodil Achaza, Achaz zplodil, Ezechiáše,</verse>
				<verse number="10">Ezechiáš zplodil Manassa, Manasses zplodil Amona, Amon zplodil Josiáše,</verse>
				<verse number="11">Josiáš zplodil Jechoniáše a jeho bratry za babylonského stěhování.</verse>
				<verse number="12">A po babylonském stěhování zplodil Jechoniáš Salatiela, Salatiel zplodil Zorobabela,</verse>
				<verse number="13">Zorobabel zplodil Abiuda, Abiud zplodil Eliakima, Eliakim zplodil Azora,</verse>
				<verse number="14">Azor zplodil Sadoka, Sadok zplodil Achima, Achim zplodil Eliuda,</verse>
				<verse number="15">Eliud zplodil Eleazara, Eleazar zplodil Matana, Matan zplodil Jakuba,</verse>
				<verse number="16">Jakub pak zplodil Josefa, muže Marie, a z ní se narodil JEŽÍŠ, jenž slove Kristus.</verse>
				<verse number="17">Všech tedy rodů od Abrahama až po Davida bylo čtrnáct; od Davida až do babylonského stěhování (také) čtrnáct rodů a od babylonského stěhování až do Krista (rovněž) čtrnáct rodů.</verse>
				<verse number="18">Početí a narození Ježíše Krista. Kristovo narození se stalo takto: Když jeho matka Maria byla zasnoubena Josefovi, ukázalo se, že jest, ještě dříve než se sešli, v požehnaném stavu z Ducha svatého.</verse>
				<verse number="19">Josef pak, její muž, jsa spravedlivý a nechtěje ji vydati veřejné pohaně, chtěl ji tajně propustit.</verse>
				<verse number="20">Když o tom přemýšlel, hle, anděl Páně se mu zjevil ve snách a řekl: „Josefe, synu Davidův, neboj se přijmouti Marii, svou manželku, k sobě; neboť co se v ní počalo, jest z Ducha svatého.</verse>
				<verse number="21">Porodí syna a dáš mu jméno Ježíš; neboť On spasí svůj lid z jeho hříchů.“</verse>
				<verse number="22">Toto všechno se stalo, aby se naplnilo, co předpověděl Pán slovy proroka:</verse>
				<verse number="23">„Ejhle, panna počne a porodí syna, a nazvou ho jménem Emanuel,“ to jest v překladě „S námi Bůh“.</verse>
				<verse number="24">Když se pak probudil Josef ze sna, učinil, jak mu přikázal anděl Páně, a přijal svou manželku k sobě.</verse>
				<verse number="25">Avšak nepoznal ji dříve, dokud neporodila svého [prvorozeného] syna. A nazval ho jménem Ježíš.</verse>
			</chapter>
			<chapter number="2">
				<verse number="1">Když se tedy narodil Ježíš v Betlemě judském za panování krále Heroda, hle, mudrci od východu přišli do Jerusalema a tázali se:</verse>
				<verse number="2">„Kde je ten novorozený král židovský? Neboť jsme viděli jeho hvězdu na východě, i přišli jsme se mu poklonit.“</verse>
				<verse number="3">Když to uslyšel král Herodes, vzrušil se a všechen Jerusalem s ním.</verse>
				<verse number="4">I dal shromážditi všechny velekněze a zákoníky lidu a vyzvídal na nich, kde se má Kristus naroditi.</verse>
				<verse number="5">Řekli mu: „V Betlemě judském; neboť tak to je napsáno prorokem:</verse>
				<verse number="6">,A ty, Betleme na území judském, nijak nejsi nejmenší mezi knížecími městy judskými; neboť z tebe vyjde vévoda, aby spravoval můj lid izraelský.’ “</verse>
				<verse number="7">Tu Herodes povolal tajně mudrce a vyptal se jich podrobně na čas, kdy se jim hvězda ukázala. Pak je</verse>
				<verse number="8">poslal do Betlema se slovy: „Jděte tam a pátrejte bedlivě po dítěti! Až je naleznete, zvěstujte mi, ať i já se mu přijdu poklonit!“</verse>
				<verse number="9">Oni vyslechli krále a odjeli. A hle, hvězda, kterou předtím spatřili na východě, šla před nimi, až došla a zastavila se nad místem, kde bylo dítě.</verse>
				<verse number="10">Když opět uviděli hvězdu, zaradovali se radostí velmi velikou.</verse>
				<verse number="11">I vešli do domu, nalezli dítko s Marií, jeho matkou, padli a poklonili se mu. Potom otevřeli své poklady a obětovali mu dary: zlato, kadidlo a myrhu.</verse>
				<verse number="12">A protože dostali napomenutí ve snách, aby se nevraceli k Herodovi, vrátili se jinou cestou do své země.</verse>
				<verse number="13">Když odešli, hle, anděl Páně se zjevil ve snách Josefovi a řekl: „Vstaň, vezmi dítě i jeho matku a utec do Egypta! Pobuď tam, až ti oznámím; neboť Herodes bude hledati dítě, aby je za hubil.“</verse>
				<verse number="14">Vstal tedy, vzal (ještě) v noci dítě i jeho matku a odešel do Egypta.</verse>
				<verse number="15">A tam zůstal až do smrti Herodovy, takže se tím naplnilo, co předpověděl Pán slovy proroka: „Z Egypta jsem povolal svého syna.“</verse>
				<verse number="16">Tu Herodes vida, že jej mudrci oklamali, rozhněval se náramně. Dal usmrtit v Betlemě a v celém jeho okolí všechny chlapečky ode dvou let a níže podle doby, kterou vyzvěděl na mudrcích.</verse>
				<verse number="17">Tehdy se naplnilo, co předpověděl prorok Jeremiáš slovy:</verse>
				<verse number="18">„Hlas v Rámě bylo slyšet, pláč a mnoho kvílení. Ráchel oplakávala své syny a nechtěla se dáti potěšit, poněvadž jich není.“</verse>
				<verse number="19">Po smrti Herodově, hle, zjevil se Josefovi v Egyptě anděl Páně ve snách</verse>
				<verse number="20">a řekl: „Vstaň, vezmi dítě i jeho matku a jdi do země izraelské; neboť zemřeli ti, kteří ukládali o život dítěte.“</verse>
				<verse number="21">I vstal, vzal dítě i jeho matku a vešel do země izraelské.</verse>
				<verse number="22">Když však uslyšel, že Archelaus kraluje v Judsku místo svého otce Heroda, obával se tam jíti. A po napomenutí ve snách se odebral do území galilejského.</verse>
				<verse number="23">Po svém příchodu bydlel v městě jménem Nazaret, aby se naplnilo, co předpověděli proroci: „Bude se nazývat Nazaretským.“</verse>
			</chapter>
			<chapter number="3">
				<verse number="1">V tom čase vystoupil Jan Křtitel a kázal na judské poušti:</verse>
				<verse number="2">„Čiňte pokání, neboť se přiblížilo království nebeské!“</verse>
				<verse number="3">To je totiž ten, jehož předpověděl prorok Izaiáš slovy: „Hlas volajícího na poušti:,Připravte cestu Páně, urovnejte mu stezky!‘ “</verse>
				<verse number="4">Onen pak Jan měl roucho ze srsti velbloudí a kožený pás kolem svých beder; pokrmem mu byly kobylky a lesní med.</verse>
				<verse number="5">Tehdy vycházel k němu Jerusalem, veškeré Judsko i Pojordání.</verse>
				<verse number="6">Dávali se od něho křtíti v Jordáně, vyznávajíce své hříchy.</verse>
				<verse number="7">Když spatřil mnoho farizeů a sadduceů, jak přicházejí k jeho křtu, řekl jim: „Pokolení zmijí! Kdo vám ukázal, jak byste utekli budoucímu hněvu?</verse>
				<verse number="8">Přinášejte tedy ovoce hodné pokání,</verse>
				<verse number="9">a nemyslete si:,Otce máme Abrahama;‘ neboť pravím vám, že Bůh může Abrahamovi z těchto kamenů vzbuditi syny.</verse>
				<verse number="10">Již je přiložena sekera ke kořeni stromů. Každý strom, který nerodí dobré ovoce, bude vyťat a hozen do ohně.</verse>
				<verse number="11">Já vás křtím vodou k pokání; avšak Ten, jenž přijde po mně, je mocnější než já. Tomu já nejsem hoden ani obuv ponášet. On vás bude křtíti Duchem svatým a ohněm.</verse>
				<verse number="12">Jeho vějička je v jeho ruce, i vyčistí svůj mlat a shromáždí svou pšenici do obilnice, ale plevy bude páliti neuhasitelným ohněm.“</verse>
				<verse number="13">Tehdy přišel Ježíš z Galileje k Jordánu za Janem, aby se dal od něho pokřtíti.</verse>
				<verse number="14">Ale Jan mu v tom bránil slovy: „Já mám potřebí býti pokřtěn od tebe, a ty přicházíš ke mně?“</verse>
				<verse number="15">Na to mu Ježíš odpověděl: „Jen mě nech! Neboť tak nám náleží vyplniti všelikou spravedlnost.“ I nechal ho.</verse>
				<verse number="16">A když byl Ježíš pokřtěn, vyšel ihned z vody. A hle, otevřela se mu nebesa, i viděl Ducha Božího sestupovati jako holubici a přicházeti na něho.</verse>
				<verse number="17">A hle, s nebe volal hlas: „Tento je můj milý Syn, v němž se mi zalíbilo.“</verse>
			</chapter>
			<chapter number="4">
				<verse number="1">Tehdy byl uveden Ježíš Duchem na poušť, aby byl pokoušen od ďábla.</verse>
				<verse number="2">Postil se čtyřicet dní a čtyřicet nocí, a potom pocítil hlad.</verse>
				<verse number="3">I přistoupil k němu pokušitel a řekl: „Jsi-li Syn Boží, poruč těmto kamenům, ať se promění v chleby!“</verse>
				<verse number="4">On odpověděl: „Psáno jest:,Ne samým chlebem je živ člověk, nýbrž každým slovem, které vychází z úst Božích.‘ “</verse>
				<verse number="5">Tu ho vzal ďábel do svatého města, postavil ho na cimbuří chrámu</verse>
				<verse number="6">a řekl mu: „Jsi-li Syn Boží, spusť se dolů; neboť je psáno:,Svým andělům přikázal o tobě, a na ruce tě uchopí, abys snad nenarazil svou nohou o kámen.‘ “</verse>
				<verse number="7">Ježíš mu odpověděl: „Také je psáno:,Nepokoušej Pána, Boha svého!‘ “</verse>
				<verse number="8">Opět ho vyvedl ďábel na horu velmi vysokou, ukázal mu všechna království světa i jejich nádheru</verse>
				<verse number="9">a řekl mu: „Toto všechno ti dám, padneš-li a budeš-li se mi klaněti.“</verse>
				<verse number="10">Tu řekl mu Ježíš: „Odejdi, satane! Neboť je psáno:,Pánu, Bohu svému se budeš klaněti a jemu jedinému sloužiti!‘ “</verse>
				<verse number="11">I opustil ho ďábel; a hle, andělé přistoupili a sloužili mu.</verse>
				<verse number="12">Když pak Ježíš uslyšel, že Jan byl uvězněn, odebral se do Galileje.</verse>
				<verse number="13">A opustiv [město] Nazaret, přišel do Kafarnaa, ležícího u jezera v území zabulonském a neftalimském; a usídlil se (tam),</verse>
				<verse number="14">aby se naplnilo, co předpověděl prorok Izaiáš slovy:</verse>
				<verse number="15">„Ty země zabulonská a země neftalimská, ty území za Jordánem proti moři, ty Galileo pohanská!</verse>
				<verse number="16">Lid, který žil ve tmě, uzřel veliké světlo, a těm, kteří bydleli v krajině stínu smrti, vzešlo světlo.“</verse>
				<verse number="17">Od toho času počal Ježíš kázati takto: „Čiňte pokání, neboť se přiblížilo království nebeské!“</verse>
				<verse number="18">Když chodil Ježíš podél Galilejského jezera, spatřil dva bratry, Šimona, jenž se nazývá Petr, a Ondřeje, jeho bratra, jak pouštějí síť do jezera; byli totiž rybáři.</verse>
				<verse number="19">I řekl jim: „Pojďte za mnou, a učiním vás rybáři lidí!“</verse>
				<verse number="20">Oni hned zanechali sítě a šli za ním.</verse>
				<verse number="21">Když odtud kousek poodešel, spatřil jiné dva bratry, Jakuba, syna Zebedeova, a jeho bratra Jana, jak se svým otcem Zebedeem na loďce spravují své sítě. I povolal je.</verse>
				<verse number="22">A oni hned zanechali sítě i svého otce a šli za ním.</verse>
				<verse number="23">I procházel Ježíš celou Galilejí, učil v jejich synagogách, hlásal evangelium o království (Božím) a uzdravoval všelikou nemoc a všeliký neduh v lidu.</verse>
				<verse number="24">Pověst o něm se roznesla po celé Syrii. I přinášeli k němu všechny nemocné, stižené rozličnými neduhy a mukami; i posedlé, náměsíčné a ochrnulé. A uzdravil je.</verse>
				<verse number="25">I šly za ním veliké zástupy z Galileje a z Desítiměstí, i z Jerusalema a Judska a ze Zajordání.</verse>
			</chapter>
			<chapter number="5">
				<verse number="1">Jakmile Ježíš uzřel zástupy, vystoupil na horu. Když se posadil, přistoupili k němu jeho učedníci.</verse>
				<verse number="2">I otevřel svá ústa a učil je takto:</verse>
				<verse number="3">„Blahoslavení chudí duchem, nebol jejich je království nebeské.</verse>
				<verse number="4">Blahoslavení tiší, neboť oni dostanou za úděl zemi.</verse>
				<verse number="5">Blahoslavení lkající, neboť oni budou potěšeni.</verse>
				<verse number="6">Blahoslavení, kteří lačnějí a žízní po spravedlnosti, neboť oni budou nasyceni.</verse>
				<verse number="7">Blahoslavení milosrdní, neboť oni dojdou milosrdenství.</verse>
				<verse number="8">Blahoslavení čistého srdce, neboť oni budou viděti Boha.</verse>
				<verse number="9">Blahoslavení pokojní, neboť oni budou slouti synové Boží.</verse>
				<verse number="10">Blahoslavení, kteří trpí příkoří pro spravedlnost, neboť jejich je království nebeské.“</verse>
				<verse number="11">„Blahoslavení jste, když vás budou pro mne tupit a pronásledovat a mluviti všechno zlé lživě proti vám.</verse>
				<verse number="12">Radujte se a plesejte, neboť vaše odplata je hojná v nebesích! Vždyť tak také pronásledovali proroky, kteří žili před vámi.</verse>
				<verse number="13">„Vy jste sůl země. Jestliže se sůl zkazí, jak se znovu stane slanou? K ničemu se již nehodí, leda ji vyhodit ven a nechat pošlapat od lidí.“</verse>
				<verse number="14">„Vy jste světlo světa. Nemůže býti ukryto město ležící na hoře.</verse>
				<verse number="15">Vždyť ani svíci nerozsvěcují a nestavějí ji pod kbelík, nýbrž na svícen aby svítila všem v domě.</verse>
				<verse number="16">Tak sviť světlo vaše před lidmi, aby viděli vaše dobré skutky a velebili vašeho Otce, jenž je v nebesích.“</verse>
				<verse number="17">“Nedomnívejte se, že jsem přišel zrušit Zákon nebo Proroky; nepřišel jsem zrušit, nýbrž naplnit.</verse>
				<verse number="18">Vpravdě zajisté pravím vám: Dokud nepominou nebesa a země, nepomine jedno písmenko nebo jedna čárka ze Zákona, pokud se to všechno nestane.</verse>
				<verse number="19">Kdo by tedy zrušil jedno z těchto, třebas i nejmenších přikázání a naučil tomu lidi, bude nejmenším v království nebeském; kdo však by je plnil a jim učil, ten bude velikým v království nebeském.</verse>
				<verse number="20">Neboť pravím vám: Nebude-li vaše spravedlnost dokonalejší než zákoníků a farizeů, nevejdete do království nebeského.“</verse>
				<verse number="21">„Slyšeli jste, že bylo řečeno předkům:,Nezabiješ!‘ Kdo by zabil, propadne soudu.</verse>
				<verse number="22">Já však pravím vám, že každý, kdo se (už) hněvá na svého bratra, propadne soudu. Kdo by však řekl svému bratru,hlupáku‘, propadne veleradě; a kdo by řekl,blázne‘, propadne pekelnému ohni.</verse>
				<verse number="23">Přinášíš-li tedy svůj dar k oltáři a tam si vzpomeneš, že tvůj bratr má něco proti tobě,</verse>
				<verse number="24">zanechej svůj dar tam před oltářem, odejdi a napřed se smiř se svým bratrem! Potom teprve přijeď a obětuj svůj dar!“</verse>
				<verse number="25">“Vyrovnej se se svým protivníkem rychle, dokud jsi s ním na cestě, aby tě snad nevydal protivník soudci; nebol soudce by tě vydal biřicovi a byl bys uvržen do vězení.</verse>
				<verse number="26">Vpravdě pravím tobě, nevyšel bys tam odtud, dokud bys nezaplatil poslední halíř.“</verse>
				<verse number="27">„Slyšeli jste, že bylo řečeno předkům:,Nezcizoložíš!’</verse>
				<verse number="28">Já však pravím vám, že každý, kdo hledí na ženu s hříšnou touhou, již s ní zcizoložil v svém srdci.</verse>
				<verse number="29">Pohoršuje-li tě tvé oko pravé, vyloupni je a odhoď od sebe; neboť je ti prospěšnější, aby zahynul jeden tvůj úd, než aby bylo celé tvé tělo uvrženo do pekla.</verse>
				<verse number="30">A pohoršuje-li tě tvá ruka pravá, utni ji a odhoď od sebe, neboť je ti prospěšnější, aby zahynul jeden tvůj úd, než aby bylo celé tělo uvrženo do pekla.“</verse>
				<verse number="31">„Bylo také řečeno:,Kdokoliv propustí svou manželku, ať jí dá propustný list!’</verse>
				<verse number="32">Já však pravím vám, že každý, kdo by propustil svou manželku – vyjma pro cizoložství – uvádí ji v cizoložství; a kdo by propuštěnou pojal za manželku, cizoloží.“</verse>
				<verse number="33">„Opět jste slyšeli, že bylo řečeno předkům:,Nepřísahej křivě,‘ ale,dodrž své přísahy Pánu!’</verse>
				<verse number="34">Já však pravím vám, abyste vůbec nepřísahali: ani při nebi, neboť je to trůn Boží;</verse>
				<verse number="35">ani při zemi, neboť je to podnož jeho nohou; ani při Jerusalemu, neboť je to město velikého krále.</verse>
				<verse number="36">Ani při své hlavě nepřísahej, neboť nemůžeš učiniti jediný vlas ani bílým, ani černým.</verse>
				<verse number="37">Vaše řeč budiž však:,Ano, ano’ –,ne, ne!’ Co nad to jest, ze zlého jest.“</verse>
				<verse number="38">„Slyšeli jste, že bylo řečeno:,Oko za oko, zub za zub!'</verse>
				<verse number="39">Já však pravím vám, abyste neodpírali zlému, naopak udeří-li tě někdo v tvé líce pravé, nastav mu i levé;</verse>
				<verse number="40">a kdo se chce s tebou souditi a vzíti si tvou sukni, tomu zanechej i plášť;</verse>
				<verse number="41">a přinutí-li tě někdo na jednu míli, jdi s ním i [další] dvě!</verse>
				<verse number="42">Kdo tě prosí, tomu dej; a kdo si chce od tebe vypůjčiti, od toho se neodvracej!“</verse>
				<verse number="43">„Slyšeli jste, že bylo řečeno:,Miluj bližního svého' a nenáviď nepřítele svého!</verse>
				<verse number="44">Ale já pravím vám: Milujte své nepřátele, [dobře čiňte těm, kteří vás nenávidí] a modlete se za ty, kteří vás pronásledují a [pomlouvají],</verse>
				<verse number="45">abyste byli dětmi svého nebeského Otce, jenž velí svému slunci vycházeti na dobré i na zlé a dešť sesílá na spravedlivé i nespravedlivé.</verse>
				<verse number="46">Neboť milujete-li ty, kteří vás milují, jakou budete míti odplatu? Což to nečiní i celníci?</verse>
				<verse number="47">A budete-li pozdravovati své bratry, co zvláštního činíte? Což to nečiní i pohani?</verse>
				<verse number="48">Buďte tedy dokonalí, jak dokonalý jest i váš Otec nebeský.“</verse>
			</chapter>
			<chapter number="6">
				<verse number="1">„Mějte se na pozoru, abyste nekonali své dobré skutky před lidmi proto, aby vás viděli; jinak nebudete míti odplatu u svého Otce, jenž je v nebesích.“</verse>
				<verse number="2">„Kdykoliv tedy dáváš almužnu, netrub před sebou, jako činí pokrytci v synagogách a na ulicích, aby je lidé ctili. Vpravdě pravím vám: Vzali svou odplatu.</verse>
				<verse number="3">Ale kdykoliv ty dáváš almužnu, ať neví tvá levice, co činí tvá pravice,</verse>
				<verse number="4">aby tvá almužna byla v skrytě, a tvůj Otec, jenž v skrytě vidí, ti odplatí.“</verse>
				<verse number="5">„A kdykoliv se modlíte, nebuďte jako pokrytci! Ti se modlí s oblibou v synagogách a na rozích náměstí, aby je lidé viděli. Vpravdě pravím vám: Vzali svou odplatu.</verse>
				<verse number="6">Když se však ty modlíš, vejdi do svého pokojíka, zavři dveře a pomodli se k Otci svému v skrytě, a tvůj Otec, jenž v skrytě vidí, ti odplatí.“</verse>
				<verse number="7">„Modlíte-li se pak, nemluvte mnoho jako pohani! Ti se totiž domnívají, že budou vyslyšeni pro svou mnohomluvnost.</verse>
				<verse number="8">Nepřipodobňujte se jim! Ví zajisté Otec váš, čeho je vám potřebí, dříve než ho prosíte.“</verse>
				<verse number="9">„Takto se tedy budete modliti vy: Otče náš, jenž jsi na nebesích, posvěť se jméno tvé!</verse>
				<verse number="10">Přijď království tvé! Buď vůle tvá jako v nebi, tak i na zemi!</verse>
				<verse number="11">Chléb náš vezdejší dej nám dnes!</verse>
				<verse number="12">A odpusť nám naše viny, jakož i my odpouštíme našim vinníkům!</verse>
				<verse number="13">A neuveď nás v pokušení, ale zbav nás od zlého! [Amen.]“</verse>
				<verse number="14">„Neboť odpustíte-li lidem jejich provinění, odpustí také vám váš Otec nebeský [vaše poklesky].</verse>
				<verse number="15">Neodpustíte-li však lidem, ani váš Otec vám neodpustí vaše hříchy.“</verse>
				<verse number="16">„Kdykoliv se pak postíte, nebuďte jako pokrytci zasmušilí! Neboť ti znešvařují svůj obličej, aby bylo lidem zjevno, že se postí. Vpravdě pravím vám: Vzali svou odplatu.</verse>
				<verse number="17">Když se však ty postíš, pomaž si hlavu a tvář si umyj,</verse>
				<verse number="18">aby lidé neviděli, že se postíš, nýbrž jen Otec tvůj, který je v skrytě; a tvůj Otec, jenž v skrytě vidí, ti odplatí.“</verse>
				<verse number="19">Neskládejte si poklady na zemi, kde je rez a mol kazí a kde je zloději vykopávají a kradou;</verse>
				<verse number="20">skládejte si však poklady v nebi, kde je ani rez ani mol nekazí a kde je zloději nevykopávají ani nekradou.</verse>
				<verse number="21">Neboť kde je tvůj poklad, tam bude i tvé srdce.“</verse>
				<verse number="22">„Svící tvého těla je tvé oko. Je-li tvé oko zdravé, bude celé tvé tělo ve světle; je-li však tvé oko špatné, bude celé tvé tělo ve tmě.</verse>
				<verse number="23">Je-li tedy světlo, které je v tobě, tmou, jak veliká bude sama tma?“</verse>
				<verse number="24">„Nikdo nemůže sloužiti dvěma pánům; neboť buď bude jednoho nenáviděti, a druhého milovati, anebo jednoho se přidrží, a druhým pohrdne. Nemůžete sloužiti Bohu i mamonu.“ Nepečujte úzkostlivě o své tělo!</verse>
				<verse number="25">„Proto pravím vám: Nepečujte úzkostlivě o svůj život, co byste jedli, ani své tělo, čím byste je odívali. Což není život víc nežli pokrm a tělo více než oděv?</verse>
				<verse number="26">Pohleďte na ptactvo nebeské: neseje ani nežne, ani neshromažďuje do stodol, a váš Otec nebeský je živí. Což nejste vy dražší než ono?</verse>
				<verse number="27">A kdo z vás může svou starostlivostí přidati k délce svého věku jeden loket?</verse>
				<verse number="28">A proč pečujete úzkostlivě o svůj oděv? Pozorujte polní lilie, jak rostou! Nepracují ani nepředou.</verse>
				<verse number="29">Pravím pak vám, že ani Šalomoun ve vší své nádheře nebyl tak oděn jako jedna z nich.</verse>
				<verse number="30">Jestliže tedy Bůh tak odívá polní trávu, která dnes jest a zítra bývá hozena do pece, oč spíše vás, malověrní!“</verse>
				<verse number="31">„Nepečujte tedy úzkostlivě a neříkejte:,Co budeme jísti, anebo co budeme píti, anebo čím se budeme odívati?'</verse>
				<verse number="32">Neboť po tom všem se shánějí pohani. Ví zajisté váš Otec nebeský, že toho všeho potřebujete.</verse>
				<verse number="33">Hledejte tedy nejprve království Boží a jeho spravedlnost, a toto všechno bude vám přidáno!</verse>
				<verse number="34">Nepečujte proto úzkostlivě o zítřek; neboť zítřek bude pečovati sám o sebe. Každý den má sám dost své lopoty.“</verse>
			</chapter>
			<chapter number="7">
				<verse number="1">„Nesuďte, abyste nebyli souzeni!</verse>
				<verse number="2">Neboť jakým soudem soudíte, takovým budete souzeni, a jakou měrou měříte, takovou bude vám naměřeno.</verse>
				<verse number="3">Pročpak vidíš třísku v oku svého bratra, ale trám v svém oku nepozoruješ?</verse>
				<verse number="4">Anebo jak to, že říkáš svému bratru:,Dovol, ať vyjmu třísku z tvého oka'; a hle, v tvém oku je trám?</verse>
				<verse number="5">Pokrytče, vyjmi nejprve trám ze svého oka, a potom prohlédneš, abys mohl odstraniti třísku z oka svého bratra!“</verse>
				<verse number="6">„Nedávejte svaté věci psům, ani neházejte své perly před svině, aby snad je nepošlapaly a pak se neobrátily a vás neroztrhaly!“</verse>
				<verse number="7">„Proste, a bude vám dáno; hledejte, a naleznete; tlucte, a bude vám otevřeno!</verse>
				<verse number="8">Neboť každý, kdo prosí, dostává; a kdo hledá, nalézá; a tomu, kdo tluče, bude otevřeno.</verse>
				<verse number="9">Což někdo z vás, když ho bude jeho syn prositi o chléb, podá mu kámen?</verse>
				<verse number="10">Anebo bude-li ho prositi o rybu, což mu podá hada?</verse>
				<verse number="11">Dovedete-li tedy vy, jsouce zlí, dávati svým dětem dobré dary, oč spíše dá váš Otec nebeský dobré věci těm, kteří ho prosil“</verse>
				<verse number="12">„Čiňte tedy všechno, co chcete, aby vám lidé činili, také vy jim! Neboť to je smysl Zákona i Proroků.“</verse>
				<verse number="13">„Vcházejte těsnou branou! Neboť široká je brána a prostranná je cesta, která vede do záhuby, a mnoho je těch, kteří jí vcházejí.</verse>
				<verse number="14">Jak těsná je brána a úzká cesta, která vede k životu, a málo je těch, kteří ji nalézají!“</verse>
				<verse number="15">„Mějte se na pozoru před nepravými proroky! Ti přicházejí k vám v ovčím rouše, ale v nitru jsou draví vlci.</verse>
				<verse number="16">Po jejich ovoci je poznáte. Copak se sbírají hrozny s trní anebo fíky s bodláčí?</verse>
				<verse number="17">Tak každý dobrý strom rodí dobré ovoce, špatný strom však rodí špatné ovoce.</verse>
				<verse number="18">Nemůže dobrý strom nésti špatné ovoce, ani špatný strom nésti dobré ovoce.</verse>
				<verse number="19">Každý strom, který nerodí dobré ovoce, bývá vyťat a hozen do ohně.</verse>
				<verse number="20">Nuže, tedy po jejich ovoci je poznáte!“</verse>
				<verse number="21">„Ne každý, kdo mi říká:,Pane, Pane', vejde do království nebeského, nýbrž ten, kdo plní vůli mého Otce nebeského, [ten vejde do království nebeského].</verse>
				<verse number="22">Mnozí mi řeknou v onen den:,Pane, Pane, copak jsme v tvém jménu neprorokovali a v tvém jménu nevymítali zlé duchy a v tvém jménu nečinili mnoho zázraků?'</verse>
				<verse number="23">A tehdy jim prohlásím: Nikdy jsem vás neznal, pryč ode mne, pachatelé nepravosti!“</verse>
				<verse number="24">„Každý tedy, kdo slyší tato má slova a plní je, bude jako moudrý muž, který postavil svůj dům na skále.</verse>
				<verse number="25">I spadl příval, přivalily se proudy vod, zavály větry a obořily se na ten dům. Nezřítil se však, neboť byl postaven na skále!“</verse>
				<verse number="26">„A každý, kdo slyší tato má slova, ale neplní je, bude jako pošetilý muž, který postavil svůj dům na písku.</verse>
				<verse number="27">I spadl příval, přivalily se proudy vod, zavály větry a obořily se na ten dům. I zřítil se a jeho pád byl veliký.“</verse>
				<verse number="28">A když Ježíš dokončil tato slova, užasly zástupy nad jeho učením,</verse>
				<verse number="29">neboť učil je jako ten, jenž má moc, a ne jako jejich zákoníci a farizeové.</verse>
			</chapter>
			<chapter number="8">
				<verse number="1">Když pak sestoupil s hory, šly za ním četné zástupy.</verse>
				<verse number="2">A hle, malomocný přišel, klaněl se mu a pravil: „Pane, chceš-li, můžeš mě očistiti.“</verse>
				<verse number="3">I pozvedl Ježíš ruku a dotkl se ho se slovy: „Chci, buď čist!“ A hned byl uzdraven ze svého malomocenství.</verse>
				<verse number="4">I praví mu Ježíš: „Hleď, abys nikomu o tom neříkal, ale jdi, ukaž se knězi a obětuj dar, který přikázal Mojžíš, na svědectví pro ně!“</verse>
				<verse number="5">Když pak vešel Ježíš do Kafarnaa, předstoupil před něho setník a prosil ho:</verse>
				<verse number="6">„Pane, můj služebník leží doma ochrnulý v hrozných bolestech.“</verse>
				<verse number="7">I dí mu Ježíš: „Já přijdu a uzdravím ho.“</verse>
				<verse number="8">Na to mu setník odpověděl: „Pane, nejsem hoden, abys vešel pod střechu mou, ale toliko rci slovo a uzdraven bude můj služebník.</verse>
				<verse number="9">Vždyť také já, ač jsem člověk podřízený, mám pod sebou vojáky; a řeknu-li tomuto:,Jdi!' jde; a jinému:,Přijď!' přijde; a svému služebníku:,Učiň toto!' i učiní.“</verse>
				<verse number="10">Když to Ježíš uslyšel, podivil se a řekl těm, kteří ho doprovázeli: „Vpravdě pravím vám: Tak velikou víru jsem v izraelském národě nenalezl!</verse>
				<verse number="11">Pravím pak vám, že mnozí přijdou od východu a od západu a budou stolovati s Abrahamem, Izákem a Jakubem v království nebeském;</verse>
				<verse number="12">synové království však budou vyhnáni ven do tmy; tam bude pláč a skřípění zubů.“</verse>
				<verse number="13">I řekl Ježíš setníkovi: „Jdi, a jak jsi uvěřil, staň se ti!“ A v tu hodinu se služebník uzdravil.</verse>
				<verse number="14">Když pak přišel Ježíš do domu Petrova, spatřil jeho tchyni ležeti ve vysoké horečce.</verse>
				<verse number="15">I dotkl se její ruky, a přestala jí horečka. I vstala a posluhovala mu.</verse>
				<verse number="16">Když pak nastal večer, přivedli k němu mnoho posedlých. I vymítal zlé duchy slovem a uzdravoval všechny nemocné,</verse>
				<verse number="17">aby se naplnilo, co předpověděl prorok Izaiáš slovy: „Vzal na sebe naše slabosti a nesl naše nemoci.</verse>
				<verse number="18">Když pak Ježíš uzřel veliký zástup okolo sebe, rozkázal přeplaviti se na druhý břeh.</verse>
				<verse number="19">Tu přistoupil jeden zákoník a řekl mu: „Mistře, půjdu za tebou, kamkoli půjdeš.“</verse>
				<verse number="20">I řekl mu Ježíš: „Lišky mají doupata a ptáci nebeští hnízda, ale Syn člověka nemá, kde by hlavu položil.“</verse>
				<verse number="21">Jiný pak z jeho učedníků mu řekl: „Pane, dovol mi napřed odejít a pochovat mého otce!“</verse>
				<verse number="22">Ježíš mu však řekl: „Pojď za mnou a nech, ať mrtví pochovávají své mrtvé!“</verse>
				<verse number="23">A když vstoupil na loďku, ubírali se za ním jeho učedníci.</verse>
				<verse number="24">A hle, veliká bouře se strhla na jezeře, takže se loďka pokrývala vlnami; On pak spal.</verse>
				<verse number="25">Tu přistoupili k němu jeho učedníci a vzbudili ho se slovy: „Pane, zachraň nás, hyneme!“</verse>
				<verse number="26">I dí jim Ježíš: „Proč se bojíte, malověrní?“ Potom vstal a přikázal větrům i jezeru, a nastalo veliké ticho.</verse>
				<verse number="27">Lidé se divili a pravili: „Kdopak je to, že ho větry i jezero poslouchají?“</verse>
				<verse number="28">Když přišel na druhý břeh do krajiny gerasenské, potkali se s ním dva posedlí, kteří v náramné zuřivosti vycházeli z hrobů, takže nikdo nemohl projiti onou cestou.</verse>
				<verse number="29">A hle, vykřikli: „Co je ti po nás, Ježíši, Synu Boží? Přišel jsi sem, abys nás před časem trápil?“</verse>
				<verse number="30">Nedaleko od nich se páslo velké stádo vepřů.</verse>
				<verse number="31">I prosili ho zlí duchové: „Vymítneš-li nás odtud, pošli nás do stáda vepřů!“</verse>
				<verse number="32">I praví jim: „Jděte!“ Oni pak vyšli a vešli do vepřů. A hle, celé stádo se rozehnalo po srázu do jezera a utonulo ve vodě.</verse>
				<verse number="33">Pastýři pak utekli, a když přišli do města, vypravovali o všem, také o posedlých.</verse>
				<verse number="34">A hle, celé město vyšlo Ježíšovi naproti a spatřivše ho, prosili, aby odešel z jejich území.</verse>
			</chapter>
			<chapter number="9">
				<verse number="1">I vstoupil na loďku, přeplavil se na druhý břeh a přišel do svého města.</verse>
				<verse number="2">A hle, přinášeli k němu ochrnulého, ležícího na loži. Ježíš, vida jejich víru, řekl ochrnulému: „Buď dobré mysli, synu, odpouštějí se ti tvé hříchy.“</verse>
				<verse number="3">A tu si někteří ze zákoníků pomyslili: „Rouhá se!“</verse>
				<verse number="4">Ale Ježíš, znaje jejich smýšlení, řekl: „Proč smýšlíte zlé věci v svém srdci?</verse>
				<verse number="5">Co je snáze říci:,Odpouštějí se ti tvé hříchy,' či rci:,Vstaň a choď?'</verse>
				<verse number="6">Abyste však věděli, že Syn člověka má na zemi moc odpouštěti hříchy – tedy dí ochrnulému – vstaň, vezmi své lože a jdi domů!“</verse>
				<verse number="7">I vstal a odešel domů.</verse>
				<verse number="8">Když to uzřeli zástupové, báli se a velebili Boha, který dal takovou moc lidem.</verse>
				<verse number="9">A když šel Ježíš odtud, spatřil člověka jménem Matouše seděti u celnice. I dí. mu: „Pojď za mnou!“ On vstal a šel za ním.</verse>
				<verse number="10">Když pak v domě stoloval, hle, přišli mnozí celníci a hříšníci a stolovali s Ježíšem a s jeho učedníky.</verse>
				<verse number="11">Když to farizeové viděli, řekli jeho učedníkům: „Proč jí váš mistr s celníky a hříšníky?“</verse>
				<verse number="12">Ale [Ježíš] to uslyšel a pravil: „Nepotřebují zdraví lékaře, nýbrž nemocní.</verse>
				<verse number="13">Jděte a naučte se, co znamená: Milosrdenství chci a ne oběti. Neboť nepřišel jsem volat spravedlivé, nýbrž hříšníky.“</verse>
				<verse number="14">Tu přistoupili k němu učedníci Janovi a řekli: „Proč se my a farizeové postíme často, tvoji učedníci se však nepostí?“</verse>
				<verse number="15">I praví jim Ježíš: „Což mohou svatební hosté truchliti, dokud je s nimi ženich? Přijdou však dnové, kdy jim bude ženich vzat, a pak se budou postiti.“</verse>
				<verse number="16">„Nikdo zajisté nepřišívá záplatu z nového sukna k rouchu starému, neboť jinak ta záplata odtrhne kus od roucha a díra bude horší.</verse>
				<verse number="17">Také nelijí mladé víno do starých měchů, jinak se měchy roztrhnou, víno vyteče a měchy se zničí; ale mladé víno lijí do nových měchů a obojí se zachová.“</verse>
				<verse number="18">Když k nim toto mluvil, hle, přistoupil jeden představený a klaněl se mu řka: „Pane, má dcera právě skonala. Ale pojď, vlož na ni ruku, a bude živa!“</verse>
				<verse number="19">I vstal Ježíš a šel za ním i se svými učedníky.</verse>
				<verse number="20">A hle, žena, která trpěla krvotokem dvanáct let, přistoupila odzadu a dotkla se lemu jeho roucha,</verse>
				<verse number="21">neboť si myslila: Dotknu-li se jen jeho roucha, budu uzdravena.</verse>
				<verse number="22">Ale Ježíš se obrátil, a uzřev ji, pravil: „Buď dobré mysli, dcero, tvá víra tě uzdravila!“ I byla žena zdráva od té hodiny.</verse>
				<verse number="23">Když přišel Ježíš do domu představeného a spatřil pištce a hlučící zástup,</verse>
				<verse number="24">řekl: „Odejděte, neboť dívka neumřela, ale spí!“ I posmívali se mu.</verse>
				<verse number="25">A když byl vypuštěn zástup, vešel dovnitř. Vzal ji za ruku a dívka vstala.</verse>
				<verse number="26">A roznesla se pověst o tom po celé té krajině. Uzdravení dvou slepců.</verse>
				<verse number="27">Když Ježíš tamodtud odcházel, šli za ním dva slepci a volali: „Smiluj se nad námi, Synu Davidův!“</verse>
				<verse number="28">Sotva pak vešel do domu, přistoupili k němu slepci. I dí jim Ježíš: „Věříte, že vám to mohu učiniti?“ Odpovídají mu: „Ano, Pane!“</verse>
				<verse number="29">Tu se dotkl jejich očí a řekl: „Staň se vám podle vaší víry!“</verse>
				<verse number="30">I otevřely se jim oči. A Ježíš jim přísně nařídil: „Hleďte, ať se o tom nikdo nedozví!“</verse>
				<verse number="31">Ale oni vyšli a roznesli pověst o něm po celé oné krajině.</verse>
				<verse number="32">Po jejich odchodu, hle, přivedli k němu němého člověka, který byl posedlý.</verse>
				<verse number="33">Jakmile byl vymítnut zlý duch, němý promluvil. I podivily se zástupy a pravily: „Nikdy se nic takového nepřihodilo v izraelském národě!“</verse>
				<verse number="34">Farizeové však pravili: „Ve spojení s knížetem zlých duchů vymítá zlé duchy.“</verse>
				<verse number="35">I procházel Ježíš všechna města a všechny vesnice. Učil v jejich synagogách, hlásal evangelium o království (Božím) a uzdravoval všelikou nemoc a všeliký neduh.</verse>
				<verse number="36">Jakmile pak uzřel zástupy lidí, měl soucit s nimi, neboť byli zmořeni a vlekli se jako ovce bez pastýře.</verse>
				<verse number="37">Tehdy pravil svým učedníkům: „Žeň je sice hojná, ale dělníků málo.</verse>
				<verse number="38">Proste tedy Pána žně, aby poslal dělníky na svou žeň!“</verse>
			</chapter>
			<chapter number="10">
				<verse number="1">A zavolav k sobě dvanáct svých učedníků, dal jim moc nad nečistými duchy, aby je vymítali a uzdravovali všelikou nemoc a všeliký neduh.</verse>
				<verse number="2">Jména pak dvanácti apoštolů jsou tato: První Šimon, jenž slove Petr, a jeho bratr Ondřej;</verse>
				<verse number="3">Jakub, syn Zebedeův, a jeho bratr Jan; Filip a Bartoloměj; Tomáš a celník Matouš; Jakub, syn Alfeův, a Tadeáš;</verse>
				<verse number="4">Šimon Horlivec a Jidáš Iškariotský, jenž ho zradil.</verse>
				<verse number="5">Těchto dvanáct poslal Ježíš s tímto příkazem: „K pohanům nechoďte a do samaritánských měst nevcházejte,</verse>
				<verse number="6">ale jděte raději k zahynulým ovcím z potomstva Izraelova!</verse>
				<verse number="7">Na svém putování kažte:,Přiblížilo se království nebeské!'</verse>
				<verse number="8">Nemocné uzdravujte, mrtvé křiste, malomocné očišťujte, zlé duchy vymítejte! Zdarma jste dostali, zdarma dejte!</verse>
				<verse number="9">Neopatřujte si zlato ani stříbro ani měď do svých opasků,</verse>
				<verse number="10">nemějte mošnu na cestu, ani dvě sukně, ani obuv, ani hůl! Neboť hoden je dělník svého pokrmu.“</verse>
				<verse number="11">„Když pak vejdete do některého města nebo vesnice, vyptejte se, kdo je v něm hoden; a tam zůstaňte, pokud neodejdete!</verse>
				<verse number="12">Při vcházení pak do domu pozdravte jej [slovy:,Pokoj tomuto domu!']</verse>
				<verse number="13">A bude-li ten dům hoden, přijde naň pokoj váš; nebude-li však hoden, vrátí se váš pokoj k vám.</verse>
				<verse number="14">A kdo vás nepřijme a neuposlechne vašich řečí, střeste prach se svých nohou, až budete vycházet z domu nebo města!</verse>
				<verse number="15">Vpravdě pravím vám: Lehčeji bude v soudný den zemi sodomské a gomorrhské než onomu městu!“</verse>
				<verse number="16">„Hle, já posílám vás jako ovce mezi vlky. Buďte tedy opatrní jako hadi a bezelstní jako holubice!</verse>
				<verse number="17">Ale mějte se na pozoru před lidmi; neboť budou vás vydávati soudům a bičovati vás v svých synagogách.</verse>
				<verse number="18">I před vladaře a krále budete předváděni pro mne na svědectví jim a pohanům.</verse>
				<verse number="19">Když však vás vydají, nestarejte se, jak anebo co máte mluviti; neboť bude vám dáno v onu hodinu, co máte mluviti.</verse>
				<verse number="20">Vždyť nejste to vy, kteří mluvíte, nýbrž Duch vašeho Otce, jenž mluví ve vás.“</verse>
				<verse number="21">„Vydá pak na smrt bratr bratra a otec své dítě; a povstanou děti proti rodičům a budou je zabíjeti.</verse>
				<verse number="22">A budou vás všichni nenáviděti pro jméno mé; kdo však vytrvá až do konce, ten bude spasen.</verse>
				<verse number="23">Když pak vás budou pronásledovati v jednom městě, utecte do jiného! Vpravdě pravím vám, nebudete u konce se všemi izraelskými městy, až přijde Syn člověka.“</verse>
				<verse number="24">„Není učedník nad mistra ani služebník nad svého pána.</verse>
				<verse number="25">Dostačí učedníku, (má-li se) jak jeho mistr, a služebníku, (má-li se) jak jeho pán. Jestliže hospodáře nazvali Beelzebubem, čím spíše (nazvou tak) jeho domácí?“</verse>
				<verse number="26">„Nebojte se jich tedy! Neboť nic není skryto, co nebude odkryto, ani tajno, co nebude poznáno.</verse>
				<verse number="27">Co k vám mluvím ve tmě, hlásejte ve světle; a co slyšíte do ucha, hlásejte na střechách!</verse>
				<verse number="28">A nebojte se těch, kteří zabíjejí tělo, duši však zabiti nemohou; ale bojte se spíše toho, jenž může duši i tělo zatratiti do pekla.</verse>
				<verse number="29">Copak neprodávají dva vrabce za penízek? A přece nespadne z nich ani jeden na zem bez vůle Otce vašeho.</verse>
				<verse number="30">U vás však jsou sečteny i všechny vlasy na hlavě.</verse>
				<verse number="31">Nebojte se tedy, dražší jste než mnoho vrabců.“</verse>
				<verse number="32">„Každého tedy, kdo mne vyzná před lidmi, vyznám i já před svým Otcem, jenž je v nebesích.</verse>
				<verse number="33">Kdo však mne zapře před lidmi, toho zapřu také já před svým Otcem, jenž je v nebesích.“</verse>
				<verse number="34">„Nedomnívejte se, že jsem přišel zavést na zem pokoj; nepřišel jsem zavést pokoj, nýbrž meč.</verse>
				<verse number="35">Přišel jsem zajisté, abych uvedl v rozpor syna s jeho otcem a dceru s její matkou a nevěstu s její tchyní;</verse>
				<verse number="36">a tak se stanou nepřáteli člověka jeho vlastní domácí!“</verse>
				<verse number="37">„Kdo miluje otce nebo matku více nežli mne, není mne hoden; a kdo miluje syna nebo dceru více nežli mne, není mne hoden.</verse>
				<verse number="38">A kdo nebere svůj kříž a nenásleduje mne, není mne hoden.</verse>
				<verse number="39">A kdo nalezne svůj život, ztratí jej; a kdo ztratí svůj život pro mne, nalezne jej.“</verse>
				<verse number="40">„Kdo vás přijímá, mne přijímá, a kdo přijímá mne, přijímá Toho, který mě poslal.</verse>
				<verse number="41">Kdo přijímá proroka proto, že je prorok, dostane odplatu proroka; a kdo přijímá spravedlivého proto, že je spravedlivý, dostane odplatu spravedlivého.</verse>
				<verse number="42">A kdokoli podá píti jednomu z těchto nejmenších (jen) číši studené vody proto, že je (můj) učedník, vpravdě pravím vám, nepřijde o svou odplatu.“</verse>
			</chapter>
			<chapter number="11">
				<verse number="1">A když Ježíš dokončil napomenutí svým dvanácti učedníkům, odešel odtud učit a kázat v jejich městech.</verse>
				<verse number="2">Když Jan uslyšel v žaláři o skutcích Kristových,</verse>
				<verse number="3">poslal k němu [dva] ze svých učedníků se vzkazem: „Ty jsi ten, který má přijíti, anebo máme čekati jiného?“</verse>
				<verse number="4">Ježíš jim odpověděl! „Jděte a zvěstujte Janovi, co jste uslyšeli a uviděli:</verse>
				<verse number="5">Slepí vidí, chromí chodí, malomocní se očišťují, hluší slyší, mrtví vstávají z mrtvých, chudým se zvěstuje evangelium,</verse>
				<verse number="6">a blahoslavený, kdo se nebude horšiti nade mnou!“</verse>
				<verse number="7">Při jejich odchodu počal Ježíš mluviti k zástupům o Janovi:</verse>
				<verse number="8">„Co jste vyšli na poušť vidět? Třtinu větrem se klátící? Nebo co jste vyšli vidět? Člověka v měkkém rouchu? Hle, ti, kteří nosí měkká roucha, jsou na dvorech královských.</verse>
				<verse number="9">Co jste tedy vyšli vidět? Proroka?</verse>
				<verse number="10">Zajisté, pravím vám: více než proroka. Neboť to je ten, o němž je napsáno:,Hle, já posílám svého posla před tváří tvou, který ti připraví cestu před tebou.'</verse>
				<verse number="11">Vpravdě pravím vám: Mezi narozenými z ženy nevystoupil nikdo větší nad Jana Křtitele. Avšak i nejmenší v království nebeském je větší než on.</verse>
				<verse number="12">Ale od časů Jana Křtitele až dosud trpí království Boží násilí a násilníci je uchvacují.</verse>
				<verse number="13">Všichni Proroci totiž i Zákon až do Jana to předpověděli.</verse>
				<verse number="14">A chcete-li to uvěřiti, on jest Eliáš, který má přijíti.</verse>
				<verse number="15">Kdo má uši k slyšení, slyš!“</verse>
				<verse number="16">„Komu však připodobním toto pokolení? Podobá se chlapcům, kteří sedíce na náměstí, volají k druhům:</verse>
				<verse number="17">,Pískali jsme vám, a netančili jste; naříkali jsme, a nekvíleli jste.'</verse>
				<verse number="18">Neboť přišel Jan, nejedl ani nepil, a říkají:,Má zlého ducha.'</verse>
				<verse number="19">Přišel Syn člověka, jedl a pil, a praví:,Hle, člověk žrout a pijan vína, přítel celníků a hříšníků!' Ale ospravedlněna byla ta moudrost svými skutky.“</verse>
				<verse number="20">Tehdy počal vytýkati městům, v nichž se událo nejvíce jeho zázraků, že se nedala na pokání:</verse>
				<verse number="21">„Běda tobě, Korozain! Běda tobě, Bethsaido! Neboť kdyby se byly udály v Tyru a Sidonu ty zázraky, které se děly u vás, byly by se již dávno daly v žínici a popelu na pokání.</verse>
				<verse number="22">Avšak pravím vám: Tyru a Sidonu bude v soudný den lehčeji než vám.</verse>
				<verse number="23">A ty, Kafarnaum, copak budeš povýšeno až do nebe? Až do pekla sjedeš! Neboť kdyby se byly v Sodomě udály ty zázraky, které se děly v tobě, stála by podnes.</verse>
				<verse number="24">Avšak pravím vám: Sodomské zemi bude v soudný den lehčeji než tobě!“</verse>
				<verse number="25">Za onoho času promluvil Ježíš takto: „Velebím Tě, Otče, Pane nebe i země, žes tyto věci skryl před moudrými a opatrnými, a žes je zjevil maličkým;</verse>
				<verse number="26">ano, Otče, že se ti tak zalíbilo.</verse>
				<verse number="27">Všechno je mi dáno od mého Otce, a nikdo nezná Syna, leč Otec, a nikdo nezná Otce, leč Syn, a komu by to chtěl Syn zjeviti!“</verse>
				<verse number="28">„Pojďte ke mně všichni, kteří se lopotíte a jste obtíženi, a já vás občerstvím!</verse>
				<verse number="29">Vezměte mé jho na sebe a učte se ode mne, neboť já jsem tichý a pokorný srdcem; a naleznete pokoj pro sebe.</verse>
				<verse number="30">Neboť mé jho je sladké a mé břímě je lehké.“</verse>
			</chapter>
			<chapter number="12">
				<verse number="1">Za onoho času šel Ježíš v sobotu obilným polem. Jeho učedníci počali z hladu trhati klasy a jísti.</verse>
				<verse number="2">Ale farizeové to uzřeli a řekli mu: „Hle, tvoji učedníci činí, co není dovoleno činiti v sobotu.“</verse>
				<verse number="3">On však jim řekl: „Nečetli jste, co učinil David, když měl hlad on i jeho průvodci?</verse>
				<verse number="4">Jak vešel do domu Božího a jedl předkladné chleby, jež nebylo dovoleno jísti jemu ani jeho průvodcům, leda jen kněžím?</verse>
				<verse number="5">Anebo jste nečetli v Zákoně, že o sobotách kněží v chrámě porušují sobotní klid a jsou bez viny?</verse>
				<verse number="6">Pravím však vám: Zde je někdo větší než chrám.</verse>
				<verse number="7">Kdybyste věděli, co znamená:,Milosrdenství chci a ne oběti', nebyli byste nikdy odsoudili nevinné.</verse>
				<verse number="8">Neboť Syn člověka je Pánem i soboty.“</verse>
				<verse number="9">A odebrav se tam odtud, přišel do jejich synagogy. A hle, byl tu člověk s uschlou rukou.</verse>
				<verse number="10">I otázali se ho: „Je dovoleno v sobotu uzdravovati?“ – aby ho mohli obžalovali.</verse>
				<verse number="11">On pak jim řekl: „Kdo z vás bude (takový) člověk, který, bude-li míti jednu ovci a ta mu padne v sobotu do jámy, neuchopí a nevytáhne ji?</verse>
				<verse number="12">Oč dražší je člověk než ovce! Je tedy dovoleno v sobotu dobře činiti.“</verse>
				<verse number="13">Tu řekl onomu člověku: „Zvedni svou ruku!“ I zvedl ji a byla zase zdráva jako druhá.</verse>
				<verse number="14">Farizeové však odešli a radili se proti němu, jak by ho zahubili.</verse>
				<verse number="15">Ale Ježíš dověděv se to, odešel odtud. A mnozí šli za ním; i uzdravil je všechny.</verse>
				<verse number="16">Přísné jim však přikázal,</verse>
				<verse number="17">aby ho nerozhlašovali, aby se naplnilo, co předpověděl prorok Izaiáš slovy:</verse>
				<verse number="18">„Hle, můj služebník, kterého jsem vyvolil, můj miláček, v němž jsem si zalíbil! Dám svého ducha na něho a bude hlásat spravedlnost národům.</verse>
				<verse number="19">Nebude se hádati ani křičeti a nikdo neuslyší na ulici jeho hlas.</verse>
				<verse number="20">Nalomenou třtinu nedolomí a doutnající knot neuhasí, dokud nepřivede spravedlnost k vítězství;</verse>
				<verse number="21">a v jeho jméno budou doufati národové.“</verse>
				<verse number="22">Tehdy přivedli k němu posedlého člověka, který byl slepý a němý. Uzdravil ho, takže mluvil a viděl.</verse>
				<verse number="23">I žasli všichni v zástupu a pravili: „Není to syn Davidův?“</verse>
				<verse number="24">Když to však uslyšeli farizeové, řekli: „Tento vymítá zlé duchy jen s pomocí Beelzebuba, knížete zlých duchů.“</verse>
				<verse number="25">Ale [Ježíš] znaje jejich smýšlení, řekl jim: „Každé království uvnitř nejednotné zpustne; a žádné město, žádný dům uvnitř nejednotný neobstojí.</verse>
				<verse number="26">Vymítá-li satan satana, není sám v sobě jednotný; jak tedy obstojí jeho království?</verse>
				<verse number="27">A vymítám-li já zlé duchy s pomocí Beelzebuba, s čí pomocí je vymítají vaši synové? Proto budou oni vašimi soudci.</verse>
				<verse number="28">Vymítám-li však já Duchem Božím zlé duchy, přišlo k vám království Boží.“</verse>
				<verse number="29">„Anebo jak může někdo vejíti do domu silákova a pobrati jeho nářadí, leda že nejprve siláka sváže? Potom teprve vyloupí jeho dům.“</verse>
				<verse number="30">Kdo není se mnou, je proti mně, a kdo neshromažďuje se mnou, rozptyluje.“</verse>
				<verse number="31">„Proto pravím vám: Každý hřích, i rouhání se lidem odpustí, ale rouhání proti Duchu se neodpustí.</verse>
				<verse number="32">A kdokoliv řekne slovo proti Synu člověka, bude mu odpuštěno, kdo však je řekne proti Duchu svatému, tomu nebude odpuštěno ani v tomto věku ani v budoucím.“</verse>
				<verse number="33">„Buď učiňte strom dobrým, (a pak) i jeho ovoce dobrým, anebo učiňte strom špatným (a pak) i jeho ovoce špatným; neboť strom se poznává po ovoci.</verse>
				<verse number="34">Pokolení zmijí, jak můžete mluvit dobré věci, jsouce zlí? Neboť čím srdce plné, tím ústa přetékají.</verse>
				<verse number="35">Dobrý člověk vynáší z dobré zásoby věci dobré; a zlý člověk vynáší ze špatné zásoby věci špatné.</verse>
				<verse number="36">Ale pravím vám: Z každého prázdného slova, které lidé promluví, budou skládati v den soudu účty;</verse>
				<verse number="37">neboť ze svých slov budeš ospravedlněn, a ze svých slov budeš také odsouzen.“</verse>
				<verse number="38">Tu ho oslovili někteří ze zákoníků a farizeů: „Mistře, chceme od tebe viděti znamení.“</verse>
				<verse number="39">On pak jim odpověděl: „Pokolení zlé a cizoložné žádá znamení; ale nebude mu dáno znamení, leč znamení proroka Jonáše.</verse>
				<verse number="40">Jako totiž byl Jonáš v břiše ryby tři dny a tři noci, tak bude Syn člověka v nitru země tři dny a tři noci.“</verse>
				<verse number="41">„Muži ninivští povstanou na soudě proti tomuto pokolení a odsoudí je, neboť učinili pokání na kázání Jonášovo; a hle, tu je více než Jonáš!</verse>
				<verse number="42">Královna z Jihu povstane na soudě proti tomuto pokolení a odsoudí je, neboť přišla z daleké země, aby uslyšela moudrost Šalomounovu; a hle, tu je více než Šalomoun!“</verse>
				<verse number="43">„Když nečistý duch vyjde z člověka, chodí po suchých místech, hledaje odpočinutí, ale nenalézá.</verse>
				<verse number="44">I řekne:,Vrátím se do svého domu, odkud jsem vyšel.' A když přijde, nalezne jej prázdný, vy metený a vyzdobený.</verse>
				<verse number="45">Tu jde a vezme s sebou sedm jiných duchů, horších než je sám. Ti vejdou a přebývají tam. I stávají se poslední věci toho člověka horšími, než byly první. Tak bude i tomuto špatnému pokolení.“</verse>
				<verse number="46">Když ještě mluvil k zástupům, hle, matka a jeho bratří stáli venku, žádajíce si s ním mluviti.</verse>
				<verse number="47">I řekl mu kdosi: „Hle, tvá matka a tvoji bratří stojí venku a žádají si s tebou mluviti.“</verse>
				<verse number="48">On pak odpověděl tomu, který mu to řekl, takto: „Kdo je má matka a kdo jsou moji bratří?“</verse>
				<verse number="49">A ukázal rukou na své učedníky a řekl: „Hle, má matka a moji bratří!</verse>
				<verse number="50">Neboť kdo plní vůli Otce mého, jenž je v nebesích, ten je mi bratrem i sestrou i matkou.“</verse>
			</chapter>
			<chapter number="13">
				<verse number="1">V ten den vyšel Ježíš z domu a posadil se u jezera.</verse>
				<verse number="2">I sešly se k němu veliké zástupy; proto vstoupil na loďku a usedl. Veškerý zástup stál na břehu.</verse>
				<verse number="3">I promluvil k nim mnoho věcí v podobenstvích: „Hle, vyšel rozsévač, aby rozséval.</verse>
				<verse number="4">A když rozséval, padla některá (zrna) na okraj cesty; i přiletěli ptáci [nebeští] a sezobali je.</verse>
				<verse number="5">Jiná padla na skalnatá místa, kde neměla mnoho půdy, a vzešla rychle, poněvadž neležela hluboko v zemi.</verse>
				<verse number="6">Když však vyšlo slunce, uvadla, a poněvadž neměla kořene, uschla.</verse>
				<verse number="7">Jiná padla mezi trní; i vzrostlo trní a udusilo je.</verse>
				<verse number="8">Jiná však padla v dobrou zemi; i vydávala plod, některá stonásobný, jiná šedesátinásobný, jiná třicetinásobný.</verse>
				<verse number="9">Kdo má uši [k slyšení], slyš!“</verse>
				<verse number="10">I přistoupili učedníci a řekli mu: „Proč mluvíš k nim v podobenstvích?“</verse>
				<verse number="11">Odvětil jim: „Vám je dáno znáti tajemství království nebeského, jim však to není dáno.</verse>
				<verse number="12">Neboť kdo má, tomu bude dáno a bude oplývati, ale kdo nemá, tomu bude vzato i to, co má.</verse>
				<verse number="13">Proto mluvím k nim v podobenstvích, poněvadž hledí očima, a nevidí, poslouchají ušima, a neslyší ani nerozumějí.</verse>
				<verse number="14">I naplňuje se na nich proroctví Izaiášovo, které praví:,Ušima budete poslouchati, a nepochopíte, očima budete hleděti, a neuvidíte.</verse>
				<verse number="15">Neboť otupělo srdce tohoto lidu, a těžce poslouchali ušima a zamhuřovali své oči, aby snad někdy očima neuviděli a ušima neuslyšeli a srdcem neporozuměli a neobrátili se a abych (já) je neuzdravil.' “</verse>
				<verse number="16">„Vaše oči jsou však blahoslavené, poněvadž vidí, i vaše uši, poněvadž slyší!</verse>
				<verse number="17">Neboť vpravdě pravím vám: Mnozí proroci a spravedliví toužili spatřiti to, co vy vidíte, a nespatřili, a uslyšeti, co vy slyšíte, a neuslyšeli.“</verse>
				<verse number="18">„Vy tedy poslyšte (smysl) podobenství o rozsévači:</verse>
				<verse number="19">Jestliže někdo slyší slovo o království (Božím) a nerozumí mu, přichází zloduch a uchvacuje to, co bylo zaseto v jeho srdci; to je ten, jenž byl naset na okraj cesty.</verse>
				<verse number="20">Kdo však byl zaset na skalnatá místa, je ten, který slyší slovo a hned je přijímá s radostí;</verse>
				<verse number="21">ale nemá v sobě kořene, nýbrž je nestálý, a když nastane soužení nebo pronásledování pro to slovo, ihned se pohoršuje.</verse>
				<verse number="22">A kdo byl zaset mezi trní, je ten, jenž slyší slovo, ale světská starost a klamné bohatství udušuje slovo, takže se stává neplodným.</verse>
				<verse number="23">Kdo však byl zaset v dobrou zemi, je ten, jenž slovo slyší a mu rozumí; i přináší užitek a vydává jeden sto, druhý šedesát, jiný třicet.“</verse>
				<verse number="24">Jiné podobenství jim přednesl: „Podobno je království nebeské člověku, který nasel dobrého semene na svém poli.</verse>
				<verse number="25">A když lidé spali, přišel jeho nepřítel, rozsel koukolu mezi pšenici a odešel.</verse>
				<verse number="26">Když pak stéblo vyrostlo a vydalo plod, tu se ukázal i koukol.</verse>
				<verse number="27">I přistoupili hospodářovi služebníci a řekli mu:,Pane, copak jsi nenašel dobrého semene na svém poli? Odkud tedy má koukol?'</verse>
				<verse number="28">On pak jim pravil:,Člověk nepřítel to učinil.' I řekli mu služebníci:,Chceš, abychom šli jej sesbírat?'</verse>
				<verse number="29">Ale on praví:,Ne, abyste snad při sbírání koukolu nevytrhali spolu s ním i pšenici.</verse>
				<verse number="30">Nechte, ať oboje spolu roste až do žní; a o žních řeknu žencům: Seberte nejprve koukol a svažte jej do snopků k spálení; pšenici však svezte do mé stodoly!' “</verse>
				<verse number="31">Jiné podobenství jim přednesl: „Podobno je království nebeské zrnu hořčičnému, které vzal člověk a nasel na svém poli.</verse>
				<verse number="32">Ono je sice nejmenší mezi všemi semeny, ale když vzroste, je větší než (ostatní) rostliny a stává se stromem, takže ptáci nebeští přilétají a hnízdí na jeho ratolestech.“</verse>
				<verse number="33">Jiné podobenství jim pověděl: „Podobno je království nebeské kvasu, který vzala žena a zadělala do tří měřic mouky, až zkynulo všechno.“</verse>
				<verse number="34">Toto všechno mluvil Ježíš k zástupům v podobenstvích a bez podobenství k nim nemluvil,</verse>
				<verse number="35">aby se naplnilo, co předpověděl prorok slovy: „Otevru svá ústa v podobenstvích, budu vypravovati věci skryté od ustavení světa.“</verse>
				<verse number="36">Když potom rozpustil zástupy, přišel do domu. I přistoupili k němu jeho učedníci a řekli: „Vylož nám podobenství o polním koukolu!“</verse>
				<verse number="37">On jim odpověděl: „Rozsévač dobrého semene je Syn člověka;</verse>
				<verse number="38">pole je svět; dobré símě, to jsou synové království (Božího); koukol jsou zlí (lidé);</verse>
				<verse number="39">a nepřítel, jenž jej nasel, je ďábel; žeň pak je konec světa a ženci jsou andělé.</verse>
				<verse number="40">Jako se tedy sbírá koukol a na ohni se pálí, tak bude při skonání světa:</verse>
				<verse number="41">Syn člověka pošle své, anděly, i posbírají z jeho království všechna pohoršení a pachatele nepravostí</verse>
				<verse number="42">a uvrhnou je do ohnivé pece; tam bude pláč a skřípění zubů.</verse>
				<verse number="43">Tehda se budou skvíti spravedliví v království Otce svého jako slunce. Kdo má uši k slyšení, slyš!“</verse>
				<verse number="44">„Podobno je království nebeské pokladu skrytému v poli. Když jej člověk nalezne, zakryje jej a z radosti nad ním jde a prodá všechen svůj majetek a koupí to pole.“</verse>
				<verse number="45">„Také je podobno království nebeské kupci, který hledal dobré perly;</verse>
				<verse number="46">a když nalezl jednu perlu drahocennou, odešel a prodal všechen svůj majetek a koupil ji.“</verse>
				<verse number="47">„Také je podobno království nebeské síti. Když je vržena do moře, shromáždí ryby všech druhů.</verse>
				<verse number="48">Jakmile se naplní, vytáhnou ji na břeh, posadí se a vyberou dobré do nádob, špatné však odhodí pryč.</verse>
				<verse number="49">Tak bude na konci světa: Vyjdou andělé a oddělí zlé od spravedlivých</verse>
				<verse number="50">a uvrhnou je do ohnivé pece; tam bude pláč a skřípění zubů.“</verse>
				<verse number="51">„Pochopili jste to všechno?“ Praví mu: „Ano.“</verse>
				<verse number="52">I dí jim: „Proto se každý učitel vyučený v království nebeském podobá hospodáři, který vynáší ze své zásoby věci nové i staré.“</verse>
				<verse number="53">Když Ježíš dokončil tato podobenství, odebral se odtud.</verse>
				<verse number="54">A když přišel do své otčiny, učil je v jejich synagoze, takže žasli a pravili: „Odkud má tento tu moudrost a moc?</verse>
				<verse number="55">Copak to není syn tesařův? Copak se nejmenuje jeho matka Marie a jeho bratří Jakub a Josef a Šimon a Juda? A což nežijí jeho sestry všechny mezi námi?</verse>
				<verse number="56">Odkud to tedy všechno má?“</verse>
				<verse number="57">I horšili se nad ním. Ježíš však jim řekl: „Všude jinde je prorok v úctě, jen v své otčině a mezi svými krajany nikoliv.“</verse>
				<verse number="58">A pro jejich nevěru neučinil tam mnoho zázraků.</verse>
			</chapter>
			<chapter number="14">
				<verse number="1">Za onoho času uslyšel kníže Herodes pověst o Ježíšovi.</verse>
				<verse number="2">I řekl svým služebníkům: „To je Jan Křtitel; vstal z mrtvých, a proto v něm působí divotvorná moc.“</verse>
				<verse number="3">Herodes totiž jal Jana kvůli Herodiadě, manželce svého bratra; spoutal a vsadil ho do vězení.</verse>
				<verse number="4">Neboť Jan mu říkával: „Není ti dovoleno ji míti.“</verse>
				<verse number="5">A chtěl ho zabíti, ale bál se lidu, poněvadž ho pokládali za proroka.</verse>
				<verse number="6">O Herodových narozeninách tančila dcera Herodiadina uprostřed (hostí) a zalíbila se Herodovi tak,</verse>
				<verse number="7">že jí pod přísahou slíbil dáti, o cokoliv ho požádá.</verse>
				<verse number="8">Ona pak z návodu své matky pravila: „Dej mi zde na míse hlavu Jana Křtitele!“</verse>
				<verse number="9">I zarmoutil se král; pro přísahu však a kvůli spoluhodovníkům rozkázal ji dáti.</verse>
				<verse number="10">I poslal stíti Jana v žaláři.</verse>
				<verse number="11">A jeho hlava byla přinesena na míse a odevzdána dívce; ta ji odnesla matce.</verse>
				<verse number="12">Potom přišli jeho učedníci, vzali jeho tělo a pochovali je. Odešli a pověděli to Ježíšovi.</verse>
				<verse number="13">Uslyšev to Ježíš, odebral se odtud na loďce na osamělé místo v ústraní. A když to zástupové uslyšeli, šli za ním pěšky z měst.</verse>
				<verse number="14">Jakmile vystoupil, uzřel veliký zástup, i slitoval se nad nimi a uzdravil jejich nemocné.</verse>
				<verse number="15">K večeru přistoupili k němu jeho učedníci a pravili: „Osamělé je toto místo a jest už pozdě! Rozpusť zástupy, ať odejdou do vesnic nakoupit si pokrmů!“</verse>
				<verse number="16">Ale Ježíš jim řekl: „Nemusejí odcházet, dejte vy jim jísti!“</verse>
				<verse number="17">Odpověděli mu: „Nemáme zde nic více než pět chlebů a dvě ryby.“</verse>
				<verse number="18">I řekl jim: „Přineste mi je sem!“</verse>
				<verse number="19">A rozkázav zástupům, aby se rozložily na trávě, vzal pět chlebů s dvěma rybami, pohlédl k nebi a požehnal je. Potom chleby rozlámal a dal je učedníkům, učedníci pak zástupům.</verse>
				<verse number="20">I jedli všichni a nasytili se. A sebrali zbytky, dvanáct plných košů kousků.</verse>
				<verse number="21">Těch, kteří jedli, bylo na pět tisíc mužů kromě žen a dětí.</verse>
				<verse number="22">A hned přiměl Ježíš učedníky, aby vstoupili na loďku a plavili se napřed na druhý břeh, zatím co On rozpouštěl zástupy.</verse>
				<verse number="23">A když zástup rozpustil, vystoupil sám na horu se pomodlit. Když pak nastal večer, byl tam samoten.</verse>
				<verse number="24">Loďka pak se uprostřed jezera zmítala vlnami, neboť dul protivný vítr.</verse>
				<verse number="25">O čtvrté noční hlídce přišel k nim (Ježíš), kráčeje po jezeře.</verse>
				<verse number="26">Když ho učedníci spatřili, jak kráčí po jezeře, ulekli se a pravili: „Přízrak je to,“ a strachem vykřikli.</verse>
				<verse number="27">Ale Ježíš hned k nim promluvil: „Buďte dobré mysli! Já jsem to, nebojte se!“</verse>
				<verse number="28">Na to mu odpověděl Petr: „Pane, jsi-li to ty, rozkaž mi, ať přijdu k tobě po vodě!“</verse>
				<verse number="29">A On řekl: „Pojď!“ I vystoupil Petr z loďky a kráčel po vodě směrem k Ježíšovi.</verse>
				<verse number="30">Vida však silný vítr, bál se, a když počal tonouti, vzkřikl: „Pane, zachraň mě!“</verse>
				<verse number="31">A Ježíš hned zvedl ruku, zachytil ho a řekl mu: „Malověrný, proč jsi pochyboval?“</verse>
				<verse number="32">A jakmile vstoupili na loďku, přestal vítr.</verse>
				<verse number="33">Ti, kteří byli na loďce, [přistoupivše] poklonili se mu a pravili: „Skutečně, Syn Boží jsi!“</verse>
				<verse number="34">A když se přeplavili, přišli do genesaretské krajiny.</verse>
				<verse number="35">A protože ho poznali muži oné krajiny, poslali do veškerého okolí. I přinesli mu všechny nemocné,</verse>
				<verse number="36">a ti ho prosili, aby se směli dotknout alespoň lemu jeho roucha; a kteří se ho dotkli, uzdravili se.</verse>
			</chapter>
			<chapter number="15">
				<verse number="1">Tehdy přistoupili k němu z Jerusalema zákonici a farizeové a řekli:</verse>
				<verse number="2">„Proč tvoji učedníci přestupují podání starších? Vždyť si neumývají ruce před jídlem.“</verse>
				<verse number="3">On pak jim odpověděl: „Proč i vy přestupujete přikázání Boží pro svoje podání?</verse>
				<verse number="4">Neboť Bůh poručil:,Cti otce i matku!' a,Kdo zlořečí otci nebo matce, ať umře!'</verse>
				<verse number="5">Vy však pravíte:,Řekne-li kdo otci nebo matce:,Co ti ode mne patří, je zásvětný dar,' ten už</verse>
				<verse number="6">není povinen ctíti otce svého nebo matku svou. I zrušili jste přikázání Boží pro své podání.</verse>
				<verse number="7">Pokrytci, dobře o vás prorokova Izaiáš:</verse>
				<verse number="8">,Tento lid ctí mě ústy, ale jejich srdce je daleko ode mne.</verse>
				<verse number="9">Nadarmo však mě ctí, protože učí lidským naukám a nařízením.' “</verse>
				<verse number="10">Pak svolal k sobě zástupy a řekl jim: „Slyšte a rozumějte:</verse>
				<verse number="11">Neposkvrňuje člověka, co vchází do úst, nýbrž co vychází z úst, to poskvrňuje člověka.“</verse>
				<verse number="12">Tu přistoupili k němu jeho učedníci a řekli mu: „Víš, že se farizeové pohoršili, uslyševše tu řeč?“</verse>
				<verse number="13">On odpověděl: „Všeliká sadba, kterou nesázel můj Otec nebeský, bude s kořenem vytržena.</verse>
				<verse number="14">Nechte je! Jsou to slepí vůdcové slepých. Vede-li však slepec slepce, oba padnou do jámy.“</verse>
				<verse number="15">Na to mu řekl Petr: „Vylož nám to podobenství!“</verse>
				<verse number="16">On pravil: „Také vy jste ještě nechápaví?</verse>
				<verse number="17">Nechápete, že vše, co vchází do úst, jde do břicha a vypouští se do stoky?</verse>
				<verse number="18">Co však vychází z úst, jde ze srdce, a to poskvrňuje člověka.</verse>
				<verse number="19">Vždyť ze srdce vycházejí zlé myšlenky, vraždy, cizoložství, smilstva, krádeže, křivá svědectví, rouhání.</verse>
				<verse number="20">To jsou věci, které poskvrňují člověka; jísti však neumytýma rukama, člověka neposkvrňuje.“</verse>
				<verse number="21">A když Ježíš vyšel odtud, odebral se do území tyrského a sidonského.</verse>
				<verse number="22">A hle, tu přišla kananejská žena, která vyšla z toho území, a volala k němu: „Smiluj se nade mnou, Pane, synu Davidův!</verse>
				<verse number="23">Mou dceru trápí krutě zlý duch.“ On však jí neodpověděl ani slova. I přistoupili jeho učedníci a prosili ho: „Pošli ji pryč, neboť volá za námi!“</verse>
				<verse number="24">On pak odpověděl: „Nejsem poslán (jinam), leč k zahynulým ovcím izraelského národa.“</verse>
				<verse number="25">Ale ona přišla, klaněla se mu a řekla: „Pane, pomoz mi!“</verse>
				<verse number="26">On pak odpověděl: „Není správné bráti chléb dětem a házeti psíkům.“</verse>
				<verse number="27">A ona řekla: „Ovšem, Pane, ale i psíci jedí z drobtů, které padají se stolu jejich pánů.“</verse>
				<verse number="28">Tu jí Ježíš odpověděl: „Ženo, veliká je tvá víra, staň se tobě, jak žádáš.“ I uzdravila se její dcera v tu hodinu.</verse>
				<verse number="29">A když se odtud Ježíš odebral, přišel k jezeru Galilejskému a vystoupiv na horu, posadil se tam.</verse>
				<verse number="30">I přišel k němu veliký zástup; měli s sebou němé, slepé, kulhavé, chromé a mnoho jiných a položili mu je k nohám. I uzdravil je,</verse>
				<verse number="31">takže se zástupy divily vidouce, že němí mluví, chromí chodí a slepí vidí; i velebily Boha Izraelova.</verse>
				<verse number="32">Ježíš si pak svolal své učedníky a řekl jim: „Líto je mi zástupu, neboť již tři dny se zdržují se mnou a nemají co jísti; a nerad bych je rozpustil hladné, aby na cestě nezemdleli.“</verse>
				<verse number="33">I řekli mu učedníci: „Kde tedy nabereme v pustém kraji tolik chlebů, abychom nasytili tak veliký zástup?“</verse>
				<verse number="34">A Ježíš řekl jim: „Kolik chlebů máte?“ Oni řekli: „Sedm a několik rybiček.“</verse>
				<verse number="35">I rozkázal zástupu, aby se rozložil po zemi.</verse>
				<verse number="36">A vzal sedm chlebů i ryby a učiniv díky, rozlámal je, dal svým učedníkům a učedníci pak je dali lidu.</verse>
				<verse number="37">I jedli všichni a nasytili se. A zbylých kousků nasbírali sedm plných košíků.</verse>
				<verse number="38">Bylo pak těch, kteří jedli, čtyři tisíce mužů kromě žen a dětí.</verse>
				<verse number="39">A rozpustiv zástup, vstoupil na loďku a připlul do území magedanského.</verse>
			</chapter>
			<chapter number="16">
				<verse number="1">Tu přistoupili k němu farizeové a sadduceové, aby ho pokoušeli. I žádali ho, aby jim ukázal znamení s nebe.</verse>
				<verse number="2">On jim odpověděl: „Když nastane večer, říkáte:,Bude pěkně, neboť se nebe červená;'</verse>
				<verse number="3">a ráno:,Dnes bude nepohoda, neboť se nebe červená pochmurně.'</verse>
				<verse number="4">Vzhled nebe umíte tedy posouditi, znamení časů však poznati nedovedete? Pokolení zlé a cizoložné žádá znamení, ale nebude mu dáno znamení, leč znamení [proroka] Jonáše.“ A nechav je, odešel.</verse>
				<verse number="5">A když se plavili jeho učedníci na druhý břeh, zapomněli s sebou vzíti chleby.</verse>
				<verse number="6">I řekl jim Ježíš: „Hleďte, ať se varujete kvasu farizejského a sadducejského!“</verse>
				<verse number="7">I uvažovali mezi sebou a řekli: „To proto, že jsme nevzali chleby.“</verse>
				<verse number="8">Protože to Ježíš věděl, řekl: „Proč uvažujete mezi sebou, malověrní, že nemáte chlebů?</verse>
				<verse number="9">Ještě nechápete ani se nepamatujete na pět chlebů pro pět tisíc lidí, a kolik košů jste nasbírali?</verse>
				<verse number="10">Ani na sedm chlebů pro čtyři tisíce lidí, u a kolik košíků jste nasbírali?</verse>
				<verse number="11">Proč tedy nechápete, že jsem k vám nemluvil o chlebě: Varujte se kvasu farizejského a sadducejského?“</verse>
				<verse number="12">Tu porozuměli, že neřekl, aby se varovali kvasu chlebového, nýbrž učení farizejského a sadducejského.“</verse>
				<verse number="13">Když Ježíš přišel do okolí Caesareje Filipovy, otázal se svých učedníků: „Za koho pokládají lidé Syna člověka?“</verse>
				<verse number="14">I řekli [mu]: „Jedni za Jana Křtitele, jiní za Eliáše, jiní za Jeremiáše nebo za jednoho z proroků.“</verse>
				<verse number="15">Dí jim [Ježíš]: „Vy pak za koho mě pokládáte?“</verse>
				<verse number="16">Simon Petr odpověděl: „Ty jsi Mesiáš, Syn Boha živého.“</verse>
				<verse number="17">A Ježíš mu na to odpověděl: „Blahoslavený jsi, Šimone, synu Janův, neboť tělo a krev ti to nezjevily, nýbrž Otec můj, jenž je v nebesích.</verse>
				<verse number="18">I já pravím tobě: Ty jsi Petr (to jest skála), a na té skále založím svou Církev, a pekelné brány ji nepřemohou.</verse>
				<verse number="19">A tobě dám klíče od království nebeského: Cokoliv svážeš na zemi, bude svázáno i na nebi; a cokoliv rozvážeš na zemi, bude rozvázáno i na nebi.“</verse>
				<verse number="20">Tehdy přikázal svým učedníkům, aby nikomu neříkali, že on je [Ježíš] Mesiáš.</verse>
				<verse number="21">Od té chvíle počal Ježíš svým učedníkům naznačovati, že musí jíti do Jerusalema a mnoho vytrpěti od starších a zákoníků i velekněží a býti zabit a třetího dne vstáti z mrtvých.</verse>
				<verse number="22">I vzal ho Petr stranou a počal mu domlouvati: „Bůh uchovej, Pane, to se ti nestane!“</verse>
				<verse number="23">Ale Ježíš se obrátil a řekl Petrovi: „Jdi mi s očí, satane! Pohoršením jsi mi, neboť nemáš na zřeteli věci Boží, nýbrž věci lidské.“</verse>
				<verse number="24">Potom řekl Ježíš svým učedníkům: „Chce-li kdo za mnou přijití, zapři sám sebe a vezmi svůj kříž a následuj mne!</verse>
				<verse number="25">Neboť kdo by chtěl svůj život zachrániti, ztratí jej; kdo by však svůj život pro mne ztratil, nalezne jej.</verse>
				<verse number="26">Neboť co prospěje člověku, i kdyby celý svět získal, ale ztratil život (věčný)? Anebo jakou výměnu dá člověk za svůj život (věčný)?</verse>
				<verse number="27">Syn člověka zajisté přijde v slávě svého Otce se svými anděly a tehdy odplatí každému podle jeho skutků.</verse>
				<verse number="28">Vpravdě pravím vám: Jsou tu někteří mezi přítomnými, kteří neokusí smrti, dokud neuzří Syna člověka přicházeti do jeho království.“</verse>
			</chapter>
			<chapter number="17">
				<verse number="1">Po šesti dnech vzal Ježíš Petra, Jakuba a jeho bratra Jana s sebou a vedl je na vysokou horu v ústraní</verse>
				<verse number="2">a proměnil se před nimi. I zaskvěla se jeho tvář jako slunce a jeho roucho zbělelo jako sníh.</verse>
				<verse number="3">A hle, zjevili se jim Mojžíš a Eliáš a rozmlouvali s ním.</verse>
				<verse number="4">Petr pak řekl Ježíšovi: „Pane, dobře je nám zde! Chceš-li, udělejme tu tři stánky, tobě jeden, Mojžíšovi jeden a Eliášovi jeden!“</verse>
				<verse number="5">Když ještě mluvil, hle, zastínil je světlý oblak a z oblaku zazněl hlas: „Tento je můj Syn milý, v němž se mi zalíbilo, toho poslouchejte!“</verse>
				<verse number="6">Když to učedníci uslyšeli, padli na tvář a velmi se báli.</verse>
				<verse number="7">I přistoupil k nim Ježíš, dotkl se jich a pravil: „Vstaňte, nebojte se!“</verse>
				<verse number="8">Když pozdvihli své oči, neviděli nikoho, leč samotného Ježíše.</verse>
				<verse number="9">A když sestupovali s hory, přikázal jim Ježíš: „Nevypravujte nikomu o tom vidění, dokud Syn člověka nevstane z mrtvých!“</verse>
				<verse number="10">I otázali se ho učedníci: „Proč tedy říkají zákoníci, že napřed má přijití Eliáš?“</verse>
				<verse number="11">On pak [jim] odpověděl: „Eliáš sice přijde a napraví všechno;</verse>
				<verse number="12">ale pravím vám: Eliáš již přišel, ale nepoznali ho, nýbrž učinili mu, co se jim zlíbilo. Tak i Syn člověka bude od nich trpěti.“</verse>
				<verse number="13">Tu porozuměli učedníci, že jim to pravil o Janu Křtiteli.</verse>
				<verse number="14">A když přišel k zástupu, přistoupil k němu jeden člověk, padl před ním na kolena a pravil: „Pane, smiluj se nad mým synem, neboť je náměsíčný a zle se trápí, často padá totiž do ohně a často do vody.</verse>
				<verse number="15">I přived jsem ho k tvým učedníkům, ale nemohli ho uzdraviti.“</verse>
				<verse number="16">Ježíš však odpověděl takto: „Ó pokolení nevěřící a zvrhlé, jak dlouho mám býti s vámi? Jak dlouho mám vás trpěti? Přiveďte ho sem ke mně!“</verse>
				<verse number="17">I přikázal Ježíš zlému duchu a ten z něho vyšel; a od té chvíle byl chlapec zdráv.</verse>
				<verse number="18">Tu přistoupili učedníci k Ježíšovi v soukromí a řekli: „Proč my jsme ho nemohli vymítnouti?“</verse>
				<verse number="19">Dí jim [Ježíš]: „Pro malou svou víru. Vpravdě zajisté pravím vám: Budete-li míti víru jako zrnko hořčičné a řeknete této hoře:,Přejdi odtud tamto,' a přejde; a nic vám nebude nemožno.</verse>
				<verse number="20">Takový druh se však nedá vymítnouti, leč modlitbou a postem.“</verse>
				<verse number="21">Když pak dleli v Galileji, řekl jim Ježíš: „Syn člověka bude vydán v ruce lidí;</verse>
				<verse number="22">a zabijí ho, ale třetího dne vstane z mrtvých.“ I zarmoutili se velice.</verse>
				<verse number="23">A když přišli do Kafarnaa, přistoupili k Petrovi výběrčí chrámové daně a řekli [mu]: „Váš mistr neplatí chrámovou daň?“</verse>
				<verse number="24">Odpovídá: „Platí.“ A když přišel domů, předešel ho Ježíš otázkou: „Co míníš ty, Šimone? Od koho vybírají pozemští králové clo nebo daň? Od svých synů či od poddaných?“</verse>
				<verse number="25">A on řekl: „Od poddaných.“ I řekl mu Ježíš: „Synové tedy jsou svobodni.</verse>
				<verse number="26">Abychom je však nepohoršili, jdi k moři a vhoď udici, a tu rybu, která se chytí první, vezmi, otevři jí ústa a nalezneš tam peníz. Ten vezmi a dej jim za mne i za sebe!“</verse>
			</chapter>
			<chapter number="18">
				<verse number="1">V tu dobu přistoupili učedníci k Ježíšovi a řekli: „Kdo je největší v království nebeském?“</verse>
				<verse number="2">A Ježíš, zavolav si dítě, postavil je doprostřed nich a řekl:</verse>
				<verse number="3">„Vpravdě pravím vám: Neobrátíte-li se a nebudete-li jako děti, nevejdete do království nebeského.</verse>
				<verse number="4">Každý, kdo se tedy poníží jako toto dítě, ten bude největší v království nebeském.</verse>
				<verse number="5">A kdo přijme jedno takové dítě ve jménu mém, mne přijímá.“</verse>
				<verse number="6">„Kdo by však pohoršil jednoho z těchto maličkých, kteří ve mne věří, tomu bylo by lépe, aby byl mlýnský kámen zavěšen na jeho hrdlo a aby byl pohroužen do hlubiny mořské.“</verse>
				<verse number="7">„Běda světu pro pohoršení! Je nutno, aby přicházela pohoršení, ale běda tomu člověku, skrze něhož pohoršení přichází!</verse>
				<verse number="8">Pohoršuje-li tě tvá ruka nebo tvá noha, utni ji a odhoď od sebe; lépe je ti vejiti do života bez ruky nebo bez nohy, než s oběma rukama nebo s oběma nohama býti uvržen do věčného ohně.</verse>
				<verse number="9">A pohoršuje-li tě tvé oko, vyloupni je a odhoď od sebe; lépe je ti s jedním okem vejiti do života, než s oběma očima býti uvržen do pekelného ohně.“</verse>
				<verse number="10">„Hleďte, ať žádným z těchto maličkých nepohrdáte! Neboť pravím vám: Jejich andělé v nebi stále patří na tvář mého Otce, jenž je v nebesích.“</verse>
				<verse number="11">„Syn člověka přišel totiž, aby spasil, co zahynulo.</verse>
				<verse number="12">Co myslíte vy? Měl-li by někdo sto ovec a jedna z nich by se zaběhla, zda nenechá devětadevadesát na horách a nejde hledati tu, která se zaběhla?</verse>
				<verse number="13">A podaří-li se mu ji nalézti, vpravdě pravím vám, že se nad ní raduje více než nad devětadevadesáti, které se nezaběhly.</verse>
				<verse number="14">Tak také není vůle vašeho Otce, jenž je v nebesích, aby zahynul jediný z těchto maličkých.“</verse>
				<verse number="15">„Jestliže by se proti tobě provinil tvůj bratr, jdi a pokárej ho mezi čtyřma očima! Poslechne-li tě, získal jsi svého bratra;</verse>
				<verse number="16">neposlechne-li tě, přiber si ještě jednoho nebo dva, aby ústy dvou nebo tří svědků byla každá věc zjištěna.</verse>
				<verse number="17">Neposlechne-li jich, pověz to Církvi! Neuposlechne-li však ani Církve, budiž tobě jako pohan a celník!“</verse>
				<verse number="18">„Vpravdě pravím vám: Cokoli svážete na zemi, bude svázáno i na nebi; a cokoli rozvážete na zemi, bude rozvázáno i na nebi.“</verse>
				<verse number="19">„Opět pravím vám: Dohodnou-li se dva z vás na zemi o jakékoliv věci a poprosí o ni, dostane se jim toho od mého Otce, jenž je v nebesích.</verse>
				<verse number="20">Neboť kde jsou dva nebo tři shromážděni ve jménu mém, tam jsem já mezi nimi.“</verse>
				<verse number="21">Tehdy přistoupil k němu Petr a řekl: „Pane, kolikrát mám odpustit svému bratru, když se proviní proti mně? Nejvíc sedmkrát?“</verse>
				<verse number="22">Dí jemu Ježíš: „Nepravím tobě,nejvíc sedmkrát', nýbrž sedmasedmdesátkrát.“</verse>
				<verse number="23">„Proto je podobno království nebeské králi, který chtěl klásti účty se svými služebníky.</verse>
				<verse number="24">A když počal účtovati, předvedli mu jednoho, který mu byl dlužen deset tisíc hřiven.</verse>
				<verse number="25">Poněvadž však neměl čím zaplatit, rozkázal ho jeho pán prodati, i jeho manželku i děti a všechen jeho majetek a (tak za to) zaplatiti (dluh).</verse>
				<verse number="26">Padl tedy ten služebník před ním a prosil:,Poshověj mi, a všechno ti zaplatím!'</verse>
				<verse number="27">I slitoval se pán nad oním služebníkem, propustil ho a dluh mu odpustil.“</verse>
				<verse number="28">„Ale když vyšel ten služebník, potkal se s jedním ze svých spoluslužebníků, který mu dlužil sto denárů. I popadl ho a rdousil řka:,Zaplať svůj dluh!'</verse>
				<verse number="29">Padl tedy jeho spoluslužebník před ním a prosil ho:,Poshověj mi, a všechno ti zaplatím!'</verse>
				<verse number="30">Ale on nechtěl, nýbrž odešel a dal jej do žaláře, dokud by mu nezaplatil dluh.“</verse>
				<verse number="31">„Když spatřili jeho spoluslužebníci, co se přihodilo, zarmoutili se velmi a přišli povědět svému pánu všechno, co se stalo.</verse>
				<verse number="32">Tu si ho zavolal jeho pán a řekl mu:,Služebníče nešlechetný, všechen dluh jsem ti odpustil, poněvadž jsi mě prosil,</verse>
				<verse number="33">neměl ses tedy také ty slitovati nad svým spoluslužebníkem, jak i já jsem se slitoval nad tebou?'</verse>
				<verse number="34">I rozhněval se jeho pán a dal jej mučitelům, dokud by nezaplatil všechen dluh.“</verse>
				<verse number="35">„Tak i můj Otec nebeský učiní vám, jestliže neodpustíte ze srdce každý svému bratru.“</verse>
			</chapter>
			<chapter number="19">
				<verse number="1">Když Ježíš dokončil tyto řeči, odebral se z Galileje a přišel Zajordáním do judského území.</verse>
				<verse number="2">I šly za ním veliké zástupy; a uzdravil je tam.</verse>
				<verse number="3">Tu přistoupili k němu farizeové, a chtějíce ho pokoušeti, pravili: „Je dovoleno člověku propustiti svou manželku z kterékoliv příčiny?“</verse>
				<verse number="4">On jim odpověděl: „Což jste nečetli, že Stvořitel na počátku stvořil lidi jako muže a ženu a řekl:</verse>
				<verse number="5">,Proto opustí člověk otce svého a matku svou a přilne k své manželce a ti dva budou jedním tělem'?</verse>
				<verse number="6">Nejsou tedy již dva, nýbrž jedno tělo. Proto, co Bůh spojil, člověk nerozlučuj!“</verse>
				<verse number="7">Řekli mu: „Proč tedy přikázal Mojžíš dáti (ženě) propustný lístek a propustit (ji)?“</verse>
				<verse number="8">Dí jim: „Pro tvrdost vašeho srdce dovolil vám Mojžíš propouštěti vaše manželky; ale z počátku tak nebylo.</verse>
				<verse number="9">Pravím však vám: Kdokoli propustí svou manželku – vyjma pro cizoložství – a vezme si jinou, cizoloží; a kdo si vezme propuštěnou, cizoloží.“</verse>
				<verse number="10">Praví mu jeho učedníci: „Je-li takový stav věcí mezi mužem a ženou, není dobře se oženiti.“</verse>
				<verse number="11">On jim řekl: „Ne všichni rozumějí tomu slovu, nýbrž jen ti, jimž je to dáno.“</verse>
				<verse number="12">„Jsou totiž panicové, kteří se tak zrodili z lůna matčina; a jsou panicové, které z manželského života vyloučili lidé; a jsou panicové, kteří se sami zřekli manželství pro království nebeské. Kdo může chápati, chápej!“</verse>
				<verse number="13">Tehdy mu přiváděli dítky, aby na ně vložil ruce a pomodlil se. Učedníci však jim domlouvali,</verse>
				<verse number="14">ale Ježíš jim řekl: „Nechte dítky a nebraňte jim přijíti ke mně, neboť takovým patří království nebeské!“</verse>
				<verse number="15">A vložil na ně ruce; pak odtud odešel.</verse>
				<verse number="16">A hle, kdosi k němu přistoupil a řekl: „Mistře [dobrý], co dobrého mám činiti, abych dostal život věčný?“</verse>
				<verse number="17">On mu odvětil: „Co se mne ptáš po dobrém? Jediný je dobrý, [Bůh]. Chceš-li však vejíti do života, zachovávej přikázání!“</verse>
				<verse number="18">Dí jemu: „Která?“ A Ježíš řekl: „Nezabiješ, nezcizoložíš, nepokradeš, nepromluvíš křivé svědectví,</verse>
				<verse number="19">cti otce svého i matku svou a miluj bližního svého jako sebe samého!“</verse>
				<verse number="20">Dí jemu jinoch: „To všechno jsem zachovával [od svého mládí]. Co mi ještě chybí?“</verse>
				<verse number="21">Ježíš mu odvětil: „Chceš-li býti dokonalý, jdi, prodej, co máš a dej chudým, a budeš míti poklad v nebi; a přijď a následuj mne!“</verse>
				<verse number="22">Když uslyšel jinoch to slovo, odešel smutně, neboť měl mnoho majetku.</verse>
				<verse number="23">Ježíš pak řekl svým učedníkům: „Vpravdě pravím vám: Boháč vejde těžko do království nebeského.</verse>
				<verse number="24">A opět pravím vám: Snáze velbloud projde uchem jehly, než boháč vejde do království nebeského.“</verse>
				<verse number="25">Když to učedníci uslyšeli, velice se divili a řekli: „Kdo tedy může býti spasen?“</verse>
				<verse number="26">Ježíš však pohleděl na ně a řekl jim: „U lidí je to nemožné, ale u Boha je všechno možné.“</verse>
				<verse number="27">Tu mu řekl Petr: „Hle, my jsme opustili všecko a šli jsme za tebou; co tedy za to dostaneme?“</verse>
				<verse number="28">Ježíš jim řekl: „Vpravdě pravím: Vy, kteří jste mne následovali, budete při znovuzrození, až Syn člověka zasedne na svém slavném trůně, seděti na dvanácti trůnech a souditi dvanáct pokolení izraelských.“</verse>
				<verse number="29">„A každý, kdo pro jméno mé opustí dům nebo bratry nebo sestry nebo otce nebo matku nebo manželku nebo dítky nebo pole, stokrát více dostane a zdědí život věčný.</verse>
				<verse number="30">Mnozí pak první budou posledními a poslední prvními.“</verse>
			</chapter>
			<chapter number="20">
				<verse number="1">„Podobno je království nebeské hospodáři, který vyšel na úsvitě, aby najal dělníky na svou vinici.</verse>
				<verse number="2">Smluviv pak s dělníky denár na den, poslal je na svou vinici.“</verse>
				<verse number="3">„A když vyšel okolo třetí hodiny, uzřel jiné státi na náměstí a zaháleti.</verse>
				<verse number="4">I řekl jim:,Jděte i vy na mou vinici a co bude spravedlivé, dám vám.'</verse>
				<verse number="5">I odešli. Opět vyšel o šesté i deváté hodině a učinil taktéž.</verse>
				<verse number="6">Když pak vyšel kolem jedenácté hodiny, nalezl (tu) jiné státi. I řekl jim:,Co tu stojíte celý den v zahálce?'</verse>
				<verse number="7">Praví mu:,Nikdo nás nenajal.' Dí jim:,Jděte i vy na mou vinici!' “</verse>
				<verse number="8">„A když byl večer, řekl pán vinice svému správci:,Zavolej dělníky a vyplať jim mzdu od posledních až do prvních!'</verse>
				<verse number="9">Když přišli tedy ti, kteří nastoupili o jedenácté hodině, dostali po jednom denáru.</verse>
				<verse number="10">Když pak přišlí i první, domnívali se, že dostanou více; dostali však i on: po jednom denáru.</verse>
				<verse number="11">A dostavše, reptali proti hospodáři:</verse>
				<verse number="12">,Tito poslední pracovali jedinou hodinu a dals jim zrovna tolik co nám, kteří jsme nesli břímě i horko dne.</verse>
				<verse number="13">Ale on jednomu z nich odpověděl:, příteli, nečiním ti křivdu. Copak jsi nesmluvil se mnou jeden denár?</verse>
				<verse number="14">Vezmi, co je tvoje, a jdi! Chci však také tomu poslednímu dáti tolik co tobě.</verse>
				<verse number="15">Či snad nesmím učiniti, co chci? Což je tvé oko zlé, že já jsem dobrý?' “</verse>
				<verse number="16">„Tak budou poslední prvními a první posledními; [neboť mnoho je povolaných, ale málo vyvolených].“</verse>
				<verse number="17">A když se Ježíš ubíral do Jerusalema, vzal dvanáct [učedníků] v ústraní a řekl jim cestou:</verse>
				<verse number="18">„Hle, ubíráme se do Jerusalema a Syn člověka bude vydán velekněžím a zákoníkům. Ti jej odsoudí na smrt</verse>
				<verse number="19">a vydají pohanům, aby se mu posmívali, jej bičovali a ukřižovali; ale třetího dne vstane z mrtvých.“</verse>
				<verse number="20">Tu přistoupila k němu matka synů Zebedeových se svými syny, a klanějíc se mu, prosila ho o něco.</verse>
				<verse number="21">On jí řekl: „Co chceš?“ Dí jemu: „Řekni, ať tito dva moji synové sedí v tvém království jeden po tvé pravici a druhý po tvé levici!“</verse>
				<verse number="22">Ale Ježíš odpověděl: „Nevíte, oč prosíte. Můžete píti kalich, který já budu píti?“ Odpovídají mu: „Můžeme.“</verse>
				<verse number="23">Dí jim: „Můj kalich sice píti budete, avšak abyste seděli po mé pravici nebo po mé levici, není mou věcí dáti [vám], nýbrž je to pro ty, pro které to připravil můj Otec.“</verse>
				<verse number="24">A když to uslyšelo (ostatních) deset, rozmrzeli se na ty dva bratry.</verse>
				<verse number="25">Ale Ježíš je zavolal k sobě a řekl: „Víte, že vládcové národů panují nad nimi a velmoži uplatňují proti nim svou moc.</verse>
				<verse number="26">Tak nebudiž mezi vámi. Ale kdo chce býti mezi vámi větší, budiž vaším služebníkem;</verse>
				<verse number="27">a kdo chce býti mezi vámi první, budiž vaším sluhou!</verse>
				<verse number="28">Tak i Syn člověka nepřišel, aby mu bylo slouženo, nýbrž aby sloužil a dal svůj život jako výkupné za mnohé.“</verse>
				<verse number="29">Když vycházeli z Jericha, šel za ním veliký zástup.</verse>
				<verse number="30">A hle, dva slepci seděli u cesty, a když uslyšeli, že Ježíš tudy jde, zvolali: „Pane, smiluj se nad námi, Synu Davidův!“</verse>
				<verse number="31">Zástup jim domlouval, aby mlčeli.</verse>
				<verse number="32">Ale oni tím hlasitěji volali: „Pane, smiluj se nad námi, Synu Davidův!“</verse>
				<verse number="33">I zastavil se Ježíš, zavolal je a řekl: „Co chcete, abych vám učinil?“ Praví mu: „Pane, ať se otevrou naše oči!“</verse>
				<verse number="34">I slitoval se nad nimi Ježíš a dotkl se jejich očí. Ihned prohlédli a šli za ním.</verse>
			</chapter>
			<chapter number="21">
				<verse number="1">Když se přiblížili k Jerusalemu a přišli k Bethfage při hoře Olivetské, tehdy poslal Ježíš dva učedníky</verse>
				<verse number="2">a pravil jim: „Jděte do vesnice, která je před vámi! A hned naleznete přivázanou oslici a s ní oslátko. Odvažte je a přiveďte ke mně!</verse>
				<verse number="3">A řekne-li vám někdo něco, řekněte:,Pán je potřebuje a hned je propustí.' “</verse>
				<verse number="4">Toto se stalo, aby se naplnilo, co předpověděl prorok slovy:</verse>
				<verse number="5">„Povězte dceři sionské:,Hle, tvůj král přichází k tobě tichý, sedě na oslici, na oslátku, mláděti osedlané (oslice).' “</verse>
				<verse number="6">Odešli pak učedníci a učinili, jak jim přikázal Ježíš.</verse>
				<verse number="7">Přivedli oslici s oslátkem a vložili na ně svá roucha; i posadil se na ně.</verse>
				<verse number="8">Přemnozí pak ze zástupu prostřeli svá roucha na cestu, jiní sekali ze stromů ratolesti a prostírali na cestu.</verse>
				<verse number="9">Zástupy pak, které šly vpředu, i ty, které byly vzadu, volaly: „Hosanna Synu Davidovu! Požehnaný, jenž přichází ve jménu Páně! Hosanna na výsostech!“</verse>
				<verse number="10">Když vjel do Jerusalema, vzrušilo se všechno město řkouc: „Kdopak je to?“</verse>
				<verse number="11">Zástupy pak pravily: „To je Ježíš, prorok z galilejského Nazareta.“</verse>
				<verse number="12">I vešel Ježíš do chrámu Božího a vyhnal všechny, kteří v chrámě prodávali a kupovali, a převrátil stoly penězoměnců i stoly prodavačů holubů.</verse>
				<verse number="13">A řekl jim: „Psáno jest:,Dům můj bude domem modlitby,' vy však jste jej učinili peleší lotrovskou.“</verse>
				<verse number="14">I přistoupili k němu v chrámě slepí a chromí a uzdravil je.</verse>
				<verse number="15">Ale když velekněží a zákoníci uzřeli divy, které učinil, a slyšeli chlapce volati v chrámě: „Hosanna Synu Davidovu,“ rozmrzeli se</verse>
				<verse number="16">a řekli mu: „Slyšíš, co tito praví?“ Ježíš jim řekl: „Ano! Což jste nikdy nečetli:,Z úst nemluvňátek a kojenců připravil sis chválu?' „</verse>
				<verse number="17">A nechav je, vyšel ven z města do Bethanie a tam zůstal.</verse>
				<verse number="18">Ráno pak vraceje se do města, pocítil hlad.</verse>
				<verse number="19">A spatřiv u cesty fíkovník, šel k němu, avšak nenašel na něm nic než jen listí. Řekl mu: „Nerodiž se na tobě ovoce na věky!“ I uschl hned ten strom.</verse>
				<verse number="20">Když to učedníci spatřili, s údivem pravili: „Jak ten strom ihned uschl!“</verse>
				<verse number="21">Ježíš pak jim řekl: „Vpravdě pravím vám: Budete-li míti víru a nebudete-li pochybovati, učiníte nejen to, co se stalo fíkovníku, nýbrž i když této hoře řeknete:,Zdvihni se a vrhni se do moře,' stane se.</verse>
				<verse number="22">O cokoliv poprosíte v modlitbě s vírou, všecko dostanete.“</verse>
				<verse number="23">A když přišel do chrámu, přistoupili k němu, mezitím co učil, veleknězi a starší lidu a pravili: „Jakou pravomocí ty věci činíš? A kdo ti dal tu pravomoc?</verse>
				<verse number="24">Odpověděl jim Ježíš: „Otáži se vás i já na jednu věc; odpovíte-li mi na ni, i já vám povím, jakou pravomocí činím ty věci.</verse>
				<verse number="25">Odkud byl křest Janův, s nebe, či od lidí?“ Ale oni uvažovali sami u sebe takto:</verse>
				<verse number="26">„Řekneme-li,S nebe,' řekne nám:,Proč jste mu tedy neuvěřili?' Řekneme-li však:,Od lidí,' bojíme se lidu.“ Všichni totiž měli Jana za proroka.</verse>
				<verse number="27">Odpověděli tedy Ježíšovi takto: „Nevíme.“ Také On jim řekl: „Ani já vám nepovím, jakou pravomocí ty věci činím.“</verse>
				<verse number="28">„Než, co míníte vy? Jeden člověk měl dva syny. Přistoupil k prvnímu a řekl mu:,Synu, jdi dnes a pracuj na vinici!'</verse>
				<verse number="29">On však odpověděl:,Nechce se mi.' Ale potom ho to zamrzelo, i šel.</verse>
				<verse number="30">Přišel pak ke druhému a mluvil k němu podobně. Ten odpověděl:,Půjdu, pane,' ale nešel.</verse>
				<verse number="31">Který z těch dvou splnil otcovu vůli?“ Řekli mu: „První.“ I řekl jim Ježíš: „Vpravdě pravím vám, že celníci a nevěstky předejdou vás do království Božího.</verse>
				<verse number="32">Neboť Jan učil vás spravedlivému životu, a neuvěřili jste mu, ale celníci a nevěstky mu uvěřili. Vy však, ač jste to viděli, ani potom jste se nedali na pokání, abyste mu uvěřili.“</verse>
				<verse number="33">„Poslyšte jiné podobenství: Byl jeden hospodář, který založil vinici. Ohradil ji plotem, vykopal v ní lis, postavil strážní vížku a vinici pronajal vinařům. Potom odcestoval.“</verse>
				<verse number="34">„Když přišel čas plodů, poslal k vinařům své služebníky, aby přijali užitky z ní.</verse>
				<verse number="35">Ale vinaři chytili jeho služebníky; jednoho zmrskali, jiného zabili, jiného ukamenovali.</verse>
				<verse number="36">Opět poslal jiné služebníky, ale více než dříve, a učinili jim totéž.</verse>
				<verse number="37">Naposledy poslal k nim svého syna a myslil si:,Zastydí se před mým synem.'</verse>
				<verse number="38">Ale když vinaři spatřili syna, řekli mezi sebou:,To jest dědic! Pojďme, zabijeme ho, a dostaneme jeho dědictví!'</verse>
				<verse number="39">I uchopili ho, vyhodili jej ven z vinice a zabili.“</verse>
				<verse number="40">„Až tedy přijde pán vinice, co učiní oněm vinařům?“</verse>
				<verse number="41">Odpovídají mu: „Zlosyny zahubí a svou vinici pronajme jiným vinařům, aby mu odváděli užitek v příslušný čas.“</verse>
				<verse number="42">Tu jim řekl Ježíš: „Nikdy jste nečetli v Písmech:,Kámen, který zavrhli stavitelé, stal se kamenem úhelným. Od Pána se to stalo a je to podivné v našich očích'?</verse>
				<verse number="43">Proto pravím vám: Království Boží bude vzato vám a dáno národu, který bude vydávati jeho plody.</verse>
				<verse number="44">A kdo padne na ten kámen, rozrazí se; na koho však on padne, toho rozdrtí.“</verse>
				<verse number="45">A když uslyšeli velekněží a farizeové jeho podobenství, porozuměli, že to vztahuje na ně.</verse>
				<verse number="46">Proto se ho snažili zajmouti, ale báli se zástupů, neboť ho pokládali za proroka.</verse>
			</chapter>
			<chapter number="22">
				<verse number="1">Tu mluvil k nim Ježíš opět v podobenstvích:</verse>
				<verse number="2">„Podobno je království nebeské králi, který vystrojil svatbu svému synu.</verse>
				<verse number="3">I poslal své služebníky pozvat hosty na svatbu. Ti však nechtěli přijíti.</verse>
				<verse number="4">Opět poslal jiné služebníky a řekl:,Povězte pozvaným: Hle, připravil jsem svůj oběd; moji býci a krmný dobytek je pobit a všechno je připraveno; pojďte na svatbu!'</verse>
				<verse number="5">Ale oni na to nedali a odešli, jeden na své pole, jiný za svým obchodem.</verse>
				<verse number="6">Ostatní pak pochytali jeho služebníky, potupili je a zabili.</verse>
				<verse number="7">[Když to uslyšel] král, rozhněval se. Poslal svá vojska, zahubil ony vrahy a jejich města zapálil.</verse>
				<verse number="8">Potom řekl svým služebníkům:,Svatební hostina je sice připravena, ale pozvaní nebyli jí hodni.</verse>
				<verse number="9">Jděte tedy na rozcestí, a kohokoli naleznete, pozvěte na svatbu!' “</verse>
				<verse number="10">„I vyšli jeho služebníci na cesty a shromáždili všechny, které nalezli, zlé i dobré. I naplnila se svatební síň hodovníky.</verse>
				<verse number="11">Když vešel král se podívat na hodovníky, spatřil tam člověka neoděného svatebním rouchem.</verse>
				<verse number="12">I dí jemu:,Příteli, jak jsi sem vešel bez svatebního roucha?' On pak oněměl.</verse>
				<verse number="13">Tu řekl král služebníkům:,Svažte mu ruce i nohy a uvrhněte jej ven do tmy; tam bude pláč a skřípění zubů.'</verse>
				<verse number="14">Neboť mnoho je povolaných, ale málo vyvolených.“</verse>
				<verse number="15">Tehdy farizeové odešli a radili se, jak by ho polapili v řeči.</verse>
				<verse number="16">I posílají k němu své žáky s herodovci s otázkou: „Mistře, víme, že jsi pravdomluvný a že podle pravdy učíš cestě Boží. A nedbáš na nikoho, neboť nehledíš na osobu lidskou.</verse>
				<verse number="17">Pověz nám tedy své mínění: Sluší se platiti císaři daň či ne?“</verse>
				<verse number="18">Ale Ježíš prohlédl jejich zlobu a řekl: „Proč mě pokoušíte, pokrytci?</verse>
				<verse number="19">Ukažte mi peníz daně!“ I podali mu denár.</verse>
				<verse number="20">A Ježíš jim řekl: „Čí je tento obraz i nápis?“</verse>
				<verse number="21">Dí jemu: „Císařův.“ I řekl jim: „Dávejte tedy, co je císařovo, císaři; a co je Božího, Bohu!“</verse>
				<verse number="22">Když to uslyšeli, podivili se; nechali ho a odešli.</verse>
				<verse number="23">V ten den přistoupili k němu sadduceové, kteří tvrdí, že není zmrtvýchvstání, a otázali se ho:</verse>
				<verse number="24">„Mistře, Mojžíš řekl:,Zemře-li někdo bez dětí, ať si jeho bratr vezme jeho manželku a zplodí svému bratru potomstvo!“</verse>
				<verse number="25">U nás bylo sedm bratrů. První se oženil, a zemřel. Nemaje potomstva, zanechal svému bratru svou manželku.</verse>
				<verse number="26">Podobně i druhý a třetí, až i sedmý.</verse>
				<verse number="27">Naposledy pak ze všech zemřela i ta žena.</verse>
				<verse number="28">Čí tedy z těch sedmi bude ta žena při vzkříšení, neboť všichni ji měli (za ženu)?“</verse>
				<verse number="29">Odpověděl jim Ježíš: „Mýlíte se, poněvadž neznáte Písma ani moc Boží.</verse>
				<verse number="30">Neboť při vzkříšení se nebudou ani ženit ani vdávat, nýbrž budou jako andělé Boží v nebi.</verse>
				<verse number="31">A což jste nečetli o vzkříšení z mrtvých, co vám Bůh řekl slovy:</verse>
				<verse number="32">,Já jsem Bůh Abrahamův a Bůh Izákův a Bůh Jakubův'? Není přece Bohem mrtvých, nýbrž živých.“</verse>
				<verse number="33">A když to uslyšeli zástupové, divili se a žasli nad jeho učením.</verse>
				<verse number="34">Když však farizeové uslyšeli, že umlčel sadduceje, sešli se vespolek.</verse>
				<verse number="35">I otázal se ho jeden z nich, zákoník, pokoušeje ho:</verse>
				<verse number="36">„Mistře, které přikázání je v zákoně největší?“</verse>
				<verse number="37">Ježíš mu řekl: „Miluj Pána Boha svého z celého srdce svého, z celé duše své a z celé mysli své!</verse>
				<verse number="38">To je největší a první přikázání!</verse>
				<verse number="39">Druhé pak je mu podobné:,Miluj bližního svého jako sebe samého!'</verse>
				<verse number="40">V těchto dvou přikázáních záleží celý Zákon i Proroci.“</verse>
				<verse number="41">Když pak byli farizeové pohromadě, otázal se jich Ježíš:</verse>
				<verse number="42">„Co soudíte vy o Mesiáši? Čí je syn?“ Praví mu: „Davidův.“</verse>
				<verse number="43">Řekl jim: „Jak to, že ho David nazývá v Duchu Pánem, když praví:</verse>
				<verse number="44">,Řekl Hospodin mému Pánu: Seď po mé pravici, dokud nedám tvé nepřátele za podnož tvým nohám.'</verse>
				<verse number="45">Jestliže ho tedy nazývá David svým Pánem, jak může býti jeho synem?“</verse>
				<verse number="46">A nikdo mu nemohl odpověděti ani slova, a od toho dne se již nikdo neosmělil se ho na něco otázat.</verse>
			</chapter>
			<chapter number="23">
				<verse number="1">Tehdy mluvil Ježíš k zástupům a k svým učedníkům:</verse>
				<verse number="2">„Na stolici Mojžíšovu zasedli zákoníci a farizeové.</verse>
				<verse number="3">Všecko tedy, co vám praví, zachovávejte a čiňte, ale podle jejich skutků nejednejte; neboť mluví, ale nejednají.</verse>
				<verse number="4">Nařizují totiž nesnesitelně těžká břemena a vkládají je lidem na bedra, sami se jich však nechtějí ani prstem dotknouti.</verse>
				<verse number="5">A všechny své skutky činí, aby je lidé viděli: rozšiřují své modlitební řemínky a prodlužují si třapce,</verse>
				<verse number="6">rádi sedí na čestných místech při hostinách a v prvních stolicích v synagogách,</verse>
				<verse number="7">a libují si, když je na náměstí pozdravují a když je lidé oslovují,rabbí'.</verse>
				<verse number="8">Vy se však nedávejte oslovovati,rabbí', neboť jeden je váš mistr, vy pak jste všichni bratří.</verse>
				<verse number="9">A otcem nenazývejte nikoho na světě, neboť jeden je váš Otec, jenž je v nebesích.</verse>
				<verse number="10">Ani se nedávejte nazývati,učiteli', neboť jeden je váš Učitel, Kristus.</verse>
				<verse number="11">Kdo je z vás největší, budiž vaším služebníkem!</verse>
				<verse number="12">Kdo se však povýší, bude ponížen; a kdo se poníží, bude povýšen.“</verse>
				<verse number="13">„Běda vám, zákoníci a farizeové, pokrytci, poněvadž zavíráte království nebeské před lidmi; neboť sami do něho nevcházíte, a těm. kteří by rádi vešli, vejiti nedovolujete.“</verse>
				<verse number="14">[„Běda vám, zákonici a farizeové, pokrytci, poněvadž přivádíte na mizinu domy vdov tím, že konáte dlouhé modlitby; proto vás stihne těžší soud.“]</verse>
				<verse number="15">„Běda vám, zákonici a farizeové, pokrytci, poněvadž obcházíte moře i souš, abyste získali jediného proselytu; a když se jím někdo stane, činíte ho synem pekla dvakrát horším, než jste sami.“</verse>
				<verse number="16">„Běda vám, vůdcové slepí! Říkáte:,Kdokoliv by přisahal při chrámu, to nic není. Kdokoliv by však přísahal při chrámovém zlatě, je vázán.'</verse>
				<verse number="17">Pošetilci a slepci; neboť co je větší: zlato či chrám, který posvěcuje zlato?</verse>
				<verse number="18">,A kdokoliv by přísahal při oltáři, to nic není; kdokoliv by však přísahal při daru, který je na něm, je vázán.'</verse>
				<verse number="19">Pošetilci a slepci, co je větší: dar či oltář, který posvěcuje dar?</verse>
				<verse number="20">Kdo tedy přísahá při oltáři, přísahá při něm i všem tom, co je na něm;</verse>
				<verse number="21">a kdo přísahá při chrámu, přísahá při něm i při tom, který přebývá v něm.</verse>
				<verse number="22">A kdo přísahá při nebi, přísahá při trůnu Božím i při tom, který sedí na něm.“</verse>
				<verse number="23">„Běda vám, zákonici a farizeové, pokrytci, kteří dáváte desátky z máty, kopru a kmínu, avšak opustili jste to, co je důležitější v zákoně: spravedlnost, milosrdenství a věrnost. Toto jste měli činiti a ono neopomíjeti.</verse>
				<verse number="24">Vůdcové slepí, kteří cedíte komára, velblouda však polykáte!“</verse>
				<verse number="25">„Běda vám, zákoníci a farizeové, pokrytci, poněvadž čistíte číši a mísu po vrchu, uvnitř jste však plni loupeže a nečistoty.</verse>
				<verse number="26">Slepý farizeji, vyčisť nejdříve vnitřek číše a mísy, aby byl čistý i jejich povrch!“</verse>
				<verse number="27">„Běda vám, zákonici a farizeové, pokrytci, neboť se podobáte obíleným hrobům; zevně se sice jeví [lidem] úhlednými, uvnitř však jsou plny kostí z mrtvých a všeliké nečistoty.</verse>
				<verse number="28">Tak i vy se jevíte zevně lidem jako spravedliví, avšak uvnitř jste plni pokrytectví a nepravosti.“</verse>
				<verse number="29">„Běda vám, zákoníci a farizeové, pokrytci, kteří stavíte hroby prorokům a zdobíte pomníky spravedlivých</verse>
				<verse number="30">a říkáte:,Kdybychom byli žili za dnů našich otců, nebyli bychom se stali s nimi vinnými krví proroků.'</verse>
				<verse number="31">A tak svědčíte sami proti sobě, že jste synové těch, kteří zabili proroky.</verse>
				<verse number="32">I vy naplňte míru svých otců!</verse>
				<verse number="33">Hadi, plémě zmijí, jak utečete před pekelným soudem?</verse>
				<verse number="34">Proto, hle, posílám k vám proroky a mudrce a učitele. Některé z nich zabijete a ukřižujete a některé z nich budete bičovati v svých synagogách a pronásledovati z města do města,</verse>
				<verse number="35">aby přišla na vás veškerá spravedlivá krev, vylitá na zemi od krve spravedlivého Abela až do krve Zachariáše, syna Barachiášova, kterého jste zabili mezi chrámem a oltářem.</verse>
				<verse number="36">Vpravdě pravím vám: Všechny tyto věci přijdou na toto pokolení.“</verse>
				<verse number="37">“Jerusaleme, Jerusaleme, který zabíjíš proroky a kamenuješ ty, kteří jsou k tobě posláni! Kolikrát jsem chtěl shromážditi tvé děti, jako slepice shromažďuje svá kuřátka pod křídla, a nechtěl jsi!</verse>
				<verse number="38">Hle, zůstane vám váš dům pustý.</verse>
				<verse number="39">Pravím pak vám: Neuzříte mě od té chvíle, dokud neřeknete:,Požehnaný, jenž přichází ve jménu Páně!' “</verse>
			</chapter>
			<chapter number="24">
				<verse number="1">A když vyšel Ježíš z chrámu, ubíral se tamodtud. I přistoupili k němu jeho učedníci, aby mu ukázali chrámové stavby.</verse>
				<verse number="2">On však jim řekl: „Vidíte to všecko? Vpravdě pravím vám: Nezůstane tu kámen na kameni, který by nebyl rozmetán.“</verse>
				<verse number="3">A když se posadil na hoře Olivetské, přistoupili k němu učedníci v ústraní a řekli: „Pověz nám, kdy to bude a co bude znamením tvého příchodu a konce světa?“</verse>
				<verse number="4">I odpověděl jim Ježíš: „Hleďte, ať vás nikdo nesvede!</verse>
				<verse number="5">Neboť mnozí přijdou ve jménu mém a řeknou:,Já jsem Mesiáš' a svedou mnohé.</verse>
				<verse number="6">Budete slyšeti o válkách a pověsti o bojích. Hleďte, ať se nezaleknete, neboť to musí nastati; ale to ještě není konec.</verse>
				<verse number="7">Neboť povstane národ proti národu, království proti království, a bude mor a hlad a zemětřesení v různých krajinách.</verse>
				<verse number="8">Ale to všechno je počátek útrap.“</verse>
				<verse number="9">„Tehdy vás vydají na mučení a budou vás zabíjeti a budete pro jméno mé v nenávisti u všech národů.</verse>
				<verse number="10">A tu se mnozí pohorší, jeden druhého zradí a jedni druhé budou nenáviděti.</verse>
				<verse number="11">A vystoupí mnoho nepravých proroků a svedou mnohé.</verse>
				<verse number="12">Poněvadž se rozmůže nepravost, uhasne i láska mnohých.</verse>
				<verse number="13">Ale kdo vytrvá až do konce, ten bude spasen.</verse>
				<verse number="14">A bude hlásáno toto evangelium o království (Božím) po celém světě na svědectví všem národům. Tehdy teprve přijde konec.“</verse>
				<verse number="15">„Až tedy uzříte hanebnou zkázu na svatém místě, předpověděnou prorokem Danielem – kdo to čte, rozuměj –</verse>
				<verse number="16">tehdy, kdo jsou v Judsku, ať utekou na hory;</verse>
				<verse number="17">a kdo je na střeše, nesestupuj, abys vzal něco ze svého domu;</verse>
				<verse number="18">a kdo na poli, nevracej se, aby sis vzal své roucho!</verse>
				<verse number="19">Běda ženám v požehnaném stavu i kojícím v ony dny!</verse>
				<verse number="20">Modlete se, aby váš útěk nenastal v zimě nebo v sobotu!</verse>
				<verse number="21">Bude totiž tehdy veliké soužení, jakého až dosud nebylo od počátku světa a nikdy nebude.</verse>
				<verse number="22">A kdyby nebyly zkráceny ty dny, nebyl by zachráněn žádný člověk; ale pro vyvolené budou ty dny zkráceny.“</verse>
				<verse number="23">„Řekne-li vám tehdy někdo:,Hle, zde nebo tam je Mesiáš,' nevěřte;</verse>
				<verse number="24">neboť povstanou nepraví Mesiáši a nepraví proroci a budou činiti veliké zázraky a divy, takže by i vyvolené svedli v blud, kdyby bylo možno.</verse>
				<verse number="25">Hle, předpověděl jsem vám to.</verse>
				<verse number="26">Řeknou-li vám tedy:,Hle, na poušti jest,' nevycházejte;,hle, v pokojích jest,' nevěřte!</verse>
				<verse number="27">Neboť jako blesk vychází od východu a září až na západ, tak bude [i] příchod Syna člověka.</verse>
				<verse number="28">Kdekoliv bude tělo, tam se shromáždí i orlové.“</verse>
				<verse number="29">„A hned po útrapách těch dnů se slunce zatmí a měsíc nevydá své světlo; hvězdy budou padati s nebe a nebeská tělesa se budou pohybovati.</verse>
				<verse number="30">Tu se ukáže na nebi znamení Syna člověka; i rozkvílí se tehdy všichni národové na zemi a uzří Syna člověka přicházeti v nebeských oblacích s velikou mocí a slávou.</verse>
				<verse number="31">A pošle své anděly s mohutně zvučící troubou; ti shromáždí jeho vyvolené od čtyř světových stran, od jednoho konce nebes až do druhého.“</verse>
				<verse number="32">„Od fíkovníku se pak naučte podobenství: Když jeho ratolest již omládne a vyrazí listí, víte, že blízko je léto.</verse>
				<verse number="33">Tak i vy, až uzříte všechny ty věci, vězte, že je blízko, přede dveřmi.</verse>
				<verse number="34">Vpravdě pravím vám: Nepomine toto pokolení, dokud se to všechno nestane.</verse>
				<verse number="35">Nebesa a země pominou, ale slova má nepominou.“</verse>
				<verse number="36">“O tom dni však a o té hodině neví nikdo, ani nebeští anděle, toliko Otec sám.</verse>
				<verse number="37">Ale jak bylo za dnů Noemových, tak i bude, až přijde Syn člověka.</verse>
				<verse number="38">Jako totiž za oněch dnů před potopou jedli a pili, ženili a vdávali se až do dne, kdy Noe vešel do korábu,</verse>
				<verse number="39">a nepřišli k rozumu, až přišla potopa a všechny zachvátila, tak tomu i bude, až přijde Syn člověka.</verse>
				<verse number="40">Budou tehdy dva na poli: jeden bude vzat, druhý ponechán.</verse>
				<verse number="41">Dvě budou mlíti na mlýnku: jedna bude vzata, druhá ponechána.“</verse>
				<verse number="42">„Bděte tedy, poněvadž nevíte, v kterou hodinu Pán váš přijde!</verse>
				<verse number="43">To však vězte: Kdyby hospodář věděl, v kterou hodinu přijde zloděj, zajisté by bděl a nenechal by si podkopat svůj dům.</verse>
				<verse number="44">Proto i vy buďte připraveni, neboť Syn člověka přijde v hodinu, kterou neznáte!“</verse>
				<verse number="45">„Kdo jest asi ten věrný a moudrý služebník, kterého ustanovil jeho pán nad svou čeledi, aby jim dával pokrm v náležitý čas?</verse>
				<verse number="46">Blaze tomu služebníku, kterého jeho pán při svém příchodu nalezne, že tak činí.</verse>
				<verse number="47">Vpravdě pravím vám: Ustanoví ho nade všemi svými statky.</verse>
				<verse number="48">Bude-li si však onen zlý služebník mysliti:,Můj pán otálí s příchodem,'</verse>
				<verse number="49">a počne-li bíti své spoluslužebníky a bude-li jísti a píti s opilci,</verse>
				<verse number="50">přijde pán toho služebníka v den, kdy se toho nenaděje, a v hodinu, kterou nezná.</verse>
				<verse number="51">Pak ho rozčtvrtí a přisoudí mu osud pokrytců. Tam bude pláč a skřípěni zubů.“</verse>
			</chapter>
			<chapter number="25">
				<verse number="1">„Tehdy bude podobno království nebeské desíti pannám, které si vzaly lampy a vyšly naproti ženichovi a nevěstě.</verse>
				<verse number="2">Pět z nich bylo pošetilých a pět opatrných;</verse>
				<verse number="3">neboť pošetilé si vzaly lampy, ale nevzaly s sebou oleje;</verse>
				<verse number="4">opatrné vsak vzaly s lampami v svých nádobách také olej.</verse>
				<verse number="5">Když pak ženich prodléval, všechny zdřímly a usnuly.</verse>
				<verse number="6">O půlnoci se však strhl křik:,Hle, ženich přichází! Vyjděte mu naproti!“</verse>
				<verse number="7">Tu vstaly všechny ty panny a upravily si lampy.</verse>
				<verse number="8">Pošetilé pak řekly opatrným:,Dejte nám ze svého oleje, neboť naše lampy hasnou!'</verse>
				<verse number="9">Opatrné odpověděly:,Ne, nestačilo by nám ani vám. Jděte raději k prodavačům a kupte si!'</verse>
				<verse number="10">Zatím co šly nakoupit, přišel ženich. Které byly pohotově, vešly s ním na svatbu; a dveře se zavřely.</verse>
				<verse number="11">Později přišly též ostatní panny a pravily:,Pane, pane, otevři nám!'</verse>
				<verse number="12">Ale on odpověděl:,Vpravdě pravím vám, neznám vás.'</verse>
				<verse number="13">Bděte tedy, neboť neznáte den ani hodinu!“</verse>
				<verse number="14">“Nebo jako jeden člověk, odcházeje z domova, povolal k sobě své služebníky a ode vzdal jim svůj statek.</verse>
				<verse number="15">I dal jednomu pět hřiven, druhému dvě a jinému jednu, každému podle jeho schopností; a hned odcestoval.</verse>
				<verse number="16">Odešel ten, který dostal pět hřiven, těžil jimi a vytěžil jiných pět hřiven.</verse>
				<verse number="17">Tak i ten, který dostal dvě, vyzískal jiné dvě.</verse>
				<verse number="18">Ten však, který dostal jednu, odešel, zakopal ji do země a skryl peníze svého pána.“</verse>
				<verse number="19">„Po dlouhé době přišel pán oněch služebníků a účtoval s nimi.</verse>
				<verse number="20">I předstoupil ten, který dostal pět hřiven, a podal jiných pět hřiven řka:,Pane, pět hřiven jsi mi odevzdal, hle, jiných pět jsem vyzískal.'</verse>
				<verse number="21">Řekl mu jeho pán:,Dobře, služebníku dobrý a věrný! Poněvadž jsi byl nad málem věrný, nad mnohým tě ustanovím. Vejdi v radost svého pána!'</verse>
				<verse number="22">Přistoupil pak i ten, který dostal dvě hřivny, a řekl:,Pane, dvě hřivny jsi mi dal, hle, jiné dvě jsem vyzískal.'</verse>
				<verse number="23">Řekl mu jeho pán:,Dobře, služebníku dobrý a věrný! Poněvadž jsi byl nad málem věrný, nad mnohým tě ustanovím. Vejdi v radost svého pána!'</verse>
				<verse number="24">Přistoupil pak i ten, který dostal jednu hřivnu, a řekl:,Pane, vím, že jsi člověk přísný: žneš, kde jsi nezasil, a sbíráš, kde jsi nerozsypal.</verse>
				<verse number="25">I bál jsem se, a proto jsem odešel a ukryl tvou hřivnu v zemi. Hle, tu máš, co je tvé.'</verse>
				<verse number="26">Pán mu odpověděl:,Služebníku nešlechetný a lenivý, věděl jsi, že žnu, kde jsem nezasil, a sbírám, kde jsem nerozsypal;</verse>
				<verse number="27">měl jsi tedy mé peníze uložiti u penězoměnců, a já bych byl po svém příchodu vzal s úrokem, co je moje.</verse>
				<verse number="28">Vezměte tedy od něho hřivnu a dejte ji tomu, jenž má deset hřiven!</verse>
				<verse number="29">Neboť každému, kdo má, bude dáno, a bude míti hojně; tomu však, kdo nemá, bude odňato i to, co má.</verse>
				<verse number="30">A neužitečného služebníka uvrhněte ven do tmy; tam bude pláč a skřípění zubů.' “</verse>
				<verse number="31">“Až pak přijde Syn člověka v své slávě a s ním všichni andělé, posadí se na svůj slavný trůn</verse>
				<verse number="32">a před ním budou shromážděni všichni národové. I oddělí je od sebe, jako pastýř odděluje ovce od kozlů.</verse>
				<verse number="33">A postaví ovce po své pravici, kozly pak po levici.</verse>
				<verse number="34">Tehdy řekne král těm, kteří budou po jeho pravici:,Pojďte, požehnaní Otce mého, vládněte královstvím, připraveným pro vás od ustavení světa!</verse>
				<verse number="35">Neboť jsem lačněl, a dali jste mi jísti; žíznil jsem, a dali jste mi píti; pocestný jsem byl, a přijali jste mě;</verse>
				<verse number="36">nahý jsem byl, a oděli jste mě; nemocen jsem byl, a navštívili jste mě; v žaláři jsem byl, a přišli jste ke mně.' „</verse>
				<verse number="37">„Tu se ho otáží spravedliví:,Pane, kdy jsme tě viděli lačného, a nakrmili jsme tě, nebo žíznivého, a napojili jsme tě?</verse>
				<verse number="38">Kdy jsme tě viděli jako pocestného, a přijali jsme tě, nebo nahého, a oděli jsme tě?</verse>
				<verse number="39">A kdy jsme tě viděli nemocného nebo v žaláři, a přišli jsme k tobě?'</verse>
				<verse number="40">A král jim odpoví:,Vpravdě pravím vám: Co jste tak učinili jednomu z nejmenších těchto mých bratří, mně jste to učinili.' “</verse>
				<verse number="41">„Potom řekne i těm, kteří budou po levici:,Pryč ode mne, zlořečení, do ohně věčného, který je připraven ďáblu a jeho andělům!</verse>
				<verse number="42">Neboť jsem lačněl, a nedali jste mi jísti; žíznil jsem, a nedali jste mi píti;</verse>
				<verse number="43">pocestný jsem byl, a nepřijali jste mě; nahý jsem byl, a neoděli jste mě; nemocen a v žaláři jsem byl, a nenavštívili jste mě.' „</verse>
				<verse number="44">„Tu se ho také oni otáží:,Pane, kdy jsme tě viděli lačného nebo žíznivého nebo jako pocestného nebo nahého nebo nemocného nebo v žaláři, a neposloužili jsme ti?'</verse>
				<verse number="45">Tehdy jim odpoví:,Vpravdě pravím vám: Co jste tak neučinili jednomu z těchto nejmenších, ani mně jste to neučinili.'„</verse>
				<verse number="46">„I půjdou tito do věčného trápení, spravedliví pak do života věčného.“</verse>
			</chapter>
			<chapter number="26">
				<verse number="1">Když dokončil Ježíš všechny ty řeči, pravil svým učedníkům:</verse>
				<verse number="2">„Víte, že po dvou dnech budou velikonoce a Syn člověka bude vydán, aby byl ukřižován.“</verse>
				<verse number="3">Tehdy se shromáždili velekněží a starší lidu v paláci velekněze, jménem Kaifáše,</verse>
				<verse number="4">a uradili se, že Ježíše lstivě zajmou a zabijí.</verse>
				<verse number="5">Pravili však: „Ne o slavnosti, aby snad nevzniklo pobouření mezi lidem!“</verse>
				<verse number="6">Když byl Ježíš v Bethanii v domě Simona malomocného,</verse>
				<verse number="7">přistoupila k němu žena s alabastrovou nádobou drahého oleje a vylila mu jej na hlavu, když byl za stolem.</verse>
				<verse number="8">Vidouce to učedníci, rozmrzeli se a řekli: „K čemu tato ztráta?</verse>
				<verse number="9">Vždyť se to mohlo draho prodati a darovati chudým.“</verse>
				<verse number="10">Věda to Ježíš, řekl jim: „Proč to máte za zlé té ženě? Dobrý skutek zajisté na mně učinila.</verse>
				<verse number="11">Vždyť chudé máte vždycky mezi sebou, mne však vždycky nemáte;</verse>
				<verse number="12">neboť vylivši ten olej na mé tělo, učinila to k mému pohřbu.</verse>
				<verse number="13">Vpravdě pravím vám: Všude na celém světě, kdekoliv bude hlásáno toto evangelium, tam se bude vypravovati na její památku také to, co ona učinila.“</verse>
				<verse number="14">Tehdy jeden ze dvanácti, jménem Jidáš Iškariotský, odešel k velekněžím a řekl:</verse>
				<verse number="15">„Co mi dáte, a já vám ho zradím?“ I rozhodli se dáti mu třicet stříbrných.</verse>
				<verse number="16">Od té chvíle hledal vhodnou chvíli, aby jim ho vydal.</verse>
				<verse number="17">Prvního dne přesnic přistoupili učedníci k Ježíšovi a řekli: „Kde chceš, abychom ti připravili k jídlu beránka?“</verse>
				<verse number="18">[Ježíš] řekl: „Jděte do města k jednomu člověku a řekněte mu:,Mistr vzkazuje: Můj čas je blízko; u tebe budu slavit velikonoční večeři se svými učedníky.' „</verse>
				<verse number="19">I učinili učedníci, jak jim Ježíš nařídil, a připravili beránka.</verse>
				<verse number="20">Když pak byl večer, zaujal místo za stolem se svými dvanácti [učedníky].</verse>
				<verse number="21">A při jídle řekl: „Vpravdě pravím vám: Jeden z vás mě zradí.“</verse>
				<verse number="22">I zarmoutili se velmi a jeden přes druhého počali říkati: „Což jsem to já, Pane?“</verse>
				<verse number="23">On však odpověděl: „Kdo si se mnou omáčí ruku v míse, ten mě zradí.</verse>
				<verse number="24">Syn člověka sice jde, jak jest o něm psáno, ale běda tomu člověku, jímž bude Syn člověka zrazen! Tomu člověku bylo by lépe, kdyby se nebyl narodil.“</verse>
				<verse number="25">I promluvil Jidáš, který ho zradil: „Copak jsem to já, Mistře?“ Dí mu: „Ty jsi to!“</verse>
				<verse number="26">Při večeři vzal Ježíš chléb, požehnal jej, lámal a dal svým učedníkům se slovy: „Vezměte a jezte, toto je Tělo mé!“</verse>
				<verse number="27">Pak vzal kalich, poděkoval a podal jim jej se slovy: „Pijte z toho všichni,</verse>
				<verse number="28">neboť toto je Krev má [Nového] Zákona, která se vylévá za mnohé na odpuštění hříchů!</verse>
				<verse number="29">Ale pravím vám: Od této chvíle nebudu píti z tohoto plodu vinného kmene až do onoho dne, kdy budu píti s vámi nový (kalich) v království svého Otce.“</verse>
				<verse number="30">Potom za zpívali chvalozpěv a vyšli na horu Olivetskou.</verse>
				<verse number="31">Tehdy dí jim Ježíš: „Vy všichni se pohoršíte v této noci nade mnou, neboť je psáno:,Bíti budu pastýře a rozprchnou se ze stáda ovce.'</verse>
				<verse number="32">Ale po svém zmrtvýchvstání předejdu vás do Galileje.“</verse>
				<verse number="33">Petr mu na to řekl: „I kdyby se všichni nad tebou pohoršili, já se nikdy nepohorším.“</verse>
				<verse number="34">Řekl mu Ježíš: „Vpravdě pravím tobě: Této noci, dříve než kohout zakokrhá, třikrát mě zapřeš.“</verse>
				<verse number="35">Dí jemu Petr: „I kdybych měl s tebou umříti, nezapřu tě.“ Podobně pravili též všichni učedníci.</verse>
				<verse number="36">Tehdy přišel Ježíš s nimi do dvorce jménem Getsemany, a řekl svým učedníkům: „Poseďte zde, dokud se budu tamto modliti.“</verse>
				<verse number="37">A vzal Petra s dvěma syny Zebedeovými a počal se rmoutiti a teskniti.</verse>
				<verse number="38">Tu jim praví: „Smutná je duše má až k smrti. Zůstaňte zde a bděte se mnou!“</verse>
				<verse number="39">A popošel kousek, padl na tvář a modlil se: „Otče můj, je-li možno, ať odejde ode mne tento kalich: ale ne jak já chci, nýbrž jak Ty.“</verse>
				<verse number="40">I přišel k svým učedníkům a nalezl je, jak spí. I řekl Petrovi: „To jste nemohli ani hodinu se mnou bdíti?</verse>
				<verse number="41">Bděte a modlete se, abyste neupadli do pokušení! Duch je zajisté připraven, ale tělo je slabé.“</verse>
				<verse number="42">Opět odešel po druhé a modlil se: „Otče můj, nemůže-li mě tento kalich minouti a já jej musím vypíti, staň se vůle tvá!“</verse>
				<verse number="43">A znovu se vrátil a nalezl je, jak spí; neboť jejich oči byly obtíženy.</verse>
				<verse number="44">I nechal je, znovu odešel a modlil se po třetí táž slova.</verse>
				<verse number="45">Potom přišel k svým učedníkům a řekl jim: „Vy klidně spíte dále? Hle, přiblížila se hodina, kdy Syn člověka bude vydán do rukou hříšníků.</verse>
				<verse number="46">Vstaňte, pojďme! Hle, přiblížil se ten, který mě zradí!“</verse>
				<verse number="47">Když ještě mluvil, hle, Jidáš, jeden ze dvanácti, přišel a s ním veliký zástup s meči a kyji [poslaný] od velekněží a starších lidu.</verse>
				<verse number="48">Ten, který ho zradil, dal jim znamení: „Koho políbím, ten je to, toho zajměte!“</verse>
				<verse number="49">A hned přistoupil k Ježíšovi a řekl: „Zdráv buď, Mistře!“ A políbil ho.</verse>
				<verse number="50">I řekl mu Ježíš: „Příteli, proč jsi přišel?“ Tu přistoupili, chopili se Ježíše a jali ho.</verse>
				<verse number="51">A hle, jeden z těch, kteří byli s Ježíšem, natáhl ruku a vytasiv svůj meč, sekl po jednom služebníku veleknězovu a uťal mu ucho.</verse>
				<verse number="52">Tu řekl mu Ježíš: „Zastrč svůj meč, kam patří! Neboť všichni, kteří berou meč, mečem zahynou.</verse>
				<verse number="53">Či myslíš, že nemohu prositi Otce svého, a dá mi hned více než dvanáct pluků andělských?</verse>
				<verse number="54">Jak se tedy naplní Písma, že se tak musí státi?“</verse>
				<verse number="55">Tehdy řekl Ježíš zástupům: „Jako na lotra jste vyšli s meči a kyji, abyste mě jali. Den co den jsem sedával [u vás] a učil v chrámě, a nejali jste mě.</verse>
				<verse number="56">Ale toto se všechno stalo, aby se naplnila Písma proroků.“ Tehdy ho všichni učedníci opustili a utekli.</verse>
				<verse number="57">Ti však, kteří Ježíše jali, odvedli ho k veleknězi Kaifášovi, kde se už shromáždili zákoníci a starší.</verse>
				<verse number="58">Petr šel za ním zpovzdálí až ke dvoru veleknězovu; vešel dovnitř a seděl se služebníky, aby viděl konec.</verse>
				<verse number="59">Velekněží a celá velerada hledali křivé svědectví proti Ježíšovi, aby ho mohli vydati na smrt,</verse>
				<verse number="60">ale nenalezli, ačkoliv předstoupilo mnoho křivých svědků. Naposled přišli dva [křiví svědkové]</verse>
				<verse number="61">a řekli: „Tento pravil:,Mohu zbořiti chrám Boží a ve třech dnech jej zase vystavěti.'“</verse>
				<verse number="62">Tu povstal velekněz a řekl mu: „Nic neodpovídáš na to, co tito proti tobě svědčí?“</verse>
				<verse number="63">Ale Ježíš mlčel. I řekl mu velekněz: „Zapřísahám tě při Bohu živém, abys nám pověděl, jsi-li ty Mesiáš, Syn Boží?“</verse>
				<verse number="64">Dí mu Ježíš: „Ano, já jsem; avšak pravím vám: Od tohoto času uzříte Syna člověka seděti po pravici Všemohoucího a přicházeti v oblacích nebeských.“</verse>
				<verse number="65">Tu roztrhl velekněz své roucho a řekl: „Rouhal se! Nač ještě potřebujeme svědky! Hle, nyní jste slyšeli rouhání.</verse>
				<verse number="66">Co soudíte vy?“ A oni odpověděli: „Hoden je smrti!“</verse>
				<verse number="67">Potom mu plivali do tváře a bili ho pěstmi, jiní ho políčkovali</verse>
				<verse number="68">říkajíce: „Hádej nám, Mesiáši, kdo tě to udeřil!“</verse>
				<verse number="69">Petr pak seděl venku na dvoře. I přistoupila k němu jedna služka a řekla mu: „Ty také jsi byl s Ježíšem Nazaretským!“</verse>
				<verse number="70">Ale on přede všemi zapřel: „Nerozumím, co pravíš.“</verse>
				<verse number="71">Když vyšel do brány, uzřela ho jiná [služka] a řekla přítomným: „Také tento byl s Ježíšem Nazaretským!“</verse>
				<verse number="72">On opět zapřel se zapřísaháním: „Neznám toho člověka.“</verse>
				<verse number="73">Po malé chvíli přistoupili okolostojící a řekli Petrovi: „Skutečně, i ty jsi z nich, neboť i tvá výslovnost tě prozrazuje.“</verse>
				<verse number="74">Tu se počal zaklínati a přísahati, že nezná toho člověka. A vtom kohout zakokrhal.</verse>
				<verse number="75">I rozpomenul se Petr na slovo Ježíšovo, které řekl: „Dříve než kohout zakokrhá, třikrát mě zapřeš.“ I vyšel ven a hořce plakal.</verse>
			</chapter>
			<chapter number="27">
				<verse number="1">Když se pak rozednilo, uradili se všichni velekněží a starší lidu proti Ježíšovi, že ho vydají na smrt.</verse>
				<verse number="2">A svázaného přivedli ho k vladaři Pontskému Pilátovi a odevzdali mu ho.</verse>
				<verse number="3">Tehdy vida Jidáš, který ho zradil, že jest odsouzen, z lítosti vrátil třicet stříbrných velekněžím a starším se</verse>
				<verse number="4">slovy: „Zhřešil jsem, poněvadž jsem zradil krev spravedlivou!“ Ale oni řekli: „Co nám do toho, to je tvá věc!“</verse>
				<verse number="5">I pohodil stříbrné v chrámě, odešel odtud a oběsil se osidlem.</verse>
				<verse number="6">Velekněží však vzali stříbrné a pravili: „Nesmějí se vložiti zpět do pokladny, neboť je to mzda za krev.“</verse>
				<verse number="7">A po poradě koupili za ně pole hrnčířovo k pohřbívání poutníků.</verse>
				<verse number="8">Proto se to pole až do dneška nazývá [Hakeldama, to jest] Pole krve.</verse>
				<verse number="9">Tehdy se naplnilo, co předpověděl prorok Jeremiáš slovy: „A vzali třicet stříbrných, mzdu to za člověka tak oceněného, kterého za tolik ocenili synové izraelští,</verse>
				<verse number="10">a dali je za pole hrnčířovo, jak mi ustanovil Pán.“</verse>
				<verse number="11">Ježíš pak stál před vladařem. I otázal se ho vladař: „Ty jsi král židovský?“ Ježíš mu řekl: „Ano, já jsem.“</verse>
				<verse number="12">A když velekněží a starší na něho žalovali, neodpověděl nic.</verse>
				<verse number="13">Tu mu řekl Pilát: „Neslyšíš, jak hrozné věci proti tobě svědčí?“</verse>
				<verse number="14">Ale On mu neodpověděl na žádné slovo, až se vladař velmi divil.</verse>
				<verse number="15">O slavnosti propouštíval vladař lidu jednoho vězně, kterého chtěli.</verse>
				<verse number="16">Měl pak tehdy pověstného vězně jménem Barabáše.</verse>
				<verse number="17">Když se tedy sešli, řekl jim Pilát: „Koho chcete, abych vám propustil, Barabáše či Ježíše, jenž se nazývá Mesiáš?“</verse>
				<verse number="18">Věděl totiž, že ho vydali ze závisti.</verse>
				<verse number="19">Ale když seděl na soudné stolici, vzkázala mu jeho manželka: „Nic neměj s tímto spravedlivým; neboť jsem dnes ve snách kvůli němu mnoho vytrpěla.“</verse>
				<verse number="20">Avšak velekněží a starší přemluvili lid, aby žádali o Barabáše, Ježíše však aby nechali zahubit.</verse>
				<verse number="21">I promluvil vladař a řekl jim: „Kterého z těch dvou chcete, abych vám propustil?“ A oni řekli: „Barabáše!“</verse>
				<verse number="22">Dí jim Pilát: „Co tedy mám učiniti s Ježíšem, který se nazývá Mesiáš?“ Všichni odpovídají: „Ať jest ukřižován!“</verse>
				<verse number="23">Dí jim vladař: „Co zlého učinil?“ Ale oni křičeli ještě hlasitěji: „Ať jest ukřižován!“</verse>
				<verse number="24">Vida tedy Pilát, že nic nezmůže, ale že bouře roste, vzal vodu, a umývaje si ruce před lidem, pravil: „Nevinen jsem krví tohoto spravedlivého. To je vaše věc!“</verse>
				<verse number="25">A všechen lid odpověděl: „Krev jeho na nás i na naše děti!“</verse>
				<verse number="26">Tu jim propustil Barabáše. Ježíše dal zbičovat a vydal jim ho, aby byl ukřižován.</verse>
				<verse number="27">Tehdy vedli vladařovi vojáci Ježíše do soudní budovy, shromáždili k němu celou četu,</verse>
				<verse number="28">svlékli ho a přioděli jej šarlatovým pláštěm.</verse>
				<verse number="29">A spletli korunu z trní, vložili mu ji na hlavu a do pravice mu (dali) třtinu. Klekali před ním a posměšně pravili: „Zdráv buď, králi židovský!“</verse>
				<verse number="30">Když ho poplivali, vzali třtinu a bili ho po hlavě.</verse>
				<verse number="31">A když se mu naposmívali, svlékli s něho plášť a oblékli ho v jeho roucho. Pak ho odvedli, aby ho ukřižovali.</verse>
				<verse number="32">Když vycházeli, potkali jednoho muže z Kyreny, jménem Šimona. Toho přinutili, aby nesl jeho kříž.</verse>
				<verse number="33">A přišli na místo jménem Golgota, to jest (v překladě) „Lebka“.</verse>
				<verse number="34">I dali mu píti vína smíšeného se žlučí. Okusil, ale napíti se nechtěl.</verse>
				<verse number="35">Když ho pak ukřižovali, rozdělili si jeho roucho, metajíce o ně los, [aby se naplnilo, co předpověděl prorok slovy: „Rozdělili si má roucha, a o můj oděv metali los.“]</verse>
				<verse number="36">A sedíce hlídali ho tam.</verse>
				<verse number="37">I dali mu nad hlavu nápis o jeho vině: „Tento je Ježíš, král židovský.“</verse>
				<verse number="38">S ním také ukřižovali dva lotry, jednoho po pravici, druhého po levici.</verse>
				<verse number="39">Ti, kteří tudy chodili, potřásajíce hlavami, rouhali se mu takto:</verse>
				<verse number="40">„Ha, jenž boříš chrám Boží a ve třech dnech jej zase stavíš, pomoz sám sobě! Jsi-li Syn Boží, sestup s kříže!“</verse>
				<verse number="41">Podobně se mu posmívali i velekněží se zákoníky a staršími a pravili:</verse>
				<verse number="42">„Jiným pomohl, ale sám sobě pomoci nemůže; je-li králem izraelským, ať sestoupí nyní s kříže, a my uvěříme v něho!</verse>
				<verse number="43">Doufal v Boha, ať ho nyní vysvobodí, má-li v něm zalíbení; vždyť pravil:,Syn Boží jsem.'“</verse>
				<verse number="44">Taktéž ho tupili i lotři, kteří byli s ním ukřižováni.</verse>
				<verse number="45">Od šesté hodiny pak nastala tma po celé krajině až do hodiny deváté.</verse>
				<verse number="46">A kolem deváté hodiny zvolal Ježíš silným hlasem: „Eli, Eli, lamma sabaktaní,“ to jest „Bože můj, Bože můj, proč jsi mě opustil?“</verse>
				<verse number="47">Někteří pak z těch, kteří tam stáli, to slyšeli a pravili: „Eliáše volá tento!“</verse>
				<verse number="48">A hned jeden z nich běžel, vzal houbu, namočil ji do octa a nabodnuv ji na třtinu, dával mu píti.</verse>
				<verse number="49">Jiní však říkali: „Počkej, ať uvidíme, přijde-li Eliáš ho vysvobodit!“</verse>
				<verse number="50">Ale Ježíš zvolal silným hlasem a vypustil duši.</verse>
				<verse number="51">A hle, opona chrámová se roztrhla ve dvě půle od vrchu až dolů, země se otřásla, skály se rozpukly</verse>
				<verse number="52">a hroby se otevřely. A mnoho těl zesnulých světců vstalo a po jeho vzkříšení</verse>
				<verse number="53">vyšli z hrobů, vešli do svatého města a ukázali se mnohým.</verse>
				<verse number="54">Když setník a ti, kteří s ním byli u Ježíše na stráži, viděli zemětřesení a to, co se dělo, báli se velice a pravili: „Skutečně, Syn Boží byl tento!“</verse>
				<verse number="55">Bylo pak tam také mnoho žen, které tomu zpovzdálí přihlížely. Ty už z Galileje doprovázely Ježíše a posluhovaly mu.</verse>
				<verse number="56">Mezi nimi byla Maria Magdalena a Maria, matka Jakubova a Josefova, a matka synů Zebedeových.</verse>
				<verse number="57">Když pak nastal večer, přišel jeden bohatý člověk z Arimathie, jménem Josef, který byl také učedníkem Ježíšovým.</verse>
				<verse number="58">Ten přišel k Pilátovi a požádal o tělo Ježíšovo. Pilát rozkázal tělo mu vydati.</verse>
				<verse number="59">A Josef vzav tělo, zavinul je v čisté plátno</verse>
				<verse number="60">a položil do svého nového hrobu, který dal (už) dříve ve skále vytesati. Ke dveřím hrobovým přivalil veliký kámen a odešel.</verse>
				<verse number="61">Byly pak tam Maria Magdalena a druhá Maria; seděly proti hrobu.</verse>
				<verse number="62">Druhého dne, který byl po pátku, sešli se velekněží a farizeové u Piláta</verse>
				<verse number="63">a řekli: „Pane, my jsme se rozpomenuli, že ten svůdce ještě za živa řekl:,Po třech dnech vstanu.'</verse>
				<verse number="64">Rozkaž tedy hlídati hrob až do třetího dne, aby snad jeho učedníci nepřišli a neukradli ho a lidu neřekli:,Vstal z mrtvých.' I byl by poslední klam horší než první.“</verse>
				<verse number="65">Řekl jim Pilát: „Máte stráž, jděte, hlídejte ho, jak dovedete!“</verse>
				<verse number="66">I odešli a opatřili hrob stráží a zapečetili kámen.</verse>
			</chapter>
			<chapter number="28">
				<verse number="1">Po sobotě, když už svítalo na neděli, přišila se Maria Magdalena a druhá Maria podívat na hrob.</verse>
				<verse number="2">A hle, nastalo veliké zemětřesení, neboť anděl Páně sestoupil s nebe a přistoupiv, odvalil kámen a posadil se naň.</verse>
				<verse number="3">Jeho obličej byl jako blesk a jeho roucho bílé jako sníh.</verse>
				<verse number="4">Stráž ze strachu před ním se zděsila a zůstala jako mrtvá.</verse>
				<verse number="5">I promluvil anděl k ženám: „Vy se nebojte, neboť vím, že hledáte Ježíše, který byl ukřižován!</verse>
				<verse number="6">Není ho tu, neboť vstal, jak řekl. Pojďte a vizte místo, kde byl Pán položen!</verse>
				<verse number="7">Pak rychle odejděte a povězte jeho učedníkům:,Vstal z mrtvých; a hle, předchází vás do Galileje, tam jej uvidíte.' Hle, já jsem vám to pověděl.“</verse>
				<verse number="8">Odešly rychle od hrobu s velikou bázní a radostí a běžely to zvěstovat jeho učedníkům.</verse>
				<verse number="9">A hle, Ježíš se potkal s nimi a řekl: „Buďte zdrávy!“ Ony přistoupily, objaly jeho nohy a poklonily se mu.</verse>
				<verse number="10">Tu jim Ježíš řekl: „Nebojte se! Jděte a zvěstujte mým bratřím, ať odejdou do Galileje; tam mě uvidí.“</verse>
				<verse number="11">Po odchodu žen, hle, přišli někteří ze stráže do města a oznámili velekněžím všechno, co se stalo.</verse>
				<verse number="12">Ti se shromáždili se staršími a po poradě dali vojákům mnoho peněz se slovy:</verse>
				<verse number="13">„Řekněte:,V noci přišli jeho učedníci a ukradli jej, zatím co my jsme spali.'</verse>
				<verse number="14">A uslyší-li o tom vladař, uchlácholíme ho a vás zbavíme nebezpečí.“</verse>
				<verse number="15">I vzali peníze a učinili, jak byli navedeni. A ta věc jest u židů rozšířena až do dneška.</verse>
				<verse number="16">Jedenáct učedníků odešlo pak do Galileje na horu, kam jim Ježíš přikázal.</verse>
				<verse number="17">Když ho uzřeli, poklonili se mu; někteří však pochybovali.</verse>
				<verse number="18">I přistoupil Ježíš a promluvil k nim takto: „Dána je mi veškerá moc na nebi i na zemi.</verse>
				<verse number="19">Jděte tedy, učte všechny národy a křtěte je ve jménu Otce i Syna i Ducha svatého!</verse>
				<verse number="20">A učte je zachovávati všecko, co jsem vám přikázal! A hle, já jsem s vámi po všechny dny až „do konce světa.“</verse>
			</chapter>
		</book>
		<book number="41">
			<chapter number="1">
				<verse number="1">Počátek evangelia Ježíše Krista, Syna Božího, byl takový,</verse>
				<verse number="2">jak je psáno u proroka Izaiáše: „Hle, já posílám svého posla před tváří tvou, který připraví ti cestu [před tebou].“</verse>
				<verse number="3">„Hlas volajícího na poušti:,Připravte cestu Páně, urovnejte mu stezky!' „</verse>
				<verse number="4">Jan vystoupil na poušti, křtil a hlásal křest pokání na odpuštění hříchů.</verse>
				<verse number="5">I vycházela k němu celá krajina judská a všichni jerusalemští a byli od něho křtěni v řece Jordáně, vyznávajíce své hříchy.</verse>
				<verse number="6">Jan byl oděn v roucho ze srsti velbloudí, měl kožený pás okolo svých beder a živil se kobylkami a lesním medem. Kázal:</verse>
				<verse number="7">„Přichází za mnou mocnější, nežli jsem já; nejsem hoden, abych se před ním shýbl a rozvázal řemínky u jeho obuvi.</verse>
				<verse number="8">Já jsem vás křtil vodou, On však vás bude křtíti Duchem svatým.“</verse>
				<verse number="9">V oněch dnech přišel Ježíš z galilejského Nazareta a byl pokřtěn od Jana v Jordáně.</verse>
				<verse number="10">Hned, jak vystupoval z vody, uzřel nebesa otevřená a Ducha jako holubici sestupovati na sebe.</verse>
				<verse number="11">A s nebe zazněl hlas: „Ty jsi můj milý Syn, v tobě se mi zalíbilo.“</verse>
				<verse number="12">A hned vyvádí ho Duch na poušť.</verse>
				<verse number="13">I pobyl na poušti čtyřicet dní [a čtyřicet nocí] a byl pokoušen od ďábla. Žil se zvěří a andělé mu sloužili.</verse>
				<verse number="14">Když pak byl Jan uvězněn, přišel Ježíš do Galileje a hlásal evangelium [o království] Božím.</verse>
				<verse number="15">Pravil: „Čas se naplnil a království Boží se přiblížilo. Čiňte pokání a věřte v evangelium!“</verse>
				<verse number="16">A když šel podél jezera Galilejského, spatřil Šimona a jeho bratra Ondřeje, jak pouštějí sítě do jezera; byli totiž rybáři.</verse>
				<verse number="17">I řekl jim Ježíš: „Pojďte za mnou, a učiním vás rybáři lidí!“</verse>
				<verse number="18">A oni hned zanechali sítě a šli za ním.</verse>
				<verse number="19">Když odtud kousek popošel, spatřil Jakuba, syna Zebedeova, a jeho bratra Jana, jak na loďce opravují sítě.</verse>
				<verse number="20">A hned je povolal. Oni pak opustili svého otce Zebedea na loďce s pomocníky a odešli za ním.</verse>
				<verse number="21">I vešli do Kafarnaa; a hned v sobotu vešel do synagogy a učil.</verse>
				<verse number="22">A žasli nad jeho učením, neboť učil je jako ten, který má moc, a ne jako zákoníci.</verse>
				<verse number="23">Byl pak v tamější synagoze člověk posedlý nečistým duchem. Ten vzkřikl:</verse>
				<verse number="24">„Co je ti do nás, Ježíši Nazaretský? Přišel jsi nás zahubit? Vím, kdo jsi: Světec Boží.“</verse>
				<verse number="25">I přikázal mu Ježíš: „Umlkni a vyjdi z člověka!“</verse>
				<verse number="26">A nečistý duch jím zalomcoval, vykřikl silným hlasem a vyšel z něho.</verse>
				<verse number="27">I podivili se všichni, takže se tázali jeden druhého: „Co to znamená? Jaké je to nové učení? Neboť s mocí rozkazuje i duchům nečistým, a poslouchají ho!“</verse>
				<verse number="28">I roznesla se o něm pověst rychle po celé galilejské krajině.</verse>
				<verse number="29">Hned jak vyšli ze synagogy, přišli do domu Šimonova a Ondřejova s Jakubem a Janem.</verse>
				<verse number="30">Tchyně Šimonova ležela ve vysoké horečce; hned mu o ní pověděli.</verse>
				<verse number="31">I přistoupil a pozdvihl ji, vzav ji za ruku, a v tom okamžiku jí přestala horečka. I posluhovala jim.</verse>
				<verse number="32">Když pak nastal večer a slunce zapadlo, přiváděli k němu všechny nemocné a posedlé,</verse>
				<verse number="33">a celé město se shromáždilo u dveří.</verse>
				<verse number="34">I uzdravil mnoho těch, kteří byli trápeni rozličnými nemocemi, a vymítí mnoho zlých duchů; ale nedovoloval duchům mluviti, poněvadž ho znali.</verse>
				<verse number="35">Přede dnem ještě skoro ráno vstal, odešel na osamělé místo a modlil se tam.</verse>
				<verse number="36">Tu za ním pospíšil Petr a ti, kteří byli s ním.</verse>
				<verse number="37">Když ho nalezli, řekli mu: „Všichni tě hledají.“</verse>
				<verse number="38">I řekl jim: „Pojďme do okolních vesnic a měst, abych kázal i tam, neboť k tomu jsem přišel.“</verse>
				<verse number="39">A kázal v jejich synagogách po celé Galileji a vymítal zlé duchy.</verse>
				<verse number="40">Tu přišel k němu malomocný a prosil ho na kolenou takto: „Chceš-li, můžeš mě očistiti.“</verse>
				<verse number="41">Ježíš se nad ním slitoval, pozvedl ruku, dotkl se ho a řekl mu: „Chci, buď čist!“</verse>
				<verse number="42">Po těchto slovech hned odešlo od něho malomocenství, a byl očištěn.</verse>
				<verse number="43">A přísně mu domluviv, ihned jej propustil</verse>
				<verse number="44">se slovy: „Hleď, abys nikomu o tom neříkal; ale jdi, ukaž se knězi a na svědectví pro ně obětuj za své očištění, co přikázal Mojžíš!“</verse>
				<verse number="45">Jakmile však odešel, počal vypravovat a rozhlašovati tu událost, takže Ježíš nemohl již veřejně vejiti do města, nýbrž se zdržoval venku na osamělých místech; ale přicházeli k němu lidé odevšad.</verse>
			</chapter>
			<chapter number="2">
				<verse number="1">Po několika dnech vešel opět do Kafarnaa.</verse>
				<verse number="2">I proslechlo se, že je doma; a sešlo se mnoho lidí, takže je ani nepojal prostor přede dveřmi. A kázal k nim slovo (Boží).</verse>
				<verse number="3">Tu přišli k němu s ochrnulým –</verse>
				<verse number="4">nesli ho čtyři muži – a poněvadž ho pro zástup nemohli přinésti k němu, odkryli nad Ježíšem střechu, učinili otvor a spustili lože s ochrnulým dolů.</verse>
				<verse number="5">Když Ježíš viděl jejich víru, řekl ochrnulému: „Synu, odpouštějí se ti tvé hříchy.“</verse>
				<verse number="6">Seděli pak tam někteří zákoníci a myslili si:</verse>
				<verse number="7">„Co tento tak mluví? Rouhá se! Kdo může odpouštěti hříchy, ne-li sám Bůh?“</verse>
				<verse number="8">Ale Ježíš poznal hned svým duchem, že tak myslí potajmu, a praví jim: „Proč myslíte na takové věci v svém srdci?</verse>
				<verse number="9">Co je snáze, říci ochrnulému:,Odpouštějí se ti hříchy,' či říci:,Vstaň, vezmi své lože a choď '?</verse>
				<verse number="10">Abyste však věděli, že Syn člověka má na zemi moc odpouštěti hříchy“ – dí ochrnulému –</verse>
				<verse number="11">„tobě pravím: Vstaň, vezmi své lože a jdi domů!“</verse>
				<verse number="12">A hned vstal, vzal své lože a odešel přede všemi, takže se všichni divili a chválili Boha řkouce: „Nikdy jsme nic takového neviděli.“</verse>
				<verse number="13">Tu vyšel opět k jezeru a všechen lid přicházel k němu; i učil je.</verse>
				<verse number="14">A když šel kolem, spatřil Leviho, syna Alfeova, seděti u celnice. I dí mu: „Pojď za mnou!“ On vstal a šel za ním.</verse>
				<verse number="15">Když pak v jeho domě stoloval, stolovalo také s Ježíšem a jeho učedníky mnoho celníků a hříšníků; neboť jich bylo mnoho mezi těmi, kteří jej doprovázeli.</verse>
				<verse number="16">Když to viděli zákoníci a farizeové, že stoluje s celníky a hříšníky, řekli jeho učedníkům: „Proč s celníky a hříšníky jí a pije [váš Mistr]?“</verse>
				<verse number="17">Ježíš to uslyšel a řekl jim: „Nepotřebují zdraví lékaře, nýbrž nemocní; neboť nepřišel jsem volat spravedlivé, nýbrž hříšníky.“</verse>
				<verse number="18">Učedníci Janovi i farizeové měli právě půst. Přicházejí a praví mu: „Proč se učedníci Janovi i učedníci farizejští postí, tvoji učedníci se však nepostí?“</verse>
				<verse number="19">Ježíš jim praví: „Což se mohou postit svatební hosté, dokud je s nimi ženich? Dokud mají ženicha mezi sebou, nemohou se postit.</verse>
				<verse number="20">Přijdou však dnové, kdy jim bude ženich vzat, a pak se budou v těch dnech postit.“</verse>
				<verse number="21">„Nikdo nepřišívá záplatu z nového sukna k starému rouchu, neboť jinak ta nová záplata odtrhne kus od starého a vznikne horší díra.</verse>
				<verse number="22">A nikdo nevlévá mladé víno do starých měchů; jinak víno roztrhne měchy, víno vyteče a měchy se zničí; ale mladé víno se má vlévat i do nových měchů.“</verse>
				<verse number="23">Jednou v sobotu šel Pán Ježíš obilním polem. Jeho učedníci počali cestou trhati klasy.</verse>
				<verse number="24">Farizeové mu řekli: „Hle, proč dělají v sobotu to, co není dovoleno?“</verse>
				<verse number="25">I řekl jim: „Nikdy jste nečetli, co učinil David, když měl nouzi a hlad, on i jeho průvodci?</verse>
				<verse number="26">Jak za velekněze Abiatara vešel do domu Božího a jedl předkladné chleby, jež není dovoleno jísti nikomu, leda kněžím, a jak dal i svým průvodcům?“</verse>
				<verse number="27">I pravil jim: „Sobota je pro člověka a nikoliv člověk pro sobotu;</verse>
				<verse number="28">proto Syn člověka je Pánem i soboty.“</verse>
			</chapter>
			<chapter number="3">
				<verse number="1">Když vešel opět do synagogy, byl tam člověk s uschlou rukou.</verse>
				<verse number="2">I pozorovali Ježíše, zda ho v sobotu uzdraví, aby ho obžalovali.</verse>
				<verse number="3">I řekl člověku s uschlou rukou: „Vstaň a postav se doprostřed!“</verse>
				<verse number="4">Jim však pravil: „Je dovoleno v sobotu činiti dobré či zlé? Zachrániti život či jej zničiti?“ Oni však mlčeli.</verse>
				<verse number="5">Zarmoucen nad jejich zatvrzelým srdcem se rozhlédl po nich s nevolí a řekl tomu člověku: „Zvedni svou ruku!“ I zvedl ji a jeho ruka byla zase zdráva.</verse>
				<verse number="6">Farizeové však odešli a radili se hned s herodovci proti němu, jak by ho zahubili.</verse>
				<verse number="7">Ježíš se však odebral se svými učedníky k jezeru a četný zástup z Galileje i Judska jej doprovázel.</verse>
				<verse number="8">Také z Jerusalema a z Idumeje i ze Zajordání a z okolí Tyru i Sidonu přišli k němu ve velkém množství, když uslyšeli, jak veliké věci koná.</verse>
				<verse number="9">I řekl svým učedníkům, aby měli pro něho připravenu loďku, a to proto, aby ho zástup netiskl.</verse>
				<verse number="10">Uzdravil jich totiž mnoho, takže se nemocní tlačili k němu, aby se ho dotkli.</verse>
				<verse number="11">Když to viděli nečistí duchové, padali před ním a křičeli:</verse>
				<verse number="12">„Ty jsi Syn Boží!“ On však jim přikazoval přísně, aby ho neprozrazovali.</verse>
				<verse number="13">I vystoupil na horu a povolal k sobě ty, které sám chtěl; a přišli k němu.</verse>
				<verse number="14">I ustanovil jich dvanáct, aby byli s ním a aby je posílal kázat.</verse>
				<verse number="15">Dal jim moc [uzdravovati nemoci a] vymítati zlé duchy. Ustanovil:</verse>
				<verse number="16">Šimona, jemuž dal jméno Petr;</verse>
				<verse number="17">Jakuba, syna Zebedeova, a Jana, bratra Jakubova – jimž dal jméno Boanerges, to jest synové hromu –</verse>
				<verse number="18">Ondřeje, Filipa, Bartoloměje, Matouše, Tomáše, Jakuba, syna Alfeova, Tadeáše, Šimona Horlivce</verse>
				<verse number="19">a Jidáše Iškariotského, jenž ho zradil.</verse>
				<verse number="20">I přišli do domu; a opět se sešel zástup, takže nemohli ani chleba pojísti.</verse>
				<verse number="21">Když to uslyšeli jeho lidé, vyšli ho zadržet, neboť si myslili, že se pominul s rozumem.</verse>
				<verse number="22">Ale zákoníci, kteří přišli z Jerusalema, pravili: „Má Beelzebuba a s pomocí knížete zlých duchů vymítá zlé duchy.“</verse>
				<verse number="23">I přivolal je k sobě a mluvil k nim v podobenstvích: „Jak může satan vymítati satana?</verse>
				<verse number="24">Rozdělí-li se království proti sobě – nemůže se to království udržeti;</verse>
				<verse number="25">a nebude-li dům v sobě jednotný, nebude se moci ten dům udržeti.</verse>
				<verse number="26">Také satan, povstane-li sám proti sobě, není jednotný; nebude moci obstáti, nýbrž bude v koncích.</verse>
				<verse number="27">Nikdo nemůže vejiti do domu silákova a pobrati jeho nářadí, dokud napřed siláka nesváže; potom teprve vyloupí jeho dům.“</verse>
				<verse number="28">„Vpravdě pravím vám: Všechny hříchy, i rouhání, kterých se dopustili lidé, budou jim odpuštěny.</verse>
				<verse number="29">Kdo by se však rouhal proti Duchu svatému, nedostane odpuštění na věky, nýbrž bude vinen věčným hříchem.“</verse>
				<verse number="30">Oni totiž pravili: „Má nečistého ducha.“</verse>
				<verse number="31">Tu přišli jeho matka a bratří; stojíce venku, dali ho zavolat,</verse>
				<verse number="32">neboť zástup seděl okolo něho. I řekli mu: „Hle, tvá matka a tvoji bratří jsou venku a hledají tě.“</verse>
				<verse number="33">Odpověděl jim: „Kdo je má matka a moji bratří?“</verse>
				<verse number="34">A rozhlédl se na ty, kteří seděli okolo něho, a pravil: „Hle, má matka a moji bratří!</verse>
				<verse number="35">Neboť kdo plní vůli Boží, ten je mi bratrem i sestrou i matkou!“</verse>
			</chapter>
			<chapter number="4">
				<verse number="1">A opět počal učiti u jezera. Veliký zástup se shromáždil k němu; proto vstoupil na loďku a usedl (v ní) na jezeře. Veškerý lid byl na břehu jezera.</verse>
				<verse number="2">I učil je mnohým věcem v podobenstvích. V svém kázání jim řekl:</verse>
				<verse number="3">„Slyšte! Hle, vyšel rozsévač, aby rozséval.</verse>
				<verse number="4">A když rozséval, padlo některé (zrno) na okraj cesty; i přiletěli [nebeští] ptáci a sezobali je.</verse>
				<verse number="5">A jiné padlo na skalnaté místo, kde nemělo mnoho půdy. Vzešlo rychle, poněvadž neleželo hluboko v zemi.</verse>
				<verse number="6">Když však vyšlo slunce, uvadlo, a poněvadž nemělo kořene, uschlo.</verse>
				<verse number="7">A jiné padlo mezi trní; i vzrostlo trní a udusilo je, a nevydalo užitek.</verse>
				<verse number="8">A jiné padlo v dobrou zemi, vzešlo a rostlo a vydalo plod; a přinášelo na třicet, i na šedesát a na sto [zrn].“</verse>
				<verse number="9">I dodal: „Kdo má uši k slyšení, slyš!“</verse>
				<verse number="10">A když byl sám, otázali se ho ti, kteří byli s ním i se dvanácti na to podobenství.</verse>
				<verse number="11">I řekl jim: „Vám je dáno poznati tajemství království Božího, oněm však, kdož jsou mimo, se podává všechno v podobenstvích,</verse>
				<verse number="12">aby dívajíce se hleděli, ale neviděli a slyšíce poslouchali, ale nerozuměli; aby se snad neobrátili a nebyly jim odpuštěny hříchy.“</verse>
				<verse number="13">I řekl jim: „Nerozumíte tomu podobenství? A jak potom poznáte ostatní podobenství?</verse>
				<verse number="14">Rozsevač rozsévá slovo.</verse>
				<verse number="15">Těmi pak, kteří jsou na okraji cesty, kde se slovo rozsévá, rozumějí se ti, kdož je slyší, avšak ihned přichází satan a bere jim slovo, které bylo zaseto do jejich srdce.</verse>
				<verse number="16">Podobně těmi, kteří jsou rozseti na skalnatá místa, rozumějí se ti, kteří přijímají hned slyšené slovo s radostí;</verse>
				<verse number="17">nemají však v sobě kořene, nýbrž jsou nestálí. Když pak nastane soužení nebo pronásledování pro to slovo, ihned se pohoršují.</verse>
				<verse number="18">A jsou jiní, rozsetí mezi trním; to jsou ti, kteří sice slyší slovo,</verse>
				<verse number="19">ale světské starosti a klamné bohatství a žádosti po jiných věcech se k nim vplíží, udušují slovo, takže se stává neplodným.</verse>
				<verse number="20">A těmi, kteří byli zaseti v dobrou zemi, se rozumějí ti, kteří slyší slovo a je přijímají i plod přinášejí, jedem třicet, jiný šedesát, jiný sto.“</verse>
				<verse number="21">I řekl jim: „Cožpak přinášejí svíci, aby ji postavili pod kbelík nebo pod postel? Což ne, aby ji postavili na svícen?</verse>
				<verse number="22">Neboť nic není skryto, co by se nedalo zjeviti, a nic se neděje tajně, aby to nepřišlo najevo.</verse>
				<verse number="23">Má-li kdo uši k slyšení, slyš!“</verse>
				<verse number="24">Potom jim řekl: „Vizte, co slyšíte! Jakou měrou měříte, takovou bude vám naměřeno; ano, bude vám přidáno.</verse>
				<verse number="25">Neboť kdo má, tomu bude dáno; a kdo nemá, tomu bude vzato i to, co má.“</verse>
				<verse number="26">Také řekl: „Tak se děje v království Božím, jako když člověk zaseje símě do země. Zatím co sám</verse>
				<verse number="27">spí a vstává, v noci a ve dne, símě vzchází a vzrůstá; on však neví, jak.</verse>
				<verse number="28">Neboť země sama od sebe vydává nejdříve stéblo, potom klas, a nato plné zrno v klasu.</verse>
				<verse number="29">Když pak se ukáže zralý plod, ihned pošle srp, neboť nastala žeň.“</verse>
				<verse number="30">Dále řekl: „K čemu přirovnáme království Boží anebo v kterém podobenství je představíme?</verse>
				<verse number="31">Je jako zrno hořčičné, když se zaseje do země; to je nejmenší ze všech semen na zemi,</verse>
				<verse number="32">ale když se zaseje, vzrůstá a stává se větším než všechny byliny; a vyhání veliké ratolesti, takže ptáci nebeští mohou hnízditi v jeho stínu.“</verse>
				<verse number="33">A mnoha takovými podobenstvími podával jim slovo, pokud je dovedli slyšeti.</verse>
				<verse number="34">Bez podobenství k nim nemluvil; byl-li však sám se svými učedníky, vykládal jim všechno.</verse>
				<verse number="35">V onen den, když nastal večer, řekl jim: „Přeplavme se na druhý břeh!“</verse>
				<verse number="36">Rozpustili lid a (učedníci) berou ho tak, jak byl na loďce; také jiné loďky byly s ním.</verse>
				<verse number="37">I strhla se veliká vichřice. Vlny vnikaly do loďky, takže se loďka již naplňovala.</verse>
				<verse number="38">On však spal na zádi loďky na podušce. I budí ho a praví mu: „Mistře, nezáleží ti na tom, že hyneme?“</verse>
				<verse number="39">I vstal, přísně přikázal větru a nařídil jezeru: „Buď ticho, upokoj se!“ A přestal vítr a nastalo veliké ticho.</verse>
				<verse number="40">I řekl jim: „Proč se bojíte? Což ještě nemáte víry?“ Tu je pojala veliká bázeň a jeden druhého se tázal: „Kdo jest asi tento, že ho vítr i jezero poslouchají?“</verse>
			</chapter>
			<chapter number="5">
				<verse number="1">I přeplavili se na druhý břeh do gerasenské krajiny.</verse>
				<verse number="2">Jak vyšel z loďky, ihned se s ním potkal člověk vyšlý z hrobů, posedlý nečistým duchem.</verse>
				<verse number="3">Bydlel totiž v hrobech a již ani řetězy nemohl ho nikdo svázati;</verse>
				<verse number="4">neboť ačkoliv byl často spoután okovy a řetězy, řetězy přetrhal, okovy rozlámal a nikdo ho nemohl zkrotit.</verse>
				<verse number="5">Zdržoval se stále ve dne v noci v hrobech nebo na horách, křičel a bil se kameny.</verse>
				<verse number="6">Když spatřil z daleka Ježíše, přiběhl, poklonil se mu</verse>
				<verse number="7">a vykřikl silným hlasem: „Co je ti do mne, Ježíši, Synu Boha nejvyššího? Při Bohu tě zapřísahám, netrap mě!“</verse>
				<verse number="8">Ježíš mu totiž řekl: „Nečistý duchu, vyjdi z tohoto člověka!“</verse>
				<verse number="9">I otázal se ho: „Jak se jmenuješ?“ Řekl mu: „Jmenuji se Pluk, neboť je nás mnoho.“</verse>
				<verse number="10">A prosil ho velice, aby je nevyháněl z té krajiny.</verse>
				<verse number="11">Páslo se tam u hory veliké stádo vepřů.</verse>
				<verse number="12">I prosili ho duchové: „Pošli nás do vepřů, ať vejdeme do nich!“</verse>
				<verse number="13">Povolil jim to [hned]. I vyšli nečistí duchové a vešli do vepřů. A stádo – asi dva tisíce kusů – se hnalo po srázu do jezera a utonulo v jezeru.</verse>
				<verse number="14">Pastýři pak utekli a rozhlásili to po městě i po venkově. I vyšli se (lidé) podívat, co se stalo.</verse>
				<verse number="15">A přicházejí k Ježíšovi a vidí toho, jenž býval posedlý, že sedí, jest oblečen a má zdravý rozum; i báli se.</verse>
				<verse number="16">Očití svědkové pak jim vypravovali, jak se to posedlému stalo; též (vypravovali) o vepřích.</verse>
				<verse number="17">I počali ho prosit, aby odešel z jejich území.</verse>
				<verse number="18">Když pak vstupoval na loďku, prosil ho ten, jenž býval posedlý, aby směl jíti s ním.</verse>
				<verse number="19">Ale nedovolil mu to, nýbrž řekl mu: „Jdi domů k svým a oznam jim, jak veliké věci ti učinil Pán a jak se nad tebou slitoval!“</verse>
				<verse number="20">I odešel a počal rozhlašovati v Desítiměstí, jak veliké věci mu prokázal Ježíš. A všichni se divili.</verse>
				<verse number="21">Když se Ježíš přeplavil na loďce opět na druhý břeh, sešel se k němu veliký zástup. Ještě byl na břehu jezera,</verse>
				<verse number="22">když k němu přišel jeden z představených synagogy, jménem Jair; a spatřiv ho, padl mu k nohám</verse>
				<verse number="23">a prosil ho snažně: „Má dcera umírá; pojď, vlož na ni ruku, aby se uzdravila a žila!“</verse>
				<verse number="24">I odešel s ním za doprovodu velkého zástupu lidí. Ti se tísnili okolo něho.</verse>
				<verse number="25">Tu byla jedna žena, která trpěla krvotokem dvanáct let.</verse>
				<verse number="26">Mnoho vytrpěla od mnoha lékařů a vynaložila všechen svůj majetek, a přece jí to nic neprospělo, nýbrž spíše ještě uškodilo.</verse>
				<verse number="27">Když uslyšela o Ježíšovi, přišla k zástupu odzadu a dotkla se jeho roucha,</verse>
				<verse number="28">neboť si myslila: „Dotknu-li se jen jeho roucha, budu uzdravena.“</verse>
				<verse number="29">A hned jí přestal výtok krve a pocítila na těle, že jest uzdravena ze své nemoci.</verse>
				<verse number="30">Ale Ježíš poznal ihned sám na sobě, že z něho vyšla moc. Obrátil se k zástupu a pravil: „Kdo se to dotkl mého roucha?“</verse>
				<verse number="31">I řekli mu jeho učedníci: „Vidíš přece, že se zástup tlačí na tebe, a ty pravíš:,Kdo se mne dotkl?' „</verse>
				<verse number="32">I rozhlížel se po té, která to učinila.</verse>
				<verse number="33">Žena pak vědouc, co se jí stalo, přistoupila s bázní a chvěním, padla před ním a pověděla mu plnou pravdu.</verse>
				<verse number="34">On pak jí řekl: „Dcero, tvá víra tě uzdravila; jdi v pokoji a buď uzdravena ze své nemoci!“</verse>
				<verse number="35">Když ještě mluvil, přišli od představeného synagogy se zprávou: „Tvá dcera zemřela. Proč ještě obtěžuješ Mistra?“</verse>
				<verse number="36">Ježíš však uslyšev to slovo, řekl představenému synagogy: „Neboj se, jenom věř!“</verse>
				<verse number="37">A nenechal nikoho jíti s sebou kromě Petra, Jakuba a jeho bratra Jana.</verse>
				<verse number="38">I přicházejí do domu představeného synagogy. A postřehne hluk a zaslechne lidi plakati a velmi kvíleti.</verse>
				<verse number="39">Vešel k nim a praví: „Proč hlučíte a pláčete? Dívka nezemřela, ale spí.“</verse>
				<verse number="40">I posmívali se mu. On však vypustil všechny, vzal otce i matku té dívky a ty, kteří byli s ním, a vešel tam, kde ležela dívka.</verse>
				<verse number="41">Vzal dívku za ruku a řekl jí: „Talítha, kúmí!“ – to jest v překladě: „Dívko – pravím ti – vstaň!“</verse>
				<verse number="42">A hned dívka vstala a chodila; bylo jí dvanáct let. I užasli velmi.</verse>
				<verse number="43">A přikázal jim přísně, aby nikdo o tom nezvěděl. Pak řekl, aby jí dali jísti.</verse>
			</chapter>
			<chapter number="6">
				<verse number="1">Když vyšel odtud, odebral se do své otčiny. Jeho učedníci šli s ním.</verse>
				<verse number="2">Když pak byla sobota, počal učiti v synagoze, a mnozí slyšíce ho, žasli nad jeho učením a pravili: „Odkud má [všechny] ty věci? A jaká to moudrost, která je mu dána, a takové divy, které se dějí jeho rukama?</verse>
				<verse number="3">Copak to není tesař, syn Marie a bratr Jakubův a Josefův a Judův a Šimonův? A copak nebydlí také jeho sestry zde u nás?“ I horšili se nad ním.</verse>
				<verse number="4">Ježíš jim řekl: „Všude jinde je prorok v úctě, jen v své otčině, mezi svými krajany a v svém příbuzenstvu nikoliv.“</verse>
				<verse number="5">A nemohl tam učiniti žádný zázrak kromě toho, že uzdravil několik nemocných, vloživ na ně ruce.</verse>
				<verse number="6">Divil se jejich nevěře. Pak obcházel okolní vesnice a učil (tam).</verse>
				<verse number="7">I povolal k sobě dvanáct a počal je posílati po dvou; dal jim také moc nad nečistými duchy.</verse>
				<verse number="8">A přikázal jim, aby nebrali na cestu nic, toliko hůl; ani ne mošnu ani chleba ani peníze do opasku;</verse>
				<verse number="9">aby si však obuli sandály a neoblékali dvě sukně.</verse>
				<verse number="10">A řekl jim: „Kdekoliv vejdete do domu, tam zůstávejte, pokud z toho místa neodejdete.</verse>
				<verse number="11">Ale kde vás nepřijmou ani vás neuposlechnou, tam setřeste, až odtamtud budete vycházet, prach se svých nohou na svědectví proti nim!“</verse>
				<verse number="12">I vyšli a kázali, aby činili pokání.</verse>
				<verse number="13">Také vymítali mnoho duchů a mazali olejem mnohé nemocné a uzdravovali je.</verse>
				<verse number="14">I uslyšel to král Herodes, neboť (Ježíšovo) jméno se stalo slavným, a řekl: „Jan Křtitel vstal z mrtvých, a proto působí v něm divotvorná moc.“ Jiní však pravili: „Eliáš je to.“</verse>
				<verse number="15">A jiní říkali: „Prorok je to jako jeden z proroků.“</verse>
				<verse number="16">Když to Herodes uslyšel, řekl: „Jan, kterého jsem dal stíti, vstal [z mrtvých].“</verse>
				<verse number="17">Herodes dal totiž Jana zajmouti a vsaditi do vězení kvůli Herodiadě, manželce svého bratra Filipa, že ji pojal za manželku.</verse>
				<verse number="18">Neboť Jan říkával Herodovi: „Není ti dovoleno míti manželku svého bratra.“</verse>
				<verse number="19">Herodias proto nevražila na něho a chtěla ho zabíti, ale nemohla,</verse>
				<verse number="20">poněvadž Herodes se bál Jana, věda, že je to muž spravedlivý a svatý. I chránil ho, mnoho činil podle jeho rad a rád mu naslouchal.</verse>
				<verse number="21">Nadešel však příhodný den. Herodes vystrojil o svých narozeninách hostinu svým velmožům, velitelům vojska a předním mužům galilejským.</verse>
				<verse number="22">Když pak vešla dcera právě té Herodiady a tančila a zalíbila se Herodovi i jeho spolustolujícím, řekl král dívce: „Požádej mě, oč chceš, a dám ti to!“</verse>
				<verse number="23">A přísahal jí: „O cokoli požádáš, dám ti, třebas by to byla i polovice mého království.“</verse>
				<verse number="24">Ona odešla a řekla své matce: „Oč mám žádati?“ Ta odpověděla: „O hlavu Jana Křtitele.“</verse>
				<verse number="25">I vešla chvatně ke králi a prosila ho: „Chci, abys mi dal ihned na míse hlavu Jana Křtitele.“</verse>
				<verse number="26">I zarmoutil se král. Pro svou přísahu však a kvůli spoluhodovníkům nechtěl ji zarmoutit.</verse>
				<verse number="27">I poslal hned kata s rozkazem, aby přinesl jeho hlavu. Ten ho sťal v žaláři</verse>
				<verse number="28">a přinesl jeho hlavu na míse a dal ji dívce, a dívka ji dala své matce.</verse>
				<verse number="29">Když to uslyšeli jeho učedníci, přišli, vzali jeho tělo a pochovali je do hrobu.</verse>
				<verse number="30">I sešli se apoštolé k Ježíšovi a vyprávěli mu všechno, co činili a čemu učili.</verse>
				<verse number="31">On jim řekl: „Pojďte stranou na osamělé místo a trochu si odpočiňte!“ Bylo totiž mnoho těch, kteří přicházeli a odcházeli, takže sami neměli ani kdy se najísti.</verse>
				<verse number="32">Potom vstoupili na loďku a odebrali se na osamělé místo v ústraní.</verse>
				<verse number="33">Ale lidé viděli je odcházeti a mnozí to poznali; i sběhli se tam pěšky ze všech měst a přišli (tam) dříve než oni.</verse>
				<verse number="34">A když Ježíš vystoupil a uzřel veliký zástup, bylo mu jich líto, poněvadž byli jako ovce bez pastýře; a počal je uičiti mnoha věcem.</verse>
				<verse number="35">A když už čas pokročil, přistoupili jeho učedníci a řekli mu: „Osamělé je toto místo a hodina již pokročila.</verse>
				<verse number="36">Rozpusť je, ať odejdou do okolních dvorců a vesnic nakoupit si pokrmů k jídlu!“</verse>
				<verse number="37">On však jim odpověděl: „Dejte vy jim jísti!“ I řekli mu: „Což máme odejít a koupit za dvě stě denárů chlebů a dáti jim jísti?“</verse>
				<verse number="38">On jim řekl: „Kolik chlebů máte? Jděte se podívat!“ Když to zvěděli, řekli: „Pět a dvě ryby.“</verse>
				<verse number="39">I přikázal jim, aby rozsadili všechny po skupinách po zelené trávě.</verse>
				<verse number="40">I posadili se ve skupinách po stu a po padesáti.</verse>
				<verse number="41">A vzav pět chlebů a dvě ryby, vzhlédl k nebi, požehnal a pak rozlámal chleby a dával svým učedníkům, aby je kladli před ně. Také dvě ryby rozdělil mezi všechny.</verse>
				<verse number="42">I jedli všichni a nasytili se.</verse>
				<verse number="43">A sebrali zbytky, dvanáct plných košů kousků, stejně z ryb.</verse>
				<verse number="44">Bylo pak těch, kteří jedli, pět tisíc mužů.</verse>
				<verse number="45">A hned přiměl své učedníky, aby vstoupili na loďku a plavili se napřed na druhý břeh k Bethsaidě, zatím co On rozpouštěl zástup.</verse>
				<verse number="46">A když je rozpustil, odešel na horu se pomodlit.</verse>
				<verse number="47">Když nastal večer, byla loďka uprostřed jezera. On sám byl na souši.</verse>
				<verse number="48">Viděl je, jak se namáhavě plaví, neboť vál proti nim vítr. Kolem čtvrté noční hlídky kráčel po jezeře směrem k nim a chtěl je minouti.</verse>
				<verse number="49">Ale když oni ho spatřili, jak kráčí po jezeře, vykřikli v domnění, že je to přízrak,</verse>
				<verse number="50">neboť všichni ho viděli a poděsili se. A hned k nim promluvil takto: „Buďte dobré mysli! Já jsem to, nebojte se!“</verse>
				<verse number="51">I vstoupil k nim na loďku a vítr se utišil. A oni ještě více žasli,</verse>
				<verse number="52">neboť nepovážili, co se stalo s chleby; bylo totiž jejich srdce zaslepeno.</verse>
				<verse number="53">A když se přeplavili na druhý břeh, přišli do genesaretské krajiny; tam přistali.</verse>
				<verse number="54">Jakmile vystoupili z loďky, (lidé) ho hned poznali.</verse>
				<verse number="55">I proběhli celou tu krajinu a počali nositi na nosítkách nemocné tam, kde slyšeli, že jest.</verse>
				<verse number="56">A kde vcházel do vesnic nebo do dvorců nebo do měst, kladli nemocné na ulice. Ti ho prosili, aby se směli dotknouti alespoň lemu jeho roucha. A všichni, kteří se ho dotkli, uzdravili se.</verse>
			</chapter>
			<chapter number="7">
				<verse number="1">I scházejí se k němu farizeové a někteří ze zákoníků; přišli z Jerusalema.</verse>
				<verse number="2">Když uzřeli některé z jeho učedníků, jak jedí chléb poskvrněnýma, to jest neumytýma rukama, [hanili je]. –</verse>
				<verse number="3">Farizeové totiž a židé vůbec nejedí, dokud si neumyjí důkladně ruce, zachovávajíce tak podání starších.</verse>
				<verse number="4">A když přijdou z trhu, nejedí dříve, dokud se nevykoupají. A je mnoho ještě jiných předpisů, které zachovávají na základě podání: umývání koflíků, džbánů, měděnic, [loží]. –</verse>
				<verse number="5">I tázali se ho farizeové a zákoníci: „Proč tvoji učedníci nezachovávají podání starších, ale jedí chléb poskvrněnýma rukama?“</verse>
				<verse number="6">On však jim odpověděl: „Dobře prorokoval Izaiáš o vás pokrytcích, jak je psáno:,Tento lid ctí mě ústy, ale jejich srdce je daleko ode mne!</verse>
				<verse number="7">Nadarmo však mě ctí, protože učí lidským naukám a nařízením.'</verse>
				<verse number="8">Neboť jste opustili přikázání Boží a zachováváte lidské nařízení: umývání džbánů, koflíků; a mnoho jiných předpisů podobných těmto zachováváte.“</verse>
				<verse number="9">Potom jim řekl: „Klidně rušíte přikázání Boží, abyste mohli zachovávati své podání.</verse>
				<verse number="10">Neboť Mojžíš pravil:,Cti otce svého a matku svou!' a,Kdo zlořečí otci nebo matce, ať umře!'</verse>
				<verse number="11">Vy však pravíte: Řekne-li kdo otci nebo matce:,Co ti ještě ode mne patří, je korban, to jest zásvětný dar,'</verse>
				<verse number="12">již připouštíte, aby takový už nic nečinil pro svého otce nebo pro svou matku.</verse>
				<verse number="13">Tak rušíte slovo Boží svým podáním, jemuž jste učili; a podobných takových věcí činíte mnoho.“</verse>
				<verse number="14">A svolal k sobě opět zástup a pravil jim: „Poslyšte mě a rozumějte!</verse>
				<verse number="15">Nic nevchází zvenku do člověka, co by ho mohlo poskvrniti, ale to, co vychází z člověka, to jest, co ho poskvrňuje.</verse>
				<verse number="16">Má-li kdo uši k slyšení, slyš!“</verse>
				<verse number="17">A když vešel od zástupu do domu, tázali se ho jeho učedníci na to podobenství.</verse>
				<verse number="18">Praví jim: „I vy jste tak nechápaví? Nechápete, že nic, co zvenku vchází do člověka, nemůže ho poskvrniti,</verse>
				<verse number="19">poněvadž nevchází mu do srdce, nýbrž jde do břicha a vychází do stoky, vyčišťujíc všeliké pokrmy?“</verse>
				<verse number="20">Pravil dále: „Co vychází z člověka, to poskvrňuje člověka;</verse>
				<verse number="21">neboť z nitra, z lidského srdce vycházejí zlé myšlenky, cizoložství, smilstva, vraždy,</verse>
				<verse number="22">krádeže, lakomství, nešlechetnosti, lesť, nestydatosti, závist, rouhání, pýcha, pošetilost.</verse>
				<verse number="23">Všechny tyto (nectnosti) vycházejí z nitra a poskvrňují člověka.“</verse>
				<verse number="24">Když vstal, odešel odtud do tyrského a sidonského území. Vešel do jednoho domu a nechtěl, aby se někdo o tom dověděl. Ale nemohl se utajiti;</verse>
				<verse number="25">neboť hned, jak o něm uslyšela jedna žena, jejíž dcera měla nečistého ducha, vešla a padla mu k nohám.</verse>
				<verse number="26">Ta žena byla pohanka, rodem Syrofeničanka. I prosila ho, aby vymítí zlého ducha z její dcery.</verse>
				<verse number="27">Řekl jí: „Dovol, ať se nejdříve nasytí dítky; neboť není správné bráti chléb dětem a házeti psíkům.“</verse>
				<verse number="28">Ale ona odpověděla: „Ovšem, Pane, ale i psíci pod stolem jedí z drobtů po dětech.“</verse>
				<verse number="29">Tu jí řekl: „Pro tuto řeč jdi! Zlý duch vyšel z tvé dcery.“</verse>
				<verse number="30">I odešla do svého domu a shledala, že dívka leží na loži a že zlý duch vyšel.</verse>
				<verse number="31">A když vyšel zase z tyrského území, přišel Sidonem k jezeru Galilejskému územím Desítiměst.</verse>
				<verse number="32">I přivedli mu hluchoněmého a prosili ho, aby vložil na něho ruku.</verse>
				<verse number="33">Vzal jej od zástupu stranou, vložil mu do uší své prsty, pak nasliniv si prst, dotkl se jeho jazyka,</verse>
				<verse number="34">pohlédl s povzdechem k nebi a řekl mu: „Efeta!“ to jest: „Otevři se!“</verse>
				<verse number="35">A hned se otevřely jeho uši a rozvázal se jeho svázaný jazyk; i mluvil správně.</verse>
				<verse number="36">A přikázal jim, aby o tom nikomu neříkali. Ale čím více jim přikazoval, tím více to rozhlašovali.</verse>
				<verse number="37">I divili se velice a pravili: „Dobře učinil všechny věci, i hluchým dává sluch a němým řeč.“</verse>
			</chapter>
			<chapter number="8">
				<verse number="1">V těch dnech byl s ním opět veliký zástup. Poněvadž neměli co jísti, svolal k sobě své učedníky a řekl jim:</verse>
				<verse number="2">„Líto je mi zástupu, neboť již tři dny meškají se mnou a nemají co jísti.</verse>
				<verse number="3">Rozpustím-li je lačné domů, zemdlí na cestě, neboť někteří z nich přišli z daleka.“</verse>
				<verse number="4">I řekli mu jeho učedníci: „Odkud bude někdo moci nasytiti je chleby zde v pusté krajině?“</verse>
				<verse number="5">Tu se jich otázal: „Kolik chlebů máte?“ Oni řekli: „Sedm.“</verse>
				<verse number="6">I rozkázal zástupu, aby se rozložil po zemi. A vzav sedm chlebů, učinil díky, rozlámal je a dával svým učedníkům, aby je předkládali. I předložili je zástupu.</verse>
				<verse number="7">Také měli několik rybiček. Ty požehnal a dal je také předložiti.</verse>
				<verse number="8">I jedli a nasytili se. Zbylých kousků sebrali sedm košů.</verse>
				<verse number="9">Bylo pak [těch, kteří jedli,] asi čtyři tisíce. I rozpustil je.</verse>
				<verse number="10">A hned vstoupil se svými učedníky na loďku a připlul do krajiny dalmanutské.</verse>
				<verse number="11">Tu přišli farizeové a počali se s ním příti, žádajíce od něho znamení s nebe, aby ho pokoušeli.</verse>
				<verse number="12">Ale On si vzdychl v svém duchu a pravil: „Proč žádá toto pokolení znamení? Vpravdě pravím vám: Nebude dáno znamení tomuto pokolení.“</verse>
				<verse number="13">A nechav je, vstoupil zase na loďku a přeplavil se na druhý břeh.</verse>
				<verse number="14">Zapomněli však vzíti si chleby a neměli s sebou na loďce nic než jeden chléb.</verse>
				<verse number="15">(Ježíš) jim přikazoval: „Hleďte, ať se varujete kvasu farizejského a kvasu Herodova!“</verse>
				<verse number="16">I uvažovali mezi sebou: „To proto, že nemáme chlebů.“</verse>
				<verse number="17">Když to Ježíš poznal, pravil jim: „Proč uvažujete, že nemáte chlebů? Ještě nechápete ani nerozumíte? Copak ještě máte své srdce zaslepeno? Majíce oči, nevidíte?</verse>
				<verse number="18">Majíce uši, neslyšíte?</verse>
				<verse number="19">A nepamatujete se na to, když jsem rozlámal pět chlebů mezi pět tisíc, kolik jste nasbírali košů plných kousků?“ Praví mu: „Dvanáct.“</verse>
				<verse number="20">„A když sedm chlebů mezi čtyři tisíce, kolik jste nasbírali košíků kousků?“ Praví mu: „Sedm.“</verse>
				<verse number="21">Na to jim řekl: „A to ještě nerozumíte?“</verse>
				<verse number="22">I přišli do Bethsaidy; tam přivedli k němu slepce a prosili ho, aby se ho dotkl.</verse>
				<verse number="23">Vzal slepce za ruku a vyvedl ho z vesnice. Pak mu potřel slinou oči, vložil na něho ruce a tázal se ho, zdali co vidí.</verse>
				<verse number="24">I pohlédl vzhůru a řekl: „Vidím choditi lidi veliké jako stromy.“</verse>
				<verse number="25">Nato mu vložil opět ruce na oči. I prohlédl a byl uzdraven, takže viděl všechno jasně.</verse>
				<verse number="26">A poslal ho domů s příkazem: „Jdi domů, a až vejdeš do vesnice, nikomu (o tom) nevykládej!“</verse>
				<verse number="27">I vyšel Ježíš se svými učedníky do vesnic v okolí Caesareje Filipovy. Cestou se tázal svých učedníků: „Za koho mě lidé pokládají?“</verse>
				<verse number="28">Oni mu odpověděli: „Za Jana Křtitele, jiní za Eliáše, jiní pak za jednoho z proroků.“</verse>
				<verse number="29">Tu jim dí: „Vy pak za koho mě pokládáte?“ Petr mu odpověděl: „Ty jsi Mesiáš.“</verse>
				<verse number="30">I přikázal jim přísně, aby to o něm nikomu neříkali.</verse>
				<verse number="31">I počal je poučovati, že Syn člověka musí mnoho vytrpěti a býti zavržen staršími a velekněžími i zákoníky a býti zabit a po třech dnech vstáti z mrtvých.</verse>
				<verse number="32">Ta slova mluvil otevřeně. I vzal ho Petr stranou a počal mu domlouvati;</verse>
				<verse number="33">ale On se obrátil, pohleděl na své učedníky a přísně přikázal Petrovi: „Jdi mi s očí, satane, neboť nemáš na zřeteli věci Boží, nýbrž věci lidské!“</verse>
				<verse number="34">A když přivolal k sobě zástup i své učedníky, řekl jim: „Chce-li kdo za mnou přijíti, zapři sebe sám a vezmi svůj kříž a následuj mne!</verse>
				<verse number="35">Neboť kdo by chtěl svůj život zachrániti, ztratí jej; kdo by však svůj život pro mne a pro evangelium ztratil, zachrání jej.</verse>
				<verse number="36">Neboť co prospěje člověku, i kdyby celý svět získal, ale ztratil život (věčný)?</verse>
				<verse number="37">Anebo jakou výměnu dá člověk za svůj život (věčný)?</verse>
				<verse number="38">Neboť kdo se bude styděti za mne a za má slova v tomto cizoložném a hříšném pokolení, za toho se bude styděti také Syn člověka, až přijde v slávě svého Otce se svatými anděly.“</verse>
				<verse number="39">Potom jim řekl: „Vpravdě pravím vám: Jsou tu někteří mezi přítomnými, kteří neokusí smrti, dokud neuzří království Boží přicházeti v moci.“</verse>
			</chapter>
			<chapter number="9">
				<verse number="1">Po šesti dnech vzal Ježíš Petra, Jakuba a Jana a vedl je samotné na vysokou horu do ústraní. Tam se před nimi proměnil.</verse>
				<verse number="2">I zaskvěla se jeho roucha a velmi zbělela jako sníh, jak je žádný bělič na zemi nemůže vybíliti.</verse>
				<verse number="3">A zjevil se jim Eliáš s Mojžíšem a rozmlouvali s Ježíšem.</verse>
				<verse number="4">A Petr řekl Ježíšovi: „Mistře, dobře je nám zde! Udělejme tři stánky: tobě jeden, Mojžíšovi jeden a Eliášovi jeden!“</verse>
				<verse number="5">Nevěděl totiž, co mluví, neboť byli polekáni.</verse>
				<verse number="6">I udělal se oblak a zastiňoval je, a z oblaku zazněl hlas: „Tento je můj milý Syn, toho poslouchejte!“</verse>
				<verse number="7">A když se náhle kolem rozhlédli, neviděli již nikoho, jenom samotného Ježíše u sebe.</verse>
				<verse number="8">Když sestupovali s hory, přikázal jim, aby nikomu o tom, co viděli, nepovídali; teprve až vstane Syn člověka z mrtvých.</verse>
				<verse number="9">I podrželi si tu věc u sebe, ač uvažovali, co to znamená „až vstane z mrtvých.“</verse>
				<verse number="10">I tázali se ho: „Proč tedy říkají [farizeové a] zákonici, že napřed má přijíti Eliáš?“</verse>
				<verse number="11">On pak jim odpověděl: „Eliáš přijde napřed a napraví všechno. A co je psáno o Synu člověka, že má mnoho trpěti a býti opovržen?</verse>
				<verse number="12">Ale pravím vám: Eliáš již přišel a učinili mu, co se jim zlíbilo, jak je to o něm psáno.“</verse>
				<verse number="13">A když přišel k svým učedníkům, spatřil veliký zástup a okolo nich i zákoníky, jak se s nimi hádají.</verse>
				<verse number="14">Jakmile všechen lid spatřil Ježíše, užasl a polekal se; pak běželi k němu a vítali ho.</verse>
				<verse number="15">I otázal se jich: „Oč se hádáte mezi sebou?“</verse>
				<verse number="16">Jeden ze zástupu mu odpověděl: „Mistře, přivedl jsem k tobě svého syna, má němého ducha</verse>
				<verse number="17">a ten jím trhá, kdekoliv ho uchopí, takže sliní a skřípe zuby a ztrne. I řekl jsem tvým učedníkům, aby ho vymítli, ale nemohli.“</verse>
				<verse number="18">On jim řekl: „Ó pokolení nevěřící, jak dlouho mám býti s vámi? Jak dlouho mám vás trpěti? Přiveďte ho ke mně!“</verse>
				<verse number="19">I přivedli ho. A jakmile ho zlý duch spatřil, hned chlapcem zalomcoval; a on padl na zem, válel se a slinil.</verse>
				<verse number="20">I otázal se jeho otce: „Jak je tomu dávno, co se mu to stalo?“ On praví: „Od dětství.</verse>
				<verse number="21">Už často ho shodil i do ohně a do vody, aby ho zahubil. Ale zmůžeš-li něco, pomoz nám, slituj se nad námi!“</verse>
				<verse number="22">Ježíš mu řekl: „Můžeš-li věřiti, všechno je možno věřícímu.“</verse>
				<verse number="23">A hned otec toho chlapce zvolal se slzami: „Věřím, [Pane,] pomoc mé nedůvěře!“</verse>
				<verse number="24">Když Ježíš viděl, že se lid sbíhá, přikázal přísně nečistému duchu slovy: „Duchu zlý a němý, já ti rozkazuji, vyjdi z něho a již do něho nevcházej!“</verse>
				<verse number="25">I vykřikl, prudce chlapcem zalomcoval a vyšel z něho. On byl jako mrtev, takže mnozí pravili: „Zemřel.“</verse>
				<verse number="26">Ale Ježíš ho vzal za ruku, pozdvihl ho, a on vstal.</verse>
				<verse number="27">Když pak vešel do domu, tázali se ho v soukromí jeho učedníci: „Proč my jsme ho nemohli vymítnouti?“</verse>
				<verse number="28">On jim řekl: „Takový druh nemůže vyjíti ničím jiným, leda modlitbou [a postem].“</verse>
				<verse number="29">Když pak odtud vyšli, ubírali se dále Galilejí, ale nechtěl, aby někdo o tom věděl.</verse>
				<verse number="30">Učil pak své učedníky a mluvil k nim: „Syn člověka bude vydán v ruce lidí; a zabijí ho, a když bude zabit, vstane třetího dne z mrtvých.“</verse>
				<verse number="31">Ale oni nerozuměli tomu slovu, báli se ho však otázat.</verse>
				<verse number="32">I přišli do Kafarnaa. Když byli v domě, tázal se jich: „O čem jste cestou rozmlouvali?“</verse>
				<verse number="33">Oni však mlčeli; neboť se cestou mezi sebou hádali, kdo z nich je větší.</verse>
				<verse number="34">I posadil se a povolav k sobě dvanáct, řekl jim: „Chce-li kdo býti prvním, buď ze všech posledním a služebníkem všech!“</verse>
				<verse number="35">A vzal dítě, posadil je mezi ně, a objav dítě, řekl jim:</verse>
				<verse number="36">„Kdo přijme jedno z takových dětí ve jménu mém, mne přijímá; a kdo mne přijímá, nepřijímá mne, nýbrž Toho, který mě poslal.“</verse>
				<verse number="37">I řekl k němu Jan: „Mistře, viděli jsme, jak kdosi v tvém jménu vymítá zlé duchy; poněvadž však s námi nechodí, bránili jsme mu.“</verse>
				<verse number="38">Ježíš však řekl: „Nebraňte mu, neboť nikdo, kdo ve jménu mém činí divy, nemůže hned nato zle mluviti o mně!</verse>
				<verse number="39">Neboť kdo není proti vám, je pro vás.</verse>
				<verse number="40">Vždyť každý, kdo vám podá ve jménu mém číši vody k pití, protože jste Kristovi, vpravdě pravím vám, že neztratí svou odměnu.“</verse>
				<verse number="41">„A kdo by pohoršil jednoho z těchto maličkých, kteří věří [ve mne], tomu by bylo lépe, aby byl uvázán mlýnský kámen na jeho hrdlo a s ním aby byl uvržen do moře.</verse>
				<verse number="42">A pohoršuje-li tě tvá ruka, utni ji; lépe je ti vejíti do života bez ruky, než s oběma rukama odejíti do pekla v neuhasitelný oheň,</verse>
				<verse number="43">[kde jejich červ neumírá a oheň nehasne].</verse>
				<verse number="44">A pohoršuje-li tě tvá noha, utni ji; lépe je ti vejiti do života věčného chromému, než s oběma nohama býti uvržen do pekla [v neuhasitelný oheň,</verse>
				<verse number="45">kde jejich červ neumírá a oheň nehasne].</verse>
				<verse number="46">A pohoršuje-li tě tvé oko, vyloupni je; lépe je ti s jedním okem vejiti do království Božího, než s oběma očima býti uvržen do pekelného ohně,</verse>
				<verse number="47">kde jejich červ neumírá a oheň nehasne.</verse>
				<verse number="48">Neboť každý bude osolen ohněm [a každá oběť bude osolena solí].“</verse>
				<verse number="49">„Užitečná věc je sůl. Stane-li se však sůl neslanou, čím ji osolíte? Mějte v sobě sůl a zachovávejte pokoj mezi sebou!“</verse>
			</chapter>
			<chapter number="10">
				<verse number="1">Když se odtud odebral, přišel do judského území za Jordánem. I scházely se k němu opět zástupy a On je učil, jak to měl ve zvyku.</verse>
				<verse number="2">Tu přistoupili k němu farizeové s otázkou, pokoušejíce jej: „Je dovoleno muži propustiti svou manželku?“</verse>
				<verse number="3">On jim odpověděl takto: „Co vám přikázal Mojžíš?“</verse>
				<verse number="4">Oni řekli: „Mojžíš dovolil napsati propustný lístek a propustit.“</verse>
				<verse number="5">Ježíš jim odpovídá: „Pro tvrdost vašeho srdce napsal vám ten příkaz.</verse>
				<verse number="6">Na počátku stvoření však stvořil Bůh lidi jako muže a ženu.</verse>
				<verse number="7">Proto opustí člověk otce svého a matku svou a přilne k své manželce,</verse>
				<verse number="8">a ti dva budou jedním tělem. Nejsou tedy již dva, nýbrž jedno tělo.</verse>
				<verse number="9">Proto, co Bůh spojil, člověk nerozlučuj!“</verse>
				<verse number="10">Ale v domě se ho zase otázali učedníci na tu věc.</verse>
				<verse number="11">Řekl jim: „Kdokoliv propustí svou manželku a pojme jinou, cizoloží proti ní;</verse>
				<verse number="12">a propustí-li žena svého muže a vdá se za jiného, cizoloží.“</verse>
				<verse number="13">I přiváděli mu dítky, aby se jich dotkl. Učedníci však domlouvali těm, [kteří je k němu nesli].</verse>
				<verse number="14">Ale Ježíš vida je, zamrzel se nad tím a řekl jim: „Nechte dítky přijíti ke mně a nebraňte jim, neboť takovým patří království Boží!</verse>
				<verse number="15">Vpravdě pravím vám: Kdo nepřijme království Boží jako dítko, nevejde do něho.“</verse>
				<verse number="16">I bral je na lokty, vkládal na ně ruce a žehnal jim.</verse>
				<verse number="17">Když pak vyšel na cestu, přiběhl kdosi, poklekl před ním a tázal se ho: „Mistře dobrý, co mám činiti, abych dosáhl života věčného?“</verse>
				<verse number="18">Ježíš mu odvětil: „Proč mě nazýváš dobrým? Nikdo není dobrý kromě jediného Boha.</verse>
				<verse number="19">Přikázání znáš: Nezabiješ, nezcizoložíš, nepokradeš, nepromluvíš křivé svědectví, nepodváděj, cti otce svého a matku svou!“</verse>
				<verse number="20">On mu odpověděl: „Mistře, to všechno jsem zachovával od svého mládí.“</verse>
				<verse number="21">Tu Ježíš pohleděl naň laskavě a řekl mu: „Jednoho se ti ještě nedostává: Jdi, prodej, co máš, a dej. chudým, a budeš míti poklad v nebi; a přijď a následuj mě!“</verse>
				<verse number="22">Ale on se zarmoutil pro to slovo a odešel smutně, neboť měl mnoho majetku.</verse>
				<verse number="23">I rozhlédl se Ježíš a řekl svým učedníkům: „Jak těžko vejdou do království Božího ti, kteří mají statky!“</verse>
				<verse number="24">Učedníci žasli nad jeho slovy, ale Ježíš promluvil k nim opět takto: „Synáčkové, jak těžko je vejiti do království Božího těm, kteří doufají ve statky!</verse>
				<verse number="25">Snáze projde velbloud uchem jehly, než boháč vejde do království Božího.“</verse>
				<verse number="26">I divili se tím více a říkali si vespolek: „Kdo tedy může býti spasen?“</verse>
				<verse number="27">A Ježíš pohleděl na ně a řekl: „U lidí je to nemožné, ne však u Boha; neboť u Boha je všechno možné.“</verse>
				<verse number="28">Tu mu řekl Petr: „Hle, my jsme opustili všecko a šli jsme za tebou.“</verse>
				<verse number="29">Ježíš odpověděl: „Vpravdě pravím vám: Každý, kdo opustí dům nebo bratry nebo sestry nebo otce nebo matku nebo děti nebo pole pro mne a pro evangelium,</verse>
				<verse number="30">dostane stokrát tolik: nyní v tomto čase domy, bratry, sestry, matky, děti a pole, i přes pronásledování, a v budoucím věku život věčný.</verse>
				<verse number="31">Mnozí pak první budou posledními a poslední prvními.“</verse>
				<verse number="32">Byli pak na cestě k Jerusalemu. Ježíš spěchal před nimi, takže žasli a šli za ním se strachem. Pak vzal opět dvanáct k sobě a počal jim vypravovati, co ho potká:</verse>
				<verse number="33">„Hle, ubíráme se do Jerusalema a Syn člověka bude vydán velekněžím a zákoníkům [a starším]. Ti jej odsoudí na smrt a vydají ho pohanům.</verse>
				<verse number="34">I budou se mu posmívat, plivat na něj, bičovat ho a pak ho zabijí; ale třetího dne vstane z mrtvých.“</verse>
				<verse number="35">Tu přistoupí k němu Jakub a Jan, synové Zebedeovi, a praví mu: „Mistře, přejeme si, abys nám splnil, o cokoliv tě poprosíme.“</verse>
				<verse number="36">On jim řekl: „Co chcete, abych vám učinil?“</verse>
				<verse number="37">Oni řekli: „Dopřej nám, abychom v tvé slávě seděli jeden po tvé pravici a druhý po tvé levici!“</verse>
				<verse number="38">Ale Ježíš jim řekl: „Nevíte, oč prosíte. Můžete píti kalich, který já piji, anebo býti pokřtěni křtem, kterým já jsem křtěn?“</verse>
				<verse number="39">Oni mu řekli: „Můžeme.“ Ježíš jim řekl: „Kalich, který já piji, budete píti, a křtem, kterým já jsem křtěn, budete pokřtěni,</verse>
				<verse number="40">avšak seděti po mé pravici nebo po mé levici není mou věcí dáti vám, nýbrž je to pro ty, pro které je to připraveno.“</verse>
				<verse number="41">A když to uslyšelo deset (ostatních), počali se mrzeti na Jakuba a Jana.</verse>
				<verse number="42">Ale Ježíš je zavolal a pravil jim: „Víte, že ti, kteří se uznávají za vládce národů, nad nimi panují, a že jejich velmoži uplatňují proti nim svou moc.</verse>
				<verse number="43">Tak to však nesmí býti mezi vámi. Ale kdo chce býti mezi vámi větší, budiž vaším služebníkem;</verse>
				<verse number="44">a kdo chce býti mezi vámi první, budiž sluhou všech!</verse>
				<verse number="45">Neboť ani Syn člověka nepřišel, a by mu bylo slouženo, nýbrž aby sloužil a dal svůj život jako výkupné za mnohé.“</verse>
				<verse number="46">I přicházejí do Jericha. A když vycházel z Jericha se svými učedníky a s velikým zástupem, seděl u cesty slepý žebrák Bartimeus, syn Timeův.</verse>
				<verse number="47">Když uslyšel, že je to Ježíš Nazaretský, počal volati: „Ježíši, Synu Davidův, smiluj se nade mnou!“</verse>
				<verse number="48">I domlouvali mu mnozí, aby mlčel; ale on tím hlasitěji volal: „Synu Davidův, smiluj se nade mnou!“</verse>
				<verse number="49">Ježíš se zastavil a dal si ho zavolati. I volají slepce, řkouce mu: „Buď dobré mysli; vstaň, volá tě!“</verse>
				<verse number="50">Odhodil plášť, vyskočil a přišel k němu.</verse>
				<verse number="51">Ježíš k němu promluvil: „Co chceš, abych ti učinil?“ Slepec mu řekl: „Mistře, ať vidím!“</verse>
				<verse number="52">Ježíš pak mu řekl: „Jdi, tvá víra tě uzdravila!“ Hned prohlédl a šel za ním tou cestou.</verse>
			</chapter>
			<chapter number="11">
				<verse number="1">Když se přibližovali k Jerusalemu a Bethanii při hoře Olivetské, poslal dva ze svých učedníků a pravil jim:</verse>
				<verse number="2">„Jděte do vesnice, která je před vámi! A hned, jak budete do ní vcházeti, naleznete přivázané oslátko, na němž dosud nikdo neseděl. Odvažte je a přiveďte!</verse>
				<verse number="3">A řekne-li vám někdo:,Co to děláte?' odpovězte:,Pán je potřebuje a hned je sem propustí.' “</verse>
				<verse number="4">I odešli a nalezli oslátko přivázané u dveří u cesty; i odvázali je.</verse>
				<verse number="5">Někteří z okolostojících jim pravili: „Co to děláte? Proč odvazujete oslátko?“</verse>
				<verse number="6">Oni jim řekli, jak jim přikázal Ježíš. I nechali je.</verse>
				<verse number="7">A přivedli oslátko k Ježíšovi a vložili na ně svá roucha. I vsedl na ně.</verse>
				<verse number="8">Mnozí pak prostřeli svá roucha na cestu, jiní sekali ratolesti se stromů a prostírali je na cestu.</verse>
				<verse number="9">A ti, kteří šli vpředu, i ti, kteří byli vzadu, volali: „Hosanna!</verse>
				<verse number="10">Požehnaný, jenž přichází ve jménu Páně! Buď požehnáno přicházející království našeho otce Davida! Hosanna na výsostech!“</verse>
				<verse number="11">I vešel do Jerusalema a do chrámu; pohleděl okolo na všechno, a poněvadž byla již večerní hodina, odešel se dvanácti do Bethanie.</verse>
				<verse number="12">Když druhého dne vyšli z Bethanie, pocítil hlad.</verse>
				<verse number="13">A spatřil zpovzdálí fíkovník s listy. Sel, zdali snad něco na něm nalezne. Ale když k němu přišel, nenalezl nic kromě listí, neboť nebyl čas fíků.</verse>
				<verse number="14">I řekl mu: „Ať z tebe na věky nikdo nejí ovoce!“ A slyšeli to jeho učedníci.</verse>
				<verse number="15">I přicházejí do Jerusalema. Když vešel do chrámu, počal vyháněti ty, kteří v chrámě prodávali a kupovali; a převrátil stoly penězoměnců i stoly prodavačů holubů,</verse>
				<verse number="16">a nedopustil, aby kdo nosil nádobu chrámem.</verse>
				<verse number="17">Učil je takto: „Což není psáno:,Můj dům bude domem modlitby pro všechny národy'? Vy však jste jej učinili peleší lotrovskou.“</verse>
				<verse number="18">Když to uslyšeli velekněží a zákoníci, přemýšleli, jak by ho zahubili, neboť se ho báli, poněvadž všechen lid byl v úžasu nad jeho učením.</verse>
				<verse number="19">Když nastal večer, vyšel z města.</verse>
				<verse number="20">Když ráno šli kolem toho fíkovníku, uzřeli, že jest uschlý od kořene.</verse>
				<verse number="21">Tu se rozpomenul Petr a řekl mu: „Mistře, hle, fíkovník, jemuž jsi zlořečil, uschl.“</verse>
				<verse number="22">Ježíš jim řekl: „Mějte víru v Boha!</verse>
				<verse number="23">Vpravdě pravím vám: Kdo řekne této hoře:,Zdvihni se a vrhni se do moře!' a nebude v svém srdci pochybovat, nýbrž věřiti, že se tak stane, cokoli řekne, stane se mu.</verse>
				<verse number="24">Proto pravím vám: O cokoli budete prositi v modlitbě, věřte, že to dostanete a že se vám to splní.</verse>
				<verse number="25">A když vstáváte k modlitbě, odpouštějte, máte-li něco proti někomu, aby vám též váš Otec, který je v nebesích, odpustil vaše hříchy.</verse>
				<verse number="26">[Neodpustíte-li vy, neodpustí ani váš Otec, který je v nebesích, vaše hříchy.]“</verse>
				<verse number="27">A přicházejí opět do Jerusalema. Když chodil v chrámě, přistoupili k němu velekněží a zákoníci a starší</verse>
				<verse number="28">a praví mu: „Jakou pravomocí ty věci činíš? A kdo ti dal tu pravomoc, abys to činil?“</verse>
				<verse number="29">Ježíš jim však řekl: „I já se vás otáži na jednu věc; odpovězte mi a povím vám, jakou pravomocí činím ty věci.</verse>
				<verse number="30">Odkud byl křest Janův, s nebe či od lidí? Odpovězte mi!“</verse>
				<verse number="31">Ale oni uvažovali sami u sebe takto: „Řekneme-li,S nebe,' řekne:,Proč jste mu tedy neuvěřili?'</verse>
				<verse number="32">Řekneme-li:,Od lidí,' bojíme se lidu.“ Všichni totiž měli Jana za pravého proroka.</verse>
				<verse number="33">I odpověděli Ježíšovi takto: „Nevíme.“ Ježíš jim řekl: „Ani já vám nepovím, jakou pravomocí ty věci činím.“</verse>
			</chapter>
			<chapter number="12">
				<verse number="1">I počal jim mluviti v podobenstvích: „Jeden člověk založil vinici; ohradil ji plotem, vykopal v ní lis, postavil strážní vížku a pronajal vinici vinařům. Potom odcestoval.“</verse>
				<verse number="2">„Když přišel čas, poslal k vinařům služebníka, aby přijal od vinařů z užitku vinice.</verse>
				<verse number="3">Ale oni ho chytili, zmrskali a propustili s prázdnou.</verse>
				<verse number="4">I poslal k nim zase jiného služebníka; toho zranili na hlavě a potupili.</verse>
				<verse number="5">A opět poslal jiného, toho však zabili; a ještě mnoho jiných; a z těch jedny zmrskali, jiné usmrtili.</verse>
				<verse number="6">Měl tedy ještě jediného milovaného syna; i toho poslal k mim naposled a řekl:,Zastydí se před mým synem.'</verse>
				<verse number="7">Ale vinaři si řekli vespolek:,To je dědic! Pojďme, zabijme ho, a dědictví bude naše.'</verse>
				<verse number="8">I uchopili ho, zabili a vyhodili ven z vinice.</verse>
				<verse number="9">Co tedy učiní pán vinice? Přijde a zahubí vinaře a dá vinici jiným.</verse>
				<verse number="10">Copak jste nečetli Písmo o tom:,Kámen, který zavrhli stavitelé, stal se kamenem úhelným.</verse>
				<verse number="11">Od Pána se to stalo a je to podivné v našich očích'?“</verse>
				<verse number="12">I snažili se ho zajmouti, ale báli se lidu; poznali totiž, že to podobenství vztahoval na ně. A nechali ho a odešli odtud.</verse>
				<verse number="13">I poslali k němu některé z farizeů a herodovců, aby ho polapili v řeči.</verse>
				<verse number="14">Ti přišli a pravili mu: „Mistře, víme, že jsi pravdomluvný a nedbáš na nikoho, neboť nehledíš na osobu lidskou, nýbrž podle pravdy učíš cestě Boží. Sluší se platiti císaři daň, či jí nemáme platiti?“</verse>
				<verse number="15">Ale On, znaje jejich pokrytectví, řekl jim: „Proč mě pokoušíte? Podejte mi denár, ať se podívám!“</verse>
				<verse number="16">Oni mu jej podali. I řekl jim: „Čí je tento obraz i nápis?“ Dí jemu: „Císařův.“</verse>
				<verse number="17">Ježíš pak jim řekl: „Dávejte tedy, co je císařovo, císaři; a co je Božího, Bohu!“ I divili se mu.</verse>
				<verse number="18">Přišli k němu saduceové, kteří tvrdí, že není zmrtvýchvstání, a tázali se ho:</verse>
				<verse number="19">„Mistře, Mojžíš nám napsal:,Zemře-li něčí bratr a zanechá-li po sobě manželku, ale nezanechá žádné děti, ať si jeho bratr vezme jeho manželku a zplodí svému bratru potomstvo!'</verse>
				<verse number="20">Bylo pak sedm bratrů: První si vzal manželku a zemřel bez potomstva.</verse>
				<verse number="21">I vzal si ji druhý, ale zemřel; a ani on nezanechal potomstvo; a třetí taktéž.</verse>
				<verse number="22">A tak všech sedm [si ji vzalo za manželku a] nezanechali potomstvo. Naposledy ze všech zemřela i žena.</verse>
				<verse number="23">Čí z nich tedy bude žena při vzkříšení, až vstanou z mrtvých? Neboť všech sedm ji mělo za manželku.“</verse>
				<verse number="24">Odpověděl jim Ježíš: „Zdaž se nemýlíte proto, že neznáte Písma ani moc Boží?</verse>
				<verse number="25">Neboť až vstanou z mrtvých, nebudou se ani ženit, ani vdávat, nýbrž budou jako andělé v nebesích.</verse>
				<verse number="26">A o zmrtvýchvstání jste nečetli v knize Mojžíšově,při keři', jak mu Bůh prohlásil:,Já jsem Bůh Abrahamův a Bůh Izákův a Bůh Jakubův'?</verse>
				<verse number="27">Není přece Bohem mrtvých, nýbrž živých. Vy se tedy velmi mýlíte.“</verse>
				<verse number="28">I přistoupil jeden ze zákoníků, který je slyšel, jak se ho dotazovali, a protože viděl, že jim správně odpověděl, otázal se ho: „Které přikázání je ze všech první?“</verse>
				<verse number="29">Ježíš mu odpověděl: „První ze všech přikázání jest:,Slyš, izraelský národe! Hospodin, Bůh tvůj, je Bůh jediný;</verse>
				<verse number="30">proto miluj Pána, Boha svého, z celého srdce svého a z celé duše své a ze vší mysli své a ze vší síly své!' [To jest první přikázání.]</verse>
				<verse number="31">Druhé pak je mu podobné:,Miluj bližního svého jako sebe samého!' Jiného přikázáni většího nad tato není.“</verse>
				<verse number="32">I řekl mu zákoník: „Správně, Mistře! Podle pravdy jsi pověděl, že je jeden [Bůh] a že není jiného kromě něho;</verse>
				<verse number="33">a že milovati ho z celého srdce a z celého rozumu [a z celé duše] a ze vší síly, a milovati bližního jako sebe samého je větší než všechny celopaly a oběti.“</verse>
				<verse number="34">Ježíš vida, že odpověděl moudře, řekl mu: „Nejsi daleko od království Božího.“ A již se ho nikdo neosmělil otázati.</verse>
				<verse number="35">A když Ježíš učil v chrámě, pravil: „Jak to, že praví zákoníci, že Mesiáš je syn Davidův?</verse>
				<verse number="36">Vždyť David sám praví v Duchu svatém:,Řekl Hospodin mému Pánu: Seď po mé pravici, dokud nedám tvé nepřátele za podnož tvým nohám!'</verse>
				<verse number="37">David tedy sám jej nazývá Pánem; jak může býti jeho synem?“ Četný zástup rád ho poslouchal.</verse>
				<verse number="38">I pravil jim při svém učení: „Varujte se zákoníků, kteří se zálibou chodí v dlouhých řízách a libují si, když je na náměstí pozdravují,</verse>
				<verse number="39">a rádi sedí v prvních stolicích v synagogách a na čestných místech při hostinách.</verse>
				<verse number="40">Na mizinu přivádějí domy vdov pod záminkou dlouhého modlení. Ty stihne přísnější soud!“</verse>
				<verse number="41">A Ježíš se posadil proti chrámové pokladnici a pozoroval, jak lidé do pokladnice házejí peníze. Mnozí boháči házeli mnoho.</verse>
				<verse number="42">Přišla pak jedna chudá vdova a hodila tam dva grošíky, to jest jeden halíř.</verse>
				<verse number="43">I povolal k sobě své učedníky a řekl jim: „Vpravdě pravím vám: Tato chudá vdova dala více než všichni, kteří házeli do pokladnice;</verse>
				<verse number="44">neboť všichni házeli ze svého přebytku, tato však dala ze svého nedostatku všechno, co měla, všechen svůj majetek.“</verse>
			</chapter>
			<chapter number="13">
				<verse number="1">Když vycházel z chrámu, pravil mu jeden z jeho učedníků: „Mistře, pohleď, jaké to kameny a jaké stavby!“</verse>
				<verse number="2">Ježíš mu odvětil: „Vidíš všechny tyto veliké stavby? Nezůstane tu kámen na kameni, který by nebyl rozmetán.“</verse>
				<verse number="3">A když seděl na hoře Olivetské naproti chrámu, otázali se ho v ústraní Petr, Jakub, Jan a Ondřej:</verse>
				<verse number="4">„Pověz nám, kdy se to stane? A jaké bude znamení, až se to všechno začne plniti?“</verse>
				<verse number="5">Tu Ježíš začal k nim mluviti: „Hleďte, ať vás nikdo nesvede!</verse>
				<verse number="6">Neboť mnozí přijdou ve jménu mém a řeknou:,Já jsem to'; a svedou mnohé.</verse>
				<verse number="7">Až pak uslyšíte o válkách a pověsti o bojích, nezalekněte se, neboť to musí nastati, ale to ještě není konec.</verse>
				<verse number="8">Neboť povstane národ proti národu a království proti království a bude zemětřesení v různých krajinách a hlad. To je počátek útrap.“</verse>
				<verse number="9">„Mějte se však sami na pozoru, neboť vás vydají soudům a v synagogách budou vás bíti; i před vladaře a krále budete postaveni pro mne, abyste před nimi vydali svědectví.</verse>
				<verse number="10">Dříve však musí býti hlásáno evangelium mezi všemi národy.</verse>
				<verse number="11">A když vás povedou a postaví před soud, nepřemýšlejte napřed, co máte mluviti, nýbrž mluvte to, co vám v tu hodinu bude dáno; neboť to nebudete mluviti vy, nýbrž Duch svatý.</verse>
				<verse number="12">Tehdy vydá bratr bratra na smrt a otec své dítě, i děti povstanou proti rodičům a budou je zabíjeti.</verse>
				<verse number="13">A budete v nenávisti u všech pro mé jméno. Kdo však vytrvá do konce, ten bude spasen.“</verse>
				<verse number="14">„Až však uzříte hanebnou zkázu tam, kde nemá býti – kdo to čte, rozuměj – tehdy, kdo jsou v Judsku, ať utekou na hory;</verse>
				<verse number="15">a kdo je na střeše, nesestupuj do domu, ani nevcházej, aby vzal něco ze svého domu;</verse>
				<verse number="16">a kdo na poli, nevracej se zpět, aby sis vzal své roucho!</verse>
				<verse number="17">Běda ženám v požehnaném stavu i kojícím v ony dny!</verse>
				<verse number="18">Modlete se, aby to nebylo v zimě!“</verse>
				<verse number="19">„Neboť budou to dny takového soužení, jakého až dosud nebylo od počátku tvorstva, které Bůh stvořil, a nikdy nebude.</verse>
				<verse number="20">A kdyby Pán nebyl zkrátil ty dny, nebyl by zachráněn žádný člověk; ale pro vyvolené, které vyvolil, zkrátil ty dny.“</verse>
				<verse number="21">„Řekne-li vám tedy někdo:,Hle, zde je Mesiáš!',Hle, tam je!' nevěřte!</verse>
				<verse number="22">Neboť povstanou nepraví Mesiáši a nepraví proroci a budou činiti zázraky a divy, takže by svedli, kdyby to bylo možno, i vyvolené.</verse>
				<verse number="23">Mějte se tedy na pozoru! Hle, předpověděl jsem vám to všechno.“</verse>
				<verse number="24">„A v těch dnech se po onom soužení slunce zatmí a měsíc nevydá své světlo;</verse>
				<verse number="25">hvězdy budou padati s nebe a nebeská tělesa se budou pohybovati.</verse>
				<verse number="26">Tehdy uzří Syna člověka přicházeti v oblacích s velikou mocí a slávou.</verse>
				<verse number="27">A tehdy pošle své anděly a shromáždí své vyvolené od čtyř světových stran, od konce země až do konce nebe.“</verse>
				<verse number="28">„Od fíkovníku se pak naučte podobenství! Když jeho ratolest již omládne a vyrazí listí, víte, že blízko je léto.</verse>
				<verse number="29">Tak i vy, až uvidíte, že se ty věci dějí, vězte, že je blízko, přede dveřmi!</verse>
				<verse number="30">Vpravdě pravím vám: Nepomine toto pokolení, dokud se to všechno nestane.</verse>
				<verse number="31">Nebesa a země pominou, ale slova má nepominou.“</verse>
				<verse number="32">„O tom dni však nebo o té hodině neví nikdo, ani andělé v nebi, ani Syn, toliko Otec.</verse>
				<verse number="33">Mějte se na pozoru, bděte [a modlete se], neboť nevíte, kdy ten čas nastane!</verse>
				<verse number="34">Jako člověk, který odcestoval a opustil svůj dům a dal služebníkům plnou moc, každé mu jeho práci a vrátnému přikázal, aby bděl.</verse>
				<verse number="35">Bděte tedy, neboť nevíte, kdy Pán přijde domů, zda večer, nebo o půlnoci, nebo o kuropění, nebo ráno,</verse>
				<verse number="36">aby vás při nenadálém příchodu nenalezl ve spánku.</verse>
				<verse number="37">Co pravím vám, pravím všem: Bděte!“</verse>
			</chapter>
			<chapter number="14">
				<verse number="1">Po dvou dnech byly velikonoce, slavnost přesnic. I uvažovali velekněží a zákonici, jak by ho lstivě jali a zabili.</verse>
				<verse number="2">Pravili však: „Ne o slavnosti, aby snad nevzniklo pobouření mezi lidem!“</verse>
				<verse number="3">Když pak byl v Bethanii v domě Šimona malomocného a byl za stolem, přišla jedna žena s alabastrovou nádobou drahého oleje z pravého nardu, rozlomila alabastrovou nádobu a vylila mu olej na hlavu.</verse>
				<verse number="4">Někteří se však nad tím mrzeli mezi sebou a pravili: „K čemu tato ztráta oleje?</verse>
				<verse number="5">Vždyť se ten olej mohl prodati za více než tři sta denárů a darovati chudým.“ I osopovali se na ni,</verse>
				<verse number="6">ale Ježíš řekl: „Nechte ji! Proč jí to máte za zlé? Dobrý skutek na mně učinila.</verse>
				<verse number="7">Vždyť chudé máte vždycky s sebou a kdykoliv chcete, můžete jim prokázati dobrodiní, mne však vždycky nemáte.</verse>
				<verse number="8">Ona učinila, co mohla, neboť pomazala mé tělo napřed k pohřbu.</verse>
				<verse number="9">Vpravdě pravím vám: Všude na celém světě, kdekoliv bude hlásáno toto evangelium, tam se bude vypravovati na její památku také to, co ona učinila.“</verse>
				<verse number="10">A Jidáš Iškariotský, jeden ze dvanácti, odešel k velekněžím, aby jim ho zradil.</verse>
				<verse number="11">Když to uslyšeli, zaradovali se a slíbili mu dáti peníze. I uvažoval, jak by ho v příhodnou chvíli vydal.</verse>
				<verse number="12">Prvního dne přesnic, kdy se zabíjel velikonoční beránek, praví mu jeho učedníci: „Kde chceš, abychom ti šli připravit beránka?“</verse>
				<verse number="13">I posílá dva ze svých učedníků a praví: „Jděte do města a potká vás člověk se džbánem vody. Jděte za ním,</verse>
				<verse number="14">a kam vejde, tam povězte pánu domu:,Mistr vzkazuje: Kde je mé večeřadlo, v němž bych jedl se svými učedníky beránka?'</verse>
				<verse number="15">On vám ukáže veliké večeřadlo, prostřené a připravené; a tam nám připravte!“</verse>
				<verse number="16">I odešli jeho učedníci a přišli do města a nalezli to tak, jak jim pověděl; i připravili beránka.</verse>
				<verse number="17">Když pak byl večer, přišel se dvanácti.</verse>
				<verse number="18">A když byli za stolem a jedli, řekl Ježíš: „Vpravdě pravím vám: Jeden z vás, který se mnou jí, mě zradí.“</verse>
				<verse number="19">I počali se rmoutiti a říkati mu jeden po druhém: „Což já?“</verse>
				<verse number="20">On však jim řekl: „Jeden ze dvanácti, který se mnou omáčí ruku v míse.</verse>
				<verse number="21">Syn člověka sice jde, jak jest o něm psáno, ale běda tomu člověku, jímž bude Syn člověka zrazen! Tomu člověku bylo by lépe, kdyby se nebyl narodil!“</verse>
				<verse number="22">A při večeři vzal Ježíš chléb, požehnal jej, lámal a dal jim jej se slovy: „Vezměte, toto je Tělo mé!“</verse>
				<verse number="23">Pak vzal kalich, poděkoval, podal jim jej – a pili z něho všichni –</verse>
				<verse number="24">a řekl jim: „Toto je má Krev [Nového] Zákona, která se vylévá za mnohé.</verse>
				<verse number="25">Vpravdě pravím vám: Již nebudu píti z toho plodu vinného kmene až do onoho dne, kdy budu píti nový (kalich) v království Božím.“</verse>
				<verse number="26">A zazpívali chvalozpěv a vyšli na horu Olivetskou.</verse>
				<verse number="27">I dí jim Ježíš: „Všichni se pohoršíte [v této noci nade mnou], neboť je psáno:,Bíti budu pastýře a rozprchnou se ovce.'</verse>
				<verse number="28">Ale po svém zmrtvýchvstání předejdu vás do Galileje.“</verse>
				<verse number="29">Petr však mu řekl: „I kdyby se všichni nad tebou pohoršili, já nikoliv.“</verse>
				<verse number="30">Dí mu Ježíš: „Vpravdě pravím tobě: Dnes, této noci, dříve než kohout dvakrát zakokrhá, třikrát mě zapřeš.“</verse>
				<verse number="31">Ale on ještě více ujišťoval: „I kdybych měl s tebou umříti, nezapřu tě.“ Podobně pravili též všichni.</verse>
				<verse number="32">A přicházejí do dvorce jménem Getsemany. I praví svým učedníkům: „Poseďte zde, pokud se budu modliti!“</verse>
				<verse number="33">A vzal s sebou Petra, Jakuba a Jana. Počal se třásti a teskniti.</verse>
				<verse number="34">I praví jim: „Smutná je má duše až k smrti; zůstaňte zde a bděte!“</verse>
				<verse number="35">A popošel dále, padl na zem a modlil se, aby odešla od něho ta hodina, možno-li.</verse>
				<verse number="36">I řekl: „Abba, Otče, tobě je všechno možné; odejmi ode mne tento kalich, ale ne co já chci, nýbrž co Ty!“</verse>
				<verse number="37">Pak jde a nalezne je spáti. I dí Petrovi: „Šimone, spíš? Nemohl jsi bdíti ani jedinou hodinu?</verse>
				<verse number="38">Bděte a modlete se, abyste neupadli do pokušení! Duch je zajisté připraven, ale tělo je slabé.“</verse>
				<verse number="39">I vzdálil se opět a modlil se táž slova.</verse>
				<verse number="40">A když se vrátil, nalezl je, jak opět spí. Jejich oči byly obtíženy, a nevěděli, co mu mají odpovědět.</verse>
				<verse number="41">I přichází po třetí a praví jim: „Vy klidně spíte dále? Dost toho! Má hodina je tu! Hle, Syn člověka bude vydán do rukou hříšníků.</verse>
				<verse number="42">Vstaňte, pojďme! Hle, přiblížil se ten, který mě zradí!“</verse>
				<verse number="43">Když ještě mluvil, přišel Jidáš [Iškariotský], jeden ze dvanácti, a s ním veliký zástup s meči a kyji (poslaný) od velekněží, zákoníků a starších.</verse>
				<verse number="44">Dal pak jim jeho zrádce znamení: „Koho políbím, ten je to; toho zajměte a odveďte opatrně!“</verse>
				<verse number="45">Když přišel, hned přistoupil k němu a řekl: „[Zdráv buď], Mistře!“ A políbil ho.</verse>
				<verse number="46">Oni pak napřá hli na něho ruce a jali ho.</verse>
				<verse number="47">Tu jeden z těch, kteří tu stáli, vytasil meč, napadl služebníka veleknězova a uťal mu ucho.</verse>
				<verse number="48">Ježíš k nim promluvil takto: „Jako na lotra jste vyšli s meči a kyji, abyste mě jali.</verse>
				<verse number="49">Den co den jsem učíval mezi vápni v chrámě a nejali jste mě. Avšak Písma se musí naplniti.“</verse>
				<verse number="50">Tehdy ho všichni [jeho učedníci] opustili a utekli.</verse>
				<verse number="51">Jeden jinoch však, oděný lněným rouchem na holém těle, šel za ním. I chytili ho.</verse>
				<verse number="52">Ale on odhodil lněné roucho a utekl od nich bez šatů.</verse>
				<verse number="53">I přivedli Ježíše k veleknězi. A shromáždili se všichni velekněží, zákoníci a starší.</verse>
				<verse number="54">Petr šel za ním zpovzdálí až do dvora veleknězova; seděl se služebníky a ohříval se u ohně.</verse>
				<verse number="55">Velekněží a celá velerada hledali svědectví proti Ježíšovi, aby jej vydali na smrt; ale nenalezli.</verse>
				<verse number="56">Mnozí sice svědčili křivě proti němu, ale jejich svědectví se neshodovala.</verse>
				<verse number="57">I povstali někteří a svědčili křivě proti němu:</verse>
				<verse number="58">„My jsme ho slyšeli, jak pravil:,Já zbořím tento chrám lidskou rukou zbudovaný a ve třech dnech vystavím jiný, ne lidskou rukou zbudovaný.' „</verse>
				<verse number="59">Ale ani takto se jejich svědectví neshodovalo.</verse>
				<verse number="60">I postavil se velekněz doprostřed a otázal se Ježíše: „Nic neodpovídáš na to, co tito proti tobě svědčí?“</verse>
				<verse number="61">Ale On mlčel a nic neodpověděl. Opět se ho tázal velekněz: „Jsi ty Mesiáš, Syn [Boha] požehnaného?“</verse>
				<verse number="62">Ježíš [mu] řekl: „Ano, já jsem. Uzříte Syna člověka seděti po pravici Všemohoucího a přicházeti na oblacích nebeských.“</verse>
				<verse number="63">Tu roztrhl velekněz své roucho a řekl: „Nač ještě potřebujeme svědky?</verse>
				<verse number="64">Slyšeli jste rouhání. Co soudíte vy?“ A oni všichni ho odsoudili, že je hoden smrti.</verse>
				<verse number="65">I počali někteří na něj plivati, zahalovati jeho obličej, bíti pěstmi a říkati: „Hádej!“ Také služebníci ho políčkovali.</verse>
				<verse number="66">A když byl Petr dole na dvoře, přišla jedna ze služek veleknězových.</verse>
				<verse number="67">Spatřivši Petra, jak se ohřívá, pohlédla naň a řekla: „Ty také jsi byl s Ježíšem Nazaretským!“</verse>
				<verse number="68">Ale on zapřel a řekl: „Nevím ani nerozumím, co pravíš.“ A vyšel ven na předdvoří. Tu zakokrhal kohout.</verse>
				<verse number="69">Opět řekla služka, když jej spatřila, těm, kteří tam stáli: „Tento je z nich.“</verse>
				<verse number="70">On však zapřel po druhé. Po malé chvíli pravili Petrovi zase ti, kteří tam stáli: „Skutečně jsi z nich, vždyť jsi také Galilejan.“</verse>
				<verse number="71">On však se počal zaklínati a přísahati: „Neznám toho člověka, o němž mluvíte.“</verse>
				<verse number="72">A hned kohout zakokrhal po druhé. I rozpomněl se Petr na slovo, které mu řekl Ježíš: „Dříve než kohout dvakrát zakokrhá, třikrát mě zapřeš!“ A dal se do pláče.</verse>
			</chapter>
			<chapter number="15">
				<verse number="1">A hned ráno se radili velekněží se staršími a zákoníky, celá velerada. Ježíše svázali, odvedli a odevzdali ho Pilátovi.</verse>
				<verse number="2">I otázal se ho Pilát: „Ty jsi král židovský?“ On mu odpověděl: „Ano, já jsem.“</verse>
				<verse number="3">Velekněží žalovali naň mnoho věcí.</verse>
				<verse number="4">Pilát se ho opět otázal: „Ty nic neodpovídáš? Hle, jak veliké věci na tebe žalují!“</verse>
				<verse number="5">Ale Ježíš neodpověděl již na nic, až se Pilát divil.</verse>
				<verse number="6">O slavnosti propouštíval jim jednoho vězně o kteréhokoliv požádali.</verse>
				<verse number="7">Byl pak uvězněn s buřiči jeden jménem Barabáš, který spáchal za povstání vraždu.</verse>
				<verse number="8">I přistoupil lid a počal žádati o to, co jim vždy činíval.</verse>
				<verse number="9">Pilát jim řekl: „Mám vám propustiti krále židovského?“</verse>
				<verse number="10">Pozoroval totiž, že ho velekněží vydali ze závisti.</verse>
				<verse number="11">Ale velekněží popudili lid, aby jim propustil raději Barabáše.</verse>
				<verse number="12">Pilát promluvil opět; řekl jim: „Co tedy chcete, abych učinil s tím, kterého nazýváte králem židovským?“</verse>
				<verse number="13">Oni zase vykřikli: „Ukřižuj ho!“</verse>
				<verse number="14">Pilát však jim pravil: „Co zlého učinil?“ Ale oni křičeli ještě hlasitěji:</verse>
				<verse number="15">„Ukřižuj ho!“ Pilát, chtěje lidu vyhověti, propustil jim Barabáše. Ježíše dal zbičovati a vydal jim ho, aby byl ukřižován.</verse>
				<verse number="16">Vojáci ho odvedli do dvora soudní budovy a svolali celou četu.</verse>
				<verse number="17">I oděli ho v šarlatový plášť, spletli z trní korunu a vsadili mu ji na hlavu.</verse>
				<verse number="18">Pak ho pozdravovali: Zdráv buď, králi židovský!“</verse>
				<verse number="19">A bili ho třtinou po hlavě, plili naft a klekajíce klaněli se mu.</verse>
				<verse number="20">A když se mu naposmívali, svlékli s něho šarlatový plášť a oblékli ho v jeho roucho. Pak ho vyvedli, aby ho ukřižovali.</verse>
				<verse number="21">A přinutili jakéhosi Šimona z Kyreny, otce Alexandrova a Rufova, který přicházel s pole a právě šel mimo, aby nesl jeho kříž.</verse>
				<verse number="22">I přivedli Ježíše na místo Golgotu, to jest v překladě „Lebka“.</verse>
				<verse number="23">A dávali mu píti víno s myrhou; ale On to nepřijal.</verse>
				<verse number="24">A když ho ukřižovali, rozdělili si jeho roucho, metajíce o ně los, co kdo dostane.</verse>
				<verse number="25">Byla pak třetí hodina, když ho ukřižovali.</verse>
				<verse number="26">A byl napsán nápis o jeho vině: „Král židovský.“</verse>
				<verse number="27">Také ukřižovali s ním dva lotry, jednoho po jeho pravici, druhého po jeho levici.</verse>
				<verse number="28">[I naplnila se slova Písma: „Mezi zločince je počítán.“]</verse>
				<verse number="29">A ti, kteří tudy chodili, potřásajíce hlavami, rouhali se mu takto: „Ha, jenž boříš chrám [Boží] a ve třech dnech jej zase stavíš,</verse>
				<verse number="30">pomoz sám sobě a sestup s kříže!“</verse>
				<verse number="31">Podobně se mu posmívali i velekněží a se zákoníky říkali jeden druhému: „Jiným pomohl, ale sám sobě pomoci nemůže!</verse>
				<verse number="32">Mesiáš, král izraelský! Ať sestoupí nyní s kříže, abychom to viděli a uvěřili!“ Také ti, kteří byli s ním ukřižováni, ho tupili.</verse>
				<verse number="33">Když bylo šest hodin, nastala tma po celé krajině až do hodiny deváté.</verse>
				<verse number="34">A o deváté hodině zvolal Ježíš silným hlasem: „Eloi, Eloi, lamma sabaktani!“ to jest v překladě: „Bože můj, Bože můj, proč jsi mě opustil!“</verse>
				<verse number="35">Když to někteří z okolostojících uslyšeli, pravili: „Hle, Eliáše volá!“</verse>
				<verse number="36">Jeden z nich běžel, namočil houbu v octě, nabodl ji na třtinu a dával mu píti se slovy: „Počkejte, ať uvidíme, přijde-li ho Eliáš sejmout!“</verse>
				<verse number="37">Ale Ježíš zvolal silným hlasem a vypustil duši.</verse>
				<verse number="38">Tu se roztrhla chrámová opona ve dvě půle od vrchu až dolů.</verse>
				<verse number="39">Setník pak, který stál naproti němu a viděl, že tak [zvolav] vypustil duši, pravil: „Skutečně, tento člověk byl Syn Boží!“</verse>
				<verse number="40">Byly tam i ženy, které se zpovzdálí dívaly; mezi nimi byla Maria Magdalena a Maria, matka Jakuba Mladšího a Josefa, a Salome.</verse>
				<verse number="41">Ty jej doprovázely, když byl ještě v Galileji, a posluhovaly mu. A mnoho jiných žen tu bylo, které vstoupily s ním do Jerusalema.</verse>
				<verse number="42">Když již nastal večer – poněvadž byl to den přípravy, to je den před sobotou – přišel Josef z Arimathie, vznešený člen velerady, který také očekával království Boží.</verse>
				<verse number="43">A odvážně vešel k Pilátovi a požádal ho o tělo Ježíšovo.</verse>
				<verse number="44">Pilát se však podivil, že by již byl mrtev. Zavolal k sobě setníka a otázal se ho, zdali je již mrtev.</verse>
				<verse number="45">Když to zvěděl od setníka, daroval mrtvé tělo Josefovi.</verse>
				<verse number="46">Josef pak nakoupil tenkého plátna, sňal Ježíše (s kříže), zavinul ho do plátna a pak ho položil do hrobu vytesaného do skály. Ke dveřím hrobovým přivalil kámen.</verse>
				<verse number="47">Maria Magdalena a Maria, matka Josefova, se dívaly, kde je položen.</verse>
			</chapter>
			<chapter number="16">
				<verse number="1">Když sobota minula, nakoupily Maria Magdalena a Maria, matka Jakubova, a Salome vonné věci, aby šly pomazat Ježíše.</verse>
				<verse number="2">Záhy zrána v neděli, když slunce již vyšlo, přišly ke hrobu.</verse>
				<verse number="3">Pravily si navzájem: „Kdo nám odvalí ten kámen od dveří hrobových?“</verse>
				<verse number="4">A když pohlédly, uzřely kámen již odvalený. – Byl totiž velmi veliký. –</verse>
				<verse number="5">I vešly do hrobu a spatřily po pravé straně seděti jinocha v bílém rouchu. I ulekly se.</verse>
				<verse number="6">On pak jim řekl: „Nelekejte se! Hledáte Ježíše Nazaretského, ukřižovaného? Ten vstal, není ho tu! Hle, zde místo, kam ho položili.</verse>
				<verse number="7">Jděte a povězte jeho učedníkům i Petrovi:,Předchází vás do Galileje, tam ho uvidíte, jak vám pověděl.' “</verse>
				<verse number="8">Ony však vyšly a spěchaly od hrobu, neboť se jich zmocnil strach a hrůza. Neřekly o tom nikomu nic, neboť se bály.</verse>
				<verse number="9">Když v neděli ráno vstal z mrtvých, zjevil se nejprve Marii Magdaleně, z které kdysi vyhnal sedm zlých duchů.</verse>
				<verse number="10">Ta šla a rozhlásila to těm, kteří s ním bývali, kteří lkali a plakali.</verse>
				<verse number="11">Když to uslyšeli, že je živ a že jej viděla, neuvěřili.</verse>
				<verse number="12">Potom se zjevil v jiné podobě dvěma z nich na cestě, když šli na venkov.</verse>
				<verse number="13">Ti odešli a pověděli to ostatním; ale oni neuvěřili ani jim.</verse>
				<verse number="14">Posléze se zjevil jedenácti, když byli za stolem. Vytýkal jim jejich nevěru a tvrdost srdce, že neuvěřili těm, kteří ho viděli z mrtvých vstalého.</verse>
				<verse number="15">Pak jim řekl: „Jděte do celého světa a kažte evangelium všemu stvoření!</verse>
				<verse number="16">Kdo uvěří a dá se pokřtíti, spasen bude; kdo však neuvěří, bude zavržen.</verse>
				<verse number="17">Ty pak. kteří uvěří, budou provázeti tyto zázraky: Ve jménu mém budou vymítati zlé duchy, novými řečmi mluviti,</verse>
				<verse number="18">hady bráti, a jestliže by něco jedovatého pili, neuškodí jim. Na nemocné budou ruce vzkládati a ti se uzdraví.“</verse>
				<verse number="19">A jakmile Pán Ježíš k nim domluvil, byl vzat do nebe a usedl po pravici Boží.</verse>
				<verse number="20">Oni pak vyšli a kázali všude. Pán jim pomáhal, potvrzoval jejich kázání zázraky, které potom následovaly.</verse>
			</chapter>
		</book>
		<book number="42">
			<chapter number="1">
				<verse number="1">Poněvadž se již mnozí pokusili urovnali vylíčení těch událostí, které se mezi námi staly,</verse>
				<verse number="2">jak nám je podali ti, kteří byli od počátku očitými svědky a přisluhovateli slova,</verse>
				<verse number="3">proto jsem se rozhodl i já, když jsem důkladně vyzvěděl všechny události od jejich prvních počátků, po pořádku ti o nich napsati, velmožný Theofile,</verse>
				<verse number="4">abys poznal pravdu toho učení, v němž jsi byl vyučen.</verse>
				<verse number="5">Za panování Heroda, krále judského, žil jeden kněz jménem Zachariáš, z kněžské třídy Abiášovy. Jeho manželka pocházela z rodu Aronova a nazývala se Alžběta.</verse>
				<verse number="6">Oba žili spravedlivě před Bohem a plnili všechny příkazy a předpisy Páně bezúhonně.</verse>
				<verse number="7">Byli však bez dětí, neboť Alžběta byla neplodná a oba byli již v pokročilém věku.</verse>
				<verse number="8">Když jednou konal podle pořádku své třídy kněžskou službu před Bohem, připadlo na něho losem</verse>
				<verse number="9">podle obyčeje kněžského úřadu vejiti do chrámu Páně a obětovati kadidlo.</verse>
				<verse number="10">Všechen lid se v hodině kadidlové oběti modlil venku.</verse>
				<verse number="11">I zjevil se mu po pravé straně kadidlového oltáře anděl Páně.</verse>
				<verse number="12">Když jej Zachariáš spatřil, ulekl se a bázeň se ho zmocnila.</verse>
				<verse number="13">Anděl mu však řekl: „Neboj se, Zachariáši, neboť tvá modlitba je vyslyšena; Alžběta, tvá manželka, porodí ti syna a dáš mu jméno Jan.</verse>
				<verse number="14">I budeš se radovat a plesat a mnozí se budou radovat z jeho narození.</verse>
				<verse number="15">Neboť on bude veliký před Pánem, víno a jiný opojný nápoj nebude píti a již v mateřském lůně bude naplněn Duchem svatým;</verse>
				<verse number="16">a mnohé z izraelských synů obrátí k Pánu, jejich Bohu.</verse>
				<verse number="17">On půjde před ním v duchu a moci Eliášově, aby obrátil srdce otců k dětem a nevěřící ke smýšlení spravedlivých, aby připravil Pánu lid ochotný.“</verse>
				<verse number="18">I řekl Zachariáš andělovi: „Po čem to poznám? Já jsem přece stár a moje manželka je v pokročilém věku.“</verse>
				<verse number="19">Anděl mu odvětil: „Já jsem Gabriel, který stojím před Bohem, a jsem poslán, abych mluvil k tobě a tuto radostnou zprávu ti zvěstoval.</verse>
				<verse number="20">Poněvadž jsi však mým slovům, která se splní svým časem, neuvěřil, budeš němý a nebudeš moci mluviti až do dne, kdy se to stane.“</verse>
				<verse number="21">Lid očekával Zachariáše a divil se, že tak dlouho prodlévá v chrámě.</verse>
				<verse number="22">Když vyšel, nemohl k nim promluviti. I poznali, že měl v chrámě nějaké vidění. Dával jim posuňky znamení a zůstal němý.</verse>
				<verse number="23">Když se skončily dny jeho služby, odešel domů.</verse>
				<verse number="24">Po oněch dnech počala jeho manželka Alžběta. I skrývala se po pět měsíců a pravila:</verse>
				<verse number="25">„Tak mi učinil Pán: Milostivě sňal se mne v těchto dnech mou pohanu před lidmi.“</verse>
				<verse number="26">Šestého měsíce potom poslal Bůh anděla Gabriela do galilejského města jménem Nazaret</verse>
				<verse number="27">k panně, zasnoubené muži jménem Josef, z rodu Davidova. A jméno té panny bylo Maria.</verse>
				<verse number="28">Když k ní anděl vešel, řekl: „Zdráva buď, milosti plná! Pán s tebou! [Požehnaná tys mezi ženami!“</verse>
				<verse number="29">Když to uslyšela], ulekla se nad jeho řečí a přemýšlela, co znamená tento pozdrav.</verse>
				<verse number="30">I řekl jí anděl: „Neboj se, Maria, neboť jsi nalezla milost u Boha!</verse>
				<verse number="31">Hle, počneš v svém lůně a porodíš syna a dáš mu jméno Ježíš.</verse>
				<verse number="32">Ten bude veliký a bude Synem Nejvyššího. Pán Bůh mu dá trůn Davida, jeho otce, a bude kralovati nad potomstvem Jakubovým na věky;</verse>
				<verse number="33">a jeho království bude bez konce.“</verse>
				<verse number="34">I řekla Maria k andělu: „Jak se to stane, vždyť muže nepoznávám?“</verse>
				<verse number="35">Odpověděl jí anděl: „Duch svatý sestoupí na tebe a moc Nejvyššího tě zastíní. Proto také to Svaté, co se [z tebe] narodí, bude Syn Boží.</verse>
				<verse number="36">A hle, Alžběta, tvá příbuzná, i ona počala syna v svém stáří a ta, která je pokládána za neplodnou, je nyní již v šestém měsíci.</verse>
				<verse number="37">Neboť u Boha není nic nemožné.“</verse>
				<verse number="38">Tu odvětila Maria: „Aj, já služebnice Páně, staniž se mi podle slova tvého!“ A odešel od ní anděl.</verse>
				<verse number="39">V oněch dnech se vydala Maria na cestu a šla spěšně na hory do města Judova.</verse>
				<verse number="40">A když vešla do domu Zachariášova, pozdravila Alžbětu.</verse>
				<verse number="41">Jakmile Alžběta uslyšela Mariin pozdrav, zaplesalo dítko v jejím lůně a Alžběta byla naplněna Duchem svatým.</verse>
				<verse number="42">I zvolala hlasitě: „Požehnaná tys mezi ženami a požehnaný plod života tvého!</verse>
				<verse number="43">A odkud mi to, že matka Pána mého přichází ke mně?</verse>
				<verse number="44">Neboť hle, jak zazněl hlas tvého pozdravu do mých uší, zaplesalo radostí dítko v mém lůně.</verse>
				<verse number="45">Blahoslavená, která jsi uvěřila, neboť se naplní to, co ti předpověděl Pán.“</verse>
				<verse number="46">I řekla Maria: „Velebí má duše Pána</verse>
				<verse number="47">a zaplesal můj duch v Bohu, mém Spasiteli,</verse>
				<verse number="48">poněvadž shlédl na svou pokornou služebnici. Neboť hle, od této chvíle budou mě blahoslaviti všechna pokolení,</verse>
				<verse number="49">ježto mi velikou milost prokázal Ten, jenž je Mocný a jehož jméno je svaté.</verse>
				<verse number="50">Jeho milosrdenství (trvá) od pokolení do pokolení pro ty, kteří se ho bojí.</verse>
				<verse number="51">Divy učinil svou mocí: Rozptýlil ty, kteří pyšně smýšlejí v svém srdci;</verse>
				<verse number="52">sesadil mocné s trůnu a povýšil ponížené;</verse>
				<verse number="53">lačné nasytil dobrými věcmi a bohaté propustil s prázdnou.</verse>
				<verse number="54">Ujal se Izraele, svého služebníka, jsa pamětliv svého milosrdenství</verse>
				<verse number="55">– jak je slíbil našim otcům - k Abrahamovi a jeho potomstvu na věky.“</verse>
				<verse number="56">Maria zůstala u ní asi tři měsíce; potom se navrátila domů.</verse>
				<verse number="57">Alžbětě se pak naplnila doba k porodu; i porodila syna.</verse>
				<verse number="58">Její sousedé a příbuzní uslyšeli, že Pán jí prokázal veliké milosrdenství; i radovali se s ní.</verse>
				<verse number="59">Osmého dne přišli dítě obřezat a chtěli je nazvat podle jména jeho otce Zachariáš.</verse>
				<verse number="60">Ale jeho matka pravila: „Ne tak, ale bude se nazývati Jan.“</verse>
				<verse number="61">I řekli jí: „Vždyť není nikoho v tvém příbuzenstvu, kdo by se tím jménem nazýval.“</verse>
				<verse number="62">I pokynuli jeho otci, jak chce, aby se (dítě) jmenovalo.</verse>
				<verse number="63">On požádal o tabulku a napsal na ni slova: „Jan je jeho jméno.“ I podivili se všichni.</verse>
				<verse number="64">V tom okamžiku se mu otevřela ústa i jazyk a mluvil a velebil Boha.</verse>
				<verse number="65">I zmocnila se hrůza všech jeho sousedů a po všech judských horách se rozšiřovala zvěst o všech těchto událostech.</verse>
				<verse number="66">Všichni, kteří (o tom) slyšeli, přemýšleli (o tom) v svém srdci a pravili: „Co asi z tohoto dítěte bude? Neboť ruka Páně byla s ním.“</verse>
				<verse number="67">Zachariáš, jeho otec, byl naplněn Duchem svatým a prorokoval:</verse>
				<verse number="68">„Požehnán (budiž) Pán, Bůh izraelský, ježto milostivě vykoupil svůj lid</verse>
				<verse number="69">a vzbudil nám mocného Spasitele v potomstvu Davida, svého služebníka,</verse>
				<verse number="70">jak mluvil ústy svých svatých proroků, kteří jsou od počátku:</verse>
				<verse number="71">O vysvobození od nepřátel našich a z moci všech, kteří nás nenávidí,</verse>
				<verse number="72">aby prokázal milosrdenství našim otcům a rozpomenul se na svou svatou úmluvu,</verse>
				<verse number="73">na přísahu, kterou přísahal Abrahamovi, našemu otci, že nám dopřeje,</verse>
				<verse number="74">abychom jemu po vysvobození z moci svých nepřátel beze strachu sloužili</verse>
				<verse number="75">svatě a spravedlivě před ním po celý svůj život.</verse>
				<verse number="76">A ty, dítě, budeš prorokem Nejvyššího, neboť půjdeš před Pánem připravovat mu cesty,</verse>
				<verse number="77">abys poučil lid o spáse, (přinášející) odpuštění jejich hříchů</verse>
				<verse number="78">z velkého milosrdenství našeho Boha, pro něž milostivě shlédl na nás Vycházející z výsosti,</verse>
				<verse number="79">aby osvítil ty, kteří jsou ve tmě a ve stínu smrti, aby řídil naše kroky na cestu pokoje.“</verse>
				<verse number="80">Hoch pak rostl a sílil duchem. I žil na poušti až do dne, kdy veřejně vystoupil před izraelským lidem.</verse>
			</chapter>
			<chapter number="2">
				<verse number="1">Toho času vydal císař Augustus rozkaz, aby byl vykonán soupis celé říše.</verse>
				<verse number="2">Tento soupis byl první a konal se za správy Kviriniovy v Syrii.</verse>
				<verse number="3">I šli všichni se dát zapsat, každý do svého města.</verse>
				<verse number="4">Odešel také Josef z Galileje, z města Nazareta do Judska, do města Davidova, jež se nazývá Betlem, poněvadž pocházel z rodu a kmene Davidova,</verse>
				<verse number="5">dát se zapsat s Marií, svou zasnoubenou [manželkou], která byla v požehnaném stavu.</verse>
				<verse number="6">Když tam byli, naplnili se dnové, aby porodila.</verse>
				<verse number="7">I porodila svého prvorozeného syna; ovinula ho plenkami a uložila do jeslí, poněvadž pro ně nebylo místa v útulku pro pocestné.</verse>
				<verse number="8">V oné krajině ponocovali pastýři a pod širým nebem hlídali za noci své stádo.</verse>
				<verse number="9">A hle, anděl Páně stanul u nich a jasnost Boží je ozářila. I ulekli se velice.</verse>
				<verse number="10">Anděl jim řekl: „Nebojte se! Hle, zvěstuji vám velikou radost, která bude pro všechen lid:</verse>
				<verse number="11">Dnes se vám narodil v městě Davidově Spasitel, to jest Kristus Pán.</verse>
				<verse number="12">A toto bude vám znamením: Naleznete děťátko ovinuté plenkami a položené v jeslích.“</verse>
				<verse number="13">Hned potom se přidružilo k andělu množství nebeských zástupů, kteří chválili Boha a zpívali:</verse>
				<verse number="14">„Sláva na výsostech Bohu a na zemi pokoj lidem dobré vůle!“</verse>
				<verse number="15">Jakmile andělé odešli od nich do nebe, řekli si pastýři vespolek: „Pojďme až do Betléma a podívejme se na tu událost, kterou nám Pán oznámil!“</verse>
				<verse number="16">I přichvátali a nalezli Marii a Josefa i děťátko, které leželo v jeslích.</verse>
				<verse number="17">Když je spatřili, vypravovali, co jim bylo řečeno o tom dítěti.</verse>
				<verse number="18">Všichni, kteří to slyšeli, se divili tomu vypravování pastýřů.</verse>
				<verse number="19">Maria však uchovávala všechna ta slova a uvažovala o nich v svém srdci.</verse>
				<verse number="20">I vrátili se pastýři, velebili a chválili Boha za všechno, co slyšeli a viděli, jak jim bylo pověděno.</verse>
				<verse number="21">Když se naplnilo osm dní, kdy mělo býti dítě obřezáno, nazvali je jménem Ježíš. Tak je (totiž) nazval anděl, dříve než se počalo v mateřském lůně.</verse>
				<verse number="22">Když přišly dny jejího očišťování podle zákona Mojžíšova, přinesli ho do Jerusalema, aby ho představili Pánu,</verse>
				<verse number="23">jak je psáno v zákoně Páně: „Každý prvorozený hošík budiž zasvěcen Pánu!“</verse>
				<verse number="24">Také chtěli přinésti oběť podle příkazu zákona Páně: dvě hrdličky nebo dvě holoubátka.</verse>
				<verse number="25">A hle, v Jerusalemě byl jeden muž jménem Simeon. Ten muž (žil) spravedlivě a bohabojně, očekávaje potěšení Izraelovo, a Duch svatý byl v něm.</verse>
				<verse number="26">Dostal zjevení od Ducha svatého, že nezemře, dokud neuzří Pomazaného Páně.</verse>
				<verse number="27">I přišel z vnuknutí Ducha do chrámu, když rodiče přinesli dítko Ježíše, aby za ně splnili předpis zákona.</verse>
				<verse number="28">Vzal je na své lokty a velebil Boha slovy:</verse>
				<verse number="29">„Nyní propustíš, Pane, svého služebníka podle svého slova v pokoji,</verse>
				<verse number="30">neboť mé oči viděly tvou spásu,</verse>
				<verse number="31">kterou jsi připravil přede všemi národy:</verse>
				<verse number="32">Světlo k osvícení pohanů a slávu svého národa izraelského.“</verse>
				<verse number="33">Jeho otec a matka byli plni údivu nad tím, co se o něm pravilo.</verse>
				<verse number="34">A Simeon je blahoslavil a řekl Marii, jeho matce: „Hle, tento jest určen k pádu a k povznesení mnohých v Izraeli a na znamení, jemuž budou odpírati</verse>
				<verse number="35">a tvou vlastní duší pronikne meč – aby se projevilo smýšlení mnoha srdcí.“</verse>
				<verse number="36">A byla tam prorokyně Anna, dcera Fanuelova z pokolení Aserova. Ta byla v pokročilém věku. Od svého panenství žila se svým mužem sedm let</verse>
				<verse number="37">a byla vdovou čtyřiaosmdesátiletou. Nevycházela z chrámu a sloužila Bohu posty a modlitbami dnem i nocí.</verse>
				<verse number="38">Ta přišla v touž hodinu, velebila Boha a vyprávěla o něm všem. kteří očekávali vykoupení Izraelovo.</verse>
				<verse number="39">Jakmile vyplnili všechno podle zákona Páně, vrátili se do Galileje, do svého města Nazareta.</verse>
				<verse number="40">Dítě pak rostlo a sílilo; bylo plné moudrosti a milost Boži byla v něm.</verse>
				<verse number="41">Jeho rodiče chodívali každého roku na slavnost velikonoční do Jerusalema.</verse>
				<verse number="42">Když měl dvanáct let, šli podle svátečního obyčeje do Jerusalema.</verse>
				<verse number="43">Jakmile skončily sváteční dny, vydali se na zpáteční cestu. Ale hošík Ježíš zůstal v Jerusalemě, aniž to jeho rodiče zpozorovali.</verse>
				<verse number="44">V domnění, že je v družině, ušli den cesty a hledali ho mezi příbuznými a známými.</verse>
				<verse number="45">Poněvadž jej však nenalezli, vrátili se do Jerusalema a hledali ho.</verse>
				<verse number="46">Po třech dnech jej nalezli v chrámě, jak sedí mezi učiteli, naslouchá jim a otazuje se jich.</verse>
				<verse number="47">Všichni, kteří ho slyšeli, žasli nad jeho rozumností a odpověďmi.</verse>
				<verse number="48">Jakmile jej spatřili, podivili se. I řekla mu jeho matka: „Synu, proč jsi nám to učinil? Hle, tvůj otec a já s bolestí jsme tě hledali!“</verse>
				<verse number="49">I řekl jim: „Proč jste mě hledali? Nevěděli jste, že já musím býti v tom, co je Otce mého?“</verse>
				<verse number="50">Ale oni neporozuměli slovu, které jim řekl.</verse>
				<verse number="51">Odešel pak s nimi a přišel do Nazareta a poslouchal je. Jeho matka uchovávala to všechno v svém srdci.</verse>
				<verse number="52">A Ježíš prospíval moudrostí, věkem a milostí u Boha i u lidí.</verse>
			</chapter>
			<chapter number="3">
				<verse number="1">Bylo to patnáctého roku vlády císaře Tiberia, kdy Pontský Pilát spravoval Judsko, Herodes byl údělným knížetem v Galileji, jeho bratr Filip údělným knížetem území iturejského a trachonického, a Lysaniáš údělným knížetem v Abileně,</verse>
				<verse number="2">a velekněžími byli Annáš a Kaifáš. Tehdy byl povolán Pánem Jan, syn Zachariášův, když byl na poušti.</verse>
				<verse number="3">I prošel celé jordánské území a kázal křest pokání na odpuštění hříchů,</verse>
				<verse number="4">jak je psáno v knize řečí proroka Izaiáše: „Na poušti zaznívá hlas:,Připravte cestu Páně, urovnejte mu stezky!</verse>
				<verse number="5">Každé údolí buď vyplněno, každá hora i pahrbek buď snížen! Co je křivé, buď narovnáno, a drsná místa staňte se rovnými cestami!</verse>
				<verse number="6">A veškeré lidstvo uzří spásu Boží!' “</verse>
				<verse number="7">Pravil tedy k zástupům, kteří vycházeli, aby byli od něho pokřtěni: „Pokolení zmijí, kdo vám ukázal, jak byste utekli budoucímu hněvu?</verse>
				<verse number="8">Přinášejte tedy ovoce hodné pokání a nemyslete si:,Otce máme Abrahama,' neboť pravím vám, že Bůh může Abrahamovi z těchto kamenů vzbuditi syny!</verse>
				<verse number="9">Již je přiložena sekera ke kořeni stromů. Každý strom, který nenese dobré ovoce, bude vyťat a hozen do ohně.“</verse>
				<verse number="10">I tázali se ho zástupové: „Co tedy máme činiti?“</verse>
				<verse number="11">On jim odpověděl: „Kdo má dvě sukně, dej (jednu) tomu, který nemá žádné; a kdo má pokrmy, učiň podobně!“</verse>
				<verse number="12">Přišli také celníci, aby byli pokřtěni, a řekli mu: „Mistře, co máme činiti?“</verse>
				<verse number="13">On jim řekl: „Nevybírejte nic více, než co je pro vás ustanoveno!“</verse>
				<verse number="14">Tázali se ho i vojáci: „Co máme činiti my?“ Řekl jim: „Nikoho neutiskujte, nikomu nekřivděte a buďte spokojeni se svým žoldem!“</verse>
				<verse number="15">Lid byl v napětí a všichni myslili v svém srdci o Janovi, není-li on snad Mesiášem.</verse>
				<verse number="16">Ale Jan přede všemi řekl: „Já křtím vás vodou. Avšak přijde mocnější než já. Jemu nejsem hoden ani řemínky rozvázati u jeho obuvi. On vás bude křtíti Duchem svatým a ohněm.</verse>
				<verse number="17">S vějičkou v ruce vyčistí svůj mlat. Pšenici shromáždí do své obilnice, ale plevy bude páliti neuhasitelným ohněm.“</verse>
				<verse number="18">A ještě mnoha jinými slovy napomínal lid a hlásal mu radostnou zvěst.</verse>
				<verse number="19">Kníže Herodes – kterého on káral kvůli Herodiadě, manželce jeho bratra, a kvůli všem ostatním nešlechetnostem, kterých se Herodes dopouštěl –</verse>
				<verse number="20">dal ještě k tomu všemu Jana zavříti do žaláře.</verse>
				<verse number="21">Když byl křtěn všechen lid a když i Ježíš byl pokřtěn a modlil se, otevřelo se nebe</verse>
				<verse number="22">a Duch svatý sestoupil v tělesné podobě jako holubice na něj a s nebe zazněl hlas: „Ty jsi můj milý Syn, v tobě se mi zalíbilo.“</verse>
				<verse number="23">Když Ježíš začínal, byl asi ve třiceti letech. Domnívali se o něm, že je syn Josefův; ten byl syn Heliův, ten Matatův,</verse>
				<verse number="24">ten Leviův, ten Melchův, ten Jannův, ten Josefův,</verse>
				<verse number="25">ten Matatiášův, ten Amosův, ten Nahumův, ten Esliův, ten Naggeův,</verse>
				<verse number="26">ten Maatův, ten Matatiášův, ten Semejův, ten Josefův, ten Judův,</verse>
				<verse number="27">ten Joananův, ten Resův, ten Zorobabelův, ten Salatielův, ten Neriův,</verse>
				<verse number="28">ten Melchiův, ten Addiův, ten Kosamův, ten Elmadamův, ten Herův,</verse>
				<verse number="29">ten Jesusův, ten Eliezerův, ten Jorimův, ten Matatův, ten Leviův,</verse>
				<verse number="30">ten Simeonův, ten Judův, ten Josefův, ten Jonášův, ten Eliakimův, ten</verse>
				<verse number="31">Meleův, ten Mennův, ten Matatův, ten Nathanův, ten Davidův,</verse>
				<verse number="32">ten Jesseův, ten Obedův, ten Boozův, ten Salmonův, ten Naassonův,</verse>
				<verse number="33">ten Aminadabův, ten Aramův, tenEzronův, ten Faresův, ten Judův,</verse>
				<verse number="34">ten Jakubův, ten Izákův, ten Abrahamův, ten Thareův, ten Nachorův,</verse>
				<verse number="35">ten Sarugův, ten Ragauův, ten Falegův, ten Heberův, ten Saleův,</verse>
				<verse number="36">ten Kainanův, ten Arfaxadův, ten Semův, ten Noemův, ten Lamechův,</verse>
				<verse number="37">ten Metusalemův, ten Henochův, ten Jaredův, ten Malaleelův, ten Kainanův,</verse>
				<verse number="38">ten Enosův, ten Setův, ten Adamův, ten (pochází) od Boha.</verse>
			</chapter>
			<chapter number="4">
				<verse number="1">Pln Ducha svatého se vrátil Ježíš od Jordánu a byl veden Duchem na poušť na čtyřicet dní a byl pokoušen od ďábla.</verse>
				<verse number="2">V těch dnech nic nejedl, a když se skončily, pocítil hlad.</verse>
				<verse number="3">Tu mu řekl ďábel: „Jsi-li Syn Boží, poruč tomuto kamenu, ať se stane chlebem!“</verse>
				<verse number="4">Ježíš mu odpověděl: „Psáno jest:,Ne samým chlebem živ je člověk, [nýbrž každým slovem Božím]'.“</verse>
				<verse number="5">I uvedl ho ďábel [na vysokou horu], ukázal mu v okamžiku všechna království světa</verse>
				<verse number="6">a řekl mu: „Dám ti všechnu tuto moc i jejich slávu, neboť mně je dána a dávám ji, komu chci.</verse>
				<verse number="7">Pokloníš-li se tedy přede mnou, všechno bude tvé.“</verse>
				<verse number="8">I odpověděl mu Ježíš: „Psáno jest:,Pánu, Bohu svému, se budeš klaněti a jemu jedinému sloužiti.' “</verse>
				<verse number="9">Potom jej uvedl do Jerusalema, postavil ho na cimbuří chrámu a řekl mu: „Jsi-li Syn Boží, spusť se odtud dolů,</verse>
				<verse number="10">neboť je psáno:,Svým andělům přikázal o tobě, aby tě ochránili.</verse>
				<verse number="11">A na ruce tě uchopí, abys snad nenarazil svou nohou o kámen.' “</verse>
				<verse number="12">Ježíš mu odpověděl: „Je řečeno:,Nepokoušej Pána, Boha svého!' “</verse>
				<verse number="13">Jakmile ďábel byl se všemi pokušeními u konce, odstoupil od něho až do jisté doby.</verse>
				<verse number="14">Ježíš se vrátil z vnuknutí Ducha do Galileje. Pověst o něm se roznesla po celé krajině.</verse>
				<verse number="15">Učil v tamějších synagogách a byl všemi veleben.</verse>
				<verse number="16">I přišel do Nazareta, kde vyrostl. Podle svého zvyku vešel v sobotu do synagogy. Tu povstal, aby předčítal.</verse>
				<verse number="17">I podali mu svitek proroka Izaiáše. On svitek rozvinul a nalezl místo, kde bylo napsáno:</verse>
				<verse number="18">„Duch Páně nade mnou; proto mě pomazal, poslal mě zvěstovat evangelium chudým, [uzdravovat zkroušené srdcem,] ohlásit zajatým propuštění a slepým prohlédnutí, propustit utištěné na svobodu,</verse>
				<verse number="19">ohlásit milostivé léto Hospodinovo [a den odplaty].</verse>
				<verse number="20">Pak svinul svitek, vrátil jej služebníkovi a posadil se. Oči všech v synagoze byly upřeny na něho.</verse>
				<verse number="21">I počal k nim mluviti: „Dnes se naplnilo to Písmo, které jste na vlastní uši slyšeli.“</verse>
				<verse number="22">Všichni mu přisvědčovali a divili se libým slovům, která plynula z jeho úst, a pravili: „Což není tento syn Josefův?“</verse>
				<verse number="23">I řekl jim: „Jistě mi řeknete toto přísloví:,Lékaři, uzdrav se sám!' Učiň také zde v svém otcovském městě ty veliké věci, které, jak jsme slyšeli, se staly v Kafarnau!“</verse>
				<verse number="24">Potom řekl: „Vpravdě pravím vám: Žádný prorok není vzácný v své otčině.</verse>
				<verse number="25">Vpravdě pravím vám: Když za dnů Eliášových bylo nebe zavřeno tři léta a šest měsíců a v celé zemi nastal velký hlad, žilo mnoho vdov v izraelském národě.</verse>
				<verse number="26">A k žádné z nich nebyl poslán Eliáš, leda k jedné vdově do Sarepty Sidonské.</verse>
				<verse number="27">A mnoho malomocných bylo v izraelském národě za proroka Elizea, a žádný z nich nebyl očištěn, leda Naaman syrský.“</verse>
				<verse number="28">Při těchto slovech se všichni v synagoze rozpálili hněvem.</verse>
				<verse number="29">Vstali, vyhnali ho ven z města a dovlekli až na sráz hory, na níž bylo jejich město vystavěno, aby ho svrhli dolů.</verse>
				<verse number="30">Ale On prošel uprostřed nich a ubíral se odtud.</verse>
				<verse number="31">I přišel do Kafarnaa, města v Galileji, a učil tam v sobotu.</verse>
				<verse number="32">A žasli nad jeho učením, neboť jeho řeč byla mocná.</verse>
				<verse number="33">V synagoze byl jakýsi člověk posedlý nečistým duchem. Ten vzkřikl silným hlasem:</verse>
				<verse number="34">„S cesty! Co je ti do nás, Ježíši Nazaretský? Přišel jsi nás zahubit? Vím, kdo jsi: Světec Boží.“</verse>
				<verse number="35">I přikázal mu Ježíš: „Umlkni a vyjdi z něho!“ Tu uhodil jím zlý duch doprostřed a vyšel z něho, aniž mu uškodil.</verse>
				<verse number="36">Úžas pojal všechny a pravili jeden druhému: „Jaké je to slovo! S mocí a silou rozkazuje duchům nečistým a ti vycházejí!“</verse>
				<verse number="37">Pověst o něm se rozšiřovala do celého okolí.</verse>
				<verse number="38">Když Ježíš vyšel ze synagogy, vstoupil do domu Šimonova. Tchyně Šimonova byla stižena vysokou horečkou. I prosili ho za ni.</verse>
				<verse number="39">On se nad ní naklonil, přikázal horečce, a ta jí přestala. Ihned vstala a posluhovala jim.</verse>
				<verse number="40">Když slunce zapadlo, všichni, kteří měli nemocné, stižené rozličnými neduhy, přivedli je k němu. On kladl na každého z nich ruce a uzdravoval je.</verse>
				<verse number="41">Z mnohých vycházeli zlí duchové s hlasitým křikem: „Ty jsi Syn Boží!“ Ale On jim hrozil a nedovoloval mluviti, neboť věděli, že On je Mesiáš.</verse>
				<verse number="42">Když se rozednilo, vyšel odtud a odebral se na osamělé místo. Zástupové ho hledali a přišli až k němu a zdržovali ho, aby od nich neodcházel.</verse>
				<verse number="43">Ale On jim řekl: „Také jiným městům musím zvěstovati království Boží, neboť k tomu jsem byl poslán.“</verse>
				<verse number="44">I kázal v synagogách galilejských.</verse>
			</chapter>
			<chapter number="5">
				<verse number="1">Když se zástupové k němu tlačili, aby slyšeli slovo Boží, stál u Genesaretského jezera.</verse>
				<verse number="2">Tu uzřel u břehu dvě loďky. Rybáři z nich vystoupili a vypírali sítě.</verse>
				<verse number="3">I vstoupil na jednu loďku, která patřila Simonovi, a požádal ho, aby kousek odrazil od země. Pak se posadil a učil z loďky zástupy.</verse>
				<verse number="4">Když domluvil, řekl k Simonovi: „Zajeď na hlubinu a rozestřete sítě k lovu!“</verse>
				<verse number="5">Ale Šimon mu odvětil: „Mistře, celou noc jsme se namáhali, a nic jsme nechytili; ale na tvé slovo rozestřu síť.“</verse>
				<verse number="6">Když to učinili, zahrnuli veliké množství ryb. Síť se jim trhala.</verse>
				<verse number="7">I pokynuli svým druhům na jiné loďce, aby jim přišli pomoci. I přišli a naplnili obě loďky, takže se potápěly.</verse>
				<verse number="8">Když to uzřel Šimon Petr, padl před Ježíše k nohám a řekl: „Odejdi ode mne, Pane, neboť jsem člověk hříšný!“</verse>
				<verse number="9">Úžas totiž pojal jej i všechny jeho druhy nad lovem ryb, který učinili;</verse>
				<verse number="10">podobně i Jakuba a Jana, syny Zebedeovy, kteří byli společníky Šimonovými. I řekl Ježíš Šimonovi: „Neboj se, od nynějška budeš rybářem lidí!“</verse>
				<verse number="11">Když přirazili s loďkami k zemi, opustili všechno a šli za ním.</verse>
				<verse number="12">Když byl v jednom městě, byl tam muž plný malomocenství. Jakmile uzřel Ježíše, padl na tvář a prosil ho:,Pane, chceš-li, můžeš mě očistiti!“</verse>
				<verse number="13">I pozvedl ruku a dotkl se ho se slovy: „Chci, buď čist!“ A hned odešlo od něho malomocenství.</verse>
				<verse number="14">Přikázal mu však, aby nikomu (o tom) neříkal. Řekl:,Jdi, ukaž se knězi a obětuj za své očištění oběť, jak přikázal Mojžíš, na svědectví pro ně!“</verse>
				<verse number="15">Ale pověst o něm se rozšiřovala vždy dál a dále a mnozí zástupové se scházeli, aby ho slyšeli a byli uzdravováni ze svých nemocí.</verse>
				<verse number="16">On se však uchyloval na pusté místo k modlitbě.</verse>
				<verse number="17">Jednoho dne seděl a učil. Seděli (tam i) farizeové a zákoníci, kteří přišli ze všech osad galilejských i judských i z Jerusalema. Moc Páně ho vedla k tomu, aby uzdravoval.</verse>
				<verse number="18">A hle, muži nesli na loži ochrnulého člověka a snažili se ho vnésti dovnitř a položiti před něho,</verse>
				<verse number="19">ale pro zástup nenalezli, kudy by ho vnesli. Proto vystoupili na střechu a spustili ho s ložem mezi cihlami doprostřed před Ježíše.</verse>
				<verse number="20">Když viděl jejich víru, řekl: „Člověče, odpouštějí se ti tvé hříchy!“</verse>
				<verse number="21">I myslili si farizeové a zákoníci u sebe takto: „Kdo je to, že mluví rouhavě? Kdo může odpouštěti hříchy, ne-li sám Bůh?“</verse>
				<verse number="22">Ale Ježíš prohlédl jejich smýšlení a řekl jim: „Co to myslíte v svém srdci?</verse>
				<verse number="23">Co je snáze říci:,Odpouštějí se ti hříchy,' či říci:,Vstaň a choď '?</verse>
				<verse number="24">Abyste však věděli, že Syn člověka má na zemi moc odpouštěti hříchy“ – řekl ochrnulému: – „tobě pravím: Vstaň, vezmi své lože a jdi domů!“</verse>
				<verse number="25">A hned vstal před nimi, vzal lože, na kterém předtím ležel, a odešel domů, velebě Boha.</verse>
				<verse number="26">I pojal úžas všechny a velebili Boha. Plni bázně pravili: „Viděli jsme dnes věci neuvěřitelné.“</verse>
				<verse number="27">Potom vyšel a spatřil celníka jménem Levi seděti u celnice. I řekl mu: „Pojď za mnou!“</verse>
				<verse number="28">On vstal, opustil všechno a šel za ním.</verse>
				<verse number="29">I vystrojil mu Levi v svém domě velkou hostinu. Veliký byl zástup celníků i jiných, kteří byli s nimi u stolu.</verse>
				<verse number="30">I reptali farizeové a jejich zákonici a pravili k jeho učedníkům: „Proč s celníky a hříšníky jíte a pijete?“</verse>
				<verse number="31">Ježíš jim na to řekl: „Nepotřebují zdraví lékaře, nýbrž nemocní.</verse>
				<verse number="32">Nepřišel jsem volat k pokání spravedlivé, nýbrž hříšníky.“</verse>
				<verse number="33">Oni pak mu řekli: „Proč se učedníci Janovi postí často a konají modlitby, podobně i farizejští, tvoji však jedí a pijí?“</verse>
				<verse number="34">Ježíš jim řekl: „Můžete ukládati svatebním hostům půst, dokud je s nimi ženich?</verse>
				<verse number="35">Přijdou však dnové, kdy jim bude ženich vzat, pak se budou v těch dnech postit.“</verse>
				<verse number="36">Pravil pak jim i podobenství: „Nikdo nepřišívá záplatu z roucha nového k rouchu starému, neboť jinak roztrhne i nové roucho; a k starému se nehodí záplata z nového roucha.</verse>
				<verse number="37">A nikdo nevlévá mladé víno do starých měchů, neboť jinak mladé víno roztrhne měchy, vyteče a měchy zničí;</verse>
				<verse number="38">ale mladé víno se má vlévati do nových měchů [a obojí se zachová].</verse>
				<verse number="39">A nikdo, kdo pil staré, nechce hned mladé, neboť praví:,Staré je lepší.' “</verse>
			</chapter>
			<chapter number="6">
				<verse number="1">O [druhoprvní] sobotě šel obilným polem. Jeho učedníci trhali klasy, třeli je rukama a jedli.</verse>
				<verse number="2">Někteří z farizeů však řekli: „Proč činíte, co není dovoleno v sobotu?“</verse>
				<verse number="3">Ježíš jim odpověděl: „Nečetli jste ani to, co učinil David, když měl hlad on i jeho průvodci?</verse>
				<verse number="4">Jak vešel do domu Božího, dostal předkladné chleby, jedl a dal i svým průvodcům, ač není dovoleno je jísti, leda jedině kněžím?“</verse>
				<verse number="5">A řekl jim: „Syn člověka je Pánem i soboty.“</verse>
				<verse number="6">V jinou sobotu vešel do synagogy a učil. A byl tam muž, jehož pravá ruka byla uschlá.</verse>
				<verse number="7">Zákoníci a farizeové ho pozorovali, bude-li v sobotu uzdravovali, aby nalezli důvod k žalobě proti němu.</verse>
				<verse number="8">On však znal jejich smýšlení. I řekl člověku s uschlou rukou: „Vstaň a postav se doprostřed!“ I vstal a postavil se.</verse>
				<verse number="9">Ježíš pak jim řekl: „Táži se vás: Je dovoleno v sobotu dobře činiti nebo zle; život zachrániti nebo jej nechati zahynouti?“</verse>
				<verse number="10">A pohleděl po všech kolem a řekl tomu člověku: „Zvedni svou ruku!“ I zvedl a jeho ruka byla uzdravena.</verse>
				<verse number="11">Oni však byli plni nerozumu a umlouvali se vespolek, co by Ježíšovi učinili.</verse>
				<verse number="12">V těch dnech vyšel na horu se pomodlit a celou noc strávil v modlitbě k Bohu.</verse>
				<verse number="13">Když se rozednilo, zavolal k sobě své učedníky a vyvolil z nich dvanáct a nazval je apoštoly:</verse>
				<verse number="14">Šimona, jemuž dal jméno Petr, a Ondřeje, jeho bratra; Jakuba a Jana, Filipa a Bartoloměje,</verse>
				<verse number="15">Matouše a Tomáše, Jakuba, syna Alfeova, a Šimona příjmením „Horlivec“,</verse>
				<verse number="16">a Judu, bratra Jakubova, a Jidáše Iškariotského, který se stal zrádcem.</verse>
				<verse number="17">Sestoupil s nimi a stanul na rovině. I zástup jeho učedníků a velké množství lidí z celého Judska i z Jerusalema a z přímořské krajiny tyrské a sidonské přišlo,</verse>
				<verse number="18">aby ho poslechli a byli uzdraveni ze svých nemocí. Také ti, kteří byli trápeni nečistými duchy, byli uzdravováni.</verse>
				<verse number="19">Každý ze zástupu se snažil Ježíše dotknouti, poněvadž z něho vycházela moc a uzdravovala všechny.</verse>
				<verse number="20">Tu On pozdvihl oči k svým učedníkům a pravil: „Blahoslavení chudí, neboť vaše je království Boží.</verse>
				<verse number="21">Blahoslavení, kteří nyní lačníte, neboť budete nasyceni. Blahoslavení, kteří nyní pláčete, neboť se budete smáti.</verse>
				<verse number="22">Blahoslavení budete, když vás budou lidé nenáviděti, když vás vyobcují a potupí a kvůli Synu člověka vás připraví o vaše dobré jméno.</verse>
				<verse number="23">Radujte se v ten den a veselte se, neboť hle, vaše odplata je hojná v nebesích! Vždyť totéž činívali prorokům jejich otcové.“</verse>
				<verse number="24">„Avšak běda vám bohatcům, neboť vy již máte své potěšení!</verse>
				<verse number="25">Běda vám, kteří jste sytí, neboť budete lačněti! Běda vám, kteří se nyní smějete, neboť budete kvíleti a plakati!</verse>
				<verse number="26">Běda, když vám budou všichni lidé lichotiti, neboť totéž činívali jejich otcové nepravým prorokům!“</verse>
				<verse number="27">„Ale vám, kteří mě posloucháte, pravím: Milujte své nepřátele, dobře čiňte těm, kteří vás nenávidí;</verse>
				<verse number="28">dobrořečte těm, kteří vám zlořečí, a modlete se za ty, kteří vás pomlouvají!“</verse>
				<verse number="29">„Tomu, kdo tě bije v (jedno) líce, nastav i druhé, a před tím, jenž ti bere plášť, nebraň ani sukně!</verse>
				<verse number="30">Prosí-li tě někdo, dej mu, a od toho, jenž bere, co je tvé, nežádej nic zpět!</verse>
				<verse number="31">A jak chcete, aby lidé činili vám, i vy čiňte jim!</verse>
				<verse number="32">Neboť milujete-li ty, kteří vás milují, jakou můžete míti (za to) zásluhu? Vždyť i hříšníci milují ty, jimiž jsou milováni.</verse>
				<verse number="33">A budete-li činiti dobře těm, kteří vám dobře činí, jakou můžete míti zásluhu? Vždyť i hříšníci to činí.</verse>
				<verse number="34">A půjčíte-li těm, od nichž doufáte, že to dostanete zpět, jakou můžete míti (za to) zásluhu? Vždyť i hříšníci půjčují hříšníkům, aby zase dostali stejně.</verse>
				<verse number="35">Ale milujte své nepřátele, dobře čiňte a půjčujte, aniž čekáte něco zpět! A vaše odplata bude hojná a budete dětmi Nejvyššího. Neboť On je dobrotivý k nevděčným i zlým.</verse>
				<verse number="36">Buďte tedy milosrdní, jak milosrdný jest i váš Otec!“</verse>
				<verse number="37">„Nesuďte, a nebudete souzeni! Neodsuzujte, a nebudete odsouzeni! Odpouštějte, a bude vám odpuštěno!</verse>
				<verse number="38">Dávejte, a bude vám dáno; dobrou a natlačenou a natřesenou a vrchovatou míru vám dají do klína! Neboť jakou měrou měříte, takovou bude vám naměřeno.“</verse>
				<verse number="39">Pověděl jim i podobenství: „Což může slepec vésti slepce? Nepadnou oba do jámy?</verse>
				<verse number="40">Není učedník nad mistra, ale dokonalý bude každý, bude-li jako jeho mistr.“</verse>
				<verse number="41">„Proč pak vidíš třísku v oku svého bratra, a trám v svém oku nepozoruješ?</verse>
				<verse number="42">Anebo jak můžeš říci svému bratru:,Bratře, dovol, ať vyjmu třísku z tvého oka,' když sám v svém oku trám nevidíš? Pokrytče, vyjmi nejprve trám z oka svého a potom prohlédneš, abys mohl odstranit třísku z oka svého bratra!“</verse>
				<verse number="43">„To jistě není strom dobrý, který rodí špatné ovoce; ani strom špatný, který rodí dobré ovoce.</verse>
				<verse number="44">Neboť každý strom lze poznati po jeho ovoci. Přece se netrhají fíky s trní, ani se nesbírají hrozny s bodláčí!</verse>
				<verse number="45">Dobrý člověk vynáší z dobré zásoby svého srdce dobré věci; a zlý člověk vynáší ze špatné zásoby špatné věci. Neboť čím srdce plné, tím ústa přetékají.“</verse>
				<verse number="46">“Proč mi říkáte:,Pane, Pane!' a nečiníte, co pravím? Ukáži vám, komu se podobá</verse>
				<verse number="47">každý, kdo přichází ke mně, má slova slyší a plní je.</verse>
				<verse number="48">Podobá se člověku, který stavěl dům a kopal hluboko a položil základ na skálu. Když pak nastala povodeň, opřela se řeka do toho domu, ale nemohla jím pohnouti, neboť byl postaven na skále.“</verse>
				<verse number="49">„Kdo však slyší a neplní, podobá se člověku, který vystavěl svůj dům na zemi bez základu. Když se do něho opřela řeka, ihned se zřítil a pád toho domu byl veliký.“</verse>
			</chapter>
			<chapter number="7">
				<verse number="1">Když dokončil všechna svá slova před naslouchajícím lidem, odebral se do Kafarnaa.</verse>
				<verse number="2">Služebník jednoho setníka, který si ho velmi vážil, ležel (tam) na smrt nemocen.</verse>
				<verse number="3">Když uslyšel (setník) o Ježíšovi, poslal k němu židovské starší s prosbou, aby přišel a uzdravil jeho služebníka.</verse>
				<verse number="4">Ti přišli k Ježíšovi a prosili ho vroucně: „Zaslouží si, abys mu to učinil;</verse>
				<verse number="5">neboť miluje náš národ a sám nám dal postaviti synagogu.“</verse>
				<verse number="6">Ježíš tedy šel s nimi. Když už byl nedaleko od domu, poslal k němu setník přátele se vzkazem: „Pane, neobtěžuj se, neboť nejsem hoden, abys vešel pod střechu mou.</verse>
				<verse number="7">Proto jsem se ani nepokládal za hodna, abych přišel k tobě. Ale řekni slovo, a uzdraven bude můj služebník!</verse>
				<verse number="8">Vždyť i já, ač jsem člověk podřízený, mám pod sebou vojáky, a řeknu-li tomuto:,Jdi!' jde; a jinému:,Přijď!' přijde; a svému služebníku:,Učiň to!' učiní (to).“</verse>
				<verse number="9">Když to Ježíš uslyšel, podivil se a obrátil se k zástupu, který šel za ním, se slovy: „[Vpravdě] pravím vám, ani v národě izraelském jsem tak velikou víru nenalezl.“</verse>
				<verse number="10">Když pak se poslové vrátili domů, shledali, že služebník, jenž byl nemocen, je zdráv.</verse>
				<verse number="11">Potom šel do města jménem Naim a šli s ním jeho učedníci a četný zástup.</verse>
				<verse number="12">Když se přiblížil k městské bráně, hle, vynášeli mrtvého, jediného syna matky, a ta byla vdovou; a četný zástup z města šel s ní.</verse>
				<verse number="13">Když ji Pán spatřil, byl jat soustrastí nad ní a řekl jí: „Neplač!“</verse>
				<verse number="14">A přistoupil k márám a dotkl se jich. Nosiči se zastavili. I řekl: „Mládenče, tobě pravím, vstaň!“</verse>
				<verse number="15">I posadil se mrtvý a počal mluviti. I odevzdal ho jeho matce.</verse>
				<verse number="16">Hrůza pojala všechny a velebili Boha slovy: „Prorok veliký povstal mezi námi“ a „Bůh navštívil svůj lid!“</verse>
				<verse number="17">A rozšířila se o něm ta pověst po celém Judsku a po celém okolí.</verse>
				<verse number="18">I zvěstovali Janovi jeho učedníci o všech těchto událostech.</verse>
				<verse number="19">Tu si Jan zavolal dva ze svých učedníků a poslal je k Ježíšovi se vzkazem: „Ty jsi ten, který má přijíti, anebo máme čekati jiného?“</verse>
				<verse number="20">Když ti muži přišli k němu, řekli: „Jan Křtitel poslal nás k tobě se vzkazem:,Ty jsi ten, který má přijíti, anebo máme čekati jiného?' „</verse>
				<verse number="21">V touž dobu uzdravil mnohé z neduhů a nemocí a od zlých duchů a mnoha slepcům vrátil zrak.</verse>
				<verse number="22">I odpověděl jim takto: „Jděte a zvěstujte Janovi, co jste uslyšeli a uviděli: Slepí vidí, chromí chodí, malomocní se očišťují, hluší slyší, mrtví vstávají z mrtvých, chudým se zvěstuje evangelium,</verse>
				<verse number="23">a blahoslavený jest, kdo se nebude horšiti nade mnou!“</verse>
				<verse number="24">Když poslové Janovi odešli, počal mluviti k zástupům o Janovi: „Co jste vyšli na poušť vidět? Třtinu větrem se klátící?</verse>
				<verse number="25">Nebo co jste vyšli vidět? Člověka měkkým rouchem oděného? Hle, ti, kteří nosí skvostná roucha a žijí v rozkoších, jsou na dvorech královských.</verse>
				<verse number="26">Co jste tedy vyšli vidět? Proroka? Zajisté – pravím vám – i více než proroka.</verse>
				<verse number="27">Neboť to je ten, o němž je psáno:,Hle, já posílám svého posla před tváří tvou, který ti připraví cestu před tebou.' “</verse>
				<verse number="28">„Neboť pravím vám: Mezi narozenými z ženy není žádného [proroka] většího nad Jana [Křtitele]. Avšak (i) nejmenší v království Božím je větší než on.“</verse>
				<verse number="29">Veškeren lid, který ho slyšel, i celníci uznali Boží spravedlnost a dali se pokřtíti křtem Janovým.</verse>
				<verse number="30">Ale farizeové a zákonici pohrdli sami k své škodě úradkem Božím a nedali se od něho pokřtíti.</verse>
				<verse number="31">[Pravil pak Pán:] „Ke komu tedy přirovnám lidi tohoto pokolení? A komu jsou podobni?</verse>
				<verse number="32">Podobají se chlapcům, kteří sedí na náměstí a navzájem na sebe volají:,Pískali jsme vám, a netančili jste; naříkali jsme, a neplakali jste.' „</verse>
				<verse number="33">„Neboť přišel Jan Křtitel, nejedl chléb ani nepil víno, a pravíte:,Má zlého ducha.'</verse>
				<verse number="34">Přišel Syn Boží, jedl a pil, a pravíte:,Hle, člověk jedlík a pijan vína, přítel celníků a hříšníků!'</verse>
				<verse number="35">Ale uznána byla ta moudrost ode všech moudrých.“</verse>
				<verse number="36">Jeden farizej prosil ho, aby s ním pojedl. I vešel do domu farizeova a zaujal místo u stolu.</verse>
				<verse number="37">A hle, v městě byla jedna žena, hříšnice. Když se dověděla, že stoluje v domě farizeově, přinesla alabastrovou nádobu masti.</verse>
				<verse number="38">Postavila se vzadu u jeho nohou a (plačíc) počala smáčeti slzami jeho nohy a vlasy své hlavy je utírala, líbala mu nohy a mazala mastí.</verse>
				<verse number="39">Když to uzřel farizej, který ho pozval, myslil sám u sebe: „Kdyby to byl prorok, věděl by, kdo a jaká je ta žena, která se ho dotýká; vždyť je to hříšnice!“</verse>
				<verse number="40">Ježíš ho oslovil: „Šimone, musím ti něco říci.“ On řekl: „Mistře, pověz!“</verse>
				<verse number="41">„Jeden věřitel měl dva dlužníky: jeden mu byl dlužen pět set denárů a druhý padesát.</verse>
				<verse number="42">Poněvadž neměli, čím by zaplatili, odpustil oběma. Kdo z nich ho tedy miluje více?“</verse>
				<verse number="43">Šimon na to odpověděl: „Myslím, že ten, jemuž více odpustil.“ On mu odvětil: Správně jsi usoudil.“</verse>
				<verse number="44">„A obrácen k ženě, řekl Šimonovi: „Vidíš tuto ženu? Vešel jsem do tvého domu, vodu na nohy jsi mi nepodal, tato však slzami smočila mé nohy a svými vlasy je utřela.</verse>
				<verse number="45">Políbení jsi mi nedal, tato však od svého vstupu nepřestala líbati mi nohy.</verse>
				<verse number="46">Olejem jsi nepomazal mou hlavu, tato však mastí pomazala mi nohy.</verse>
				<verse number="47">Proto pravím tobě: Odpouští se jí mnoho hříchů, poněvadž milovala mnoho. Komu se však méně odpouští, méně miluje.“</verse>
				<verse number="48">I řekl jí:, Odpouštějí se ti hříchy.“</verse>
				<verse number="49">Tu myslili si spolustolující: „Kdo je tento, že i hříchy odpouští?“</verse>
				<verse number="50">Ale Ježíš řekl ženě: „Tvá víra tě spasila, jdi v pokoji!“</verse>
			</chapter>
			<chapter number="8">
				<verse number="1">Potom putoval od města k městu, od vesnice k vesnici, hlásal a zvěstoval království Boží, a dvanáct (apoštolů) s ním;</verse>
				<verse number="2">také některé ženy, které byly uzdraveny od zlých duchů a z nemocí: Maria příjmením Magdalena, z níž vyšlo sedm zlých duchů,</verse>
				<verse number="3">Johanna, manželka Chuzy, správce Herodova, a Zuzana a mnoho jiných, které mu ze svého jmění posluhovaly.</verse>
				<verse number="4">Když pak se scházel četný zástup a (lidé) z měst spěchali k němu, promluvil v podobenství:</verse>
				<verse number="5">„Vyšel rozsevač, aby rozséval své símě. Když rozséval, padlo jedno (zrno) na okraj cesty; bylo pošlapáno a ptáci nebeští je sezobali.</verse>
				<verse number="6">Jiné padlo na skálu. A když vzešlo, uschlo, poněvadž nemělo vláhy.</verse>
				<verse number="7">Jiné padlo mezi trní, a trní vzrostlo spolu s ním a udusilo je.</verse>
				<verse number="8">A jiné padlo do dobré půdy; a když vzešlo, vydalo užitek stonásobný.“ Když to pověděl, zvolal: „Kdo má uši k slyšení, slyš!“</verse>
				<verse number="9">I tázali se ho jeho učedníci na smysl toho podobenství.</verse>
				<verse number="10">Řekl [jim]: „Vám je dáno znáti tajemství království Božího, ostatním však v podobenstvích, takže hledíce očima, nevidí, a poslouchajíce ušima, nerozumějí.“</verse>
				<verse number="11">„To pak je (smysl) podobenství: Símě je slovo Boží.</verse>
				<verse number="12">Těmi na okraji cesty se rozumějí ti, kteří slyší; potom přichází ďábel a vyjímá to slovo z jejich srdce, aby neuvěřili a nebyli spaseni.</verse>
				<verse number="13">Těmi pak na skále se rozumějí ti, kteří slyšené slovo přijímají s radostí, ale nemají kořene; na čas věří, a v čas pokušení odpadávají.</verse>
				<verse number="14">Oním pak, které padlo mezi trní, se rozumějí ti, kteří vyslechli, ale v životě bývají udušováni starostmi, bohatstvím a rozkošemi života a nepřinášejí užitku. A tím</verse>
				<verse number="15">v dobré zemi se rozumějí ti, kteří slyšené slovo uchovávají v srdci dobrém a šlechetném a přinášejí užitek v trpělivosti.“</verse>
				<verse number="16">„Nikdo nerozsvěcuje svíci a nepřikrývá ji nádobou, ani ji nestaví pod postel, nýbrž ji postaví na svícen, aby všichni, kteří vcházejí, viděli světlo.</verse>
				<verse number="17">Neboť nic není tajno, co by se neprojevilo, a nic skryto, co by se nepoznalo a nepřišlo najevo.</verse>
				<verse number="18">Vizte tedy, jak posloucháte! Neboť kdo má, tomu bude dáno; a kdo nemá, tomu bude vzato i to, o čem se domnívá, že má.“</verse>
				<verse number="19">Přišli pak k němu jeho matka a bratří, ale pro zástup se nemohli k němu dostati.</verse>
				<verse number="20">I oznámili mu: „Tvá matka a tvoji bratří stojí venku a chtějí tě viděti.“</verse>
				<verse number="21">Ale Oni jim odpověděl: „Má matka a moji bratří jsou ti, kteří slovo Boží slyší a plní.“</verse>
				<verse number="22">Jednoho dne vstoupil na loďku se svými učedníky a řekl jim: „Přeplavme se přes jezero!“ I odrazili.</verse>
				<verse number="23">Zatím co se plavili, usnul. I přihnala se vichřice na jezero. Zalévali se (vlnami) a byli v nebezpečí.</verse>
				<verse number="24">Tu přistoupili k němu, vzbudili ho a řekli: „Mistře, Mistře, hyneme!“ On vstal a pohrozil větru a bouřící se vodě. I přestaly a nastalo ticho.</verse>
				<verse number="25">I řekl jim: „Kde je vaše víra?“ Ale oni jsouce ustrašeni, podivili se a pravili k sobě vespolek: „Kdo jest asi tento, že i větru a vodě přikazuje, a poslouchají ho?“</verse>
				<verse number="26">Připluli do gerasenské krajiny, která je proti Galileji.</verse>
				<verse number="27">Když vystoupil na zem, potkal se s ním jakýsi muž z města, který měl již dlouhou dobu zlého ducha a neodíval se šatem ani se nezdržoval v domě, nýbrž v hrobech.</verse>
				<verse number="28">Jakmile spatřil Ježíše, padl před ním a vykřikl silným hlasem: „Co je ti do mne, Ježíši, Synu Boha Nejvyššího? Prosím tě, netrap mě!“</verse>
				<verse number="29">Přikazoval totiž nečistému duchu, aby vyšel z toho člověka. Neboť již dlouhý čas jím lomcoval, takže býval spoután řetězy a okovy a hlídán, ale on pouta přetrhal a býval zlým duchem puzen na pustá místa.</verse>
				<verse number="30">I otázal se ho Ježíš: „Jak se jmenuješ?“ On řekl: „Pluk.“ Neboť mnoho zlých duchů vešlo do něho.</verse>
				<verse number="31">I prosili ho, aby jim nerozkazoval jíti do propasti (pekelné).</verse>
				<verse number="32">Bylo pak tam velké stádo vepřů pasoucích se na hoře. I prosili ho, by jim dovolil do nich vejiti. Povolil jim to.</verse>
				<verse number="33">Když tedy vyšli zlí duchové z toho člověka, vešli do vepřů a stádo se hnalo po srázu do jezera a utonulo.</verse>
				<verse number="34">Když pastýři spatřili, co se stalo, utekli a rozhlásili to po městě i po venkově.</verse>
				<verse number="35">I vyšli (lidé) se podívat, co se přihodilo. Když přišli k Ježíšovi a nalezli člověka, z něhož vyšli zlí duchové, jak sedí u nohou Ježíšových oděný a při zdravém rozumu, báli se.</verse>
				<verse number="36">Očití svědci jim pověděli, jak byl posedlý [z posedlosti] uzdraven.</verse>
				<verse number="37">I prosilo ho všechno obyvatelstvo gerasenské krajiny, aby od nich odešel, neboť je pojala veliká bázeň. On tedy vstoupil na loďku a vrátil se.</verse>
				<verse number="38">Muž, z něhož vyšli zlí duchové, prosil ho, aby směl býti s ním. Ale Ježíš ho propustil se slovy:</verse>
				<verse number="39">„Vrať se domů a vypravuj, jak veliké věci ti učinil Bůh!“ I odešel a po celém městě rozhlašoval, jak veliké věci mu učinil Ježíš.</verse>
				<verse number="40">Když se Ježíš vrátil, přijal ho zástup, neboť ho všichni očekávali.</verse>
				<verse number="41">A hle, přišel muž jménem Jair, představený synagogy. Padl Ježíšovi k nohám a prosil ho, aby vešel do jeho domu;</verse>
				<verse number="42">neboť měl jedinou dcerušku, asi dvanáctiletou, a ta umírala. Když šel, tísnili se k němu zástupové.</verse>
				<verse number="43">Jedna žena, která trpěla dvanáct let krvotokem a vynaložila všechen svůj majetek na lékaře, aniž nalezla u nich uzdravení,</verse>
				<verse number="44">přistoupila odzadu a dotkla se lemu jeho roucha a okamžitě se jí krvotok zastavil.</verse>
				<verse number="45">I řekl Ježíš: „Kdo se mne dotkl?“ Když všichni zapírali, řekl Petr a ti, kteří byli s ním: „Mistře, zástupy se tisknou a tlačí na tebe [a ty pravíš:,Kdo se mne dotkl?']“</verse>
				<verse number="46">Ale Ježíš řekl: „Dotkl se mne někdo, neboť já vím, že vyšla ze mne moc.“</verse>
				<verse number="47">Když tedy žena viděla, že se to neutajilo, třesouc se předstoupila a padla před ním a pověděla přede vším lidem, proč se ho dotkla a jak byla hned uzdravena.</verse>
				<verse number="48">On pak jí řekl: „Dcero, tvá víra tě uzdravila, jdi v pokoji!“</verse>
				<verse number="49">Když ještě mluví, přichází kdosi k představenému synagogy a praví mu: „Tvá dcera zemřela, neobtěžuj Mistra!“</verse>
				<verse number="50">Ale Ježíš slyšel to slovo a pravil otci té dívky: „Neboj se, jenom věř, a bude zdráva!“</verse>
				<verse number="51">Když vešel do domu, nedovolil nikomu vejíti s sebou, leda Petrovi, Jakubovi a Janovi a otci i matce té dívky.</verse>
				<verse number="52">Všichni plakali a naříkali pro ni. Ale On řekl: „Neplačte! Neumřela [dívka], ale spí.“</verse>
				<verse number="53">I posmívali se mu, neboť věděli, že zemřela.</verse>
				<verse number="54">On však vzal ji za ruku a zvolal: „Dívko, vstaň!“</verse>
				<verse number="55">I vrátil se její duch a hned vstala. Nařídil také, aby jí dali jísti.</verse>
				<verse number="56">I užasli podivem její rodiče, ale On jim přikázal, aby nikomu neříkali, co se stalo.</verse>
			</chapter>
			<chapter number="9">
				<verse number="1">Povolal k sobě dvanáct [apoštolů] a dal jim moc a sílu nade všemi zlými duchy i uzdravovati nemoci.</verse>
				<verse number="2">A poslal je hlásat království Boží a uzdravovat nemocné.</verse>
				<verse number="3">I řekl jim: „Nic neberte na cestu, ani hůl, ani mošnu, ani chléb, ani peníze, ani po dvou sukních nemějte!</verse>
				<verse number="4">A do kterého domu vejdete, tam zůstávejte a odtamtud vycházejte!</verse>
				<verse number="5">A kde vás nepřijmou, setřeste [i] prach se svých nohou, až budete z toho města vycházeti, na svědectví proti nim!“</verse>
				<verse number="6">I vydali se na cestu a chodili od vesnice k vesnici a hlásali evangelium a všude uzdravovali.</verse>
				<verse number="7">Kníže Herodes uslyšel o všem, co činil (Ježíš). Byl na rozpacích,</verse>
				<verse number="8">neboť někteří říkali: „Jan vstal z mrtvých,“ jiní: „Eliáš se zjevil,“ a jiní: „Jeden z dávných proroků vstal z mrtvých.“</verse>
				<verse number="9">Ale Herodes řekl: „Jana jsem sťal. Kdo však je tento, o němž slyším takové věci?“ A toužil ho spatřiti.</verse>
				<verse number="10">Když se apoštolé vrátili, vypravovali mu všechno, co činili. I vzal je s sebou a odebral se v ústraní na osamělé místo u Bethsaidy.</verse>
				<verse number="11">Když to zástupové poznali, šli za ním. I přijal je a mluvil jim o království Božím a uzdravoval ty, kteří potřebovali uzdravení.</verse>
				<verse number="12">Ale den se počal nachylovati. I přistoupilo k němu dvanáct a řekli mu: „Rozpusť zástupy, ať odejdou do okolních vesnic a dvorců přenocovat a opatřit si pokrmy! Neboť zde jsme v pusté krajině.“</verse>
				<verse number="13">Ale On jim řekl: „Dejte vy jim jísti!“ Oni řekli: „Nemáme více než pět chlebů a dvě ryby; museli bychom jíti nakoupit pokrmů pro celý tento zástup.“</verse>
				<verse number="14">Bylo tam asi pět tisíc mužů. - I řekl svým učedníkům: „Rozsaďte je ve skupinách po padesáti!“</verse>
				<verse number="15">Učinili tak a rozsadili všechny.</verse>
				<verse number="16">Pak vzal pět chlebů a dvě ryby, pohlédl vzhůru k nebi, požehnal je a rozlámal a dával učedníkům, aby je předložili zástupům.</verse>
				<verse number="17">I jedli všichni a nasytili se. A z toho, co jim zbylo, bylo sebráno dvanáct košů kousků.</verse>
				<verse number="18">Když se modlil o samotě, byli s ním jeho učedníci. I otázal se jich: „Za koho mě pokládají zástupové?“</verse>
				<verse number="19">Oni odpověděli: „Za Jana Křtitele, jiní za Eliáše, jiní zase, že jeden z dávných proroků vstal z mrtvých.“</verse>
				<verse number="20">Řekl jim: „Vy pak za koho mě pokládáte?“ [Šimon] Petr odpověděl: „Za Mesiáše, (Syna) Božího.“</verse>
				<verse number="21">I přikázal jim přísně, aby to neříkali nikomu.</verse>
				<verse number="22">Řekl: „Syn člověka musí mnoho trpěti a býti zavržen staršími a velekněžími a zákoníky a zabit a třetího dne vstáti z mrtvých.“</verse>
				<verse number="23">Ke všem pak pravil: „Chce-li kdo za mnou přijíti, zapři sebe sám, vezmi denně svůj kříž a následuj mne!</verse>
				<verse number="24">Neboť kdo by chtěl svůj život zachrániti, ztratí jej; kdo by však svůj život pro mne ztratil, zachrání jej.</verse>
				<verse number="25">Neboť co prospěje člověku, i kdyby celý svět získal, ale sebe sám zahubil a na sobě utrpěl škodu?</verse>
				<verse number="26">Neboť kdo se bude styděti za mne a za má slova, za toho se bude styděti Syn člověka, až přijde v slávě své i Otcově a svatých andělů.</verse>
				<verse number="27">Vpravdě pravím vám: Jsou tu někteří mezi přítomnými, kteří neokusí smrti, dokud neuzří království Boží.“</verse>
				<verse number="28">Asi za osm dní po těch slovech vzal Petra a Jakuba a Jana s sebou a vyšel na horu se pomodlit.</verse>
				<verse number="29">Když se modlil, proměnil se vzhled jeho obličeje a jeho oděv zbělel a zaskvěl se.</verse>
				<verse number="30">A hle, dva muži s ním rozmlouvali; byli to Mojžíš a Eliáš.</verse>
				<verse number="31">Ti se zjevili v slávě a mluvili o jeho smrti, kterou měl podstoupiti v Jerusalemě.</verse>
				<verse number="32">Petr a ti, kteří Byli s ním, byli obtíženi spánkem. Když se však probudili, spatřili jeho slávu i ty dva muže, kteří stáli s ním.</verse>
				<verse number="33">Když chtěli od něho odejíti, řekl Petr Ježíšovi: „Mistře, dobře je nám zde! Udělejme tři stánky: jeden tobě, jeden Mojžíšovi a jeden Eliášovi!“-Ale nevěděl co praví.</verse>
				<verse number="34">Když to mluvil, udělal se oblak a zastínil je. I báli se, když oni vešli do oblaku.</verse>
				<verse number="35">I zazněl z oblaku hlas: „Tento je můj milý Syn, toho poslouchejte!“</verse>
				<verse number="36">A jakmile ten hlas dozněl, shledali, že Ježíš je samoten. A mlčeli a nepověděli v těch dnech nikomu nic o tom, co viděli.</verse>
				<verse number="37">Když následujícího dne sestoupili s hory, setkal se s ním veliký zástup.</verse>
				<verse number="38">A hle, jeden muž ze zástupu zvolal: „Mistře, prosím tě, podívej se na mého syna, neboť mám jediného!</verse>
				<verse number="39">Hle, zlý duch ho uchvacuje, i vykřikuje znenadání, poráží ho a lomcuje jím, takže sliní. Ztěžka od něho odchází a vysiluje ho.</verse>
				<verse number="40">Poprosil jsem tvé učedníky, aby ho vymítli, ale nemohli.“</verse>
				<verse number="41">Odpověděl Ježíš: „O pokolení nevěřící a zvrhlé, jak dlouho mám býti u vás a vás trpěti? Přiveď sem svého syna!“</verse>
				<verse number="42">Ještě na cestě porazil ho zlý duch a lomcoval jím.</verse>
				<verse number="43">I pohrozil Ježíš nečistému duchu, uzdravil a chlapce a odevzdal ho jeho otci.</verse>
				<verse number="44">Všichni žasli nad velikostí Boží. Zatím co se všichni divili všem věcem, které činil, řekl svým učedníkům: „Vy si zachovejte v svém srdci tato slova: Syn člověka bude vydán v ruce lidí.“</verse>
				<verse number="45">Ale oni tomu slovu nerozuměli, a zůstalo jim temné, takže je nepochopili. A báli se ho otázat na smysl toho slova.</verse>
				<verse number="46">Napadla jim myšlenka, kdo z nich je větší.</verse>
				<verse number="47">Ježíš, znaje smýšlení jejich srdce, vzal dítě, postavil je vedle sebe</verse>
				<verse number="48">a řekl jim: „Kdo přijme toto dítě ve jménu mém, mne přijímá; a kdo mne přijímá, přijímá Toho, který mě poslal. Neboť kdo je nejmenší mezi vámi všemi, ten je největší.“</verse>
				<verse number="49">I řekl na to Jan: „Mistře, viděli jsme, jak kdosi ve jménu tvém vymítá zlé duchy. I bránili jsme mu, poněvadž nechodí s námi.“</verse>
				<verse number="50">Ale Ježíš mu řekl: „Nebraňte! Neboť kdo není proti vám, je pro vás.“</verse>
				<verse number="51">Doba jeho nanebevstoupení se přibližovala. Tu se rozhodl pevně, že půjde do Jerusalema.</verse>
				<verse number="52">I poslal posly před sebou. Ti se vydali na restu a přišli do jedné samařské vesnice, aby mu vše připravili.</verse>
				<verse number="53">Ale nepřijali ho, poněvadž se ubíral do Jerusalema.</verse>
				<verse number="54">Když (to) jeho učedníci Jakub a Jan uzřeli, pravili: „Pane, chceš, abychom řekli, ať oheň sestoupí s nebe a je zahubí?“</verse>
				<verse number="55">Ale On se obrátil a pokáral je [slovy: „Nevíte, čího ducha jste.</verse>
				<verse number="56">Syn člověka nepřišel duše zahubit, nýbrž spasit.“] I odešli do jiné vesnice.</verse>
				<verse number="57">Když se brali cestou, kdosi mu řekl: „Budu tě následovati, kamkoli půjdeš.“</verse>
				<verse number="58">Ježíš mu řekl: „Lišky mají doupata a ptáci nebeští hnízda, ale Syn člověka nemá, kde by hlavu položil.“</verse>
				<verse number="59">Jinému pravil: „Pojď za mnou!“ On řekl: „Pane, dovol mi napřed odejít a pochovat mého otce!“</verse>
				<verse number="60">A řekl mu Ježíš: „Nech, ať mrtví pochovávají své mrtvé; ty však jdi a hlásej království Boží!“</verse>
				<verse number="61">I řekl jiný: „Budu tě následovati, Pane, ale napřed mi dovol, abych se rozloučil se svými domácími!“</verse>
				<verse number="62">Ježíš mu řekl: „Nikdo, kdo položil svou ruku na pluh a ohlíží se nazpět, není způsobilý pro království Boží.“</verse>
			</chapter>
			<chapter number="10">
				<verse number="1">Potom vyvolil Pán ještě jiných dvaasedmdesát a poslal je po dvou před sebou do každého města a místa, kam sám zamýšlel přijíti.</verse>
				<verse number="2">A pravil jim: „Žeň je sice hojná, ale dělníků málo! Proste tedy Pána žní, aby poslal dělníky na svou žeň!</verse>
				<verse number="3">Jděte! Hle, já posílám vás jako ovce mezi vlky.</verse>
				<verse number="4">Nenoste měšec ani mošnu ani obuv a nikoho cestou nepozdravujte!</verse>
				<verse number="5">Když vejdete do kteréhokoliv domu, napřed pozdravte:,Pokoj tomuto domu!'</verse>
				<verse number="6">A bude-li tam člověk hodný pokoje, spočine na něm pokoj váš; nebude-li, vrátí se pokoj k vám.</verse>
				<verse number="7">V tom domě pak zůstávejte, jezte a pijte, co mají; neboť hoden je dělník své mzdy. Nepřecházejte z domu do domu!</verse>
				<verse number="8">A když vejdete do města a přijmou vás, jezte, co vám předloží,</verse>
				<verse number="9">a uzdravujte nemocné, kteří jsou v něm, a řekněte jim:,Přiblížilo se k vám království Boží.'</verse>
				<verse number="10">Když však vejdete do města a nepřijmou vás, vyjděte na jeho ulice a řekněte:</verse>
				<verse number="11">,I prach vám setřásáme, který se nám z vašeho města přichytil na nohou. Ale to vězte, že se přiblížilo k vám království Boží.'</verse>
				<verse number="12">Pravím vám, že Sodomě bude v onen den lehčeji než onomu městu.“</verse>
				<verse number="13">„Běda tobě, Korozain! Běda tobě, Bethsaido! Neboť kdyby se byly udály v Tyru a v Sidonu zázraky, které se děly u vás, byly by se již dávno daly v žínici a popelu na pokání.</verse>
				<verse number="14">Avšak Tyru a Sidonu bude na soudě lehčeji nežli vám.</verse>
				<verse number="15">A ty, Kafarnaum, nebylos povýšeno až do nebe? Až do pekla budeš svrženo!“</verse>
				<verse number="16">„Kdo vás slyší, mne slyší; kdo vámi pohrdá, mnou pohrdá; kdo však mnou pohrdá, pohrdá Tím, který mě poslal.“</verse>
				<verse number="17">S radostí se vrátilo těch dvaasedmdesát a vyprávěli: „Pane, také zlí duchové se nám ve jménu tvém poddávají.“</verse>
				<verse number="18">I řekl jim: „Viděl jsem satana jako blesk padati s nebe.</verse>
				<verse number="19">Hle, dal jsem vám moc šlapati na hady a na štíry a na veškerou moc nepřítelovu, a nic vám neuškodí.</verse>
				<verse number="20">Avšak z toho se neradujte, že se vám zlí duchové poddávají, nýbrž se radujte, že vaše jména jsou zapsána v nebesích!“</verse>
				<verse number="21">V onu hodinu zaplesal v Duchu svatém a řekl: „Velebím Tě, Otče, Pane nebe i země, žes tyto věci skryl před moudrými a opatrnými a žes je zjevil maličkým; ano, Otče, že se Ti tak zalíbilo.</verse>
				<verse number="22">Všechno je mi dáno od mého Otce a nikdo nezná, kdo je Syn, leč Otec; a nikdo nezná, kdo je Otec, leč Syn, a komu by to chtěl Syn zjeviti.“</verse>
				<verse number="23">A obrátil se k svým učedníkům a pravil: „Blahoslavené oči, které vidí, co vy vidíte!</verse>
				<verse number="24">Neboť pravím vám, že mnozí proroci a králové si přáli viděti to, co vy vidíte, a neviděli, a slyšeti to, co vy slyšíte, a neslyšeli.“</verse>
				<verse number="25">A hle, jeden zákoník povstal, aby ho pokoušel. I řekl: „Mistře, co mám učinit, abych získal život věčný?“</verse>
				<verse number="26">On mu řekl: „Co je psáno v Zákoně? Jak (tam) čteš?“</verse>
				<verse number="27">On odpověděl: „Miluj Pána, Boha svého, z celého srdce svého, z celé duše své, ze vší síly své a ze vší mysli své a bližního svého jako sebe samého!“</verse>
				<verse number="28">I řekl mu: „Správně jsi odpověděl. To čiň, a živ budeš!“</verse>
				<verse number="29">Ale on, chtěje se ospravedlniti, řekl Ježíšovi: „A kdopak je můj bližní?“</verse>
				<verse number="30">I ujal se Ježíš slova a řekl: „Jeden člověk sestupoval z Jerusalema do Jericha a upadl mezi lotry. Ti ho oloupili, zranili a polomrtvého nechali a odtamtud odešli.</verse>
				<verse number="31">I přihodilo se, že cestou šel kněz. Spatřil ho, ale obešel ho.</verse>
				<verse number="32">Podobně i levita přišel k tomu místu, spatřil ho, ale obešel. Avšak jeden</verse>
				<verse number="33">Samaritán, ubíraje se cestou, přišel k němu, a když ho spatřil, byl jat soucitem.</verse>
				<verse number="34">I přistoupil k němu, nalil na rány oleje a vína a ovázal je. Vložil ho na svého soumara a dopravil do hospody a postaral se o něj.“</verse>
				<verse number="35">„Druhého dne vyňal dva denáry a dal je hospodskému se slovy:,Starej se oň! A co nad to vynaložíš, já ti nahradím na své zpáteční cestě.'</verse>
				<verse number="36">Kdo z těch tří se ti zdá, že jednal jako bližní s tím, jenž upadl mezi lotry?“ On řekl:</verse>
				<verse number="37">„Ten, který mu prokázal milosrdenství.“ I řekl mu Ježíš: „Jdi a čiň i ty podobně!“</verse>
				<verse number="38">Když se brali cestou, vešel do jedné vesnice. Jedna žena jménem Marta přijala ho do svého domu.</verse>
				<verse number="39">Měla sestru jménem Marii. Ta se posadila k nohám Páně a naslouchala jeho slovu.</verse>
				<verse number="40">Marta však se zaměstnávala samou obsluhou. Přistoupila pak k němu a pravila: „Pane, nedbáš toho, že mě má sestra nechala samu posluhovati? Řekni jí tedy, ať mi pomůže!“</verse>
				<verse number="41">Ježíš jí však odpověděl: „Marto, Marto, pečlivá jsi a děláš si starosti s mnohými věcmi,</verse>
				<verse number="42">ale jednoho je zapotřebí. Maria si vyvolila nejlepší úděl, a ten jí nebude odňat.“</verse>
			</chapter>
			<chapter number="11">
				<verse number="1">Stalo se, že se modlil na jednom místě. Jakmile přestal, řekl mu jeden z jeho učedníků: „Pane, nauč se nás modliti, jak i Jan naučil své učedníky.“</verse>
				<verse number="2">On jim řekl: „Když se modlíte, rcete:,Otče, posvěť se jméno tvé, přijď království tvé!</verse>
				<verse number="3">Chléb náš vezdejší dej nám dnes!</verse>
				<verse number="4">A odpusť nám naše hříchy, neboť i my odpouštíme každému svému viníku. A neuveď nás v pokušení!' “</verse>
				<verse number="5">A řekl jim: „Někdo z vás bude míti přítele. Ten přijde k němu o půlnoci a řekne mu:,Příteli, půjč mi tři chleby,</verse>
				<verse number="6">neboť můj přítel přišel na své cestě ke mně a já nemám co mu předložiti.'</verse>
				<verse number="7">Onen mu však odpoví ze světnice:,Neobtěžuj mě! Dveře jsou již zavřeny a mé dítky jsou se mnou v ložnici; nemohu vstát a dát ti něco.'</verse>
				<verse number="8">[Ale on nepřestane tlouci.] Pravím vám: I když nevstane a nedá mu proto, že je jeho přítelem, přece se pro jeho neodbytnost zvedne a dá mu, kolik potřebuje.“</verse>
				<verse number="9">„I já pravím vám: Proste, a bude vám dáno; hledejte, a naleznete; tlucte, a bude vám otevřeno!</verse>
				<verse number="10">Neboť každý, kdo prosí, dostává; a kdo hledá, nalézá; a tomu, kdo tluče, bude otevřeno.</verse>
				<verse number="11">Cožpak podá někdo z vás svému synu kámen, když ho jako otce bude prositi o chléb? Anebo když o rybu, dá mu místo ryby hada?</verse>
				<verse number="12">A nebo bude-li ho prositi o vejce, zda mu podá štíra?</verse>
				<verse number="13">Dovedete-li tedy vy, jsouce zlí, dávati svým dětem dobré dary, oč spíše dá váš Otec nebeský Ducha svatého těm, kteří ho prosí.“</verse>
				<verse number="14">I vymítal zlého ducha, a ten byl němý. Když toho zlého ducha vymítl, němý mluvil. I podivily se zástupy.</verse>
				<verse number="15">Někteří z nich však řekli: „S pomocí Beelzebuba, knížete zlých duchů, vymítá zlé duchy.“</verse>
				<verse number="16">A jiní ho pokoušeli a žádali na něm znamení s nebe.</verse>
				<verse number="17">Ale On, znaje jejich smýšlení, řekl jim: „Každé království uvnitř nejednotné zpustne a dům na dům padne.</verse>
				<verse number="18">Je-li tedy satan sám v sobě nejednotný, jak tedy obstojí jeho království? Neboť pravíte, že já s pomocí Beelzebuba vymítám zlé duchy.</verse>
				<verse number="19">A vymítám-li já zlé duchy s pomocí Beelzebuba, s čí pomocí (je) vymítají synové vaši? Proto oni budou vašimi soudci.</verse>
				<verse number="20">Vymítám-li však mocí Boží zlé duchy, přišlo k vám království Boží.“</verse>
				<verse number="21">„Když ozbrojený silák hlídá svůj dvůr, je majetek jeho v bezpečí.</verse>
				<verse number="22">Když však přijde silnější než on a přemůže ho, odejme mu veškerou zbroj, na niž spoléhal, a rozdělí jeho kořist.“</verse>
				<verse number="23">„Kdo není se mnou, je proti mně; a kdo neshromažďuje se mnou, rozptyluje.“</verse>
				<verse number="24">„Když nečistý duch vyjde z člověka, chodí po suchých místech, hledaje odpočinutí. Nalezne-li je, řekne:,Vrátím se do svého domu, z něhož jsem vyšel.'</verse>
				<verse number="25">A když přijde, nalezne jej vymetený a vyzdobený.</verse>
				<verse number="26">Tu jde a vezme s sebou sedm jiných duchů, horších než je sám. Ti vejdou a přebývají tam. I stávají se poslední věci toho člověka horšími, než byly první.“</verse>
				<verse number="27">Při jeho řeči zvolala jedna žena ze zástupu takto: „Blahoslavené lůno, které tě nosilo, a prsy, které tě živily!“</verse>
				<verse number="28">Ale On pravil: „Tím spíše jsou blahoslavení, kteří slovo Boží slyší a zachovávají!“</verse>
				<verse number="29">Když se zástupové k němu sbíhali, řekl: „Toto pokolení je pokolení nešlechetné. Žádá znamení, ale nebude mu dáno jiné znamení, leč znamení proroka Jonáše.</verse>
				<verse number="30">Jako totiž se Jonáš stal znamením pro Ninivské, tak bude i Syn člověka pro toto pokolení.</verse>
				<verse number="31">Královna z Jihu povstane na soudě proti mužům tohoto pokolení a odsoudí je; neboť přišla z daleké země, aby uslyšela moudrost Šalomounovu; a hle, tu je více než Šalomoun!</verse>
				<verse number="32">Ninivští mužové povstanou na soudě proti tomuto pokolení a odsoudí je; neboť se dali na pokání, když Jonáš kázal; a hle, tu je víte než Jonáš!“</verse>
				<verse number="33">„Nikdo nerozsvěcuje svíci a nestaví ji do kouta nebo pod kbelík; ale postaví ji na svícen, aby viděli světlo ti, kteří vcházejí.“</verse>
				<verse number="34">„Svící tvého těla je tvé oko. Je-li tvé oko zdravé, bude celé tvé tělo ve světle; je-li však špatné, bude tvé tělo ve tmě.</verse>
				<verse number="35">Hleď tedy, ať to světlo, které je v tobě, není tmou!</verse>
				<verse number="36">Bude-li celé tvé tělo ve světle a žádná část ve tmě, bude celé světlé, jako když tě svíce svou září osvěcuje.“</verse>
				<verse number="37">Když mluvil, prosil ho jeden farizej, aby u něho pojedl. I vešel tam a zaujal místo za stolem.</verse>
				<verse number="38">Ale farizej počal u sebe uvažovati, proč se Ježíš neumyl před jídlem.</verse>
				<verse number="39">I řekl mu Pán: „Nyní vy, farizeové, čistíte vnějšek číše a mísy, ale váš vnitřek je plný loupeže a nepravosti.</verse>
				<verse number="40">Pošetilci, zda neučinil Ten, který učinil vnějšek, také vnitřek?</verse>
				<verse number="41">Spíše dejte to, co je v nich, jako almužnu, a hle, všechno bude vám čisté!“</verse>
				<verse number="42">„Ale běda vám, farizeové! Dáváte desátky z máty a routy a ze všeliké zeleniny, ale obcházíte spravedlnost a lásku k Bohu. Toto jste měli činiti a ono neopomíjeti.“</verse>
				<verse number="43">„Běda vám, farizeové! Rádi sedíte v prvních stolicích v synagogách a libujete si, když vás na náměstí pozdravují!“</verse>
				<verse number="44">„Běda vám, že jste jako neznatelné hroby, po nichž lidé chodí, aniž to vědí!“</verse>
				<verse number="45">I řekl mu jeden ze zákoníků toto: „Mistře, těmi slovy haníš také nás.“</verse>
				<verse number="46">On řekl: „I vám běda, zákoníci! Zatěžujete lidi nesnesitelnými břemeny, sami se však těch břemen ani prstem nedotýkáte.“</verse>
				<verse number="47">„Běda vám, stavíte náhrobky prorokům, ale vaši otcové je zabíjeli.</verse>
				<verse number="48">Věru dosvědčujete, že souhlasíte se skutky svých otců; neboť oni je zabili, a vy jim stavíte [hroby].</verse>
				<verse number="49">Proto i moudrost Boží řekla: Pošlu k nim proroky a posly, a z těch některé zabijí a jiné budou pronásledovati,</verse>
				<verse number="50">aby byla pomstěna na tomto pokolení krev všech proroků, která se prolévala od ustavení světa:</verse>
				<verse number="51">od krve Abelovy až do krve Zachariáše, který zahynul mezi oltářem a chrámem. Ano, pravím vám, bude pomstěna na tomto pokolení!“</verse>
				<verse number="52">„Běda vám, zákoníci! Vzali jste klíč k poznání. Sami jste nevešli a těm, kteří vcházeli, jste zabránili.“</verse>
				<verse number="53">Když pak jim to mluvil, počali na něho farizeové a zákoníci usilovně naléhati a dotazovati se ho na mnohé věci,</verse>
				<verse number="54">činíce mu úklady a snažíce se polapiti něco z jeho úst, [aby ho obžalovali].“</verse>
			</chapter>
			<chapter number="12">
				<verse number="1">Mezitím se shromáždili četní zástupové, takže jeden druhému šlapali po nohou. Tu mluvil k svým učedníkům: „Varujte se kvasu farizejského, to jest pokrytectví!</verse>
				<verse number="2">Neboť nic není skryto, co nebude odkryto; ani tajmo, co nebude poznáno.</verse>
				<verse number="3">Proto, co jste pravili ve tmě, bude hlásáno na světle; a co jste šeptali do ucha v pokojích, bude hlásáno na střechách.“</verse>
				<verse number="4">„Ale pravím vám, svým přátelům: Nebojte se těch, kteří zabíjejí tělo, a potom už nemají co učinit!</verse>
				<verse number="5">Ukáži vám, koho se máte báti: Bojte se Toho, který má moc po smrti uvrhnouti do pekla! Ano, pravím vám: Toho se bojte!</verse>
				<verse number="6">Což neprodávají pět vrabců za dva penízky? A ani jeden z nich není zapomenut u Boha.</verse>
				<verse number="7">Vždyť i vlasy na vaší hlavě jsou všechny sečteny. Nebojte se tedy! Vy jste dražší než mnoho vrabců.“</verse>
				<verse number="8">„Pravím pak vám: Kdo mne vyzná před lidmi, toho i Syn Člověka vyzná před anděly Božími.</verse>
				<verse number="9">Kdo mne však zapře před lidmi, ten bude zapřen před anděly Božími.“</verse>
				<verse number="10">„Kdo řekne slovo proti Synu člověka, tomu bude odpuštěno; kdo se však bude rouhat Duchu svatému, tomu odpuštěno nebude.“</verse>
				<verse number="11">„Když pak vás předvedou do synagogy a k vrchnostem a k vládám, nestarejte se o to, jak anebo čím byste se hájili, ani co byste mluvili.</verse>
				<verse number="12">Neboť Duch svatý naučí vás v onu hodinu, co byste měli mluviti.“</verse>
				<verse number="13">I pravil mu kdosi ze zástupu: „Mistře, řekni mému bratru, ať se rozdělí se mnou o dědictví!“</verse>
				<verse number="14">On mu řekl: „Člověče, kdo mě ustanovil nad vámi soudcem a rozdělovatelem?“</verse>
				<verse number="15">A pravil jim: „Bedlivě se chraňte všeliké lakoty! Neboť i kdyby měl někdo nadbytek, nezáleží jeho život v jeho majetku.“</verse>
				<verse number="16">A pověděl jim podobenství: „Jednomu boháči se na poli hojně urodilo.</verse>
				<verse number="17">I přemýšlel sám u sebe:,Co mám učinit? Vždyť nemám místa, kde bych uložil svou úrodu.'</verse>
				<verse number="18">A řekl:,Toto učiním: Zbořím své stodoly a vystavím větší, tam svezu svou úrodu i všechno své zboží</verse>
				<verse number="19">a řeknu své duši: Duše, máš mnoho zboží svezeného na mnoho let! Odpočívej, jez, pij a vesel se!'</verse>
				<verse number="20">I řekl mu Bůh:,Pošetilče, této noci bude požádána tvá duše od tebe a čí bude to, co sis připravil?'</verse>
				<verse number="21">Takový je ten, kdo si hromadí poklady, a není bohat před Bohem!“</verse>
				<verse number="22">Potom řekl svým učedníkům: „Proto pravím vám: Nepečujte úzkostlivě o sebe, co byste jedli, ani o své tělo, čím byste se odívali!</verse>
				<verse number="23">Neboť duše je více než pokrm, a tělo více než oděv.</verse>
				<verse number="24">Pozorujte krkavce! Ani nesejí, ani nežnou, nemají sklep ani stodolu, a Bůh je živí. Oč dražší jste vy než oni!</verse>
				<verse number="25">A kdo z vás může svou starostlivostí přidati k délce svého života jeden loket?</verse>
				<verse number="26">Nemůžete-li tedy ani věci nejmenší, proč se staráte úzkostlivě o ostatní?</verse>
				<verse number="27">Pozorujte lilie, jak rostou! Nepracují, ani nepředou; a přece pravím vám: Ani Šalomoun ve vší své nádheře nebyl tak oděn jako jedna z nich.</verse>
				<verse number="28">Jestliže tedy Bůh tak odívá trávu, která dnes je na poli, a zítra bývá házena do pece, oč spíše vás, malověrní!</verse>
				<verse number="29">Ani vy nehledejte, co byste jedli a co byste pili, a neznepokojujte se!</verse>
				<verse number="30">Neboť to všechno hledají pohani. Váš Otec však ví, že to potřebujete.</verse>
				<verse number="31">Ale hledejte [nejdříve] království Boží [a jeho spravedlnost] a toto [všechno] bude vám přidáno!“</verse>
				<verse number="32">„Neboj se, malé stádce, neboť se zalíbilo Otci vašemu dáti vám království!</verse>
				<verse number="33">Prodejte, co máte, a dejte to jako almužnu! Zaopatřte si měšce, které nevetšeji, poklad nepomíjející v nebi, kam zloděj nemá přístupu, kde ani mol nekazí.</verse>
				<verse number="34">Neboť kde je váš poklad, tam bude i vaše srdce.“</verse>
				<verse number="35">„Vaše bedra buďte přepásána a hořící svíce [ve vašich rukou]!</verse>
				<verse number="36">A vy buďte podobni lidem, kteří čekají na svého pána, až se vrátí ze svatby, aby mu hned otevřeli, až přijde a zatluče!</verse>
				<verse number="37">Blaze těm služebníkům, které pán při svém příchodu nalezne bdíti! Vpravdě pravím vám, že se přepáše a posadí je ke stolu, a chodě od jednoho k druhému, bude je obsluhovat.</verse>
				<verse number="38">A přijde-li o druhé nebo i o třetí noční hlídce a tak je nalezne, pak blaze těm služebníkům!“</verse>
				<verse number="39">„To však vězte: Kdyby hospodář věděl, v kterou hodinu přijde zloděj, zajisté by bděl a nenechal by si podkopati svůj dům.</verse>
				<verse number="40">I vy buďte připraveni, neboť Syn člověka přijde v hodinu, kterou netušíte!“</verse>
				<verse number="41">Řekl [mu] Petr: „Pane, vztahuješ to podobenství na nás nebo také na všechny?“</verse>
				<verse number="42">Pán řekl: „Kdo jest asi správcem věrným a opatrným, kterého ustanovil pán nad svou čeledí, aby jim dával včas určený díl pokrmů?</verse>
				<verse number="43">Blaze tomu služebníku, kterého jeho pán při svém příchodu nalezne, že tak činí.</verse>
				<verse number="44">Vpravdě pravím vám: Ustanoví ho nade všemi svými statky.</verse>
				<verse number="45">Bude-li si však onen služebník mysliti: Můj pán otálí s příchodem, a počne-li bíti služebníky a služky, jísti a píti a opíjeti se,</verse>
				<verse number="46">přijde pán toho služebníka v den, kdy se nenaděje, a v hodinu, kterou neví. Pak ho rozčtvrtí a přisoudí mu osud nevěrných.</verse>
				<verse number="47">Onen pak služebník, jenž poznal vůli svého pána, a nic podle jeho vůle nepřipravil ani neučinil, dostane mnoho bití.</verse>
				<verse number="48">Ten však, který ji nepoznal, a dělal věci, které zasluhují bití, dostane bití málo. Komu bylo mnoho dáno, od toho bude mnoho požadováno; a komu bylo více svěřeno, od toho bude více žádáno.“</verse>
				<verse number="49">„Oheň na zem jsem přišel pustit, a co chci jiného, než aby se vznítil!</verse>
				<verse number="50">Mám však býti pokřtěn křtem, a jak mě to tíží, že se dosud nevykonal!</verse>
				<verse number="51">Myslíte, že jsem přišel zavést na zem pokoj? Ne, pravím vám, ale rozdvojení!</verse>
				<verse number="52">Neboť od toho času bude jich v jednom domě pět rozdvojeno: tři proti dvěma a dva proti třem.</verse>
				<verse number="53">Postaví se otec proti synu a syn proti otci, matka proti dceři a dcera proti matce, tchyně proti snaše a snacha proti své tchyni.“</verse>
				<verse number="54">Pravil pak zástupům: „Když vidíte vystupovati od západu mrak, ihned říkáte:,Bude pršet,' a bývá tak.</verse>
				<verse number="55">A když cítíte váti jižní vítr, pravíte:,Bude horko,' a bývá tak.</verse>
				<verse number="56">Pokrytci! Úkazy na nebi a na zemi umíte zkoumati; jak to, že nerozumíte této době?</verse>
				<verse number="57">Proč sami od sebe nerozeznáte, co je spravedlivé?“</verse>
				<verse number="58">„Když jdeš se svým protivníkem k vrchnosti, snaž se s ním na cestě vyrovnati, aby tě snad netáhl k soudci a soudce aby tě nevydal biřici a biřic aby tě nevsadil do žaláře.</verse>
				<verse number="59">Pravím ti: Odtud nevyjdeš, dokud nezaplatíš poslední halíř.“</verse>
			</chapter>
			<chapter number="13">
				<verse number="1">Tehdy mu někteří z přítomných vypravovali o Galilejanech, jejichž krev smísil Pilát s jejich obětmi.</verse>
				<verse number="2">I řekl jim: „Myslíte, že tito Galilejané byli větší hříšníci než všichni (ostatní) Galilejané, poněvadž tolik vytrpěli?</verse>
				<verse number="3">Nikoliv, pravím vám. Ale nebudete-li činiti pokání, všichni podobně zahynete.</verse>
				<verse number="4">Anebo myslíte, že oněch osmnáct, na něž padla věž u Siloe a zabila je, byli více vinni než všichni (ostatní) lidé v Jerusalemě?</verse>
				<verse number="5">Nikoliv, pravím vám. Ale nebudete-li činiti pokání, všichni podobně zahynete.“</verse>
				<verse number="6">Pověděl pak toto podobenství: „Kdosi měl v své vinici zasazený fíkovník. I přišel hledat na něm ovoce, ale nenalezl.</verse>
				<verse number="7">Řekl vinaři:,Hle, tři léta jsou tomu, co přicházím hledat ovoce na tomto fíkovníku, a nenalézám. Vytni jej tedy! K čemu pak zabírá půdu?'</verse>
				<verse number="8">Ale on mu odpověděl:,Pane, ponechej jej ještě tento rok, až jej okopám a pohnojím!</verse>
				<verse number="9">Což kdyby pak přinesl ovoce; pakli ne, potom jej vytneš.' “</verse>
				<verse number="10">Učil pak v sobotu v jedné [jejich] synagoze.</verse>
				<verse number="11">A hle, (byla tam) žena, která osmnáct let byla vážně nemocná. Byla shrbená a vůbec se nemohla napřímiti.</verse>
				<verse number="12">Když ji Ježíš uzřel, zavolal ji k sobě a řekl jí: „Ženo, jsi zbavena své nemoci.“</verse>
				<verse number="13">I vložil na ni ruce. Hned se napřímila a velebila Boha.</verse>
				<verse number="14">Ale představený synagogy se mrzel nad tím, že Ježíš uzdravoval v sobotu, a řekl zástupu: „Šest dní jest, v nichž se má pracovati, v těch přicházejte a dávejte se uzdravovat, a ne v sobotu!“</verse>
				<verse number="15">Pán mu však na to odpověděl: „Pokrytci, zdali neodvazuje každý z vás v sobotu svého vola neb osla od jeslí a nevede ho napájet?</verse>
				<verse number="16">A tato – dcera přece Abrahamova, kterou satan svázal, hle, již je tomu osmnáct let – ta neměla býti zbavena svých pout v sobotu?“</verse>
				<verse number="17">Při těchto slovech se styděli všichni jeho protivníci. A veškerý lid se radoval ze všech těch slavných činů, které On konal.</verse>
				<verse number="18">Pak řekl: „Čemu je podobno království Boží a k čemu mám je přirovnati?</verse>
				<verse number="19">Podobno je zrnu hořčičnému, které vzal jeden člověk a zasel v své zahradě. I vzrostlo, stalo se velkým stromem a ptáci nebeští hnízdili na jeho ratolestech.“</verse>
				<verse number="20">A opět pravil: „K čemu mám přirovnati království Boží?</verse>
				<verse number="21">Podobno je kvasu, který vzala žena a zadělala do tří měřic mouky, až zkynulo všechno.“</verse>
				<verse number="22">I ubíral se na cestě do Jerusalema od města k městu, od vesnice k vesnici, a učil.</verse>
				<verse number="23">Kdosi mu řekl: „Pane, je málo těch, kteří budou spaseni?“ On jim řekl:</verse>
				<verse number="24">„Snažte se vejiti těsnou branou! Neboť pravím vám: Mnozí budou se snažiti vejíti, a nebudou moci.</verse>
				<verse number="25">Když hospodář vejde a zavře dveře, budete vy státi venku a tlouci na dveře se slovy:,Pane, otevři nám!' Ale on vám odpoví takto:,Neznám vás, odkud jste.'</verse>
				<verse number="26">Tehdy budete říkati:,Jedli jsme s tebou a pili a učils na našich ulicích.'</verse>
				<verse number="27">I řekne [vám]:,Pravím vám: Nevím, odkud jste. Pryč ode mne, všichni pachatelé nepravosti!'</verse>
				<verse number="28">To bude pláče a skřípění zubů, až uvidíte Abrahama, Izáka a Jakuba i všechny proroky v království Božím, sebe však vyhnané ven!</verse>
				<verse number="29">A přijdou od východu a od západu, od severu a od jihu a budou stolovati v království Božím.</verse>
				<verse number="30">A hle, jsou poslední, kteří budou prvními; a jsou první, kteří budou posledními.“</verse>
				<verse number="31">V ten den přistoupili k němu někteří farizeové a řekli mu: „Odejdi a vzdal se odtud, neboť Herodes chce tě zabíti!“</verse>
				<verse number="32">I řekl jim: „Jděte a povězte té lišce:,Hle, vymítám zlé duchy a uzdravuji dnes i zítra, a třetího dne budu u cíle.</verse>
				<verse number="33">Avšak dnes, zítra a pozítří musím choditi, neboť je nemožné, aby prorok zahynul mimo Jerusalem.' “</verse>
				<verse number="34">„Jerusaleme, Jerusaleme, který zabíjíš proroky a kamenuješ ty, kteří jsou k tobě posláni! Kolikráte jsem chtěl tvé děti shromážditi jako pták svá mláďata pod křídla, a nechtěl jsi!</verse>
				<verse number="35">Hle, zůstane vám váš dům pustý. Pravím pak vám: Neuzříte mě, až přijde (čas), kdy řeknete:,Požehnaný, jenž přichází ve jménu Páně!' “</verse>
			</chapter>
			<chapter number="14">
				<verse number="1">Když Ježíš vešel v sobotu do domu jednoho z předních farizeů, aby tam pojedl, pozorovali ho.</verse>
				<verse number="2">A hle, jakýsi muž, který trpěl vodnatelností, byl před ním.</verse>
				<verse number="3">I řekl Ježíš zákoníkům a farizeům: „Je dovoleno v sobotu uzdravovati, nebo není?“</verse>
				<verse number="4">Ale oni mlčeli. I ujal se ho, uzdravil ho a propustil.</verse>
				<verse number="5">A řekl jim: „Kdo z vás, když mu spadne vůl nebo osel do jámy, nevytáhne ho hned v sobotu?“</verse>
				<verse number="6">Na to mu nemohli odpověděti.</verse>
				<verse number="7">Když pozoroval, jak si pozvaní vybírají čestná místa, řekl také jim podobenství:</verse>
				<verse number="8">„Když budeš pozván od někoho na svatbu, nesedej na čestné místo! Mohl by snad býti vzácnější než ty pozván od něho</verse>
				<verse number="9">a mohl by tvůj i jeho hostitel přijíti a říci ti:,Udělej tomuto místo!' Pak bys musel s hanbou seděti na místě posledním.</verse>
				<verse number="10">Ale když budeš pozván, jdi, posaď se na poslední místo! Až pak přijde tvůj hostitel a řekne ti: příteli, posedni výše!'</verse>
				<verse number="11">to ti bude k poctě před spolustolujícími. Neboť kdo se povyšuje, bude ponížen, a kdo se ponižuje, bude povýšen.“</verse>
				<verse number="12">Pravil však i svému hostiteli: „Strojíš-li oběd nebo večeři, nezvi své přátele, ani své bratry, ani své příbuzné, ani bohaté sousedy, aby tě snad také oni nepozvali a tak ti to odplatili.“</verse>
				<verse number="13">Ale když strojíš hostinu, povolávej chudé, zmrzačené, kulhavé a slepé!</verse>
				<verse number="14">Blaze pak ti bude, poněvadž takoví nemají čím ti odplatiti. Bude ti však odplaceno při vzkříšení spravedlivých.“</verse>
				<verse number="15">Když to jeden ze spolustolujících uslyšel, řekl mu: „Blaze tomu, kdo bude účasten hostiny v království Božím!“</verse>
				<verse number="16">Ale On mu pravil: „Jeden člověk vystrojil velikou večeři a pozval mnohé.</verse>
				<verse number="17">I poslal svého služebníka v hodinu večeře říci pozvaným, aby přišli, ježto je již [všechno] připraveno.</verse>
				<verse number="18">Ale oni se všichni do jednoho počali omlouvati. První mu řekl:,Statek jsem koupil a musím jíti jej shlédnout. Prosím tě, měj mě za omluvena!'</verse>
				<verse number="19">Druhý řekl:,Patero spřežení volů jsem koupil a jdu je vyzkoušet. Prosím tě, měj mě za omluvena!'</verse>
				<verse number="20">A jiný řekl:,Oženil jsem se, a proto nemohu přijíti.' “</verse>
				<verse number="21">„Služebník se vrátil a oznámil to svému pánu. Tu se hospodář rozhněval a řekl svému služebníku:,Vyjdi rychle na náměstí a ulice města a uveď sem chudé, zmrzačené, slepé i kulhavé!' “</verse>
				<verse number="22">„I řekl služebník:,Pane, tvůj rozkaz je vykonán, a ještě je místo!'</verse>
				<verse number="23">Pán řekl služebníku:,Vyjdi na cesty a k plotům a přinuť vejiti, aby se naplnil můj dům!</verse>
				<verse number="24">Pravím vám, že z oněch mužů, kteří byli pozváni, žádný neokusí mé večeře.' “</verse>
				<verse number="25">Veliké zástupy šly s ním. Obrátil se k nim a řekl:</verse>
				<verse number="26">„Jde-li někdo ke mně a nemá v nenávisti svého otce a svou matku i manželku a dítky a své bratry i sestry, ano i sebe samého, nemůže býti mým učedníkem.“</verse>
				<verse number="27">„Kdo nenese svůj kříž a nejde za mnou, nemůže býti mým učedníkem.“</verse>
				<verse number="28">„Kdo z vás, chce-li vystavěti věž, nesedne dříve a nepočítá potřebný náklad, zda má dosti, aby stavbu dokončil?</verse>
				<verse number="29">Kdyby totiž položil základ a nemohl dokončiti, pak by se mu všichni ti, kteří by to viděli, posmívali:</verse>
				<verse number="30">,Tento člověk se pustil do stavby, a nemohl dokončiti.' “</verse>
				<verse number="31">„Anebo, který král, chce-li se pustiti do války proti jinému králi, nesedne dříve a nepřemýšlí, zda je s to, aby se utkal s desíti tisíci s tím, který táhne proti němu s dvaceti tisíci?</verse>
				<verse number="32">Neboť jinak, pokud je tento ještě daleko, odešle posly žádat o podmínky míru.</verse>
				<verse number="33">Tak tedy nikdo z vás, kdo se neodřekne všeho, co má, nemůže býti mým učedníkem.“</verse>
				<verse number="34">„Užitečná věc je sůl. Zkazí-li se však i sůl, čím nabude slanosti?</verse>
				<verse number="35">Ani do země, ani do hnoje se nehodí, nýbrž ven se vyhodí. Kdo má uši k slyšení, slyš!“</verse>
			</chapter>
			<chapter number="15">
				<verse number="1">Přibližovali se k němu celníci a hříšníci, aby ho slyšeli.</verse>
				<verse number="2">Farizeové a zákoníci však reptali: „Tento přijímá hříšníky a jí s nimi!“</verse>
				<verse number="3">I pověděl jim toto podobenství:</verse>
				<verse number="4">„Kdo z vás, maje sto ovec, ztratí-li jednu z nich, nenechá devětadevadesát na poušti a nejde za tou ztracenou, až ji nalezne?</verse>
				<verse number="5">A když ji nalezne, vloží ji s radostí na svá ramena.</verse>
				<verse number="6">Když přijde domů, svolá přátele a sousedy a řekne jim:,Radujte se se mnou, neboť jsem nalezl ovci, která se ztratila!'</verse>
				<verse number="7">Pravím vám: Tak bude větší radost v nebesích nad jedním hříšníkem, který činí pokání, než nad devětadevadesáti spravedlivými, kteří pokání nepotřebují.“</verse>
				<verse number="8">„Anebo má-li některá žena deset peněz a ztratí-li jeden peníz, copak nerozžehne svíci a nevymete svůj dům a nehledá pilně, až jej nalezne?</verse>
				<verse number="9">A když jej nalezne, svolá přítelkyně a sousedky a řekne:,Radujte se se mnou, neboť jsem nalezla peníz, který jsem ztratila!'</verse>
				<verse number="10">Pravím vám: Tak budou míti andělé Boží radost nad jedním hříšníkem, který činí pokání.“</verse>
				<verse number="11">Pravil dále: „Jeden člověk měl dva syny.</verse>
				<verse number="12">Mladší z nich řekl otci:,Otče, dej mi díl z majetku, který připadá na mne!' I rozdělil jim majetek.“</verse>
				<verse number="13">„Krátce poté sebral mladší syn všechno a odešel do daleké krajiny. Tam promarnil svůj majetek prostopášným životem.</verse>
				<verse number="14">Když všechno utratil, nastal v té krajině velký hlad; a on počal trpěti nouzi.</verse>
				<verse number="15">I šel a vstoupil do služby u jednoho občana té krajiny. Ten ho poslal do svého dvora pást vepře.</verse>
				<verse number="16">A rád by byl utišil svůj hlad lusky, které požírali vepři; ale nikdo mu je nedával.</verse>
				<verse number="17">Šel tedy do sebe a řekl:,Kolik nádeníků v domě mého otce má hojnost chleba, a já hynu zde hladem!</verse>
				<verse number="18">Vstanu, půjdu k svému otci a řeknu mu: Otče, zhřešil jsem proti nebi a před tebou;</verse>
				<verse number="19">již nejsem hoden slouti tvým synem. Učiň mě jako jednoho ze svých nádeníků!' “</verse>
				<verse number="20">„A vstal a šel k svému otci. Když byl ještě daleko, spatřil ho jeho otec a byl jat soucitem. Běžel (mu naproti), padl mu kolem krku a zulíbal ho.</verse>
				<verse number="21">I řekl mu syn:,Otče, zhřešil jsem proti nebi a před tebou; již nejsem hoden slouti tvým synem.'</verse>
				<verse number="22">Ale otec řekl svým služebníkům:,Rychle přineste sváteční roucho a oblecte ho! Navlecte mu prsten na ruku a obujte ho!</verse>
				<verse number="23">A přiveďte tučné tele a zabijte je! A jezme a veselme se!</verse>
				<verse number="24">Vždyť tento můj syn byl mrtev, a ožil; byl ztracen, a je nalezen!' I počali hodovati.“</verse>
				<verse number="25">„Jeho starší syn byl na poli. Když přicházel a blížil se k domu, uslyšel hudbu a tanec.</verse>
				<verse number="26">I zavolal si jednoho služebníka a otázal se ho, co se tu děje.</verse>
				<verse number="27">Ten mu odpověděl:,Tvůj bratr přišel, a tvůj otec zabil tučné tele, poněvadž ho zase dostal zdravého.'</verse>
				<verse number="28">I rozhněval se a nechtěl vejíti. Proto vyšel jeho otec ven a počal ho chlácholiti.</verse>
				<verse number="29">Ale on řekl svému otci.,Hle, tolik let ti sloužím a nikdy jsem nepřestoupil tvůj rozkaz, a nikdy jsi mi nedal (ani) kozílka, abych se poveselil se svými přáteli.</verse>
				<verse number="30">Ale když přišel tento tvůj syn, který prohýřil svůj majetek s nevěstkami, zabil jsi kvůli němu tučné tele.'</verse>
				<verse number="31">On však mu řekl:,Můj synu, ty jsi vždycky se mnou a všechny mé věci patří tobě;</verse>
				<verse number="32">avšak náleželo se hodovati a radovati se, neboť tento tvůj bratr byl mrtev, a ožil; byl ztracen, a je nalezen.' “</verse>
			</chapter>
			<chapter number="16">
				<verse number="1">Pravil i svým učedníkům: „Byl jeden boháč a měl správce. Ten byl u něho udán, že prý promarňuje jeho majetek.</verse>
				<verse number="2">I povolal ho k sobě a řekl mu:,Co to slyším o tobě? Slož účty ze své správy, neboť již nebudeš moci správu vésti!'</verse>
				<verse number="3">I myslil si správce sám u sebe: Co mám dělati, neboť pán mi odnímá správcovství? Kopati nemohu, žebrati se stydím.</verse>
				<verse number="4">Vím, co učiním, aby mě přijali do svých domů, až budu zbaven správcovství.</verse>
				<verse number="5">A zavolal si dlužníky svého pána jednoho po druhém. Řekl prvnímu:,Kolik jsi dlužen mému pánu?' On řekl:</verse>
				<verse number="6">,Sto džbánů oleje.' I řekl mu:,Vezmi svůj úpis, rychle sedni a napiš padesát!'</verse>
				<verse number="7">Potom řekl druhému:,Kolik ty jsi dlužen?' On řekl:,Sto korců pšenice.' Dí mu:,Vezmi svůj úpis a napiš osmdesát!'</verse>
				<verse number="8">I pochválil pán nevěrného správce, že jednal opatrně. Neboť lidé tohoto světa jsou mezi sebou opatrnější než lidé světla.</verse>
				<verse number="9">I já pravím vám: Učiňte si přátele z klamného mamonu, aby vás, až dokonáte, přijali do věčných příbytků.“</verse>
				<verse number="10">„Kdo je věrný v nejmenším, bývá věrný i ve velkém. Kdo je však nevěrný v nejmenším, bývá nevěrný i ve velkém.</verse>
				<verse number="11">Jestliže jste nespravovali věrně ani klamný mamon, kdo vám pak svěří pravá dobra?</verse>
				<verse number="12">A jestliže jste nebyli v cizím věrni, kdo vám dá to, co je vaše?“</verse>
				<verse number="13">„Žádný služebník nemůže dvěma pánům sloužiti. Neboť buď jednoho bude nenáviděti, a druhého milovati, anebo jednomu se dá do služby, a druhým pohrdne. Nemůžete sloužiti Bohu i mamonu.“</verse>
				<verse number="14">To všechno poslouchali farizeové, kteří byli lakomí, a posmívali se mu.</verse>
				<verse number="15">I řekl jim: „To vy se děláte před lidmi spravedlivými, avšak Bůh zná vaše srdce. Neboť co před lidmi je vznešené, to před Bohem jest ohavné.“</verse>
				<verse number="16">„Zákon a Proroci (trvají) až do Jana. Od toho času se hlásá království Boží; a každý mu činí násilí.</verse>
				<verse number="17">Avšak spíše pominou nebesa a země, než aby padla jedna čárka ze Zákona.“</verse>
				<verse number="18">„Kdo propouští svou manželku a bere si jinou, cizoloží; a kdo si bere propuštěnou od muže, cizoloží.“</verse>
				<verse number="19">„Byl jeden boháč; odíval se v purpur a jemné plátno a hodoval každého dne přepychově.</verse>
				<verse number="20">U jeho vrat ležel jeden žebrák jménem Lazar, plný vředů.</verse>
				<verse number="21">Rád by se byl nasytil drobty, které padaly se stolu boháčova, [ale nikdo mu je nedával]. Ba i psi přicházeli a lízali mu vředy.“</verse>
				<verse number="22">„Ten žebrák zemřel a byl donesen anděly do lůna Abrahamova. Také boháč zemřel a byl pohřben.</verse>
				<verse number="23">Když v pekelných mukách pozdvihl své oči, z daleka spatřil Abrahama a v jeho lůně Lazara.</verse>
				<verse number="24">I zvolal:,Otče Abrahame, smiluj se nade mnou a pošli Lazara, ať omočí konec svého prstu ve vodě a ochladí mi jazyk, neboť se velice trápím v tomto plameni.'</verse>
				<verse number="25">Ale Abraham mu řekl:,Synu, rozpomeň se, že se ti vedlo dobře v tvém životě, a Lazara zle. Nyní pak on se zde těší, ty se však trápíš.</verse>
				<verse number="26">A mimo to je mezi námi a vámi stanovená veliká propast, aby nemohli přijíti odtud k vám, ani odtamtud sem ti, kteří by chtěli.' I řekl:</verse>
				<verse number="27">,Prosím tě tedy, otče, abys ho poslal do domu mého otce,</verse>
				<verse number="28">neboť mám pět bratrů, ať jim vážně domluví, aby také oni nepřišli do tohoto místa trápení.'</verse>
				<verse number="29">Ale Abraham mu řekl:,Mají Mojžíše a Proroky, ty ať poslouchají!'</verse>
				<verse number="30">On však pravil:,Ne, otče Abrahame! Ale přijde-li k nim někdo z mrtvých, budou činiti pokání.'</verse>
				<verse number="31">Tu mu řekl:,Neposlouchají-li Mojžíše a Proroky, neuvěří, i kdyby někdo z mrtvých vstal.' “</verse>
			</chapter>
			<chapter number="17">
				<verse number="1">I řekl svým učedlníkům: „Není možno, aby nepřišla pohoršení; ale běda tomu, skrze něhož přicházejí!</verse>
				<verse number="2">Pro toho bylo by lepší, kdyby mu byl zavěšen na hrdlo mlýnský kámen a on s ním uvržen do moře, než aby pohoršil jednoho z těchto maličkých.“</verse>
				<verse number="3">„Mějte se na pozoru! Proviní-li se tvůj bratr [proti tobě], domluv mu! Bude-li toho litovati, odpusť mu!</verse>
				<verse number="4">A jestliže se proviní proti tobě za den sedmkrát a sedmkrát se obrátí k tobě se slovy:,Lituji toho,' odpusť mu!“</verse>
				<verse number="5">I řekli apoštolé Pánu: „Rozhojni naši víru!“</verse>
				<verse number="6">Pán řekl: „Budete-li míti víru jako zrno hořčičné a řeknete-li tomuto fíkovníku:,Vytrhni se s kořenem a přesaď se do moře!' poslechne vás.“</verse>
				<verse number="7">„Kdo z vás řekne svému služebníku, oráči nebo pastýři, když se vrátí s pole:,Pojď hned a posaď se k jídlu?'</verse>
				<verse number="8">Zdali mu spíše neřekne:,připrav mi jídlo, opásej se a posluhuj mi, až se najím a napiji; potom ty budeš jísti a píti.'</verse>
				<verse number="9">Což děkuje tomu služebníku proto, že vykonal jeho rozkaz?</verse>
				<verse number="10">[Myslím, že ne.] Tak i vy, až učiníte všechno, co vám bylo přikázáno, řekněte:,Služebníci neužiteční jsme; co jsme měli učiniti, učinili jsme.' “</verse>
				<verse number="11">Na cestě do Jerusalema šel mezi Samařském a Galilejí.</verse>
				<verse number="12">Když vcházel do jedné vesnice, potkalo se s ním deset malomocných. Ti zůstali daleko státi</verse>
				<verse number="13">a volali silným hlasem: „Ježíši, Mistře, smiluj se nad námi!“</verse>
				<verse number="14">Když je uzřel, řekl jim: „Jděte, ukažte se kněžím!“</verse>
				<verse number="15">Když šli, uzdravili se. Jeden z nich, když viděl, že je uzdraven, vrátil se a velebil Boha hlasitě.</verse>
				<verse number="16">Padl na tvář k jeho nohám a děkoval mu; a to byl Samaritán.</verse>
				<verse number="17">I řekl Ježíš: „Copak jich nebylo deset uzdraveno? Kde je těch devět?</verse>
				<verse number="18">Nikdo se nenalezl, aby se vrátil a vzdal chválu Bohu, leda tento cizozemec?“</verse>
				<verse number="19">A řekl mu: „Vstaň a jdi, tvá víra tě uzdravila!“</verse>
				<verse number="20">Na otázku farizeů, kdy přijde království Boží, odpověděl: „Království Boží nepřijde se zevní nápadností,</verse>
				<verse number="21">ani nebudou říkati:,Hle, tu jest!' nebo:,Hle, tam jest!' Neboť království Boží je ve vás.“</verse>
				<verse number="22">Svým učedníkům pak řekl: „Přijdou dnové, kdy byste rádi viděli jeden den Syna člověka, ale neuvidíte.</verse>
				<verse number="23">Řeknou vám:,Hle, tu jest!' nebo:,Hle, tam jest!' Neodcházejte a nechoďte za nimi!</verse>
				<verse number="24">Neboť jako blesk se blýská od jednoho konce pod nebem a září (až) do druhého konce pod nebem, tak bude Syn člověka v svůj den.</verse>
				<verse number="25">Předtím však musí mnoho trpěti a býti zavržen tímto pokolením.“</verse>
				<verse number="26">„A jako bylo za dnů Noemových, tak bude i za dnů Syna člověka:</verse>
				<verse number="27">jedli, pili, ženili se a vdávali až do dne, kdy Noe vešel do korábu. A přišla potopa a zahubila všechny.</verse>
				<verse number="28">Podobně se stalo i za dnů Lotových: jedli a pili, kupovali a prodávali, sázeli a stavěli.</verse>
				<verse number="29">Ale toho dne, kdy Lot vyšel ze Sodomy, seslal Bůh s nebe oheň a síru a zahubil všechny.</verse>
				<verse number="30">Tak bude v ten den, kdy se zjeví Syn člověka.“</verse>
				<verse number="31">„Kdo bude v tu hodinu na střeše a bude míti své nádobí v domě, nesestupuj vzít je! Kdo bude na poli, rovněž se nevracej!</verse>
				<verse number="32">Vzpomeňte na Lotovu ženu!</verse>
				<verse number="33">Kdo by rád zachoval svůj život, ztratí jej; kdo jej ztratí, zachrání jej.</verse>
				<verse number="34">Pravím vám: V tu noc budou dva ležeti na jednom loži; jeden bude vzat, a druhý zůstane.</verse>
				<verse number="35">Dvě budou mlíti spolu; jedna bude vzata, a druhá, zůstane.</verse>
				<verse number="36">[Dva budou na poli; jeden bude vzat, a druhý zůstane.]“</verse>
				<verse number="37">Tu se ho otázali: „Kde (to bude), Pane?“ A on jim řekl: „Kdekoliv bude tělo, tam se shromáždí i orlové.“</verse>
			</chapter>
			<chapter number="18">
				<verse number="1">Pověděl jim také podobenství, že je potřebí se vždycky modliti a neustávati.</verse>
				<verse number="2">Pravil: „V jednom městě žil soudce. Ten se Boha nebál a člověka se nestyděl.</verse>
				<verse number="3">V témže městě žila také jedna vdova. Ta k němu přicházela a říkala:,Obhaj mě před mým protivníkem!'</verse>
				<verse number="4">Ale on dlouho nechtěl. Potom však myslil sám u sebe: Ačkoliv se Boha nebojím a člověka se nestydím,</verse>
				<verse number="5">přece ji obhájím proto, že mě ta vdova obtěžuje, aby naposledy nepřišla a mě neztloukla.“</verse>
				<verse number="6">A Pán dodal: „Slyšte, co praví nespravedlivý soudce!</verse>
				<verse number="7">A Bůh neobhájí své vyvolené, kteří k němu dnem i nocí volají, a nechá je čekat?</verse>
				<verse number="8">Pravím vám, že vbrzku je obhájí. Nalezne však Syn člověka víru na zemi, až přijde?“</verse>
				<verse number="9">Některým lidem, kteří v sebe důvěřovali, že jsou spravedliví, a jinými pohrdali, pověděl toto podobenství:</verse>
				<verse number="10">„Dva lidé vstoupili do chrámu, aby se pomodlili, jeden farizej a druhý celník.</verse>
				<verse number="11">Farizej se postavil a modlil se sám u sebe takto:,Bože, děkuji ti, že nejsem jako jiní lidé, jako lupiči, nespravedliví, cizoložníci, anebo jako tamhle ten celník.</verse>
				<verse number="12">Postím se dvakrát za týden, desátky dávám ze všeho, co vytěžím.'</verse>
				<verse number="13">Ale celník zůstal stát opodál a nechtěl ani oči pozdvihnouti k nebi, nýbrž bil se v prsa a říkal:,Bože, buď milostiv mně hříšníku!' “</verse>
				<verse number="14">„Pravím vám: Tento odešel domů ospravedlněn, onen však nikoliv. Neboť kdo se povyšuje, bude ponížen; a kdo se ponižuje, bude povýšen.“</verse>
				<verse number="15">Přinášeli k němu také dítky, aby se jich dotýkal. Když to učedníci uzřeli, domlouvali jim.</verse>
				<verse number="16">Ale Ježíš povolal dítky k sobě a pravil: „Nechte dítky přicházeti ke mně a nebraňte jim; neboť takovým patří království Boží.</verse>
				<verse number="17">Vpravdě pravím vám: Kdo nepřijme království Boží jako dítko, nevejde do něho.“</verse>
				<verse number="18">I otázal se ho jeden člen velerady: „Mistře dobrý, co musím učinit, abych dostal za podíl život věčný?“</verse>
				<verse number="19">Ježíš mu odvětil: „Proč mě nazýváš dobrým? Nikdo není dobrý, leda jediný Bůh.</verse>
				<verse number="20">Přikázání znáš: Nezabiješ, nezcizoložíš, nepokradeš, nepromluvíš křivé svědectví, cti otce svého i matku svou!“</verse>
				<verse number="21">On řekl: „To všechno jsem zachovával od svého mládí.“</verse>
				<verse number="22">Uslyšev to, řekl mu Ježíš: „Ještě jednoho se ti nedostává: Prodej všechno, co máš, a dej chudým, a budeš míti poklad v nebi, pak přijď a následuj mne!“</verse>
				<verse number="23">Ale když to onen uslyšel, zarmoutil se; neboť byl velkým boháčem.</verse>
				<verse number="24">Když Ježíš viděl, [že je zarmoucen], pravil: „Jak těžko vejdou do království Božího ti, kteří mají statky!</verse>
				<verse number="25">Snáze zajisté projde velbloud uchem jehly, než boháč vejde do království Božího.“</verse>
				<verse number="26">I řekli ti, kteří to slyšeli: „Kdo tedy může býti spasen?“</verse>
				<verse number="27">Ale On jim řekl: „Co jest u lidí nemožno, je možno u Boha.“</verse>
				<verse number="28">Tu řekl Petr: „Hle, my jsme opustili všechno a šli jsme za tebou!“</verse>
				<verse number="29">A On jim řekl: „Vpravdě pravím vám: Nikdo neopustil pro království Boží dům nebo rodiče nebo bratry nebo manželku nebo dítky,</verse>
				<verse number="30">aniž by nebyl za to dostal mnohem více v tomto čase a v budoucím věku život věčný.“</verse>
				<verse number="31">Potom vzal Ježíš s sebou dvanáct a řekl jim: „Hle, ubíráme se do Jerusalema. Tam se naplní všechno, co napsali proroci o Synu člověka.</verse>
				<verse number="32">Bude totiž vydán pohanům, budou se mu posmívat, tupit ho a na něj plivat.</verse>
				<verse number="33">A když ho zbičují, zabijí ho; ale třetího dne vstane z mrtvých.“</verse>
				<verse number="34">Oni však z toho neporozuměli ničemu. To slovo bylo jim skryto a nepochopili, co bylo řečeno.</verse>
				<verse number="35">Když pak se přibližoval k Jerichu, seděl u cesty jeden slepec a žebral.</verse>
				<verse number="36">Když uslyšel, jak zástup jde mimo, tázal se, co to jest.</verse>
				<verse number="37">Řekli mu, že Ježíš Nazaretský tudy jde.</verse>
				<verse number="38">I zvolal: „Ježíši, Synu Davidův, smiluj se nade mnou!“</verse>
				<verse number="39">Ale ti, kteří šli napřed, domlouvali mu, aby mlčel. On však ještě hlasitěji volal: „Synu Davidův, smiluj se nade mnou!“</verse>
				<verse number="40">I zastavil se Ježíš a kázal ho k sobě přivésti. Když se přiblížil, otázal se ho:</verse>
				<verse number="41">„Co chceš, abych ti učinil?“ On řekl: „Pane, ať vidím!“</verse>
				<verse number="42">I řekl mu Ježíš: „Prohlédni! Tvá víra tě uzdravila.“</verse>
				<verse number="43">Ihned prohlédl a šel za ním a velebil Boha. A jakmile to veškerý lid uzřel, vzdal Bohu chválu.</verse>
			</chapter>
			<chapter number="19">
				<verse number="1">Ježíš vešel do Jericha a ubíral se jím.</verse>
				<verse number="2">A hle, byl tu muž jménem Zacheus. Ten byl vrchním nad celníky; a byl bohat.</verse>
				<verse number="3">I rád by byl spatřil Ježíše, kdo to jest, ale pro zástup nemohl, neboť byl malé postavy.</verse>
				<verse number="4">Běžel tedy napřed a vylezl na planý fíkovník, aby ho uviděl, ježto měl jíti kolem.</verse>
				<verse number="5">Když Ježíš přišel k tomu místu, pohleděl vzhůru, spatřil jej a řekl mu: „Zachee, spěšně sestup dolů, neboť dnes musím zůstati v tvém domě!“</verse>
				<verse number="6">I slezl spěšně a přijal ho s radostí.</verse>
				<verse number="7">Všichni, kteří to viděli, reptali a pravili: „K hříšníku zavítal.“</verse>
				<verse number="8">Zacheus však přistoupil k Pánu a řekl mu: „Hle, polovici svého majetku, Pane, dávám chudým, a ošidil-li jsem někoho, nahradím čtvernásobně.“</verse>
				<verse number="9">Ježíš mu řekl: „Dnes se dostalo spásy tomuto domu, neboť i on je synem Abrahamovým.</verse>
				<verse number="10">Syn člověka přišel totiž hledat a spasit, co zahynulo.“</verse>
				<verse number="11">Když ho poslouchali, připojil ještě jedno podobenství, protože byl blízko Jerusalema a oni byli toho domnění, že se království Boží zjeví hned.</verse>
				<verse number="12">Pravil totiž: „Jeden urozený člověk se odebral do daleké krajiny, aby získal pro sebe královskou důstojnost a aby se opět vrátil.</verse>
				<verse number="13">Povolal deset svých služebníků, dal jim deset hřiven a řekl jim:,Těžte jimi, dokud nepřijdu!' “</verse>
				<verse number="14">„Ale jeho spoluobčané ho nenáviděli; poslali za ním posly se vzkazem:,Nechceme, aby tento kraloval nad námi!' “</verse>
				<verse number="15">„Když se vrátil v královské důstojnosti, dal si povolati ony služebníky, jimž dal dříve peníze, aby zvěděl, kolik každý vytěžil.</verse>
				<verse number="16">I přišel první a řekl:,Pane, tvá hřivna vyzískala deset hřiven.'</verse>
				<verse number="17">On mu řekl:,Dobře, služebníku dobrý, poněvadž jsi byl nad malým věrný,</verse>
				<verse number="18">vládni nad desíti městy!' A přišel druhý a řekl:,Pane, tvá hřivna vyzískala pět hřiven.'</verse>
				<verse number="19">A tomu řekl:,Také ty buď nad pěti městy!'</verse>
				<verse number="20">Přišel jiný a řekl:,Pane, tu je tvá hřivna; měl jsem ji uloženu v šátku.</verse>
				<verse number="21">Neboť jsem se tě bál, poněvadž jsi člověk přísný: bereš, co jsi nepoložil, a žneš, co jsi nerozsel.'</verse>
				<verse number="22">Dí mu:,Z tvých úst tě soudím, služebníku špatný! Věděl jsi, že já jsem člověk přísný: beru, co jsem nepoložil, a žnu, co jsem nerozsel.</verse>
				<verse number="23">Proč jsi tedy neuložil mé peníze, abych já je po svém návratu vybral i s úrokem?'</verse>
				<verse number="24">A řekl okolostojícím:,Odeberte mu tu hřivnu a dejte ji tomu, který mé deset hřiven!'</verse>
				<verse number="25">I řekli mu:,Pane, má deset hřiven.' “</verse>
				<verse number="26">„Pravím vám: Kdo má, tomu bude dáno; [a bude míti přebytek;] tomu však, kdo nemá, bude vzato i to, co má.</verse>
				<verse number="27">Ale ty mé nepřátele, kteří mě nechtěli míti svým králem, přiveďte sem a usmrťte je přede mnou!“</verse>
				<verse number="28">Po těch slovech kráčel napřed a ubíral se do Jerusalema.</verse>
				<verse number="29">Když se přiblížil k Bethfage a Bethanii u hory, která se nazývá Olivetská, poslal dva své učedníky</verse>
				<verse number="30">se slovy: „Jděte do vesnice, která je před vámi! Jak do ní vejdete, naleznete přivázané oslátko, na kterém nikdo nikdy neseděl. Odvažte je a přiveďte sem!</verse>
				<verse number="31">Otáže-li se vás někdo:,Proč je odvazujete?' řekněte mu toto:,Pán je potřebuje.'“</verse>
				<verse number="32">Odešli tedy ti, kteří byli posláni, a nalezli oslátko státi, jak jim řekl.</verse>
				<verse number="33">Když oslátko odvazovali, řekli jim jeho majitelé: „Proč odvazujete oslátko?“</verse>
				<verse number="34">Oni řekli: „Pán je potřebuje.“</verse>
				<verse number="35">I přivedli je k Ježíšovi. Přehodili přes oslátko svá roucha a posadili na ně Ježíše.</verse>
				<verse number="36">Když pak jel, prostírali na cestu svá roucha.</verse>
				<verse number="37">A když se již přibližoval ke svahu hory Olivetské, počal celý zástup jeho učedníků s radostí hlasitě chváliti Boha za všechny divy, které spatřili.</verse>
				<verse number="38">Volali: „Požehnaný, jenž přichází jako král ve jménu Páně! Pokoj na nebi a sláva na výsostech!“</verse>
				<verse number="39">Ale někteří farizeové ze zástupu mu pravili: „Mistře, pokárej své učedníky!“</verse>
				<verse number="40">On jim však řekl: „Pravím vám: Zmlknou-li tito, kamení bude volati.“</verse>
				<verse number="41">A když se Ježíš přiblížil a spatřil město, zaplakal nad ním a pravil:</verse>
				<verse number="42">„Kdybys bylo poznalo i ty, a to v tento svůj den, co je ti k pokoji! Ale nyní je to skryto před tvýma očima.</verse>
				<verse number="43">Přijdou na tebe dni, kdy tě tvoji nepřátelé obklíčí náspem a oblehnou tě a se všech stran tě sevrou,</verse>
				<verse number="44">a na zem povalí tebe i tvé děti, které jsou v tobě; a nenechají v tobě kámen na kameni, poněvadž jsi nepoznalo čas svého navštívení.“</verse>
				<verse number="45">Pak vešel do chrámu a počal vyháněti [prodavače a] kupující v něm.</verse>
				<verse number="46">Řekl jim: „Je psáno:,Dům můj je domem modlitby.' Vy však jste jej učinili peleší lotrovskou.“</verse>
				<verse number="47">I učil každého dne v chrámě. Velekněží však, zákoníci i předáci lidu rádi by ho byli zahubili,</verse>
				<verse number="48">ale nepřipadali na nic, co by mu učinili, neboť veškerý lid lnul k němu a poslouchal ho.</verse>
			</chapter>
			<chapter number="20">
				<verse number="1">Když jednoho dne učil lid v chrámě a kázal evangelium, přistoupili k němu velekněží a zákoníci a starší</verse>
				<verse number="2">a pravili mu: „Pověz nám, jakou pravomocí ty věci činíš? Nebo kdo ti dal tuto pravomoc?“</verse>
				<verse number="3">Odpověděl jim Ježíš: „I já se vás otáži na jednu věc. Povězte mi:</verse>
				<verse number="4">Byl křest Janův s nebe nebo od lidí?“</verse>
				<verse number="5">Ale oni uvažovali sami u sebe takto: „Řekneme-li:,S nebe,' řekne nám:,Proč jste mu tedy neuvěřili?'</verse>
				<verse number="6">Řekneme-li však:,Od lidí,' bude nás veškerý lid kamenovatí, neboť žije v přesvědčení, že Jan je prorok.“</verse>
				<verse number="7">I odpověděli mu, že nevědí, odkud byl.</verse>
				<verse number="8">Ježíš jim řekl: „Ani já vám nepovím, jakou pravomocí ty věci činím.“</verse>
				<verse number="9">Potom počal mluviti k lidu toto podobenství: „Jeden člověk založil vinici, pronajal ji vinařům a odcestoval na dlouhou dobu.“</verse>
				<verse number="10">„Když přišel čas, poslal k vinařům služebníka, aby mu dali z užitku vinice. Ale vinaři ho zmrskali a propustili s prázdnou.</verse>
				<verse number="11">I poslal druhého služebníka. Také toho však zmrskali, potupili a propustili s prázdnou.</verse>
				<verse number="12">I poslal ještě třetího. Ale i toho zranili a vyhodili.</verse>
				<verse number="13">Tu řekl pán vinice:,Co mám dělat? Pošlu svého milého syna, snad se zastydí, až ho uvidí.'</verse>
				<verse number="14">Když ho oni uzřeli, myslili sami u sebe takto:,To je dědic! Zabijme ho, aby jeho dědictví bylo naše!'</verse>
				<verse number="15">A vyhodili ho z vinice a zabili ho. Co jim tedy učiní pán vinice?</verse>
				<verse number="16">Přijde a zahubí ty vinaře a dá vinici jiným.“</verse>
				<verse number="17">Když to uslyšeli, řekli mu: „Chraň Bůh!“ Ale On na ně pohlédl a řekl: „Jaký smysl tedy mají tato slova Písma:,Kámen, který zavrhli stavitelé, stal se kamenem úhelným'?</verse>
				<verse number="18">Kdo padne na ten kámen, rozrazí se; na koho však on sám padne, toho rozdrtí.“</verse>
				<verse number="19">I snažili se ho velekněží a zákoníci v onu hodinu zajmouti, ale báli se lidu; poznali totiž, že to podobenství vztahoval na ně.</verse>
				<verse number="20">I slídili po něm. Poslali k němu špehy, kteří předstírali o sobě, že jsou spravedliví, aby ho polapili v řeči a tak aby ho mohli vydati vrchnosti a moci vladařově.</verse>
				<verse number="21">I otázali se ho: „Mistře, víme, že správně mluvíš a učíš, že nehledíš na osobu, nýbrž podle pravdy učíš cestě Boží.</verse>
				<verse number="22">Sluší se pro nás platiti císaři daň či ne?“ Ale</verse>
				<verse number="23">Ježíš prohlédl jejich lest a řekl jim: „[Proč mě pokoušíte?]</verse>
				<verse number="24">Ukažte mi denár! Čí má obraz i nápis?“ Oni mu odpověděli: „Císařův.“</verse>
				<verse number="25">I řekl jim: „Dávejte tedy co je císařovo, císaři, a co je Božího, Bohu!“</verse>
				<verse number="26">A nemohli ho před lidem polapiti za jeho slovo. Podivili se však jeho odpovědi a umlkli.</verse>
				<verse number="27">I přistoupili k němu někteří saduceové, kteří popírají zmrtvýchvstání, a otázali se ho:</verse>
				<verse number="28">„Mistře, Mojžíš nám napsal:,Zemře-li něčí bratr, jenž má manželku, a je bez dítek, ať si jeho bratr vezme (jeho) manželku a zplodí svému bratru potomstvo!'</verse>
				<verse number="29">Bylo pak sedm bratrů. První pojal manželku a zemřel bezdětný;</verse>
				<verse number="30">i vzal si ji druhý za manželku, [a zemřel i on bezdětný].</verse>
				<verse number="31">Také třetí [si ji vzal] a tak všech sedm. Zemřeli však bez potomstva.</verse>
				<verse number="32">Naposledy zemřela i žena.</verse>
				<verse number="33">Čí z nich tedy bude manželkou při vzkříšení? Neboť všech sedm ji mělo za manželku.“</verse>
				<verse number="34">I řekl jim Ježíš; „Děti tohoto světa se žení a vdávají.</verse>
				<verse number="35">Kdož však budou uznáni za hodny onoho věku a vzkříšení z mrtvých, ti se nebudou ani ženit ani vdávat.</verse>
				<verse number="36">Vždyť ani zemříti nebudou moci, poněvadž budou rovni andělům a budou syny Božími, neboť budou účastni vzkříšení.</verse>
				<verse number="37">Že však mrtví vstanou, naznačuje i Mojžíš,při keři', když nazývá Hospodina Bohem Abrahamovým, Bohem Izákovým a Bohem Jakubovým.</verse>
				<verse number="38">Není přece Bohem mrtvých, nýbrž živých, neboť všichni žijí jemu.“</verse>
				<verse number="39">Tu promluvili někteří zákoníci a pravili: „Mistře, správně jsi pověděl.“</verse>
				<verse number="40">A již se ho neosmělili na něco tázat.</verse>
				<verse number="41">Řekl pak jim: „Jak mohou říkati, že Mesiáš je syn Davidův?</verse>
				<verse number="42">Vždyť David sám praví v knize žalmů:,Řekl Hospodin mému Pánu: Seď po mé pravici,</verse>
				<verse number="43">dokud nedám tvé nepřátele za podnož tvým nohám!'</verse>
				<verse number="44">David tedy nazývá ho Pánem; i jak může býti jeho synem?“</verse>
				<verse number="45">A když všechen lid poslouchal, řekl svým učedníkům:</verse>
				<verse number="46">„Varujte se zákoníků, kteří se zálibou chodí v dlouhých řízách a libují si, když je na náměstí pozdravují, a rádi sedí v prvních stolicích v synagogách a na čestných místech při hostinách.</verse>
				<verse number="47">Na mizinu přivádějí domy vdov pod záminkou dlouhého modlení. Ty stihne přísnější soud!“</verse>
			</chapter>
			<chapter number="21">
				<verse number="1">Když pak pohleděl vzhůru, spatřil, jak boháči házejí své dary do pokladnice.</verse>
				<verse number="2">Uzřel také, jak tam jedna chudičká vdova háže dva grošíky.</verse>
				<verse number="3">I řekl: „Vpravdě pravím vám: Tato chudá vdova dala více než všichni.</verse>
				<verse number="4">Neboť ti všichni dali Bohu darem ze svého přebytku, tato však dala ze svého nedostatku všechno, co měla na živobytí.“</verse>
				<verse number="5">Když někteří pravili o chrámě, že jest ozdoben krásnými kameny a dary, řekl:</verse>
				<verse number="6">„Přijdou dnové, kdy z toho, co vidíte, nezůstane kámen na kameni, který by nebyl rozmetán.“</verse>
				<verse number="7">I otázali se ho: „Mistře, kdy to bude? A jaké bude znamení, až se to začne díti?“</verse>
				<verse number="8">On jim řekl: „Hleďte, abyste nebyli svedeni! Neboť mnozí přijdou ve jménu mém a řeknou:,Já jsem to,' a,Čas se přiblížil.' Nechoďte za nimi!</verse>
				<verse number="9">Až pak uslyšíte o válkách a o rozbrojích, nelekejte se, neboť to musí napřed nastati, ale to nebude ještě hned konec.“</verse>
				<verse number="10">Potom jim pravil: „Povstane totiž národ proti národu, království proti království,</verse>
				<verse number="11">a budou veliká zemětřesení v různých krajinách, hlad i mor; budou i hrůzy a veliká znamení na nebi.“</verse>
				<verse number="12">„Ale přede všemi těmito úkazy vztáhnou na vás ruce a budou vás pronásledovati, budou vás vydávati synagogám a do vězení a voditi před krále a vladaře pro jméno mé.</verse>
				<verse number="13">To vám bude příležitosti, abyste vydali svědectví.</verse>
				<verse number="14">Vložte si tedy v své srdce, že nebudete napřed přemýšleti, jak byste se hájili!</verse>
				<verse number="15">Neboť já vám dám výmluvnost a moudrost, a té žádní vaši protivníci nedovedou odolat ani odporovat.</verse>
				<verse number="16">Ba i rodiče a bratří a příbuzní a přátelé budou vás zrazovat. Některé z vás usmrtí</verse>
				<verse number="17">a budete v nenávisti u všech pro jméno mé.</verse>
				<verse number="18">Ale ani vlas s vaší hlavy nezahyne.</verse>
				<verse number="19">Svou vytrvalostí získáte své duše.“</verse>
				<verse number="20">„Až tedy uzříte, že Jerusalem je vojskem obléhán, pak vězte, že se už přiblížilo jeho zpustošení.</verse>
				<verse number="21">Tehdy, kdož jsou v Judsku, ať utekou na hory; kdož v městě, ať vyjdou ven; kdož na venkově, ať nevcházejí do města!</verse>
				<verse number="22">Neboť to jsou dny pomsty, takže se naplní všechno, co je psáno.</verse>
				<verse number="23">Běda ženám v požehnaném stavu i kojícím v ony dny! Neboť bude veliké soužení na zemi a soud hněvu nad tímto lidem.</verse>
				<verse number="24">Budou padati pod ostřím meče, budou odváděni do zajetí mezi všechny národy a Jerusalem bude šlapán pohany, dokud se nenaplní čas pohanů.“</verse>
				<verse number="25">„A budou znamení na slunci a na měsíci i na hvězdách a na zemi bude úzkost mezi národy pro nesnáze nad hukotem moře a příbojů,</verse>
				<verse number="26">takže lidé budou trnouti strachem a očekáváním těch věcí, které přijdou na celý svět, neboť nebeská tělesa se budou pohybovati.“</verse>
				<verse number="27">„A tehdy uvidí Syna člověka přicházeti v oblaku s velikou mocí a slávou.</verse>
				<verse number="28">Až se to počne díti, pohleďte vzhůru a zdvihněte své hlavy, neboť se blíží vaše vykoupení!“</verse>
				<verse number="29">I pověděl jim podobenství: „Popatřte na fíkovník a na všechno ostatní stromoví!</verse>
				<verse number="30">Když již vyhánějí pupence, vidíte, že blízko je léto.</verse>
				<verse number="31">Tak i vy, až uzříte, že se tyto věci dějí, vězte, že je blízko království Boží.</verse>
				<verse number="32">Vpravdě pravím vám: Nepomine toto pokolení, dokud se to všechno nestane.</verse>
				<verse number="33">Nebesa a země pominou, ale slova má nepominou!“</verse>
				<verse number="34">„Mějte se však na pozoru, aby se vaše srdce neobtížila opojením a opilstvím a pozemskými starostmi, a aby onen den nepřišel pro vás náhle!</verse>
				<verse number="35">Neboť přijde jako osidlo na všechny obyvatele celého povrchu zemského.“</verse>
				<verse number="36">„Bděte tedy a modlete se v každé době, abyste se stali hodnými ujiti všemu tomu, co se bude díti, a postaviti se před Syna člověka!“</verse>
				<verse number="37">V ty dny učil v chrámě. V noci pak odcházel a přenocoval na hoře, která se nazývá Olivetská.</verse>
				<verse number="38">Časně zrána přicházel k němu všechen lid poslouchat ho v chrámě.</verse>
			</chapter>
			<chapter number="22">
				<verse number="1">Přibližoval se svátek přesnic, jenž slove velikonoce.</verse>
				<verse number="2">Velekněží a zákoníci uvažovali, jak by Ježíše usmrtili; ale báli se lidu.</verse>
				<verse number="3">Tu vešel ďábel do Jidáše příjmením Iškariotského, který byl jedním ze dvanácti.</verse>
				<verse number="4">I odešel a mluvil s velekněžími a veliteli, jak by jim ho vydal.</verse>
				<verse number="5">Oni se zaradovali a dohodli, že mu dají peníze.</verse>
				<verse number="6">On slíbil a hledal vhodnou chvíli, aby jim Ježíše vydal, až nebude obklopen zástupem.</verse>
				<verse number="7">Přišel den přesnic, kdy se musil zabíjeti beránek.</verse>
				<verse number="8">I poslal Petra a Jana se slovy: „Jděte nám připravit beránka, abychom večeřeli!“</verse>
				<verse number="9">Oni mu řekli: „Kde chceš, abychom jej připravili?“</verse>
				<verse number="10">I řekl jim: „Hle, jak vejdete do města, potká vás jeden člověk se džbánem vody. Jděte za ním do domu, do kterého vejde,</verse>
				<verse number="11">a řekněte hospodáři domu:,Mistr ti vzkazuje: Kde je místnost, v které bych jedl se svými učedníky beránka?'</verse>
				<verse number="12">A on vám ukáže veliké a prostřené večeřadlo. Tam připravte!“</verse>
				<verse number="13">I odešli a nalezli, jak jim pověděl; a připravili beránka.</verse>
				<verse number="14">Když přišla hodina, zaujal místo za stolem a dvanáct apoštolů s ním. I řekl jim:</verse>
				<verse number="15">„Velmi jsem toužil jísti tohoto beránka s vámi ještě před svým utrpením.</verse>
				<verse number="16">Neboť pravím vám: Nebudu ho [už] jísti, dokud se nenaplní v království Božím.“</verse>
				<verse number="17">A vzal kalich, učinil díky a řekl: „Vezměte a podávejte si jej mezi sebou!</verse>
				<verse number="18">Neboť pravím vám: Nebudu již píti z plodu vinného kmene, dokud nepřijde království Boží.“</verse>
				<verse number="19">A vzal chléb, učinil díky, lámal jej a dal jim (jej) se slovy: „Toto je Tělo mé, které se za vás vydává. To čiňte na mou památku!“</verse>
				<verse number="20">Taktéž vzal po jídle i kalich a řekl: „Tento kalich je nová úmluva (potvrzená) mou Krví, která se za vás vylévá.“</verse>
				<verse number="21">„Avšak hle, ruka mého zrádce je se mnou u stolu.</verse>
				<verse number="22">Syn člověka sice jde, jak jest určeno, ale běda tomu člověku, jímž bude zrazen!“</verse>
				<verse number="23">Tu se počali jeden druhého dotazovati, kdo z nich to asi jest, který to učiní.</verse>
				<verse number="24">Povstal však mezi nimi spor, kdo z nich jest asi největší.</verse>
				<verse number="25">I řekl jim: „Králové národů jsou pány nad nimi, a kdož moc mají nad nimi, nazývají se dobrodinci.</verse>
				<verse number="26">Ale vy ne tak! Kdo je mezi vámi největší, budiž jako nejmenší; kdo je představený, budiž jako služebník!</verse>
				<verse number="27">Neboť kdo je větší: host či přisluhující? Což ne host? Ale já jsem mezi vámi jako přisluhující.</verse>
				<verse number="28">Vy pak jste vytrvali se mnou v mých zkouškách,</verse>
				<verse number="29">proto já vám odkazuji království, jak mně je odkázal můj Otec,</verse>
				<verse number="30">abyste v mém království jedli a pili u mého stolu a seděli na stolicích, soudíce dvanáct pokolení izraelských.“</verse>
				<verse number="31">[I řekl Pán:] „Šimone, Šimone! Hle, satan si vyžádal, aby vás tříbil jako pšenici.</verse>
				<verse number="32">Ale já jsem prosil za tebe, aby tvá víra nepřestala, a ty jednou po svém obrácení posiluj své bratry!“</verse>
				<verse number="33">On mu řekl: „Pane, s tebou jsem hotov jíti i do žaláře, i na smrt!“</verse>
				<verse number="34">Ale On řekl: „Petře, pravím tobě: Ještě dnes, než kohout zakokrhá, třikrát zapřeš, že mě znáš.“</verse>
				<verse number="35">A řekl jim: „Když jsem vás poslal bez měšce, bez mošny a bez obuvi, scházelo vám něco?“ Oni řekli: „Nic.“</verse>
				<verse number="36">I řekl jim: „Ale nyní, kdo má měšec, vezmi jej, stejně i mošnu! Kdo nemá, prodej svůj plášť a kup si meč!</verse>
				<verse number="37">Neboť pravím vám, že se musí na mně naplniti ještě toto Písmo:,Ke zločincům je připočten.' Neboť tak se naplňuje všechno, co se mne týká.“</verse>
				<verse number="38">A oni pravili: „Pane, hle, dva meče jsou zde!“ I řekl jim: „Dostačí!“</verse>
				<verse number="39">Potom vyšel Ježíš a odebral se, jak bylo jeho zvykem, na horu Olivetskou. Jeho učedníci šli za ním.</verse>
				<verse number="40">Když přišel na místo, řekl jim: „Modlete se, abyste neupadli do pokušení!“</verse>
				<verse number="41">Potom se od nich vzdálil, asi co by kamenem dohodil; poklekl na kolena a modlil se:</verse>
				<verse number="42">„Otče, chceš-li, odejmi tento kalich ode mne, avšak ne má, nýbrž tvá vůle se staň!“</verse>
				<verse number="43">I zjevil se mu anděl s nebe a posiloval ho. A když se octl ve smrtelné úzkosti, modlil se vroucněji.</verse>
				<verse number="44">I stékal s něho pot jako krůpěje krve na zem.</verse>
				<verse number="45">Když vstal od modlitby a přišel k svým učedníkům, shledal, že zármutkem spí.</verse>
				<verse number="46">I řekl jim: „Proč spíte? Vstaňte a modlete se, abyste neupadli do pokušení!“</verse>
				<verse number="47">Když ještě mluvil, hle, zástup (přicházel), a ten, jenž slul Jidáš, jeden ze dvanácti, šel před nimi. Přiblížil se k Ježíšovi, aby ho políbil.</verse>
				<verse number="48">Ale Ježíš mu řekl: „Jidáši, políbením zrazuješ Syna člověka?“</verse>
				<verse number="49">Když uzřeli ti, kteří byli s Ježíšem, co nastává, řekli mu: „Pane, máme bíti mečem?“</verse>
				<verse number="50">A jeden z nich napadl služebníka veleknězova a uťal mu pravé ucho.</verse>
				<verse number="51">Ale Ježíš řekl: „Nechte toho! Dost!“ I dotkl se jeho ucha a uzdravil je.</verse>
				<verse number="52">Velekněžím, velitelům chrámové stráže a starším, kteří pro něho přišli, řekl Ježíš: „Jako na lotra jste vyšli s meči a kyji!</verse>
				<verse number="53">Když jsem býval denně s vámi v chrámě, to jste mě nejali; ale toto je vaše hodina a moc temnoty.“</verse>
				<verse number="54">I jali ho a dovedli ho do domu veleknězova. Petr šel za ním zpovzdálí.</verse>
				<verse number="55">Uprostřed dvora rozdělali oheň a posadili se kolem. Petr si sedl mezi ně.</verse>
				<verse number="56">Když ho jedna služka spatřila, jak sedí u ohně, pohlédla naň upřeně a pravila: „Také tento byl s ním!“</verse>
				<verse number="57">Ale on zapřel slovy: „Ženo, neznám ho!“</verse>
				<verse number="58">Krátce potom ho uzřel kdosi jiný a řekl: „Také ty jsi z nich!“ Ale Petr řekl: „Člověče, nejsem!“</verse>
				<verse number="59">Asi o hodinu později tvrdil někdo jiný: „Skutečně, i tento byl s ním, vždyť je také Galilejan!“</verse>
				<verse number="60">Petr však řekl: „Člověče, nevím, co pravíš.“ A vtom, právě co ještě mluvil, zakokrhal kohout.</verse>
				<verse number="61">Pán se obrátil a pohleděl na Petra. Petr se rozpomenul na slovo Páně, jak mu řekl: „Dříve než kohout zakokrhá, třikrát mě zapřeš.“</verse>
				<verse number="62">I vyšel ven a plakal hořce.</verse>
				<verse number="63">Ti muži, kteří drželi Ježíše, posmívali se mu a bili ho.</verse>
				<verse number="64">Zakryli mu oči, [bili ho do tváře] a tázali se ho: „Hádej, kdo tě to udeřil?“</verse>
				<verse number="65">A mnoho jiného rouhání mluvili proti němu.</verse>
				<verse number="66">Když se rozednilo, sešli se starší lidu, velekněží a zákoníci a dali ho dovésti do svého shromáždění. Řekli: „Jsi-li ty Mesiáš, pověz nám to!“</verse>
				<verse number="67">I řekl jim: „Povímli vám to, neuvěříte [mi];</verse>
				<verse number="68">otáži-li se však také, neodpovíte mi [a ani mě nepropustíte].</verse>
				<verse number="69">Ale od té chvíle bude Syn člověka seděti po pravici všemohoucího Boha.“</verse>
				<verse number="70">Řekli pak všichni: „Ty jsi tedy Syn Boží?“ On řekl: „Ano, já jsem.“</verse>
				<verse number="71">Avšak oni řekli: „K čemu ještě potřebujeme svědectví? Vždyť sami jsme to slyšeli z jeho úst!“</verse>
			</chapter>
			<chapter number="23">
				<verse number="1">Celé shromáždění povstalo a dovedli ho k Pilátovi.</verse>
				<verse number="2">Počali na něho žalovati: „Tohoto jsme nalezli, jak bouří náš národ, brání platiti císaři daně a praví, že je Mesiáš, král.“</verse>
				<verse number="3">I otázal se ho Pilát: „Ty jsi král židovský?“ On mu odpověděl: „Ano, já jsem.“</verse>
				<verse number="4">I řekl Pilát velekněžím a zástupům: „Nenalézám žádné viny na tomto člověku.“</verse>
				<verse number="5">Ale oni na něho naléhali slovy: „Svým učením bouří lid po celém Judsku, od Galileje až sem!“</verse>
				<verse number="6">Když Pilát uslyšel o Galileji, otázal se, je-li ten člověk Galilejan.</verse>
				<verse number="7">Jak zvěděl, že je z moci Herodovy, poslal ho k Herodovi, který byl v ty dny také v Jerusalemě.</verse>
				<verse number="8">Když Herodes uzřel Ježíše, velmi se zaradoval. Neboť již dávno byl žádostiv spatřit ho, poněvadž o něm mnoho slyšel a poněvadž doufal, že ho uzří činiti nějaký zázrak.</verse>
				<verse number="9">I vyptával se ho mnoha slovy, ale On mu na nic neodpovídal.</verse>
				<verse number="10">Velekněží a zákoníci tam také byli a bez ustání na něho žalovali.</verse>
				<verse number="11">I pohrdl jím Herodes se svou družinou. Dal ho obléci v bílé roucho a vysmál se mu a poslal ho zpět k Pilátovi.</verse>
				<verse number="12">V ten den se Herodes a Pilát spřátelili, neboť dříve žili spolu v nepřátelství.</verse>
				<verse number="13">Když Pilát svolal velekněze, členy velerady a lid,</verse>
				<verse number="14">řekl k nim: „Přivedli jste mi tohoto člověka sem, že prý bouří lid, a hle, já jsem ho před vámi vyšetřoval, a nenalezl jsem na tomto člověku žádné viny v těch věcech, které na něho žalujete.</verse>
				<verse number="15">Ale ani Herodes ne, neboť jsem vás k němu poslal. Hle, nespáchal nic, co by zasluhovalo smrti.</verse>
				<verse number="16">Potrestám ho tedy a propustím.“</verse>
				<verse number="17">O slavnosti musíval jim propouštěti jednoho (vězně).</verse>
				<verse number="18">I vykřikl celý zástup najednou: „Pryč s tímto! Propusť nám Barnabáše!“</verse>
				<verse number="19">Ten byl uvězněn pro jakési vzbouření povstalé v městě a pro vraždu.</verse>
				<verse number="20">Pilát k nim opět promluvil, neboť chtěl Ježíše propustiti.</verse>
				<verse number="21">Ale oni hlasitě křičeli: „Ukřižuj! Ukřižuj ho!“</verse>
				<verse number="22">On však jim řekl po třetí: „Co zlého spáchal tento? Žádné příčiny smrti na něm nenalézám. Potrestám ho tedy a propustím.“</verse>
				<verse number="23">Ale oni na něho dotírali s velikým křikem a žádali, aby byl ukřižován. Jejich křik víc a více mohutněl.</verse>
				<verse number="24">Pilát se rozhodl splnit jejich žádost.</verse>
				<verse number="25">I propustil toho, který byl uvězněn pro vraždu a vzbouření, o něhož žádali; Ježíše pak vydal jejich zvůli.</verse>
				<verse number="26">Když ho odváděli, zadrželi jakéhosi Šimona z Kyreny, který přicházel s pole, a vložili naň kříž, aby jej nesl za Ježíšem.</verse>
				<verse number="27">Šel za ním veliký zástup lidí; také ženy, které pro něho plakaly a bědovaly.</verse>
				<verse number="28">Ježíš se k nim obrátil a řekl: „Dcery jerusalemské, neplačte nade mnou, nýbrž plačte samy nad sebou a nad svými dětmi!</verse>
				<verse number="29">Neboť hle, přijdou dnové, kdy řeknou:,Blaze neplodným a lůnům, která nerodila, a prsům, které nekojily!'</verse>
				<verse number="30">Tehdy počnou říkati horám:,Padněte na nás,' a pahorkům:,Přikryjte nás!'</verse>
				<verse number="31">Neboť činí-li toto na stromě zeleném, co se bude díti na suchém?“</verse>
				<verse number="32">Byli s ním také vedeni dva zločinci na popravu.</verse>
				<verse number="33">Když přišli na místo, které se nazývá „Lebka“, ukřižovali ho tam; také ony zločince, jednoho po pravici, druhého po levici.</verse>
				<verse number="34">Ježíš pak řekl: „Otče, odpusť jim, neboť nevědí, co činí!“ Poněvadž si chtěli rozděliti jeho roucha, metali (o ně) los.</verse>
				<verse number="35">I stál tu lid a přihlížel. Také členové velerady se mu [s nimi] posmívali slovy: „Jiným pomohl, ať pomůže sám sobě, je-li Mesiáš, vyvolenec Boží!“</verse>
				<verse number="36">Posmívali se mu i vojáci; přistupovali a podávali mu octa se</verse>
				<verse number="37">slovy: „Jsi-li ty král židovský, pomoz sobě!“</verse>
				<verse number="38">Nad ním byl také nápis řeckými a latinskými a hebrejskými písmeny: „Tento je král židovský.“</verse>
				<verse number="39">Jeden z těch zločinců, kteří s ním viseli, se mu rouhal: „Jsi-li ty Mesiáš, pomoz sobě i nám!“</verse>
				<verse number="40">Ale druhý ho káral takto: „Ani ty se Boha nebojíš, ač trpíš stejný trest?</verse>
				<verse number="41">My zajisté (trpíme) spravedlivě, neboť dostáváme to, co náleží za naše činy. Ale tento nic zlého neučinil.“</verse>
				<verse number="42">I řekl Ježíšovi: „Pane, rozpomeň se na mne, až přijdeš do svého království!“</verse>
				<verse number="43">Ježíš mu řekl: „Vpravdě pravím tobě: Dnes budeš se mnou v ráji!“</verse>
				<verse number="44">Bylo okolo šesti hodin. Tu nastala tma po celé krajině až do devíti hodin.</verse>
				<verse number="45">Slunce se zatmělo a opona chrámová se roztrhla ve dvě půle.</verse>
				<verse number="46">Ježíš zvolal silným hlasem: „Otče, do tvých rukou poroučím ducha svého!“ Po těch slovech vypustil duši.</verse>
				<verse number="47">Když spatřil setník, co se stalo, velebil Boha a řekl: „Jistě byl tento člověk spravedlivý!“</verse>
				<verse number="48">A veškerý zástup těch, kteří byli také přítomni této podívané a viděli, co se dělo, bil se v prsa a vracel se.</verse>
				<verse number="49">Stáli tam opodál všichni jeho známí i ženy, které ho doprovázely z Galileje, a patřili na to.</verse>
				<verse number="50">A hle, jeden muž jménem Josef z Arimathie, z judského města, člen velerady, muž dobrý a spravedlivý,</verse>
				<verse number="51">nesouhlasil s jejich rozsudkem a jednáním. Očekával (také) království Boží.</verse>
				<verse number="52">Ten přišel k Pilátovi a vyžádal si tělo Ježíšovo.</verse>
				<verse number="53">Sňal je (s kříže), obvinul plátnem a položil do hrobu vytesaného ve skále, v němž ještě nikdo neležel.</verse>
				<verse number="54">Byl pátek, a nastávala sobota.</verse>
				<verse number="55">Za ním šly ženy, které přišly s Ježíšem z Galileje, a podívaly se na hrob i na to, jak jeho tělo bylo pochováno.</verse>
				<verse number="56">Potom se vrátily a připravily vonné věci a masti. V sobotu ovšem podle zákona zachovaly klid.</verse>
			</chapter>
			<chapter number="24">
				<verse number="1">V neděli záhy zrána přišly ke hrobu s vonnými věcmi, které připravily.</verse>
				<verse number="2">Nalezly však kámen odvalený od hrobu.</verse>
				<verse number="3">Když vešly, nenalezly tělo Pána Ježíše.</verse>
				<verse number="4">A zatím co byly nad tím na rozpacích, hle, postavili se před nimi dva muži v skvoucím rouše.</verse>
				<verse number="5">Ženy se bály a sklopily zrak k zemi. Řekli jim: „Pročpak hledáte živého mezi mrtvými?</verse>
				<verse number="6">Není tu, ale vstal! Rozpomeňte se, jak k vám mluvil, když byl ještě v Galileji!</verse>
				<verse number="7">Řekl:,Syn člověka musí býti vydán do rukou hříšníků a býti ukřižován, ale třetího dne musí vstáti z mrtvých.' „</verse>
				<verse number="8">I rozpomenuly se na jeho slova.</verse>
				<verse number="9">A když se vrátily od hrobu, zvěstovaly to všechno jedenácti a všem ostatním.</verse>
				<verse number="10">Byla to Maria Magdalena, Johanna, Maria, matka Jakubova, a ostatní s nimi; ty to pověděly apoštolům.</verse>
				<verse number="11">Ale ta slova se jim zdála bláznovstvím a nevěřili jim.</verse>
				<verse number="12">Petr pak vstal, běžel ke hrobu, naklonil se do něho a uzřel tam jen prostěradla. S údivem nad tím, co se stalo, odešel domů.</verse>
				<verse number="13">A hle, téhož dne šli dva z nich do vesnice jménem Emauz, vzdálené od Jerusalema šedesát honů.</verse>
				<verse number="14">Hovořili spolu, o všech těch událostech.</verse>
				<verse number="15">Když rozmlouvali a sebe se dotazovali, přiblížil se Ježíš a ubíral se s nimi.</verse>
				<verse number="16">Jejich oči byly však drženy, aby ho nepoznali.</verse>
				<verse number="17">I řekl jim: „Jaké to řeči spolu cestou vedete a proč jste smutni?“</verse>
				<verse number="18">A jeden z nich jménem Kleofáš mu odpověděl: „Ty jsi jediný cizinec v Jerusalemě, že nevíš o těch věcech, které se tam v těchto dnech staly?“ I řekl jim:</verse>
				<verse number="19">„Které?“ Oni pravili: „Co se stalo s Ježíšem Nazaretským, jenž byl prorok, mocný slovem a skutkem před Bohem a před vším lidem.</verse>
				<verse number="20">Jak ho naši velekněží a členové velerady vydali k odsouzení na smrt a ukřižovali ho.</verse>
				<verse number="21">My jsme však doufali, že On má vykoupiti národ izraelský. A ke všemu tomu jest už dnes třetí den od té události.</verse>
				<verse number="22">Některé z našich žen však nás poděsily; neboť byly zrána u hrobu,</verse>
				<verse number="23">ale jeho tělo nenalezly. Přišly se zprávou, že viděly také zjevení andělů, kteří pravili, že Ježíš je živ.</verse>
				<verse number="24">I odešli někteří z našich ke hrobu a shledali tak, jak ženy řekly. Jej však nenalezli.“</verse>
				<verse number="25">Tu On jim pravil: „O bláhoví a srdce váhavého uvěřiti všemu tomu, co mluvili proroci!</verse>
				<verse number="26">Což nemusil to Mesiáš trpěti a tak vejíti do své slávy?“</verse>
				<verse number="27">A počav Mojžíšem a všemi proroky, vykládal jim všechna Písma, která byla o něm.</verse>
				<verse number="28">Tak se přiblížili k vesnici, do které šli. Ježíš se však dělal, jako by chtěl jíti dále.</verse>
				<verse number="29">Ale oni ho přinutili slovy: „Zůstaň s námi, neboť se připozdívá a den se již nachýlil!“ I Vešel s nimi.</verse>
				<verse number="30">Když byl s nimi za stolem, vzal chléb, požehnal jej, lámal a podával jim.</verse>
				<verse number="31">I otevřely se jejich oči a poznali ho. Ale On zmizel od nich.</verse>
				<verse number="32">I řekli vespolek: „Což nehořelo naše srdce v nás, když k nám cestou mluvil a vykládal nám Písma?“</verse>
				<verse number="33">V touž hodinu vstali, vrátili se do Jerusalema a nalezli pohromadě jedenáct (apoštolů) i ty, kteří byli s nimi.</verse>
				<verse number="34">Ti pravili: „Pán vstal skutečně a ukázal se Šimonovi.“</verse>
				<verse number="35">I vypravovali také oni, co se přihodilo cestou a jak ho poznali při lámání chleba.</verse>
				<verse number="36">Zatím co to mluvili, stanul [Ježíš] mezi nimi a řekl jim: „Pokoj vám! [Já jsem to, nebojte se!]“</verse>
				<verse number="37">Ale oni se v svém zděšení a přestrašení domnívali, že vidí ducha.</verse>
				<verse number="38">I řekl jim: „Proč se děsíte a proč vaše srdce napadají takové myšlenky?</verse>
				<verse number="39">Vizte mé ruce i mé nohy! Já jsem to! Dotýkejte se mne a vizte! Vždyť duch nemá tělo a kosti, jak vidíte na mně.“</verse>
				<verse number="40">Po těch slovech ukázal jim své ruce i nohy.</verse>
				<verse number="41">Když pak oni pro radost ještě nevěřili a divili se, řekl jim: „Máte tu něco k jídlu?“</verse>
				<verse number="42">Podali mu kus pečené ryby [a plást medu].</verse>
				<verse number="43">Když před nimi pojedl, [vzal zbytek a dal jim].</verse>
				<verse number="44">I řekl k nim: „To jsou slova, která jsem k vám mluvil, pokud jsem byl ještě s vámi: Všechno se musí (totiž) naplniti, co je o mně psáno v Zákoně Mojžíšově, u Proroků a v Žalmech.“</verse>
				<verse number="45">Potom jim vyložil smysl, aby rozuměli Písmům,</verse>
				<verse number="46">a řekl jim: „Tak je psáno [a tak bylo třeba], aby Mesiáš trpěl a třetího dne vstal z mrtvých,</verse>
				<verse number="47">a aby v jeho jménu bylo kázáno všem národům, počínajíc od Jerusalema, pokání a odpuštění hříchů.</verse>
				<verse number="48">Vy jste toho svědky.</verse>
				<verse number="49">A já sešlu na vás Toho, jehož můj Otec slíbil. Vy však zůstaňte v městě, dokud nebudete opatřeni mocí s nebe!“</verse>
				<verse number="50">Vyvedl je pak ven směrem</verse>
				<verse number="51">k Bethanii, pozdvihl své ruce a požehnal jim. Když jim žehnal, odloučil se od nich a vznášel se do nebe.</verse>
				<verse number="52">Oni se poklonili a s velkou radostí se vrátili do Jerusalema</verse>
				<verse number="53">a stále [chválili a] velebili Boha v chrámě. [Amen.]</verse>
			</chapter>
		</book>
		<book number="43">
			<chapter number="1">
				<verse number="1">Na počátku bylo Slovo a Slovo bylo u Boha a Bůh bylo to Slovo.</verse>
				<verse number="2">To bylo na počátku u Boha.</verse>
				<verse number="3">Všechno povstalo Slovem, a bez něho nepovstalo nic (z toho), co povstalo.</verse>
				<verse number="4">V něm byl život, a ten Život byl světlem lidí.</verse>
				<verse number="5">A Světlo ve tmě svítí, a tma je nepojala.</verse>
				<verse number="6">Vystoupil jeden muž od Boha poslaný; jeho jméno bylo Jan.</verse>
				<verse number="7">Ten přišel na svědectví, aby vydal svědectví o Světle, aby všichni uvěřili skrze něho.</verse>
				<verse number="8">On nebyl Světlem, jen svědectví měl vydat o Světle.</verse>
				<verse number="9">Bylo však pravé Světlo, jež osvěcuje každého člověka přicházejícího na tento svět.</verse>
				<verse number="10">Na světě byl, a svět povstal skrze něj, ale svět ho nepoznal.</verse>
				<verse number="11">Do vlastního přišel, a vlastní ho nepřijali.</verse>
				<verse number="12">Všem pak, kteří ho přijali, dal moc státi se dítkami Božími, těm (totiž), kteří věří ve jméno jeho,</verse>
				<verse number="13">kteří se zrodili nikoli z krve, ani z vůle těla, ani z vůle muže, nýbrž z Boha.</verse>
				<verse number="14">A SLOVO SE STALO TĚLEM a přebývalo mezi námi. A viděli jsme jeho slávu, slávu jako Jednorozeného od Otce, plného milosti a pravdy.</verse>
				<verse number="15">Jan vydával svědectví o něm a volal: „To je ten, o němž jsem pravil: Ten, který po mně přijde, je přede mnou, neboť byl dříve než já.“</verse>
				<verse number="16">Z jeho plnosti jsme všichni obdrželi, a to milost na milost.</verse>
				<verse number="17">Zákon byl dán skrze Mojžíše, milost a pravda přišla skrze Ježíše Krista.</verse>
				<verse number="18">Boha nikdo nikdy neviděl; jednorozený Syn, jenž je v lůně Otcově, ten to zjevil.</verse>
				<verse number="19">Toto je svědectví Janovo, když židé z Jerusalema k němu poslali kněze a levity s dotazem: „Ty kdo jsi?“</verse>
				<verse number="20">Vyznal a nezapřel. Vyznal: „Já nejsem Mesiáš.“</verse>
				<verse number="21">I otázali se ho: „Co tedy? Eliáš jsi ty?“ A řekl: „Nejsem.“ „Onen prorok jsi ty?“ A odpověděl: „Ne.“</verse>
				<verse number="22">Řekli mu tedy: „Kdo jsi? Ať odpověď dáme těmi, kteří nás poslali. Co pravíš sám o sobě?“</verse>
				<verse number="23">Pravil: „Já jsem hlas volajícího na poušti:,Spravte cestu Páně,' jak to řekl prorok Izaiáš.“</verse>
				<verse number="24">Poslové byli z farizeů.</verse>
				<verse number="25">I otázali se ho a řekli mu: „Proč tedy křtíš, když nejsi ani Mesiáš, ani Eliáš, ani onen prorok?“</verse>
				<verse number="26">Jan jim odpověděl: „Já křtím vodou, ale mezi vámi stojí Ten, kterého vy neznáte;</verse>
				<verse number="27">to je Ten, který má přijíti po mně, [který je přede mnou]. Tomu já nejsem hoden rozvázati řemínky u jeho obuvi.“</verse>
				<verse number="28">Toto se stalo v Bethanii za Jordánem, kde Jan křtil.</verse>
				<verse number="29">Druhého dne uzřel Jan, jak Ježíš přichází k němu. I řekl: „Ejhle, Beránek Boží, který snímá hříchy světa!</verse>
				<verse number="30">To je Ten, o němž jsem pravil:,Po mně přijde muž, jenž je přede mnou, neboť byl dříve nežli já.'</verse>
				<verse number="31">Já jsem ho neznal, ale proto jsem přišel já křtít vodou, aby byl zjeven izraelskému národu.“</verse>
				<verse number="32">I vydal Jan svědectví: „Viděl jsem Ducha jako holubici sestupovati s nebe, a zůstal na něm.</verse>
				<verse number="33">Já jsem ho neznal, ale Ten, který mě poslal křtít vodou, mi řekl:,Nad kým uvidíš sestupovati Ducha a na něm zůstávati, to je Ten, který křtí Duchem svatým.'</verse>
				<verse number="34">A já jsem (to) uviděl a vydal svědectví, že tento je Syn Boží.“</verse>
				<verse number="35">Druhého dne stál Jan (tam) opět s dvěma svými učedníky.</verse>
				<verse number="36">Když spatřil Ježíše, jak jde kolem, řekl: „Ejhle, Beránek Boží!“</verse>
				<verse number="37">Jakmile uslyšeli ti dva učedníci, co praví, šli za Ježíšem.</verse>
				<verse number="38">Ježíš se obrátil, a když je uzřel jíti za sebou, řekl jim: „Co hledáte?“ Oni mu řekli: „Rabbí“ – to je v překladě: „Mistře“ – „kde bydlíš?“</verse>
				<verse number="39">Dí jim: „Pojďte a vizte!“ Šli tedy a uzřeli, kde bydlí; a zůstali u něho ten den. Bylo kolem desíti hodin.</verse>
				<verse number="40">Jedním z těch dvou, kteří to slyšeli od Jana a následovali jej, byl Ondřej, bratr Šimona Petra.</verse>
				<verse number="41">Ten vyhledal nejdříve svého bratra Šimona a řekl mu: „Nalezli jsme Mesiáše!“ – to je v překladě „Pomazaného“.</verse>
				<verse number="42">I přivedl ho k Ježíšovi. Ježíš se na něho podíval a řekl: „Ty jsi Šimon, syn Janův; ty se budeš nazývati Kéfas“ – to je v překladě „Skála“.</verse>
				<verse number="43">Druhého dne chtěl (Ježíš) odejiti do Galileje. Tu potkává Filipa a dí mu: „Pojď za mnou!“</verse>
				<verse number="44">Filip byl z Bethsaidy, města Ondřejova a Petrova.</verse>
				<verse number="45">Filip vyhledal Nathanaela a řekl mu: „Nalezli jsme Toho, o němž psal Mojžíš v Zákoně a Proroci; je to Ježíš, syn Josefův z Nazareta.“</verse>
				<verse number="46">I řekl mu Nathanael: „Z Nazareta může býti něco dobrého?“ Dí mu Filip: „Pojď a viz!“</verse>
				<verse number="47">Ježíš viděl Nathanaela, že jde k němu; i řekl o něm: „Hle, pravý Izraelita, v němž není lsti.“</verse>
				<verse number="48">Dí mu Nathanael: „Odkud mě znáš?“ Ježíš mu odpověděl: „Dříve nežli tě Filip zavolal, když jsi byl pod fíkovníkem, viděl jsem tě.“</verse>
				<verse number="49">Odpověděl mu Nathanael: „Mistře, ty jsi Syn Boží, ty jsi král izraelský!“</verse>
				<verse number="50">Ježíš mu odpověděl: „Poněvadž jsem ti řekl:,Viděl jsem tě pod fíkovníkem,' věříš; větší věci než tyto uvidíš.“</verse>
				<verse number="51">A řekl mu: „Vpravdě, vpravdě pravím vám: Uvidíte nebe otevřené a anděly Boží vystupovati a sestupovati na Syna člověka.“</verse>
			</chapter>
			<chapter number="2">
				<verse number="1">Třetího dne se konala svatba v Káně Galilejské. Byla tam matka Ježíšova; a na svatbu</verse>
				<verse number="2">byl pozván také Ježíš se svými učedníky.</verse>
				<verse number="3">A když se nedostávalo vína, dí matka Ježíšova k němu: „Nemají vína!“</verse>
				<verse number="4">I praví jí Ježíš: „Co mně a tobě do toho, ženo? Ještě nepřišla má hodina.“</verse>
				<verse number="5">Dí jeho matka služebníkům: „Cokoli vám řekne, učiňte!“</verse>
				<verse number="6">Bylo tam postaveno šest kamenných nádob k umývání, jak je to u židů zvykem; každá z nich pojala dvě až tři míry.</verse>
				<verse number="7">Dí jim Ježíš: „Naplňte nádoby vodou!“ I naplnili je až k okraji.</verse>
				<verse number="8">Dí jim Ježíš: „Nyní nalijte a neste správci svatby!“ I donesli.</verse>
				<verse number="9">Správce svatby okusil vody vínem učiněné, ale nevěděl, odkud jest; služebníci však, kteří čerpali vodu, to věděli. Tu zavolal správce svatby ženicha a praví mu:</verse>
				<verse number="10">„Každý nejdříve předkládá dobré víno, a když se podnapili, to špatnější. Ty však jsi zachoval dobré víno až dosud.“</verse>
				<verse number="11">Tím učinil Ježíš v Káně Galilejské počátek zázraků a zjevil svou slávu. I uvěřili v něho jeho učedníci.</verse>
				<verse number="12">Potom se odebral do Kafarnaa, On i jeho matka a jeho bratří a učedníci, a zůstali tam několik dní.</verse>
				<verse number="13">Byly blízko velikonoce židovské. I odešel Ježíš do Jerusalema</verse>
				<verse number="14">a v chrámě nalezl prodavače býků, ovcí a holubů, a penězoměnce, kteří seděli (za stoly).</verse>
				<verse number="15">I udělal z provázků bič a vyhnal všechny z chrámu i s ovcemi a býky ven,</verse>
				<verse number="16">a penězoměncům rozházel peníze a zpřevracel stoly. Prodavačům holubů řekl: „Odneste to odtud a nečiňte z domu Otce mého dům kupecký!“</verse>
				<verse number="17">I rozpomenuli se jeho učedníci, že je psáno: „Horlivost o tvůj dům mě stravuje.“</verse>
				<verse number="18">Židé však mu řekli: „Jakým znamením se nám prokazuješ, že tak jednáš?“</verse>
				<verse number="19">Ježíš jim odpověděl: „Zbořte tento chrám, a ve třech dnech jej vystavím!“</verse>
				<verse number="20">Tu řekli židé: „Šestačtyřicet let byl stavěn tento chrám, a ty jej vystavíš ve třech dnech?“</verse>
				<verse number="21">On však to pravil o chrámu svého těla.</verse>
				<verse number="22">Když pak vstal z mrtvých, rozpomenuli se jeho učedníci, že to pověděl; i uvěřili Písmu a slovu, které Ježíš řekl.</verse>
				<verse number="23">Když pak byl v Jerusalemě o slavnosti velikonoční, mnozí uvěřili v něho, vidouce jeho zázraky, které činil.</verse>
				<verse number="24">Avšak Ježíš se jim sám nesvěřoval, poněvadž je všechny znal</verse>
				<verse number="25">a poněvadž nebylo mu potřebí, aby ho někdo poučoval o člověku; sám totiž věděl, co je v člověku.</verse>
			</chapter>
			<chapter number="3">
				<verse number="1">Mezi farizeji byl jeden člověk jménem Nikodem, člen židovské velerady.</verse>
				<verse number="2">Ten přišel v noci k Ježíšovi a řekl mu: „Mistře, víme, že jsi od Boha přišel jako učitel; neboť nikdo nemůže činiti ty zázraky, které ty činíš, není-li s ním Bůh.“</verse>
				<verse number="3">Ježíš mu odpověděl takto: „Vpravdě, vpravdě pravím ti: Nenarodí-li se kdo znova, nemůže viděti království Boží.“</verse>
				<verse number="4">Dí jemu Nikodem: „Jak se může člověk naroditi, když je starý? Cožpak může po druhé vejiti do lůna své matky a znovu se naroditi?“</verse>
				<verse number="5">Ježíš odpověděl: „Vpravdě, vpravdě pravím ti: Nenarodí-li se kdo znova z vody a z Ducha [svatého], nemůže vejiti do království Božího.</verse>
				<verse number="6">Co se z těla narodilo, je tělo; co se z Ducha narodilo, je duch.</verse>
				<verse number="7">Nediv se, že jsem ti řekl: Musíte se znova naroditi.</verse>
				<verse number="8">Vítr vane, kam chce; a slyšíš jeho hlas, ale nevíš, odkud přichází a kam jde. Tak je to u každého, kdo se narodil z Ducha.“</verse>
				<verse number="9">Nikodem mu řekl: „Jak se to může státi?“</verse>
				<verse number="10">Ježíš mu odvětil: „Ty jsi učitel v lidu izraelském, a to nevíš?</verse>
				<verse number="11">Vpravdě, vpravdě pravím ti: Co víme, mluvíme, a co jsme viděli, dosvědčujeme; a svědectví naše nepřijímáte.</verse>
				<verse number="12">Jestliže nevěříte, když jsem k vám mluvil o pozemských věcech, jak uvěříte, budu-li k vám mluviti o věcech nebeských?</verse>
				<verse number="13">A nikdo nevstoupil na nebe, leda Ten, který s nebe sestoupil, Syn člověka, [který je v nebi].“</verse>
				<verse number="14">„A jako Mojžíš povýšil na poušti hada, tak musí býti povýšen Syn člověka,</verse>
				<verse number="15">aby každý, kdo v něho věří, [nezahynul, nýbrž] měl život věčný.“</verse>
				<verse number="16">„Neboť tak Bůh miloval svět, že dal svého jednorozeného Syna, aby nikdo, jenž v něho věří, nezahynul, nýbrž měl život věčný.</verse>
				<verse number="17">Vždyť Bůh neposlal svého Syna na svět, aby svět soudil, nýbrž aby svět byl jím spasen.</verse>
				<verse number="18">Kdo v něho věří, nebývá souzen; kdo však nevěří, již jest odsouzen, poněvadž nevěří ve jméno jednorozeného Syna Božího.</verse>
				<verse number="19">To pak je soud, že Světlo přišlo na svět, a lidé milovali více tmu než světlo; neboť jejich skutky byly zlé.</verse>
				<verse number="20">Každý totiž, kdo činí zlé, nenávidí světlo a nejde k světlu, aby nebyly jeho skutky najevě.</verse>
				<verse number="21">Kdo však činí pravdu, jde k světlu, aby se ukázaly jeho skutky, neboť jsou vykonány v Bohu.“</verse>
				<verse number="22">Potom přišel Ježíš se svými učedníky do judského území a tam s nimi pobýval a křtil.</verse>
				<verse number="23">Také Jan křtil v Enonu u Salimu, neboť tam bylo mnoho vody. Lidé přicházeli a dávali se křtíti.</verse>
				<verse number="24">Jan totiž ještě nebyl v žaláři.</verse>
				<verse number="25">Tu vznikl mezi učedníky Janovými a židy spor o očišťování.</verse>
				<verse number="26">I přišli k Janovi a řekli mu: „Mistře, ten, který byl u tebe za Jordánem, o němž jsi ty vydal svědectví, hle, ten křtí, a všichni jdou k němu.“</verse>
				<verse number="27">Jan na to řekl: „Člověk si nemůže nic vzíti, není-li mu (to) dáno s nebe.</verse>
				<verse number="28">Vy sami jste mi svědky, že jsem řekl:,Já nejsem Mesiáš, nýbrž jsem poslán před ním.'</verse>
				<verse number="29">Kdo má nevěstu, je ženich. Ženichův přítel, který stojí a ženicha slyší, raduje se srdečně z jeho hlasu. Nuže, tato má radost se naplnila:</verse>
				<verse number="30">On musí růsti, já pak se menšiti.“</verse>
				<verse number="31">„Kdo shůry přichází, je nade všechny; kdo je ze země je pozemský a mluví po zemsku. Kdo s nebe přichází, je nade všechny a svědčí o tom,</verse>
				<verse number="32">co viděl a slyšel, ale jeho svědectví nikdo nepřijímá.</verse>
				<verse number="33">Kdo přijal jeho svědectví, ten zpečetil, že Bůh je pravdomluvný.</verse>
				<verse number="34">Neboť ten, jehož Bůh poslal, mluví slova Boží. Vždyť Bůh (mu) dává Ducha bez míry.</verse>
				<verse number="35">Otec miluje Syna a všecko dal do jeho ruky.</verse>
				<verse number="36">Kdo věří v Syna, má život věčný; kdo však v Syna nevěří, neuzří život, nýbrž hněv Boží zůstává na něm.“</verse>
			</chapter>
			<chapter number="4">
				<verse number="1">Jakmile tedy Ježíš poznal, že farizeové uslyšeli, jak Ježíš získává více učedníků a více křtí než Jan –</verse>
				<verse number="2">ačkoli Ježíš sám nekřtil, nýbrž jeho učedníci –</verse>
				<verse number="3">opustil Judsko a odešel opět do Galileje.</verse>
				<verse number="4">Musil však jíti Samařskem.</verse>
				<verse number="5">I přišel k samařskému městu jménem Sichar, poblíže pole, které dal Jakub svému synu Josefovi.</verse>
				<verse number="6">Byla tam studnice Jakubova. Unaven putováním, posadil se Ježíš u studnice. Bylo kolem šesti hodin.</verse>
				<verse number="7">Tu přichází jedna žena samařská pro vodu. Praví jí Ježíš: „Dej mi píti!“ –</verse>
				<verse number="8">Jeho učedníci odešli totiž do města nakoupit pokrmů. –</verse>
				<verse number="9">I dí mu ta Samaritánka: „Jak? Ty, Žid, žádáš mne, Samaritánku, o vodu?“ – Židé se totiž se Samaritány nestýkají. –</verse>
				<verse number="10">Ježíš jí odpověděl: „Kdybys znala dar Boží i toho, který ti praví:,Dej mi píti!' ty bys ho poprosila, a dal by ti vody živé.“</verse>
				<verse number="11">Dí mu žena: „Pane, ani nemáš, čím bys navážil, a studna je hluboká! Odkud tedy máš vodu živou?</verse>
				<verse number="12">Což ty jsi větší než otec náš Jakub, který nám dal tu studni a sám z ní pil i jeho synové a jeho dobytek?“</verse>
				<verse number="13">Ježíš jí odpověděl: „Každý, kdo pije z této vody, opět bude žízniti; kdo se však napije z vody, kterou já mu dám, nebude žízniti na věky.</verse>
				<verse number="14">Neboť voda, kterou já mu dám, stane se v něm pramenem vody tryskající do života věčného.“</verse>
				<verse number="15">Praví mu žena: „Pane, dej mi té vody, abych nežíznila ani nechodila sem pro vodu!“</verse>
				<verse number="16">Dí jí [Ježíš]: „Jdi, zavolej svého muže a přijď sem!“</verse>
				<verse number="17">Žena mu odpověděla: „Nemám muže.“ Dí jí Ježíš: „Správně jsi řekla:,Nemám muže.'</verse>
				<verse number="18">Neboť jsi měla pět mužů a ten, kterého nyní máš, není tvým mužem. To jsi pověděla po pravdě.“</verse>
				<verse number="19">Dí mu žena: „Pane, vidím, že ty jsi prorok.</verse>
				<verse number="20">Naši otcové se klaněli (Bohu) na této hoře, a vy pravíte, že v Jerusalemě je místo, kde se patří klaněti.“</verse>
				<verse number="21">Praví jí Ježíš: „Ženo, věř mi, přichází hodina, kdy se nebudete klaněti Otci ani na této hoře ani v Jerusalemě.</verse>
				<verse number="22">Vy se klaníte tomu, co neznáte; my se klaníme tomu, co známe, poněvadž spása je ze židů.</verse>
				<verse number="23">Avšak přichází hodina, ano už je tu, kdy se praví ctitelé budou klaněti Otci v duchu a v pravdě. Neboť i Otec hledá takové, kteří by se mu (tak) klaněli.</verse>
				<verse number="24">Bůh je duch, a ti, kdož se mu klanějí, mají se mu klaněti v duchu a v pravdě.“</verse>
				<verse number="25">Dí mu žena: „Vím, že přijde Mesiáš, který se nazývá Kristus. Až tedy On přijde, oznámí nám všechno.“</verse>
				<verse number="26">Dí jí Ježíš: „Já to jsem, který mluvím s tebou.“</verse>
				<verse number="27">V tom okamžiku přišli jeho učedníci a divili se, že mluví s ženou; přece však nikdo neřekl: „Čeho si přeješ?“ anebo: „Proč s ní mluvíš?“</verse>
				<verse number="28">Tu nechala žena svou konev a odešla do města a řekla lidem:</verse>
				<verse number="29">„Pojďte a vizte člověka, který mi pověděl všechno, co jsem učinila, není-li on Mesiáš?“</verse>
				<verse number="30">Vyšli tedy z města a ubírali se k němu.</verse>
				<verse number="31">Mezitím ho jeho učedníci prosili: „Mistře, pojez!“</verse>
				<verse number="32">Ale On jim řekl: „Já mám pokrm k jídlu, o němž vy nevíte.“</verse>
				<verse number="33">Tu pravili učedníci jeden druhému: „Což mu někdo přinesl jídlo?“</verse>
				<verse number="34">Dí jim Ježíš: „Můj pokrm je činiti vůli Toho, který mě poslal, a dokonati jeho dílo.</verse>
				<verse number="35">Neříkáte vy:,Ještě čtyři měsíce a přijde žeň'? Hle, pravím vám: Pozdvihněte své oči a podívejte se na pole, že jsou již bílá pro žně.</verse>
				<verse number="36">Žnec bere již mzdu a shromažďuje užitek pro život věčný, takže se radují: rozsevač i žnec.</verse>
				<verse number="37">Na to se zajisté hodí přísloví: Jiný jest, kdo rozsévá, a jiný jest, kdo žne.</verse>
				<verse number="38">Já jsem vás poslal žnout, o čem jste nepracovali; jiní pracovali, a vy jste vešli v jejich práce.“</verse>
				<verse number="39">Mnoho Samaritánů z toho města uvěřilo v něho pro slovo ženy, která vydávala svědectví: „Pověděl mi všechno, co jsem činila.“</verse>
				<verse number="40">Samaritáni přišli tedy k němu s prosbou, aby u nich zůstal. I zůstal tam dva dny.</verse>
				<verse number="41">A (ještě) mnohem více jich uvěřilo v něho pro jeho slovo.</verse>
				<verse number="42">Pravili té ženě: „Věříme již nikoli pro tvou řeč; neboť jsme sami slyšeli a víme, že tento je skutečně Spasitel světa.“</verse>
				<verse number="43">Po dvou dnech odešel tamodtud a odebral se do Galileje. –</verse>
				<verse number="44">Neboť Ježíš sám vydal svědectví, že prorok není ve vážnosti v své otčině. –</verse>
				<verse number="45">Když tedy přišel do Galileje, přijali ho Galilejané, poněvadž viděli všechno, co o slavnosti činil v Jerusalemě; také oni totiž přišli (tehdy) na slavnost.</verse>
				<verse number="46">Přišel tedy zase do Kány Galilejské, kde dříve proměnil vodu ve víno. V Kafarnau byl jeden královský úředník, jehož syn byl nemocen.</verse>
				<verse number="47">Když uslyšel, že Ježíš přichází z Judska do Galileje, odebral se k němu s prosbou, aby mu přišel uzdravit syna; neboť jižjiž umíral.</verse>
				<verse number="48">I řekl mu Ježíš: „Neuzříte-li zázraky a divy, neuvěříte.“</verse>
				<verse number="49">Dí mu královský úředník: „Pane, pojď, dříve než můj syn umře!“</verse>
				<verse number="50">Dí mu Ježíš: „Jdi, tvůj syn je živ!“ Ten člověk uvěřil slovu, které mu řekl Ježíš, a šel.</verse>
				<verse number="51">Když již byl na cestě, potkali se s ním jeho služebníci a oznámili (mu), že jeho syn je živ.</verse>
				<verse number="52">I vyptal se jich na hodinu, kdy se mu ulevilo. Oni mu řekli: „Včera v hodinu sedmou přestala mu horečka.“</verse>
				<verse number="53">Poznal tedy otec, že to byla ona hodina, v které mu Ježíš řekl: „Tvůj syn je živ.“ I uvěřil v něho on sám i celý jeho dům.</verse>
				<verse number="54">To byl druhý zázrak, který Ježíš učinil opět (v Káně) po svém návratu z Judska do Galileje.</verse>
			</chapter>
			<chapter number="5">
				<verse number="1">Potom byla slavnost židovská, a Ježíš se odebral do Jerusalema.</verse>
				<verse number="2">V Jerusalemě je při Ovčí bráně rybník s pěti podloubími, který se nazývá hebrejsky Bethesda.</verse>
				<verse number="3">Pod těmi leželo veliké množství nemocných, slepých, chromých a ochrnulých. Čekali na pohyb vody.</verse>
				<verse number="4">Neboť anděl [Páně] sestupoval čas od času do rybníka a hýbal vodou. A kdo první vstoupil do rybníka, když se voda hnula, býval uzdraven, ať trpěl jakoukoliv nemocí.</verse>
				<verse number="5">I byl tam jeden člověk, který byl již osmatřicet let nemocen.</verse>
				<verse number="6">Když jej uzřel Ježíš ležeti a poznal, že jest už dlouhý čas nemocen, řekl mu: „Chceš býti zdráv?“</verse>
				<verse number="7">Nemocný mu odpověděl: „Pane, nemám člověka, který by mě spustil do rybníka, když se začne voda hýbati. Zatím co jdu sám, jiný sestoupí přede mnou.“</verse>
				<verse number="8">Dí mu Ježíš: „Vstaň, vezmi své lože a choď!“</verse>
				<verse number="9">A hned byl ten člověk uzdraven; i vzal své lože a chodil,</verse>
				<verse number="10">Byla však toho dne sobota. Proto židé řekli tomu uzdravenému: „Je sobota! Nesmíš nosit své lože!“</verse>
				<verse number="11">On jim řekl: „Ten, který mě uzdravil, řekl mi:,Vezmi své lože a choď!' „</verse>
				<verse number="12">Tu se ho otázali: „Kdo je ten člověk, který ti řekl:,Vezmi své lože a choď'?“</verse>
				<verse number="13">Uzdravený však nevěděl, kdo (to) je, neboť se Ježíš vzdálil od zástupu, který byl na tom místě.</verse>
				<verse number="14">Později ho nalezl Ježíš v chrámě a řekl mu: „Hle, jsi uzdraven; nehřeš už, aby se ti nepřihodilo něco horšího!“</verse>
				<verse number="15">Ten člověk odešel a oznámil židům, že to Ježíš ho uzdravil.</verse>
				<verse number="16">Proto židé pronásledovali Ježíše, poněvadž to učinil v sobotu.</verse>
				<verse number="17">Ježíš pak promluvil k nim takto: „Můj Otec dosud je činný, i já jsem činný.“</verse>
				<verse number="18">Proto židé tím více dychtili po jeho smrti, poněvadž nejen rušil sobotu, nýbrž i Boha nazýval svým Otcem a stavěl se na roveň Bohu.</verse>
				<verse number="19">Ježíš jim tedy odpověděl takto: „Vpravdě, vpravdě pravím vám: Nemůže Syn činiti něco sám ze sebe, nýbrž jen to, co vidí činiti Otce. Cokoli tedy činí On, to činí podobně i Syn;</verse>
				<verse number="20">neboť Otec miluje Syna a ukazuje mu všechno, co sám činí. A ještě větší skutky než tyto mu ukáže, abyste se divili.</verse>
				<verse number="21">Neboť jako Otec mrtvé křísí a oživuje, tak i Syn oživuje, koho chce.</verse>
				<verse number="22">Neboť Otec nesoudí nikoho, nýbrž veškeren soud odevzdal Synu,</verse>
				<verse number="23">aby všichni ctili Syna, jako ctí Otce. Kdo nectí Syna, nectí Otce, který ho poslal.</verse>
				<verse number="24">Vpravdě, vpravdě pravím vám: Kdo slyší mé slovo a věří Tomu, který mě poslal, má život věčný a nepropadá soudu, nýbrž přešel ze smrti do života.</verse>
				<verse number="25">Vpravdě, vpravdě pravím vám: Přichází hodina, ano už je tu, kdy mrtví uslyší hlas Syna Božího; a ti, kdož uslyší, budou žíti.</verse>
				<verse number="26">Neboť jako Otec má život sám v sobě, tak dal i Synu, aby měl život sám v sobě.</verse>
				<verse number="27">I moc konati soud mu dal, poněvadž je Syn člověka.</verse>
				<verse number="28">Tomu se nedivte! Neboť přichází hodina, kdy všichni v hrobech uslyší jeho hlas;</verse>
				<verse number="29">a půjdou ti, kdož dobré skutky činili, na vzkříšení k životu; ti, kdož zlé skutky páchali, na vzkříšení k soudu.</verse>
				<verse number="30">Nemohu já sám od sebe nic činiti. Jak slyším, soudím, a můj soud je spravedlivý, neboť hledám ne vůli svou, nýbrž vůli Toho, který mě poslal.“</verse>
				<verse number="31">„Vydám-li já svědectví sám o sobě, mé svědectví není spolehlivé.</verse>
				<verse number="32">Jiný však vydává svědectví o mně, a já vím, že spolehlivé je svědectví, které o mně vydává.</verse>
				<verse number="33">Vy jste poslali k Janovi, a on vydal svědectví pravdě.</verse>
				<verse number="34">Já však neberu svědectví od člověka, ale toto pravím, abyste vy byli spaseni.</verse>
				<verse number="35">On byl lampou hořící a svítící, ale vám se zalíbilo (jen) chvíli se veseliti v záři jeho.“</verse>
				<verse number="36">„Já však mám svědectví větší, než (je) Janovo; ty skutky totiž, které mi dal Otec vykonati, ty skutky, které činím, vydávají o mně svědectví, že Otec mě poslal.</verse>
				<verse number="37">I sám Otec, který mě poslal, vydal svědectví o mně. Vy jste ovšem nikdy ani jeho hlas neslyšeli, ani jeho tvář neviděli</verse>
				<verse number="38">a jeho slovo nemáte v sobě trvale, neboť vy nevěříte Tomu, kterého On poslal.“</verse>
				<verse number="39">„Zkoumáte Písma, neboť se domníváte, že v nich máte život věčný. – A ona vydávají svědectví o mně. –</verse>
				<verse number="40">A vy (přece) nechcete přijíti ke mně, abyste měli život.“</verse>
				<verse number="41">„Oslavy od lidí nepřijímám,</verse>
				<verse number="42">ale poznal jsem u vás, že lásky k Bohu v sobě nemáte.</verse>
				<verse number="43">Já jsem přišel ve jménu svého Otce, a nepřijímáte mne. Jestliže někdo jiný přijde ve jménu svém, toho přijmete.</verse>
				<verse number="44">Jak můžete uvěřiti vy, kteří přijímáte čest jedni od druhých, a té cti, která jest od jediného Boha, nehledáte?</verse>
				<verse number="45">Nedomnívejte se, že já budu vaším žalobcem u Otce! Vaším žalobcem je totiž Mojžíš, v něhož vy doufáte.</verse>
				<verse number="46">Neboť kdybyste věřili Mojžíšovi, věřili byste i mně, vždyť on o mně psal.</verse>
				<verse number="47">Jestliže nevěříte tomu, co napsal, jak uvěříte mým slovům?“</verse>
			</chapter>
			<chapter number="6">
				<verse number="1">Potom odešel Ježíš za Galilejské jezero, to je Tiberiadské.</verse>
				<verse number="2">A veliký zástup šel za ním, neboť viděli zázraky, které činil na nemocných.</verse>
				<verse number="3">I vystoupil Ježíš na horu a posadil se tam se svými učedníky.</verse>
				<verse number="4">Byly blízko velikonoce, slavnost židovská.</verse>
				<verse number="5">Když Ježíš pozdvihl oči a spatřil, že veliký zástup jde k němu, praví Filipovi: „Odkud nakoupíme chlebů, aby tito pojedli?“ –</verse>
				<verse number="6">To řekl, aby ho zkoušel; neboť sám věděl, co hodlá učiniti. –</verse>
				<verse number="7">Filip mu odpověděl: „Za dvě stě denárů nestačí chleba pro ně, aby každý něco málo dostal.“</verse>
				<verse number="8">Dí jemu jeden z jeho učedníků, Ondřej, bratr Šimona Petra:</verse>
				<verse number="9">„Je zde jeden hoch, který má pět ječných chlebů a dvě ryby, ale co je to pro tak mnohé?“</verse>
				<verse number="10">Řekl tedy Ježíš: „Rozkažte lidem, ať se posadí!“ – Bylo mnoho trávy na tom místě. – I posadilo se mužů asi na pět tisíc.</verse>
				<verse number="11">Tu Ježíš vzal chleby, a když učinil díky, rozdal je sedícím; podobně i z ryb, kolik chtěli.</verse>
				<verse number="12">Když se nasytili, řekl svým učedníkům: „Seberte zbylé kousky, ať nepřijdou nazmar!“</verse>
				<verse number="13">I sebrali a naplnili dvanáct košů kousky z pěti ječných chlebů, které zbyly po jídle.</verse>
				<verse number="14">Když ti lidé uzřeli tento Ježíšův zázrak, řekli: „To je jistě ten prorok, který má přijíti na svět.“</verse>
				<verse number="15">Poněvadž Ježíš poznal, že chtějí přijíti a násilím ho učiniti králem, uchýlil se opět sám jediný na horu.</verse>
				<verse number="16">Když pak byl večer, sestoupili jeho učedníci k jezeru,</verse>
				<verse number="17">vstoupili na loďku a plavili se přes jezero do Kafarnaa. Již se setmělo, a Ježíš ještě u nich nebyl.</verse>
				<verse number="18">Jezero se vzdouvalo, ježto vál veliký vítr.</verse>
				<verse number="19">Když tedy urazili asi pětadvacet nebo třicet honů, spatřili Ježíše, jak kráčí po jezeře a blíží se k loďce; i báli se.</verse>
				<verse number="20">On však jim řekl: „Já jsem to, nebojte se!“</verse>
				<verse number="21">Tu ho chtěli vzíti na loďku, ale loďka byla hned u země, k níž pluli.</verse>
				<verse number="22">Druhého dne viděl lid, který stál za jezerem, že tam nebylo jiné loďky, leda jedna, a že Ježíš nevstoupil se svými učedníky na loď, ale že jeho učedníci sami odpluli.</verse>
				<verse number="23">Jiné pak loďky připluly z Tiberiady blízko k tomu místu, kde (včera) jedli chléb, když Pán činil díky.</verse>
				<verse number="24">Když tedy lid viděl, že tam není ani Ježíše ani jeho učedníků, vstoupili na loďky a dostali se do Kafarnaa, hledajíce Ježíše.</verse>
				<verse number="25">A když ho nalezli za jezerem, řekli mu: „Mistře, kdy jsi sem přišel?“</verse>
				<verse number="26">Ježíš jim odpověděl: „Vpravdě, vpravdě pravím vám: Hledáte mě ne proto, že jste viděli zázraky, ale že jste jedli z chlebů a nasytili se.</verse>
				<verse number="27">Usilujte nikoliv o pokrm pomíjející, nýbrž o pokrm, který zůstává k životu věčnému, jejž vám dá Syn člověka; neboť toho potvrdil [Otec] Bůh.“</verse>
				<verse number="28">I řekli mu: „Co máme činiti, abychom konali díla Bohu milá?“</verse>
				<verse number="29">Ježíš jim odpověděl: „To je dílo milé Bohu, abyste věřili v Toho, kterého On poslal.“</verse>
				<verse number="30">Tu mu řekli: „Jaké znamení činíš tedy ty, abychom je viděli a tobě věřili? Co konáš?</verse>
				<verse number="31">Otcové naši jedli na poušti mannu, jakož je psáno:,Chléb s nebe dal jim k jídlu.' “</verse>
				<verse number="32">Tedy řekl jim Ježíš: „Vpravdě, vpravdě pravím vám: Ne Mojžíš dal vám chléb s nebe, nýbrž můj Otec dává vám pravý chléb s nebe.</verse>
				<verse number="33">Neboť chléb Boží je ten, který sestupuje s nebe a dává život světu.“</verse>
				<verse number="34">I řekli mu: „Pane, vždycky nám dávej ten chléb!“</verse>
				<verse number="35">Ale Ježíš jim řekl: „Já jsem chléb života. Kdo přichází ke mně, nebude lačněti; a kdo věří ve mne, nebude nikdy žízniti.</verse>
				<verse number="36">Avšak řekl jsem vám, že jste mě i viděli, ale nevěříte.</verse>
				<verse number="37">Všechno, co mi dává Otec, přijde ke mně; a toho, kdo přichází ke mně, od sebe neodpudím.</verse>
				<verse number="38">Neboť jsem sestoupil s nebe, ne abych činil svou vůli, nýbrž vůli Toho, který mě poslal.</verse>
				<verse number="39">Toto pak je vůle Toho, který mě poslal, abych nic neztratil z toho, co mi dal, nýbrž abych to vzkřísil v den poslední.</verse>
				<verse number="40">Neboť to je vůle mého Otce, [který mě poslal,] aby každý, kdo vidí Syna a věří v něho, měl život věčný; a já ho vzkřísím v den poslední.“</verse>
				<verse number="41">I reptali židé na něho, že řekl: „Já jsem chléb [živý], který s nebe sestoupil.“</verse>
				<verse number="42">A pravili: „Cožpak to není Ježíš, syn Josefův, jehož otce i matku známe? Jak to, že praví:,S nebe jsem sestoupil'?“</verse>
				<verse number="43">Ježíš jim tedy na to odpověděl: „Nereptejte vespolek!</verse>
				<verse number="44">Nikdo nemůže přijíti ke mně, nepřitáhne-li ho Otec, který mě poslal; a já ho vzkřísím v den poslední.</verse>
				<verse number="45">Je psáno u Proroků:,A budou všichni Bohem poučováni.' Každý, kdo uslyšel od Otce a naučil se, přichází ke mně.</verse>
				<verse number="46">Nepravím tím, že by někdo viděl Otce; jen ten, který jest od Boha, ten viděl Otce.</verse>
				<verse number="47">Vpravdě, vpravdě pravím vám: Kdo věří ve mne, má život věčný.“</verse>
				<verse number="48">„Já jsem chléb života.</verse>
				<verse number="49">Otcové vaši jedli na poušti mannu, a zemřeli.</verse>
				<verse number="50">To je chléb, který s nebe sestupuje, aby, bude-li kdo z něho jísti, nezemřel.</verse>
				<verse number="51">Já jsem chléb živý, který s nebe sestoupil.</verse>
				<verse number="52">Bude-li kdo jísti z toho chleba, živ bude na věky. A chléb, který já dám, je mé Tělo, (které dám) za život světa.“</verse>
				<verse number="53">Tu se hádali židé mezi sebou a pravili: „Jak může tento dáti nám své tělo za pokrm?“</verse>
				<verse number="54">Proto řekl jim Ježíš: „Vpravdě, vpravdě pravím vám: Nebudete-li jísti Tělo Syna člověka a píti jeho Krev, nebudete míti v sobě život.</verse>
				<verse number="55">Kdo jí mé Tělo a pije mou Krev, má život věčný, a já ho vzkřísím v den poslední.</verse>
				<verse number="56">Neboť Tělo mé je pravý pokrm a Krev má je pravý nápoj.</verse>
				<verse number="57">Kdo jí mé Tělo a pije mou krev, zůstává ve mně a já v něm.</verse>
				<verse number="58">Jako mne poslal živý Otec a já jsem živ skrze Otce, tak i ten, kdo jí mne, živ bude skrze mne.</verse>
				<verse number="59">Toto je chléb, který s nebe sestoupil, ne jako [manna, kterou] jedli otcové vaši, a zemřeli. Kdo jí tento chléb, živ bude na věky.“</verse>
				<verse number="60">To promluvil, když učil v synagoze v Kafarnau.</verse>
				<verse number="61">Když to mnozí z jeho učedníků uslyšeli, řekli: „Tvrdá je ta řeč! Kdopak ji může poslouchat?“</verse>
				<verse number="62">Ale Ježíš, věda sám u sebe, že jeho učedníci na to reptají, řekl jim: „To vás pohoršuje?</verse>
				<verse number="63">Co tedy, až uzříte Syna člověka, jak vstupuje tam, kde byl dříve?</verse>
				<verse number="64">Duch je to, který oživuje, tělo samo není ku prospěchu. Ta slova však, která jsem já mluvil k vám, jsou duch a život.</verse>
				<verse number="65">Ale jsou někteří mezi vámi, kteří nevěří.“ –</verse>
				<verse number="66">Věděl zajisté Ježíš od počátku, kteří nevěří a kdo ho zradí. – I pravil: „Proto jsem vám řekl, že nikdo nemůže přijíti ke mně, není-li mu to dáno od Otce.“</verse>
				<verse number="67">Od toho času mnozí z jeho učedníků odešli zpět a již s ním nechodili.</verse>
				<verse number="68">Řekl tedy Ježíš ke dvanácti: „Chcete i vy odejiti?“</verse>
				<verse number="69">Šimon Petr mu odpověděl: „Pane, ke komu půjdeme? Ty máš slova života věčného,</verse>
				<verse number="70">a my jsme uvěřili a poznali, že ty jsi Mesiáš, Syn Boží.“</verse>
				<verse number="71">Odpověděl jim Ježíš: „Což nevyvolil jsem vás dvanáct? A jeden z vás je ďábel!“</verse>
				<verse number="72">Pravil to o Jidáši, synu Šimona Iškariotského; neboť to by ten, který ho měl zraditi, ač byl jedním ze dvanácti.</verse>
			</chapter>
			<chapter number="7">
				<verse number="1">Potom chodil Ježíš po Galileji, neboť nechtěl choditi po Judsku, poněvadž ho tam židé zamýšleli usmrtiti.</verse>
				<verse number="2">Byla pak blízko židovská slavnost, svátek stánků.</verse>
				<verse number="3">I řekli mu jeho bratří: „Odeber se odtud a jdi do Judska, aby také tvoji učedníci viděli tvé skutky, které konáš,</verse>
				<verse number="4">vždyť nikdo nečiní nic skrytě, chce-li býti veřejně uznán. Činíš-li takové věci, zjev se světu!“ –</verse>
				<verse number="5">Nevěřili totiž v něho ani jeho bratří. –</verse>
				<verse number="6">Ježíš jim tedy řekl: „Můj čas ještě nepřišel; ale váš čas je vždycky tu.</verse>
				<verse number="7">Vás nemůže svět nenáviděti, mne však nenávidí, neboť já vydávám o něm svědectví, že jeho skutky jsou zlé.</verse>
				<verse number="8">Vy jděte na tu slavnost, já na tu slavnost nejdu, neboť můj čas se ještě nenaplnil.“</verse>
				<verse number="9">To pověděl a zůstal sám v Galileji.</verse>
				<verse number="10">Jakmile však jeho bratří odešli, tehdy odebral se i On na slavnost, nikoli zjevně, nýbrž jakoby potajmu.</verse>
				<verse number="11">Židé ho tedy hledali o slavnosti a pravili: „Kdepak jest On?“</verse>
				<verse number="12">A bylo mnoho šeptání o něm v zástupu, neboť jedni říkali: „Dobrý jest,“ jiní však tvrdili: „Nikoliv, nýbrž svádí lid.“</verse>
				<verse number="13">Přesto však nikdo nemluvil o něm veřejně ze strachu před židy.</verse>
				<verse number="14">Již byla slavnost v polovici, když Ježíš vešel do chrámu a učil.</verse>
				<verse number="15">S údivem pravili židé: „Jak tento zná Písma, když se (jim) neučil?“</verse>
				<verse number="16">Ježíš jim odpověděl: „Moje učení není ode mne, nýbrž od Toho, který mě poslal.</verse>
				<verse number="17">Bude-li někdo chtít činiti jeho vůli, pozná, je-li to učení z Boha, nebo mluvím-li já sám od sebe.</verse>
				<verse number="18">Kdo mluví sám od sebe, hledá vlastní slávu; kdo však hledá slávu Toho, který ho poslal, ten je pravdomluvný a nespravedlnosti v něm není.</verse>
				<verse number="19">Což vám nedal Mojžíš zákon? A nikdo z vás neplní zákon. Proč zamýšlíte mě usmrtit?“</verse>
				<verse number="20">Zástup odpověděl: „Máš zlého ducha; kdo zamýšlí tě usmrtit?“</verse>
				<verse number="21">Ježíš jim odpověděl: „Jeden skutek jsem učinil, a všichni se divíte.</verse>
				<verse number="22">Proto Mojžíš dal vám obřízku – ne že by pocházela od Mojžíše, nýbrž od otců – a v sobotu obřezáváte člověka.</verse>
				<verse number="23">Přijímá-li člověk obřízku v sobotu, aby se nerušil zákon Mojžíšův, na mne se horšíte, že jsem uzdravil v sobotu celého člověka?</verse>
				<verse number="24">Nesuďte podle zevnějšku, nýbrž suďte spravedlivým soudem!“</verse>
				<verse number="25">Tu řekli někteří z Jerusalema: „Což to není ten, kterého zamýšlejí usmrtit?</verse>
				<verse number="26">Hle, mluví otevřeně a nic neříkají proti němu. Zdali opravdu poznali členové velerady, že je to Mesiáš?</verse>
				<verse number="27">Ale o tomto víme, odkud je; avšak o Mesiáši, až přijde, nikdo nebude vědět, odkud jest.“</verse>
				<verse number="28">Když Ježíš učil v chrámě, zvolal silným hlasem: „Nejenom znáte mě, nýbrž i víte, odkud jsem. A nepřišel jsem sám od sebe, nýbrž pravý je Ten, který mě poslal, a Toho vy neznáte.</verse>
				<verse number="29">Já ho znám, neboť od něho jsem, a On mě poslal.“</verse>
				<verse number="30">Proto zamýšleli ho zajmouti, ale nikdo na něho nesáhl rukou, neboť dosud nepřišla jeho hodina.</verse>
				<verse number="31">Ze zástupu však mnozí v něho uvěřili a pravili: „Bude Mesiáš, až přijde, činiti více zázraků, než tento činí?“</verse>
				<verse number="32">Farizeové slyšeli, že zástup šeptá o něm ty věci. I poslali velekněží a farizeové pochopy, aby ho jali.</verse>
				<verse number="33">Řekl jim tedy Ježíš: „Ještě krátký čas jsem s vámi, a odejdu k Tomu, který mě poslal.</verse>
				<verse number="34">Budete mě hledati, a nenaleznete; a kde jsem já, (tam) vy nemůžete přijíti.“</verse>
				<verse number="35">Tu si řekli židé mezi sebou: „Kampak tento hodlá jíti, že ho nenalezneme? Chce snad jíti k židům rozptýleným mezi pohany a učiti pohany?</verse>
				<verse number="36">Jaká je to řeč, kterou mluvil:,Budete mě hledati, a nenaleznete;' a,Kde jsem já, (tam) vy nemůžete přijíti'?“</verse>
				<verse number="37">V poslední den o velikém dnu slavnosti stál Ježíš a volal hlasitě: „Žízní-li kdo, pojď ke mně a pij!</verse>
				<verse number="38">Kdo věří ve mne, poplynou z jeho srdce – jak dí Písmo – proudy vody živé.“</verse>
				<verse number="39">To řekl o Duchu, kterého měli přijmouti ti, kteří v něho věřili. Neboť Duch (svatý) nebyl dosud dán, poněvadž Ježíš nebyl ještě oslaven.</verse>
				<verse number="40">Někteří ze zástupu, kteří uslyšeli tyto jeho řeči, pravili: „To jest opravdu onen prorok!“</verse>
				<verse number="41">Jiní pravili: „To je Mesiáš!“ Někteří však řekli: „Což z Galileje přijde Mesiáš?</verse>
				<verse number="42">Nepraví Písmo, že Mesiáš přijde z potomstva Davidova a z vesnice Betlema, kde žil David?“</verse>
				<verse number="43">A tak povstala v zástupu kvůli němu různost mínění.</verse>
				<verse number="44">Někteří z nich ho chtěli zajmouti, ale nikdo na něho rukou nesáhl.</verse>
				<verse number="45">Přišil tedy pochopové k velekněžím a farizeům. I řekli jim tito: „Proč jste jej nepřivedli?“</verse>
				<verse number="46">Pochopové odpověděli: „Nikdy člověk nemluvil tak jako tento člověk.“</verse>
				<verse number="47">Tu odpověděli jim farizeové: „Copak i vy jste se dali svésti?</verse>
				<verse number="48">Uvěřil (už) v něho někdo z členů velerady nebo z farizeů?</verse>
				<verse number="49">Jen ten zástup, který nezná Zákon – prokletí na ně!“</verse>
				<verse number="50">Nikodem, ten, který přišel kdysi k němu [v noci], jeden z nich, řekl jim:</verse>
				<verse number="51">„Odsuzuje náš zákon Člověka, dříve než uslyší od něho a pozná, co činí?“</verse>
				<verse number="52">Odpověděli mu takto: „Což i ty jsi z Galileje? Zkoumej [Písma] a viz, že z Galileje prorok nepovstává!“</verse>
				<verse number="53">I navrátil se každý do svého domu.</verse>
			</chapter>
			<chapter number="8">
				<verse number="1">Ježíš se pak odebral na horu Olivetskou.</verse>
				<verse number="2">Ráno však přišel opět do chrámu. Veškerý lid přicházel k němu. I posadil se a učil je.</verse>
				<verse number="3">Tu přivádějí k němu zákoníci a farizeové ženu dopadenou při cizoložství. Postavili ji doprostřed a</verse>
				<verse number="4">řekli mu: „Mistře, tahle žena byla dopadena při cizoložství, při činu samém.</verse>
				<verse number="5">V zákoně nám Mojžíš přikázal takové kamenovat.</verse>
				<verse number="6">Co ty na to říkáš?“ – To pravili, pokoušejíce ho, aby ho mohli obžalovat. – Ale Ježíš se shýbl dolů a psal prstem na zemi.</verse>
				<verse number="7">Když se ho ustavičně dotazovali, zvedl se a řekl jim: „Kdo z vás je bez hříchu, hoď první na ni kamenem!“</verse>
				<verse number="8">A opět se shýbl dolů a psal na zemi.</verse>
				<verse number="9">Když to uslyšeli, odcházeli jeden po druhém, nejdříve starší. A Ježíš zůstal sám se ženou, která stála uprostřed.</verse>
				<verse number="10">I pozvedl se Ježíš a řekl jí: „Ženo, kde jsou [tvoji žalobci]? Nikdo tě neodsoudil?“</verse>
				<verse number="11">Ona řekla: „Nikdo, Pane!“ Ježíš jí řekl: „Ani já tě neodsoudím. Jdi a již nehřeš!“</verse>
				<verse number="12">Tu k nim mluvil Ježíš dále: „Já jsem světlo světa; kdo mne následuje, nechodí ve tmě, nýbrž bude míti světlo života.“</verse>
				<verse number="13">I řekli mu farizeové: „Ty vydáváš svědectví sám o sobě, tvé svědectví není spolehlivé.“ Ježíš jim odpověděl:</verse>
				<verse number="14">„Ačkoliv vydávám svědectví sám o sobě, spolehlivé je mé svědectví, neboť vím, odkud jsem přišel a kam jdu, ale vy nevíte, odkud přicházím nebo kam jdu.</verse>
				<verse number="15">Vy soudíte podle těla; já (takto) nesoudím nikoho.</verse>
				<verse number="16">A soudím-li já, je můj soud správný, neboť nejsem sám, nýbrž já a Ten, který mě poslal, [Otec].</verse>
				<verse number="17">Ve vašem zákoně je psáno, že svědectví dvou lidí je spolehlivé.</verse>
				<verse number="18">Já jsem to, který svědčím sám o sobě, a svědčí o mně Otec, který mě poslal.“</verse>
				<verse number="19">I pravili mu: „Kde je tvůj Otec?“ Ježíš odpověděl: „Neznáte ani mne ani mého Otce. Kdybyste znali mne, znali byste i mého Otce.“</verse>
				<verse number="20">Tato slova mluvil u pokladní síně, když učil v chrámě. A nikdo ho nejal, neboť ještě nepřišla jeho hodina.</verse>
				<verse number="21">Ježíš řekl jim opět: „Já jdu, a budete mě hledati, a v svém hříchu zemřete. Kam já jdu, vy nemůžete přijíti.“</verse>
				<verse number="22">Tedy řekli židé: „Copak si chce sám vzíti život, že praví:,Kam já jdu, vy nemůžete přijíti'?“</verse>
				<verse number="23">I pravil jim: „Vy jste zdola, já jsem shora; vy jste z tohoto světa, já nejsem z tohoto světa.</verse>
				<verse number="24">Proto jsem vám řekl, že zemřete v svých hříších. Jestliže totiž neuvěříte, že já jsem to, zemřete v svých hříších.“</verse>
				<verse number="25">Tu mu pravili: „Kdopak jsi ty?“ Ježíš jim řekl: „Ten, za koho se před vámi od počátku vydávám.</verse>
				<verse number="26">Měl bych mnoho o vás mluviti a souditi, ale Ten, který mě poslal, je pravdomluvný, a já mluvím ve světě to, co jsem od něho slyšel.“</verse>
				<verse number="27">A neporozuměli, že jim mluví o Otci.</verse>
				<verse number="28">Tu jim řekl Ježíš: „Až povýšíte Syna člověka, tehda poznáte, že jsem to já a že sám od sebe nic nečiním, nýbrž jak mě naučil Otec, to mluvím.</verse>
				<verse number="29">A Ten, který mě poslal, je se mnou. On mě nenechá samotného, poněvadž já vždycky činím to, co je mu milé.“</verse>
				<verse number="30">Když tyto věci mluvil, mnozí uvěřili v něho.</verse>
				<verse number="31">I pravil Ježíš k těm židům, kteří v něho uvěřili: „Vytrváte-li v mém slově, budete opravdu mými učedníky,</verse>
				<verse number="32">poznáte pravdu a pravda vás osvobodí.“</verse>
				<verse number="33">Odpověděli mu: „Jsme potomky Abrahamovými a nikdy jsme nikomu nesloužili. Jak to, že ty pravíš:,Svobodni budete'?“</verse>
				<verse number="34">Ježíš jim odpověděl: „Vpravdě, vpravdě pravím vám, že každý, kdo hřeší, jest otrokem hříchu.</verse>
				<verse number="35">Otrok však nezůstává v domě navždy, ale syn zůstává na věky.</verse>
				<verse number="36">Osvobodí-li vás tedy Syn, budete opravdu svobodni.</verse>
				<verse number="37">Vím, že jste potomky Abrahamovými, avšak přece zamýšlíte mě usmrtit, poněvadž mé slovo nemá ve vás místa.</verse>
				<verse number="38">Já mluvím, co jsem viděl u svého Otce, a vy činíte, co jste viděli u svého otce.“</verse>
				<verse number="39">Odpověděli mu: „Náš otec je Abraham!“ Řekl jim Ježíš: „Jste-li dítkami Abrahamovými, jednejte podle Abrahamových skutků!</verse>
				<verse number="40">Ale nyní zamýšlíte mne usmrtit, mne, který jsem vám mluvil pravdu, kterou jsem slyšel od Boha. Takto Abraham nejednal.</verse>
				<verse number="41">Vy jednáte podle skutků svého otce.“ I řekli mu: „My jsme se nezrodili z cizoložství, neboť máme jednoho otce, Boha.“</verse>
				<verse number="42">Ježíš tedy jim řekl: „Kdyby vaším otcem byl Bůh, milovali byste mne, neboť já jsem od Boha vyšel a přišel. Vždyť jsem nepřišel sám od sebe, nýbrž On mě poslal.</verse>
				<verse number="43">Proč nerozumíte mé řeči? Proto, že nemůžete slyšeti mé slovo.</verse>
				<verse number="44">Vy máte ďábla za otce a chcete jednati podle přání svého otce. On byl vrahem lidí od počátku a nestál v pravdě, poněvadž v něm pravdy není. Když lže, mluví z vlastního, neboť je lhář a otec lži.</verse>
				<verse number="45">Poněvadž však já mluvím pravdu, nevěříte mi.</verse>
				<verse number="46">Kdo z vás bude mne viniti z hříchu? Mluvím-li [vám] pravdu, proč mi nevěříte?</verse>
				<verse number="47">Kdo z Boha jest, slovo Boží slyší; proto vy neslyšíte, že z Boha nejste.“</verse>
				<verse number="48">Tu mu židé odpověděli: „Což neříkáme správně, že jsi Samaritán a že máš zlého ducha?“</verse>
				<verse number="49">Ježíš odpověděl: „Já zlého ducha nemám, nýbrž ctím svého Otce, a vy mě zneuctíváte.</verse>
				<verse number="50">Já však nehledám svou slávu; je kdosi, kdo (ji) hledá a soudí.</verse>
				<verse number="51">Vpravdě, vpravdě pravím vám: Bude-li kdo mé slovo plniti, nezemře na věky.“</verse>
				<verse number="52">I řekli mu židé: „Nyní jsme poznali, že máš zlého ducha. Abraham zemřel i proroci (zemřeli), a ty pravíš:,Bude-li kdo mé slovo plniti, nezemře na věky.'</verse>
				<verse number="53">Copak ty jsi větší než otec náš Abraham, který zemřel? A také proroci zemřeli. Koho děláš ze sebe?“</verse>
				<verse number="54">Ježíš odpověděl: „Oslavuji-li se já sám, má sláva nic není. Mne oslavuje můj Otce, o němž vy pravíte, že jest vaším Bohem.</verse>
				<verse number="55">A nepoznali jste ho, ale já ho znám, a řeknu-li, že ho neznám, budu lhářem jako vy. Avšak znám ho a jeho slovo plním.</verse>
				<verse number="56">Abraham, otec váš, zajásal, aby viděl můj den. I viděl a zaradoval se.“</verse>
				<verse number="57">Tu mu řekli židé: „Padesát let ještě nemáš, a Abrahama jsi viděl?“</verse>
				<verse number="58">Ježíš jim řekl: „Vpravdě, vpravdě pravím vám: Dříve než Abraham byl, jsem já.“</verse>
				<verse number="59">I chápali se kamení, aby házeli na něho. Ježíš se však skryl a vyšel z chrámu.</verse>
			</chapter>
			<chapter number="9">
				<verse number="1">Cestou uzřel člověka slepého od narození.</verse>
				<verse number="2">I otázali se ho jeho učedníci: „Mistře, kdo zhřešil, tento či jeho rodiče, že se narodil slepý?“</verse>
				<verse number="3">Ježíš odpověděl: „Nezhřešil ani tento ani jeho rodiče, ale stalo se to, aby se na něm zjevily skutky Boží.</verse>
				<verse number="4">Já musím, pokud je den, činiti skutky Toho, který mě poslal; přichází noc, kdy nikdo nemůže pracovati.</verse>
				<verse number="5">Pokud jsem na světě, jsem světlem světa.“</verse>
				<verse number="6">Po těch slovech plivl na zem, udělal ze sliny bláto, pomazal mu blátem oči a</verse>
				<verse number="7">řekl mu: „Jdi a umyj se v rybníce Siloe!“ – To je v překladě „Poslaný.“ – I odešel a umyl se, a když se vrátil, viděl.</verse>
				<verse number="8">Tu pravili sousedé a ti, kdož ho dříve vídali jako žebráka: „Není to ten, který sedával a žebral?“ Jedni pravili: „Je to on!“</verse>
				<verse number="9">Jiní řekli: „Ne, ale je mu podoben!“ On však pravil: „Já jsem to.“</verse>
				<verse number="10">Tu mu řekli: „Jak se otevřely tvoje oči?“</verse>
				<verse number="11">On odpověděl: „Ten člověk, který se nazývá Ježíš, udělal bláto, pomazal mi oči a řekl mi:,Jdi k rybníku Siloe a umyj se!' I šel jsem, umyl jsem se a vidím.“</verse>
				<verse number="12">I řekli mu: „Kde jest on?“ Pravil: „Nevím.“</verse>
				<verse number="13">Přivádějí toho, který býval slepý, k farizeům.</verse>
				<verse number="14">Byla totiž sobota, když Ježíš udělal bláto a otevřel mu oči.</verse>
				<verse number="15">Opět se ho otázali farizeové, jak prohlédl. On jim řekl: „Položil mi bláto na oči, i umyl jsem se a vidím.“</verse>
				<verse number="16">Tu řekli někteří z farizeů: „Ten člověk není od Boha, neboť nezachovává sobotu.“ Jiní však pravili: „Jak může hříšník činiti takové zázraky?“ I byla mezi nimi různost mínění.</verse>
				<verse number="17">Praví opět slepému: „Co ty pravíš o něm, že ti otevřel oči?“ On řekl: „Je prorok.“</verse>
				<verse number="18">I nevěřili o něm židé, že býval slepý a že prohlédl, až povolali rodiče toho, který prohlédl.</verse>
				<verse number="19">I otázali se jich: „Je to váš syn, který se slepý narodil, jak vy pravíte? Jak to, že nyní vidí?“</verse>
				<verse number="20">Jeho rodiče jim odpověděli takto: „Víme, že je to náš syn a že se slepý narodil,</verse>
				<verse number="21">ale jak to, že nyní vidí, nevíme; anebo kdo mu otevřel oči, my nevíme. Jeho se zeptejte, má léta, ať sám mluví o sobě!“ –</verse>
				<verse number="22">To řekli jeho rodiče ze strachu před židy, neboť se židé již usnesli, aby byl každý, kdo ho vyzná jako Mesiáše, vyobcován ze synagogy.</verse>
				<verse number="23">Proto řekli jeho rodiče: „Má léta, jeho se zeptejte!“</verse>
				<verse number="24">Opět tedy povolali toho člověka, který býval slepý, a řekli mu: „Vzdej chválu Bohu! My víme, že ten člověk je hříšník.“</verse>
				<verse number="25">On jim tedy řekl: „Zda je hříšník, nevím; jedno vím, že jsem byl slepý a nyní vidím.“</verse>
				<verse number="26">I řekli mu: „Co ti učinil? Jak ti otevřel oči?“</verse>
				<verse number="27">Odpověděl jim: „Pověděl jsem vám již a neslyšeli jste. Proč to chcete opět slyšeti? Copak i vy chcete býti jeho učedníky?“</verse>
				<verse number="28">I spílali mu a řekli: „Ty si buď jeho učedlníkem, my však jsme učedníky Mojžíšovými.</verse>
				<verse number="29">My víme, že k Mojžíšovi mluvil Bůh; o tomto však nevíme, odkud jest.“</verse>
				<verse number="30">Ten člověk jim odpověděl: „To je věru podivné, že vy nevíte, odkud jest, a otevřel mi oči.</verse>
				<verse number="31">Víme, že hříšníky Bůh nevyslyší, ale je-li kdo ctitelem Božím a činí-li jeho vůli, toho vyslyší.</verse>
				<verse number="32">Od věků nebylo slýcháno, aby někdo otevřel oči slepému od narození.</verse>
				<verse number="33">Kdyby tento nebyl od Boha, nic by nemohl činiti.“</verse>
				<verse number="34">Odpověděli mu: „Celý ses narodil v hříších, a ty chceš nás poučovati?“ I vyhnali ho ven.</verse>
				<verse number="35">Ježíš uslyšel, že ho vyhnali ven. Když ho nalezl, řekl mu: „Věříš v Syna Božího?“</verse>
				<verse number="36">On odpověděl: „Kdo je to, pane, abych v něho věřil?“</verse>
				<verse number="37">Ježíš mu řekl: „Vidíš ho a ten je to, který s tebou mluví.“</verse>
				<verse number="38">On řekl: „Věřím, Pane!“ Padl před ním a klaněl se mu.</verse>
				<verse number="39">I řekl Ježíš: „Já jsem přišel na tento svět k soudu, aby slepí viděli a ti, kteří vidí, aby oslepli.“</verse>
				<verse number="40">I uslyšeli to někteří farizeové, kteří byli s ním, a řekli mu: „Jsme snad také my slepí?“</verse>
				<verse number="41">Ježíš jim řekl: „Kdybyste byli slepí, neměli byste hřích. Nyní však pravíte:,Vidíme'; proto váš hřích zůstává.“</verse>
			</chapter>
			<chapter number="10">
				<verse number="1">„Vpravdě, vpravdě pravím vám: Kdo nevchází do ovčince dveřmi, nýbrž vstupuje jinudy, je zloděj a lotr.</verse>
				<verse number="2">Kdo však vchází dveřmi, je pastýř ovcí.</verse>
				<verse number="3">Tomu vrátný otvírá a ovce slyší jeho hlas, a on své ovce volá jménem a vyvádí je ven.</verse>
				<verse number="4">A když své ovce vypustí, jde před nimi, a ovce jdou za s ním, neboť znají jeho hlas.</verse>
				<verse number="5">Za cizím však nejdou, nýbrž utíkají před ním, neboť neznají hlas cizích.“</verse>
				<verse number="6">To podobenství pověděl jim Ježíš, ale oni neporozuměli, co jim mluvil.</verse>
				<verse number="7">Ježíš jim tedy řekl opět: „Vpravdě, vpravdě pravím vám: Já jsem dveře k ovcím.</verse>
				<verse number="8">Všichni, kteří vystoupili (přede mnou), jsou zloději a lotři, ale ovce je neslyšely.</verse>
				<verse number="9">Já jsem dveře. Vejde-li někdo skrze mne, bude zachráněn; a vejde i vyjde a nalezne pastvu.</verse>
				<verse number="10">Zloděj přichází jen krást, zabíjet a hubit. Já jsem přišel, aby život měly a měly hojnost.“</verse>
				<verse number="11">„Já jsem pastýř dobrý. Dobrý pastýř dává život za své ovce.</verse>
				<verse number="12">Avšak, vidí-li najatý člověk, který není (pravým) pastýřem a jemuž ovce nepatří, přicházeti vlka, opouští ovce a utíká. A vlk lapá a rozhání ovce.</verse>
				<verse number="13">Najatý člověk pak prchá, poněvadž je najatý a nezáleží mu na ovcích.</verse>
				<verse number="14">Já jsem pastýř dobrý a znám svoje a znají mě moje,</verse>
				<verse number="15">jako mě zná Otec a já znám Otce. A svůj život dávám za své ovce.</verse>
				<verse number="16">Mám ještě jiné ovce, které nejsou z tohoto ovčince. Také ty musím přivésti, a můj hlas budou slyšeti, a bude jeden ovčinec a jeden pastýř.</verse>
				<verse number="17">Proto miluje mě Otec, že dávám svůj život, abych jej opět přijal.</verse>
				<verse number="18">Nikdo mi jej nebere, nýbrž já jej dávám dobrovolně. Mám moc jej dáti, a mám moc jej zase vzíti. Tento příkaz jsem dostal od svého Otce.“</verse>
				<verse number="19">Pro tyto řeči povstala opět mezi židy různost názorů.</verse>
				<verse number="20">Mnozí z nich pravili: „Má zlého ducha a blázní. Proč ho posloucháte?“</verse>
				<verse number="21">Jiní pravili: „To nejsou slova posedlého. Což může zlý duch otevříti oči slepým?“</verse>
				<verse number="22">V Jerusalemě se konala slavnost posvěcení chrámu. Byla zima.</verse>
				<verse number="23">Ježíš chodil v chrámě v podloubí Šalomounově.</verse>
				<verse number="24">Tu ho obstoupili židé a pravili mu: „Jak dlouho nás (ještě) držíš v napětí? Jsi-li ty Mesiáš, pověz nám to zjevně!“</verse>
				<verse number="25">Ježíš jim odpověděl: „Řekl jsem vám to, a nevěříte. Skutky, které já činím ve jménu svého Otce, vydávají svědectví o mně.</verse>
				<verse number="26">Ale vy nevěříte, neboť nepatříte k mým ovcím:</verse>
				<verse number="27">Mé ovce slyší můj hlas, a já je znám, a ony jdou za mnou.</verse>
				<verse number="28">Já jim dávám život věčný a nezhynou na věky, a nikdo je nevytrhne z mé ruky.</verse>
				<verse number="29">Co mi dal můj Otec, to jest větší nade všecko, a nikdo nemůže (je) vytrhnouti z ruky mého Otce.</verse>
				<verse number="30">Já a Otec jedno jsme.“</verse>
				<verse number="31">Tu se židé chápali kamení, aby ho kamenovali.</verse>
				<verse number="32">Ježíš jim odpověděl: „Mnoho dobrých skutků jsem vám ukázal z poslání svého Otce; pro který z těch skutků mě kamenujete?“</verse>
				<verse number="33">Židé mu odpověděli: „Pro dobrý skutek tě nekamenujeme, nýbrž pro rouhání, že ty se děláš Bohem, ačkoli jsi člověk.“</verse>
				<verse number="34">Ježíš jim odpověděl: „Copak není psáno ve vašem zákoně:,Já jsem řekl: Bohové jste'?</verse>
				<verse number="35">Jestliže bohy nazval ty, jimž bylo řečeno slovo Boží – a Písmo se nemůže zrušiti –</verse>
				<verse number="36">jak o tom, jejž Otec posvětil a poslal na svět, vy pravíte:,Rouháš se, poněvadž jsem řekli:,Syn Boží jsem'?</verse>
				<verse number="37">Nečiním-li skutky svého Otce, nevěřte mi!</verse>
				<verse number="38">Činím-li pak a nechcete mně věřiti, věřte skutkům, abyste poznali a uvěřili, že Otec je ve mně a já v Otci.“</verse>
				<verse number="39">Zamýšleli ho tedy zajmouti, ale unikl jejich rukám.</verse>
				<verse number="40">Odešel opět za Jordán do té krajiny, kde dříve Jan křtil, a zůstal tam.</verse>
				<verse number="41">I přišli mnozí k němu a pravili: „Jan neučinil sice žádný zázrak,</verse>
				<verse number="42">ale všechno, co Jan řekl o tomto, bylo pravdivé.“ A mnozí uvěřili v něho.</verse>
			</chapter>
			<chapter number="11">
				<verse number="1">Byl nemocen jakýsi Lazar z Bethanie, z vesnice Marie a její sestry Marty. –</verse>
				<verse number="2">Byla to ona Maria, která pomazala mastí Pána a utřela mu nohy svými vlasy. – Její bratr Lazar byl nemocen.</verse>
				<verse number="3">Jeho sestry poslaly k němu se vzkazem: „Pane, hle ten, kterého miluješ, je nemocen.“</verse>
				<verse number="4">Když to Ježíš uslyšel, řekl: „Ta nemoc není k smrti, nýbrž k slávě Boží, aby Syn člověka byl skrze ni oslaven.“ –</verse>
				<verse number="5">Ježíš miloval Martu i její sestru [Marii] i Lazara. –</verse>
				<verse number="6">Jakmile tedy uslyšel, že je nemocen, zůstal sice na tom místě dva dny,</verse>
				<verse number="7">ale potom řekl svým učedníkům: „Pojďme opět do Judska!“</verse>
				<verse number="8">Praví mu učedníci: „Mistře, právě tě zamýšleli židé ukamenovat, a zase tam jdeš?“ Ježíš odpověděl: „Copak nemá den dvanáct hodin?</verse>
				<verse number="9">Chodí-li někdo ve dne, neklopýtá, neboť vidí světlo tohoto světa;</verse>
				<verse number="10">chodí-li však v noci, klopýtne, neboť mu schází světlo.“</verse>
				<verse number="11">To pověděl a potom jim pravil: „Lazar, náš přítel, spí; ale jdu jej ze sna probudit.“</verse>
				<verse number="12">I řekli mu jeho učedníci: „Pane, spí-li, bude zdráv.“ –</verse>
				<verse number="13">Ježíš však to řekl o jeho smrti, kdežto oni myslili, že mluví o spánku. –</verse>
				<verse number="14">Tu jim tedy řekl Ježíš zjevně: „Lazar je mrtev.</verse>
				<verse number="15">I raduji se kvůli vám, že jsem tam nebyl, abyste uvěřili. Ale pojďme k němu!“</verse>
				<verse number="16">Řekl tedy Tomáš příjmením Blíženec k spoluučedníkům: „Pojďme i my, ať umřeme s ním!“</verse>
				<verse number="17">Když tedy Ježíš přišel, nalezl ho již čtyři dny pochovaného. –</verse>
				<verse number="18">Bethanie ležela blízko Jerusalema, asi patnáct honů od něho. –</verse>
				<verse number="19">Mnozí židé přišli k Martě a Marii, aby je potěšili pro jejich bratra.</verse>
				<verse number="20">Jakmile Marta uslyšela o Ježíšově příchodu, vyšla mu naproti, Maria však zůstala doma.</verse>
				<verse number="21">I řekla Marta Ježíšovi: „Pane, kdybys tu byl býval, můj bratr nebyl by umřel!</verse>
				<verse number="22">Avšak i nyní vím, že o cokoliv požádáš Boha, dá ti Bůh.“</verse>
				<verse number="23">Dí jí Ježíš: „Vstane zase tvůj bratr.“</verse>
				<verse number="24">Dí jemu Marta: „Vím, že vstane při vzkříšení v den poslední.“</verse>
				<verse number="25">Řekl jí Ježíš: „Já jsem vzkříšení a život: Kdo věří ve mne, i kdyby umřel, živ bude;</verse>
				<verse number="26">a nikdo, kdo žije a věří ve mne, neumře na věky. Věříš tomu?“</verse>
				<verse number="27">Řekla mu: „Ano, Pane, já jsem uvěřila, že ty jsi Mesiáš, Syn Boha [živého], který jsi přišel na tento svět.“</verse>
				<verse number="28">Po těchto slovech odešla, zavolala svou sestru Marii a řekla jí potají: „Mistr je zde a volá tě!“</verse>
				<verse number="29">Sotva to ona uslyšela, rychle vstává a jde k němu. –</verse>
				<verse number="30">Ježíš totiž ještě nepřišel do vesnice, nýbrž byl dosud na tom místě, kde se s ním setkala Marta. –</verse>
				<verse number="31">Židé, kteří s ní byli v domě a těšili ji, spatřivše, že Maria rychle vstala a odešla, šli za ní pravíce: „Jde ke hrobu si tam poplakat.“</verse>
				<verse number="32">Když tedy Maria přišla tam, kde byl Ježíš, a spatřila jej, padla mu k nohám a řekla: „Pane, kdybys tu byl býval, můj bratr nebyl by umřel!“</verse>
				<verse number="33">Ježíš tedy, vida ji, jak pláče a jak pláčí také židé, kteří s ní přišli, byl hluboce dojat, zachvěl se</verse>
				<verse number="34">a řekl: „Kam jste ho položili?“ Praví mu: „Pane, pojď a viz!“</verse>
				<verse number="35">I zaslzel Ježíš.</verse>
				<verse number="36">Židé tedy řekli: „Hle, jak ho miloval!“</verse>
				<verse number="37">Někteří z nich však pravili: „Nemohl učiniti ten, který otevřel oči slepci [od narození], aby tento neumřel?“</verse>
				<verse number="38">Ježíš znovu dojat, přišel ke hrobu. Byla to jeskyně a kámen ležel na ní.</verse>
				<verse number="39">Ježíš řekl: „Odvalte kámen!“ Řekla mu Marta, sestra zemřelého: „Pane, již zapáchá, vždyť je čtyři dny (v hrobě).“</verse>
				<verse number="40">Dí jí Ježíš: „Neřekl jsem ti, budeš-li věřiti, že uzříš slávu Boží?“</verse>
				<verse number="41">Odvalili tedy kámen. Ježíš pozdvihl oči vzhůru a řekl: „Otče, děkuji ti, že jsi mě vyslyšel.</verse>
				<verse number="42">Já jsem věděl, že mě vždycky vyslyšíš, avšak kvůli zástupu, který stojí kolem, jsem to řekl, aby uvěřili, že Ty jsi mě poslal.“</verse>
				<verse number="43">Po těch slovech zvolal silným hlasem: „Lazare, pojď ven!“</verse>
				<verse number="44">I vyšel ten, který byl mrtvý, jsa svázán obvazy na rukou i na nohou a tvář maje ovinutu šátkem. Ježíš jim řekl: „Rozvažte ho a nechte, ať odejde!“</verse>
				<verse number="45">Mnozí židé, kteří přišli k Marii [a k Martě] a spatřili, co učinil [Ježíš], uvěřili v něho.</verse>
				<verse number="46">Někteří z nich však odešli k farizeům a pověděli jim, co Ježíš učinil.</verse>
				<verse number="47">Velekněží a farizeové shromáždili veleradu a řekli: „Co podnikneme, vždyť tento člověk činí mnoho divů?</verse>
				<verse number="48">Necháme-li ho tak, všichni uvěří v něho; i přijdou Římané a vezmou naše místo i národ.“</verse>
				<verse number="49">Jeden z nich pak jménem Kaifáš, který byl toho roku nejvyšším knězem, řekl jim: „Vy nic nevíte,</verse>
				<verse number="50">ani na to nemyslíte, že je pro nás prospěšné, aby jeden člověk zemřel za lid, než aby celý národ zahynul.“ –</verse>
				<verse number="51">To však neřekl sám ze sebe, nýbrž to prorokoval jako velekněz toho roku, že Ježíš zemře za národ,</verse>
				<verse number="52">a to nejen za národ, nýbrž aby shromáždil v jedno rozptýlené dítky Boží.</verse>
				<verse number="53">Od toho dne tedy se uradili, že ho usmrtí.</verse>
				<verse number="54">Proto Ježíš už nechodil mezi židy veřejně, nýbrž odešel do krajiny poblíže pouště, do města jménem. Efrem, a tam zůstal se svými učedníky.</verse>
				<verse number="55">Byly pak blízko židovské velikonoce a mnozí z kraje odešli před velikonocemi do Jerusalema, aby se tam očistili.</verse>
				<verse number="56">I hledali Ježíše, a stojíce v chrámě, pravili vespolek: „Co myslíte, nepřijde na slavnost?“ Velekněží a farizeové vydali totiž rozkaz, ať každý, kdo zví o jeho pobytu, to oznámí, aby ho jali.</verse>
			</chapter>
			<chapter number="12">
				<verse number="1">Šest dní před velikonocemi přišel Ježíš do Bethanie, kde bydlel Lazar, ten, který umřel a kterého Ježíš vzkřísil.</verse>
				<verse number="2">I připravili mu tam hostinu a Marta posluhovala. Lazar byl jedním z těch, kteří s ním byli u stolu.</verse>
				<verse number="3">Maria vzala libru drahé masti z pravého nardu, pomazala Ježíšovi nohy a utřela jeho nohy svými vlasy. Dům se naplnil vůní té masti.</verse>
				<verse number="4">I řekl jeden z jeho učedníků, Jidáš Iškariotský, který jej chtěl zradit:</verse>
				<verse number="5">„Pročpak nebyla prodána ta mast za tři sta denárů a nebylo to dáno chudým?“</verse>
				<verse number="6">To řekl, ne že měl péči o chudé, ale že byl zloděj, a maje měšec, zpronevěřoval, co (tam) bylo vkládáno.</verse>
				<verse number="7">Ježíš tedy řekl: „Nechte ji, aby to uchovala ke dni mého pohřbu!</verse>
				<verse number="8">Vždyť chudé máte vždycky s sebou, mne však vždycky nemáte.“</verse>
				<verse number="9">Četný zástup židů se dověděl, že tam jest. I přišli nejen kvůli němu, nýbrž aby uviděli také Lazara, kterého vzkřísil z mrtvých.</verse>
				<verse number="10">Velekněží se však uradili, že i Lazara usmrtí,</verse>
				<verse number="11">neboť mnoho židů kvůli němu odpadlo a uvěřilo v Ježíše.</verse>
				<verse number="12">Druhého dne uslyšel četný zástup, který přišel na slavnost, že Ježíš jde do Jerusalema.</verse>
				<verse number="13">Vzali palmové ratolesti, vyšli mu naproti a volali: „Hosanna! Požehnaný, jenž přichází ve jménu Páně, král izraelský!“</verse>
				<verse number="14">Ježíš totiž nalezl oslátko a sedl si na ně, jak je psáno:</verse>
				<verse number="15">„Neboj se, dcero sionská! Hle, tvůj král přichází, sedě na oslátku.“</verse>
				<verse number="16">Tomu neporozuměli zprvu jeho učedníci, ale když byl Ježíš oslaven, tu se rozpomenuli, že to bylo o něm psáno a že to učinili jemu.</verse>
				<verse number="17">Zástup, který byl s ním, když Lazara povolal z hrobu a vzkřísil ho z mrtvých, vydal o něm svědectví.</verse>
				<verse number="18">Proto mu také vyšel zástup naproti, neboť slyšeli, že ten div učinil.</verse>
				<verse number="19">Tu řekli farizeové mezi sebou: „Vidíte, že nic nezmůžeme. Hle, celý svět odešel za ním!“</verse>
				<verse number="20">Byli pak někteří pohani mezi těmi, kteří připutovali, aby o slavnosti vzdali Bohu čest.</verse>
				<verse number="21">Ti přistoupili k Filipovi, který pocházel z Bethsaidy v Galileji, a žádali ho slovy: „Pane, rádi bychom viděli Ježíše.“</verse>
				<verse number="22">Filip šel a řekl to Ondřejovi, Ondřej a Filip pak to pověděli Ježíšovi.</verse>
				<verse number="23">Ježíš jim řekl: „Přišla hodina, aby byl oslaven Syn člověka.</verse>
				<verse number="24">Vpravdě, vpravdě pravím vám: Nezemře-li pšeničné zrno, jež padlo do země,</verse>
				<verse number="25">zůstává samotno; zemře-li však, přináší mnoho užitku. Kdo miluje svůj život, ztratí jej; a kdo nenávidí svůj život na tomto světě, zachová jej pro život věčný.</verse>
				<verse number="26">Slouží-li mi kdo, ať mě následuje! A kde jsem já, tam bude i můj služebník. Bude-li mi kdo sloužiti, poctí jej můj Otec.</verse>
				<verse number="27">Nyní je má duše zkormoucena, A co mám říci? Otče, vysvoboď mě z té hodiny! Avšak právě na tu hodinu jsem přišel. Otče, oslav své jméno!“</verse>
				<verse number="28">I zazněl hlas s nebe: „Oslavil jsem je a ještě oslavím.“</verse>
				<verse number="29">Přítomný lid, který to slyšel, pravil, že zahřmělo; a jiní pravili: „Anděl mluvil k němu.“</verse>
				<verse number="30">Ježíš řekl: „Ne kvůli mně zazněl ten hlas, nýbrž kvůli vám.</verse>
				<verse number="31">Nyní nastává soud nad tímto světem, nyní bude kníže tohoto světa vypuzen ven.</verse>
				<verse number="32">A já, budu-li povýšen od země, potáhnu všechno k sobě.“ –</verse>
				<verse number="33">Těmi slovy chtěl naznačiti, jakou smrtí zemře. –</verse>
				<verse number="34">Zástup mu odpověděl: „My jsme slyšeli ze Zákona, že Mesiáš zůstává na věky. Jak to, že ty pravíš:,Musí povýšen býti Syn člověka'? Kdo je tento Syn člověka?“</verse>
				<verse number="35">Ježíš jim odvětil: „Ještě krátký čas je světlo mezi vámi. Choďte, pokud máte světlo, aby vás nezachvátila tma! Kdo chodí ve tmě, neví, kam jde.</verse>
				<verse number="36">Dokud máte světlo, věřte ve světlo, abyste byli účastni světla!“ Po těch slovech odešel Ježíš a skryl se před nimi.</verse>
				<verse number="37">Ačkoliv učinil tolik zázraků před nimi, nevěřili v něho,</verse>
				<verse number="38">aby se naplnilo slovo proroka Izaiáše, které pověděl: „Pane, kdo uvěřil našemu kázání? A komu byla zjevena moc Páně?“</verse>
				<verse number="39">Proto nemohli uvěřiti; neboť Izaiáš opět řekl:</verse>
				<verse number="40">„Zaslepil jejich oči a zatvrdil jejich srdce, takže očima nevidí a srdcem nerozumějí a neobracejí se, abych (já) je neuzdravil.“</verse>
				<verse number="41">To řekl Izaiáš, když viděl jeho slávu a mluvil o něm.</verse>
				<verse number="42">Přece však i z členů velerady mnozí uvěřili v něho, ale pro farizeje se veřejně (k tomu) neznali, aby nebyli vyobcováni ze synagogy,</verse>
				<verse number="43">neboť milovali více chválu od lidí, než chválu od Boha.</verse>
				<verse number="44">Ježíš pak zvolal: „Kdo věří ve mne, nevěří ve mne, nýbrž v Toho, který mě poslal;</verse>
				<verse number="45">a kdo vidí mne, vidí Toho, který mě poslal.</verse>
				<verse number="46">Já jsem přišel na svět jako světlo, aby nikdo, kdo ve mne věří, nezůstal ve tmě.</verse>
				<verse number="47">A uslyší-li kdo má slova, a neplní-li je, toho já nesoudím, neboť jsem nepřišel svět soudit, nýbrž svět spasit.</verse>
				<verse number="48">Kdo mnou pohrdá a nepřijímá má slova, má svého soudce: To slovo, které jsem mluvil, to ho odsoudí v den poslední,</verse>
				<verse number="49">neboť já jsem nemluvil sám ze sebe, nýbrž Otec, který mě poslal, ten mi přikázal, co mám mluviti a co hlásati.</verse>
				<verse number="50">A já vím, že jeho přikázání je život věčný. Co tedy já mluvím, mluvím tak, jak mi pověděl Otec.“</verse>
			</chapter>
			<chapter number="13">
				<verse number="1">Bylo to před velikonoční slavností. Poněvadž Ježíš věděl, že přišla jeho hodina, aby z tohoto světa odešel k Otci, a poněvadž miloval svoje, kteří byli ve světě, projevil jim svou lásku měrou nejvyšší.</verse>
				<verse number="2">Konala se večeře. Ďábel již vnukl Jidáši, synu Šimona Iškariotského, do jeho srdce, aby ho zradil.</verse>
				<verse number="3">Jsa si (Ježíš) vědom toho, že mu Otec dal do rukou všechno a že vyšel od Boha a jde k Bohu, vstává od večeře a odkládá svůj šat.</verse>
				<verse number="4">Pak vzal lněné roucho a přepásal se.</verse>
				<verse number="5">Potom nalil vody do umyvadla a počal umývati učedníkům nohy a utírati je rouchem, kterým byl přepásán.</verse>
				<verse number="6">Přišel tedy k Simonu Petrovi. I řekl mu Petr: „Pane, ty mně myješ nohy?“</verse>
				<verse number="7">Ježíš mu odpověděl: „Co já činím, ty nevíš nyní, ale pochopíš později.“</verse>
				<verse number="8">Dí mu Petr: „Nebudeš mi mýti nohy na věky!“ Ježíš mu odvětil: „Jestliže tě neumyji, nebudeš míti podíl se mnou.“</verse>
				<verse number="9">Dí jemu Šimon Petr: „Pane, nejen mé nohy, nýbrž i ruce a hlavu!“</verse>
				<verse number="10">Dí mu Ježíš: „Kdo se vykoupal, nepotřebuje si umýti víc než nohy, neboť je celý čistý; i vy jste čisti, ale ne všichni.“ –</verse>
				<verse number="11">Věděl totiž, kdo je ten, který ho zradí. Proto řekl: „Nejste čisti všichni.“</verse>
				<verse number="12">Když jim tedy umyl nohy, vzal svůj šat, opět se posadil a řekl jim: „Víte-li, co jsem vám učinil?</verse>
				<verse number="13">Vy mě nazýváte Mistrem a Pánem a správně pravíte, neboť jsem jím.</verse>
				<verse number="14">Jestliže tedy já, váš Pán a Mistr, umyl jsem vám nohy, i vy máte jeden druhému nohy umývati.</verse>
				<verse number="15">Příklad zajisté dal jsem vám, abyste i vy činili tak, jako jsem já učinil vám.</verse>
				<verse number="16">Vpravdě, vpravdě pravím vám: Není služebník větší nad svého pána, ani posel větší nad toho, který ho poslal.</verse>
				<verse number="17">Víte-li to, blahoslavení budete, jestliže podle toho budete jednati.</verse>
				<verse number="18">Nepravím to o vás všech. Já vím, které jsem vyvolil, avšak aby se naplnilo Písmo:,Kdo jí se mnou chléb, pozdvihne proti mně svou patu.'</verse>
				<verse number="19">Již nyní pravím (to) vám, dříve než se to stane, abyste uvěřili, až se to stane, že jsem to já.</verse>
				<verse number="20">Vpravdě, vpravdě pravím vám: Kdo přijímá toho, koho pošlu, mne přijímá; kdo však mne přijímá, přijímá Toho, který mě poslal.“</verse>
				<verse number="21">Po těch slovech se zkormoutil Ježíš v duchu a prohlásil: „Vpravdě, vpravdě pravím vám: Jeden z vás mě zradí.“</verse>
				<verse number="22">I pohlíželi učedníci jeden na druhého, neboť byli na rozpacích, o kom to praví.</verse>
				<verse number="23">Jeden z jeho učedníků, ten, kterého Ježíš miloval, spočíval na prsou Ježíšových.</verse>
				<verse number="24">Tomu pokynul Šimon Petr a řekl mu: „Kdo je ten, o němž mluvíš?“</verse>
				<verse number="25">On se tedy naklonil na Ježíšovu hruď a řekl mu: „Pane, kdo je to?“</verse>
				<verse number="26">Ježíš odpověděl: „Ten je to, komu já podám namočenou skývu.“ A namočil skývu a podal ji Jidášovi, synu Šimona Iškariotského.</verse>
				<verse number="27">Po té skývě vešel do něho ďábel. I řekl mu Ježíš: „Co činíš, učiň rychle!“</verse>
				<verse number="28">To však nikdo ze spolustolujících nevěděl, proč mu to řekl.</verse>
				<verse number="29">Poněvadž totiž měl Jidáš (na starosti) měšec, mínili někteří, že mu Ježíš řekl: „Nakup, co potřebujeme na svátky,“ anebo aby dal něco chudým.</verse>
				<verse number="30">Jakmile vzal Jidáš skývu, ihned vyšel ven. Byla noc.</verse>
				<verse number="31">Když pak odešel, pravil Ježíš: „Nyní jest oslaven Syn člověka a Bůh jest oslaven v něm.</verse>
				<verse number="32">Je-li Bůh v něm oslaven, oslaví ho i Bůh sám v sobě; ano, hned ho oslaví.</verse>
				<verse number="33">Dítky, ještě maličko jsem s vámi! Budete mě hledati, ale jak jsem řekl židům, tak pravím nyní vám: Kam já jdu, vy nemůžete přijíti.</verse>
				<verse number="34">Přikázání nové vám dávám, abyste se navzájem milovali; jako já jsem miloval vás, abyste se i vy milovali navzájem.</verse>
				<verse number="35">Podle toho poznají všichni, že jste moji učedníci, budete-li míti lásku jedni k druhým.“</verse>
				<verse number="36">Řekl mu Šimon Petr: „Pane, kam jdeš?“ Ježíš odpověděl: „Kam já jdu, nemůžeš za mnou nyní jíti, ale půjdeš později.“</verse>
				<verse number="37">Dí mu Petr: „Pane, proč nemohu nyní za tebou jíti? Svůj život dám za tebe!“</verse>
				<verse number="38">Odpověděl mu Ježíš: „Svůj život dáš za mne? Vpravdě, vpravdě pravím tobě: Dříve než kohout zakokrhá, třikrát mě zapřeš.“</verse>
			</chapter>
			<chapter number="14">
				<verse number="1">„Nermuť se vaše srdce! Věříte v Boha, i ve mne věřte!</verse>
				<verse number="2">V domě mého Otce je příbytků mnoho, kdyby nebylo, byl bych vám to řekl. Jdu, abych vám připravil místo.</verse>
				<verse number="3">A odejdu-li a připravím-li vám místo, přijdu opět a vezmu vás k sobě, abyste i vy byli, kde jsem já.</verse>
				<verse number="4">A kam já jdu, víte, i cestu znáte.“</verse>
				<verse number="5">Řekl mu Tomáš: „Pane, nevíme, kam jdeš; jakpak můžeme znáti cestu?“</verse>
				<verse number="6">Ježíš mu řekl: „Já jsem cesta, pravda a život. Nikdo nepřichází k Otci, leda skrze mne.</verse>
				<verse number="7">Kdybyste byli mne poznali, byli byste poznali i mého Otce. A od této chvíle poznáváte ho; ano, viděli jste ho.“</verse>
				<verse number="8">Dí mu Filip: „Pane, ukaž nám Otce, a to nám dostačí!“</verse>
				<verse number="9">Ježíš mu odvětil: „Tak dlouhý čas jsem s vámi, a nepoznali jste mne? Filipe, kdo vidí mne, vidí i Otce. Jak to, že ty pravíš:,Ukaž nám Otce'?</verse>
				<verse number="10">Nevěříte, že já jsem v Otci a Otec je ve mně? Slova, která já mluvím k vám, nemluvím sám od sebe; a Otec, který zůstává ve mně, činí ty skutky.</verse>
				<verse number="11">Nevěříte, že já jsem v Otci a Otec je ve mně?</verse>
				<verse number="12">Ne-li, tak věřte pro skutky samy!“ „Vpravdě, vpravdě pravím vám: Kdo věří ve mne, bude i činiti skutky, které já činím; ano, ještě větší než tyto bude činiti, neboť já jdu k Otci.</verse>
				<verse number="13">A o cokoliv budete prositi [Otce] ve jménu mém, učiním to, aby byl oslaven Otec v Synu.</verse>
				<verse number="14">Budete-li o něco prositi ve jménu mém, učiním to.“</verse>
				<verse number="15">„Milujete-li mne, zachovávejte má přikázání!</verse>
				<verse number="16">A já budu prositi Otce a dá vám jiného Utěšitele, aby s vámi zůstával na věky,</verse>
				<verse number="17">Ducha pravdy. Toho svět nemůže přijmouti, poněvadž ho nevidí a nezná; vy však ho poznáte, neboť ve vás zůstane a ve vás bude.“</verse>
				<verse number="18">„Nenechám vás jako sirotky, přijdu opět k vám.</verse>
				<verse number="19">Ještě maličko, a svět mě již nespatří. Vy však mě uvidíte, neboť já jsem živ a také vy živi budete.</verse>
				<verse number="20">V ten den vy poznáte, že já jsem v Otci svém a vy ve mně a já ve vás.</verse>
				<verse number="21">Kdo má moje přikázání a je plní, ten mě miluje. Kdo však miluje mne, toho i můj Otec bude milovati, i já ho budu milovati a zjevím se mu.“</verse>
				<verse number="22">Praví mu Juda, ne ten Iškariotský: „Pane, co se to stalo, že se hodláš zjeviti nám, a ne světu?“</verse>
				<verse number="23">Ježíš mu odpověděl: „Miluje-li kdo mne, mé slovo bude zachovávat; a můj Otec bude ho milovati, i přijdeme k němu a příbytek si u něho učiníme.</verse>
				<verse number="24">Kdo mne nemiluje, má slova nezachovává. A (přece) slovo, které jste slyšeli, není moje, nýbrž Otce, který mě poslal.“</verse>
				<verse number="25">„Toto jsem vám mluvil, pokud jsem u vás zůstával.</verse>
				<verse number="26">Utěšitel pak, Duch svatý, kterého pošle Otec ve jménu mém, ten vás naučí všemu a připomene vám všechno, co jsem k vám mluvil.“</verse>
				<verse number="27">„Pokoj svůj vám zanechávám, pokoj svůj vám dávám; ne jako svět dává, já vám dávám. Nermuť se vaše srdce a nestrachuj se!</verse>
				<verse number="28">Slyšeli jste, že já jsem vám řekl: Jdu a přijdu (zase) k vám. Kdybyste mě milovali, radovali byste se, že jdu k Otci, neboť Otec je větší než já.</verse>
				<verse number="29">Nyní jsem vám to pověděl, dříve než se to stane, abyste, až se to stane, uvěřili.</verse>
				<verse number="30">Již nebudu mnoho mluviti s vámi, neboť přichází kníže tohoto světa. Proti mně nic nezmůže;</verse>
				<verse number="31">ale svět má poznati, že miluji Otce a tak činím, jak mi Otec přikázal. Vstaňte, pojďme odtud!“</verse>
			</chapter>
			<chapter number="15">
				<verse number="1">„Já jsem pravý vinný kmen a můj Otec je vinař.</verse>
				<verse number="2">Každou ratolest na mně, která nenese ovoce, odřeže; a každou však, která nese ovoce, očistí, aby nesla více ovoce.</verse>
				<verse number="3">Vy jste již čistí tím slovem, které jsem k vám mluvil.</verse>
				<verse number="4">Zůstaňte ve mně, a já (zůstanu) ve vás. Jako ratolest nemůže nésti ovoce sama ze sebe, nezůstane-li ve kmeni, tak ani vy, nezůstanete-li ve mně.</verse>
				<verse number="5">Já jsem vinný kmen, vy (jste) ratolesti. Kdo zůstává ve mně a já v něm, ten přináší mnoho ovoce; neboť beze mne nemůžete nic činiti.</verse>
				<verse number="6">Nezůstane-li někdo ve mně, bude vyhozen ven jako ratolest; i uschne, seberou ji a vhodí do ohně, a bude hořeti.</verse>
				<verse number="7">Zůstaneteli ve mně a zůstanou-li má slova ve vás, cokoliv pak budete chtíti, proste, a dostane se vám!</verse>
				<verse number="8">V tom jest oslava mého Otce, že přinášíte mnoho užitku a stáváte se mými učedníky.“</verse>
				<verse number="9">„Jako miloval Otec mne, tak i já jsem miloval vás. Zůstaňte v mé lásce!</verse>
				<verse number="10">Budete-li zachovávati má přikázání, zůstanete v mé lásce, jakož i já jsem zachoval přikázání svého Otce a zůstávám v jeho lásce,</verse>
				<verse number="11">Toto jsem k vám mluvil, aby má radost byla ve vás a aby se vaše radost naplnila.“</verse>
				<verse number="12">„To je moje přikázání, abyste se navzájem milovali, jako jsem (já) miloval vás.</verse>
				<verse number="13">Větší lásky nemá nikdo nad tu, kterou má ten, kdo dává svůj život za své přátele.</verse>
				<verse number="14">Vy jste moji přátelé, činíte-li, co já přikazuji vám.</verse>
				<verse number="15">Již vás nebudu nazývati služebníky, neboť služebník neví, co činí jeho pán. Přáteli jsem vás nazval, neboť jsem vám oznámil všechno, co jsem slyšel od svého Otce.</verse>
				<verse number="16">Ne vy jste mne vyvolili, nýbrž já jsem vyvolil vás a ustanovil jsem vás, abyste šli a přinášeli užitek a váš užitek aby zůstával; aby vám dal Otec, o cokoliv ho ve jménu mém poprosíte.</verse>
				<verse number="17">To přikazuji vám, abyste se navzájem milovali.“</verse>
				<verse number="18">„Jestliže svět vás nenávidí, vězte, že dříve nežli vás, nenáviděl mne.</verse>
				<verse number="19">Kdybyste byli ze světa, svět by své miloval. Poněvadž však ze světa nejste, nýbrž já jsem vás ze světa vyvolil, proto vás svět nenávidí.</verse>
				<verse number="20">Pamatujte na to slovo, které jsem já řekl vám: Není služebník větší než jeho pán! Jestliže mne pronásledovali, i vás budou pronásledovati; jestliže mé slovo zachovávali, i vaše budou zachovávati.</verse>
				<verse number="21">Ale toto všechno učiní vám pro jméno mé, poněvadž neznají Toho, který mě poslal.“</verse>
				<verse number="22">„Kdybych nebyl přišel a nebyl k nim mluvil, byli by bez hříchu. Nyní však nemají výmluvy pro svůj hřích.</verse>
				<verse number="23">Kdo nenávidí mne, nenávidí i mého Otce.</verse>
				<verse number="24">Kdybych nebyl mezi nimi konal skutky, které žádný jiný nekonal, byli by bez hříchu; nyní i viděli (je), a (přece) nenáviděli i mne i mého Otce.</verse>
				<verse number="25">To však proto, aby se naplnilo slovo, které je psáno v jejich zákoně:,Nenáviděli mě bez příčiny.' “</verse>
				<verse number="26">„Až přijde Utěšitel, kterého já pošlu vám od Otce, Duch pravdy, který vychází od Otce, ten bude svědčiti o mně.</verse>
				<verse number="27">Avšak i vy budete svědčiti, neboť jste se mnou od počátku.“</verse>
			</chapter>
			<chapter number="16">
				<verse number="1">„Toto mluvil jsem k vám, abyste se nepohoršili.</verse>
				<verse number="2">Ze synagog vás vyloučí, ano přichází hodina, že každý, kdo vás zabije, bude se domnívati, že tím Bohu slouží.</verse>
				<verse number="3">A to [vám] učiní, poněvadž nepoznali ani Otce ani mne.</verse>
				<verse number="4">Ale toto jsem mluvil k vám, abyste se rozpomenuli, až přijde jejich hodina, že jsem vám to pověděl.</verse>
				<verse number="5">Z počátku jsem vám to neřekl, neboť jsem byl s vámi.“ „Nyní však jdu k Tomu, který mě poslal, a nikdo z vás se mne netáže:,Kam jdeš?'</verse>
				<verse number="6">Ale že jsem vám ty věci mluvil, zármutek naplnil vaše srdce.</verse>
				<verse number="7">Ale já mluvím k vám pravdu: Je pro vás užitečné, abych já odešel, neodejdu-li však, nepřijde k vám Utěšitel; odejdu-li, pošlu ho k vám.</verse>
				<verse number="8">A až přijde, usvědčí svět</verse>
				<verse number="9">z hříchu a</verse>
				<verse number="10">ze spravedlnosti a</verse>
				<verse number="11">ze soudu: z hříchu, poněvadž nevěří ve mne; ze spravedlnosti, poněvadž jdu k Otci a již mne neuzříte; ze soudu pak, že kníže tohoto světa je již odsouzen.“</verse>
				<verse number="12">„Ještě mnoho mám mluviti k vám, ale nemůžete to nyní snésti.</verse>
				<verse number="13">Až však přijde onen Duch pravdy, naučí vás všeliké pravdě, neboť nebude mluviti sám od sebe, nýbrž bude mluviti, co uslyší, a budoucí věci vám zvěstuje.</verse>
				<verse number="14">On mě oslaví, neboť z mého vezme a zvěstuje vám to.</verse>
				<verse number="15">Všechno, cokoliv má Otec, je mé; proto jsem vám řekl: Z mého vezme a zvěstuje vám.“</verse>
				<verse number="16">„Maličko, a již mě neuzříte; a opět maličko, a uzříte mě, [poněvadž jdu k Otci].“</verse>
				<verse number="17">Někteří z jeho učedníků řekli si mezi sebou: „Co je to, co nám praví:,Maličko, a neuzříte mě, a opět maličko, a uzříte mě a,poněvadž jdu k Otci'?“</verse>
				<verse number="18">Pravili tedy: „Co je to, co dí:,Maličko'? Nevíme, co praví.“</verse>
				<verse number="19">Ježíš poznal, že se ho chtějí tázati, i řekl jim: „Na to se tážete mezi sebou, že jsem řekl:,Maličko, a neuzříte mě, a opět maličko, a uzříte mě'?</verse>
				<verse number="20">Vpravdě, vpravdě pravím vám: Vy budete kvíleti a plakati, ale svět se bude radovati; vy se budete rmoutiti, ale váš zármutek se obrátí v radost.</verse>
				<verse number="21">Když žena rodí, má zármutek, neboť přišla její hodina. Když však porodila děťátko, již nemyslí na bolest pro radost, že se narodil člověk na svět.</verse>
				<verse number="22">Tak i vy máte nyní zármutek, avšak opět vás uzřím, a bude se radovati vaše srdce a vaši radost nikdo vám nevezme.</verse>
				<verse number="23">A v ten den nebudete se mne na nic tázati. Vpravdě, vpravdě pravím vám: Budete-li o cokoli prositi Otce ve jménu mém, dá vám.</verse>
				<verse number="24">Až dosud jste neprosili za nic ve jménu mém. Proste, a dostanete, aby vaše radost byla úplná.“</verse>
				<verse number="25">„Toto jsem vám mluvil obrazně. Přichází hodina, kdy nebudu již vám mluviti obrazně, nýbrž zjevně budu vám zvěstovati o Otci.</verse>
				<verse number="26">V ten den budete ve jménu mém prositi; a nepravím vám, že já budu prositi Otce za vás,</verse>
				<verse number="27">neboť Otec sám vás miluje, protože vy jste milovali mne a uvěřili jste, že jsem já vyšel od Boha.</verse>
				<verse number="28">Vyšel jsem od Otce a přišel jsem na svět; opět opouštím svět a jdu k Otci.“</verse>
				<verse number="29">Praví mu jeho učedníci: „Hle, nyní mluvíš zjevně a nemluvíš už obrazně.</verse>
				<verse number="30">Nyní víme, že znáš všechno a že nemáš zapotřebí, aby se tě někdo tázal; proto věříme, že jsi od Boha vyšel.“</verse>
				<verse number="31">Ježíš jim odpověděl: „Nyní věříte?</verse>
				<verse number="32">Hle, přichází hodina, ano už je tu, že se rozprchnete každý do svého a mne zde necháte samotného; ale nejsem sám, poněvadž Otec je se mnou,“</verse>
				<verse number="33">„Toto jsem k vám mluvil, abyste měli ve mně pokoj. Na světě budete míti soužení, avšak důvěřujte, já jsem vítěz nad světem!“</verse>
			</chapter>
			<chapter number="17">
				<verse number="1">Po těchto slovech pozdvihl Ježíš oči k nebi a řekl: „Otče, přišla hodina: Oslav svého Syna, aby tvůj Syn oslavil tebe,</verse>
				<verse number="2">ježto jsi mu dal moc nade vším lidstvem, aby dal život věčný všem, které jsi mu dal.</verse>
				<verse number="3">To pak je život věčný, aby poznali tebe, jediného pravého Boha, a Toho, kterého jsi poslal, Ježíše Krista.</verse>
				<verse number="4">Já jsem tě oslavil na zemi, dokonav dílo, které jsi mi dal vykonat.</verse>
				<verse number="5">A nyní oslav mě ty, Otče, u sebe slávou, kterou jsem měl u tebe, dříve než byl svět.“</verse>
				<verse number="6">„Oznámil jsem tvé jméno lidem, které jsi mi dal ze světa. – Tvoji byli a mně jsi je dal, a tvé slovo zachovali. –</verse>
				<verse number="7">Nyní poznali, že všechno, co jsi mi dal, jest od tebe.</verse>
				<verse number="8">Neboť slova, která jsi mně dal, dal jsem jim, a oni (je) přijali a vpravdě poznali, že jsem vyšel od tebe, a uvěřili, že ty jsi mě poslal.“</verse>
				<verse number="9">„Já za ně prosím. Neprosím to za svět, nýbrž za ty, které jsi mi dal; neboť tvoji jsou –</verse>
				<verse number="10">všechno, co je mé, je tvé; a co je tvé, je mé – a jsem v nich oslaven.</verse>
				<verse number="11">A již nejsem ve světě, ale oni jsou ve světě, a já jdu k tobě. Otče svatý, zachovej ve jménu svém ty, které jsi mi dal, aby byli jedno jako my.</verse>
				<verse number="12">Když jsem byl s nimi, já jsem je zachovával ve jménu tvém; ochránil jsem ty, které jsi mi dal, a nikdo z nich nezahynul, leda ten syn záhuby, aby se naplnilo Písmo.</verse>
				<verse number="13">Nyní však jdu k tobě a toto mluvím ve světě, aby měli moji radost v sobě úplnou.</verse>
				<verse number="14">Já jsem jim dal tvé slovo, a svět je měl v nenávisti, poněvadž nejsou ze světa, jako ani já nejsem ze světa.</verse>
				<verse number="15">Neprosím, abys je vzal ze světa, nýbrž abys je ochránil zlého.</verse>
				<verse number="16">Ze světa nejsou, jako ani já nejsem ze světa.</verse>
				<verse number="17">Posvěť je v pravdě; tvé slovo je pravda.</verse>
				<verse number="18">Jako jsi ty mne poslal na svět, i já jsem je poslal do světa.</verse>
				<verse number="19">A já posvěcuji sebe samého za ně, aby i oni byli posvěceni v pravdě.“</verse>
				<verse number="20">„Neprosím pak toliko za ně, nýbrž i za ty, kteří skrze jejich slovo uvěří ve mne, aby všichni jedno byli jako ty, Otče, ve mně a já v tobě;</verse>
				<verse number="21">aby i oni v nás jedno byli, aby svět uvěřil, že ty jsi mě poslal.</verse>
				<verse number="22">A já jsem jim dal slávu, kterou jsi mi dal, aby jedno byli, jakož i my jedno jsme:</verse>
				<verse number="23">já v nich a ty ve mně; aby byli v dokonalé jednotě, aby svět poznal, že ty jsi mě poslal a že jsi je miloval, jako jsi miloval mne.</verse>
				<verse number="24">Otče, chci, aby, kde jsem já, byli se mnou i ti, které jsi mi dal, aby viděli mou slávu, kterou jsi mi dal, neboť jsi mě miloval před ustavením světa.“</verse>
				<verse number="25">„Otče spravedlivý, svět tě nepoznal, ale já jsem tě poznal; i tito poznali, že ty jsi mě poslal.</verse>
				<verse number="26">A v známost jsem jim uvedl tvé jméno a v známost uvedu, aby ta láska, kterou jsi mě miloval, byla v nich i já v nich.“</verse>
			</chapter>
			<chapter number="18">
				<verse number="1">Když to Ježíš pověděl, vyšel se svými učedníky za potok Cedron. Tam byla zahrada. Do té vešel On i jeho učedníci.</verse>
				<verse number="2">Věděl však o tom místě i Jidáš, který ho zrazoval, neboť Ježíš se tam často scházel se svými učedníky.</verse>
				<verse number="3">Jidáš vzal tedy četu a pochopy od velekněží a farizeů a přišel tam se svítilnami, pochodněmi a zbraněmi.</verse>
				<verse number="4">Ježíš, věda všecko, co naň mělo přijíti, vyšel (vstříc) a řekl: „Koho hledáte?“</verse>
				<verse number="5">Odpověděli mu: „Ježíše Nazaretského!“ Řekl jim Ježíš: „Já jsem to.“ – Stál s nimi též Jidáš, který ho zrazoval.</verse>
				<verse number="6">Jak jim tedy řekl: „Já jsem to,“ ustoupili zpět a padli na zem.</verse>
				<verse number="7">I otázal se jich opět: „Koho hledáte?“ Oni řekli: „Ježíše Nazaretského.“</verse>
				<verse number="8">Ježíš odpověděl: „Řekl jsem vám, že já jsem to. Hledáte-li tedy mne, nechte tyto odejiti!“</verse>
				<verse number="9">To aby se naplnilo slovo, které řekl: „Neztratil jsem nikoho z těch, které jsi mi dal.“</verse>
				<verse number="10">Tu Šimon Petr, maje meč, vytasil jej, napadl služebníka veleknězova a uťal mu pravé ucho. – Služebník se jmenoval Malchus. –</verse>
				<verse number="11">I řekl Ježíš Petrovi: „Zastrč svůj meč do pochvy! Nemám píti kalich, který mi dal Otec?“</verse>
				<verse number="12">Tu četa, její velitel a židovští pochopové jali Ježíše a svázali ho.</verse>
				<verse number="13">Petrův pád. I přivedli ho nejprve k Annášovi. Ten byl totiž tchánem Kaifáše, který byl toho roku nejvyšším knězem.</verse>
				<verse number="14">Byl to (onen) Kaifáš, který poradil židům, že je prospěšné, aby jeden člověk zemřel za lid.</verse>
				<verse number="15">Za Ježíšem šel Simon Petr a jiný učedník. Tento učedník byl znám nejvyššímu knězi a vešel s Ježíšem do dvora nejvyššího kněze.</verse>
				<verse number="16">Petr však stál u dveří venku. Ten druhý učedník, který byl znám nejvyššímu knězi, vyšel, a promluviv s vrátnou, uvedl Petra dovnitř.</verse>
				<verse number="17">Tu služebná vrátná pravila Petrovi: „Nejsi také ty z učedníků toho člověka?“ On řekl: „Nejsem.“</verse>
				<verse number="18">Stáli pak tam služebníci a pochopové u ohně, poněvadž bylo chladno, a ohřívali se; stál s nimi také Petr a ohříval se.</verse>
				<verse number="19">Velekněz se tedy otázal Ježíše na jeho učedníky a na jeho učení.</verse>
				<verse number="20">Ježíš mu odpověděl: „Já jsem mluvil před světem veřejně. Já jsem učil vždy v synagoze a v chrámě, kde se všichni židé scházejí, a tajně jsem nic nemluvil.</verse>
				<verse number="21">Proč se mne ptáš? Zeptej se těch, kteří slyšeli, co jsem jim mluvil! Hle, ti vědí, co jsem já mluvil.“</verse>
				<verse number="22">Když to pověděl, jeden ze stojících tu pochopů dal Ježíšovi políček řka: „Tak odpovídáš nejvyššímu knězi?“</verse>
				<verse number="23">Ježíš mu odpověděl: „Mluvil-li jsem zle, vydej svědectví o zlém; pakli dobře, proč mě biješ?“</verse>
				<verse number="24">I poslal ho Annáš svázaného k nejvyššímu knězi Kaifášovi.</verse>
				<verse number="25">Simon Petr stál a ohříval se. I řekli mu: „Nejsi také z jeho učedníků?“ On zapřel a řekl: „Nejsem.“</verse>
				<verse number="26">Dí [mu] jeden ze služebníků nejvyššího kněze, příbuzný toho, jemuž Petr uťal ucho: „Copak jsem tě já neviděl s ním v zahradě?“</verse>
				<verse number="27">Tu zapřel Petr opět a hned kohout zakokrhal.</verse>
				<verse number="28">I přivedli Ježíše od Kaifáše do soudní budovy. Bylo ráno. Sami nevstoupili do soudní budovy, aby se neposkvrnili, ale aby mohli jísti velikonočního beránka.</verse>
				<verse number="29">Vyšel tedy Pilát k nim ven a řekl: „Jakou žalobu vedete proti tomuto člověku?“</verse>
				<verse number="30">Odpověděli mu: „Kdyby tento nebyl zločincem, nevydali bychom ho tobě.“</verse>
				<verse number="31">I řekl jim Pilát: „Vezměte ho vy a suďte podle svého zákona!“ Tu řekli mu Židé: „My nesmíme nikoho usmrtit.“ –</verse>
				<verse number="32">Aby se naplnilo slovo Ježíšovo, jímž naznačil způsob své smrti.</verse>
				<verse number="33">Pilát tedy vešel opět do soudní budovy, povolal si Ježíše a řekl mu: „Ty jsi král židovský?“</verse>
				<verse number="34">Ježíš odpověděl: „Sám od sebe to pravíš, nebo jiní ti to o mně pověděli?“</verse>
				<verse number="35">Pilát odpověděl: „Copak já jsem Žid? Tvůj národ a velekněží vydali mi tebe. Co jsi učinil?“</verse>
				<verse number="36">Ježíš odpověděl: „Mé království není z tohoto světa. Kdyby bylo z tohoto světa mé království, moji služebníci by bránili, abych nebyl vydáni Židům; ale mé království není odtud.“</verse>
				<verse number="37">I řekl mu Pilát: „Tedy králem jsi ty?“ Ježíš odpověděl: „Ano, já jsem král. Já jsem se k tomu narodil, a proto jsem přišel na svět, abych vydal svědectví pravdě. Každý, kdo je z pravdy, slyší můj hlas.“</verse>
				<verse number="38">Dí mu Pilát: „Co je pravda?“ Po těch slovech vyšel Pilát opět k Židům a řekl jim: „Já na něm žádné viny nenalézám!</verse>
				<verse number="39">Je však u vás zvyk, abych vám o velikonocích propustil jednoho (vězně). Chcete tedy, abych vám propustil krále židovského?“</verse>
				<verse number="40">I vzkřikli opět [všichni]: „Ne toho, nýbrž Barabáše!“ – Barabáš však byl lotr.</verse>
			</chapter>
			<chapter number="19">
				<verse number="1">Potom vzal Pilát Ježíše a dal ho zbičovati.</verse>
				<verse number="2">Vojáci spletli z trní korunu, vložili mu ji na hlavu a oděli ho šarlatovým pláštěm.</verse>
				<verse number="3">A přicházeli k němu a říkali: „Zdráv buď, králi židovský!“ A paličkovali ho.</verse>
				<verse number="4">Tu vyšel Pilát opět ven a řekl jim: „Hle, vedu vám ho ven, abyste poznali, že na něm žádné viny nenalézám.“</verse>
				<verse number="5">Vyšel tedy Ježíš ven s trnovou korunou a v šarlatovém plášti. I praví jim (Pilát): „Ejhle, člověk!“</verse>
				<verse number="6">Jakmile ho však uzřeli velekněží a pochopové, vzkřikli: „Ukřižuj, ukřižuj ho!“ Dí jim Pilát: „Vezměte ho vy a ukřižujte, neboť já na něm viny nenalézám!“</verse>
				<verse number="7">Židé mu odpověděli: „My máme zákon, a podle zákona má umřít, neboť se činil Synem Božím!“</verse>
				<verse number="8">Když Pilát uslyšel to slovo, obával se více.</verse>
				<verse number="9">I vešel opět do soudní síně a řekl Ježíšovi: „Odkud jsi ty?“ Ale Ježíš mu neodpověděl.</verse>
				<verse number="10">I řekl mu Pilát: „Se mnou nemluvíš? Nevíš, že mám moc tebe propustit a mám moc tebe ukřižovat?“</verse>
				<verse number="11">Ježíš mu odpověděl: „Neměl bys žádné moci nade mnou, kdyby ti to nebylo dáno shůry. Proto ten, kdo mě tobě vydal, má větší hřích.“</verse>
				<verse number="12">Od té chvíle Pilát zamýšlel ho propustit, ale Židé křičeli: „Propustíš-li ho, nejsi přítel císařův, neboť každý, kdo se činí králem, protiví se císaři.“</verse>
				<verse number="13">Když Pilát uslyšel ta slova, vyvedl Ježíše ven a posadil se na soudnou stolici na místě, které se nazývá Lithostrotos, hebrejsky Gabbatha.</verse>
				<verse number="14">Byl pátek velikonoční okolo šesté hodiny. I řekl Židům: „Hle, váš král!“</verse>
				<verse number="15">Ale oni křičeli: „Pryč s ním, pryč s ním, ukřižuj no! Dí jim Pilát: „Vašeho krále mám ukřižovat?“ Velekněží odpověděli: „Nemáme krále, jen císaře!“</verse>
				<verse number="16">Tu jim ho vydal, aby byl ukřižován. I vzali Ježíše [a vyvedli ho ven].</verse>
				<verse number="17">A s křížem vyšel na místo, které se jmenuje „Lebka“, hebrejsky Golgota.</verse>
				<verse number="18">Tam ho ukřižovali a s ním dva jiné po obou stranách, Ježíše pak uprostřed.</verse>
				<verse number="19">I napsal Pilát také nápis a dal jej na kříž. Bylo napsáno: „Ježíš Nazaretský, král židovský.“</verse>
				<verse number="20">Tento nápis četlo mnoho Židů, neboť místo, kde byl Ježíš ukřižován, bylo blízko města. – Bylo (to) napsáno hebrejsky, řecky a latinsky. –</verse>
				<verse number="21">I řekli židovští velekněží Pilátovi: „Nepiš:,Král židovský,' nýbrž jak on řekl:,Jsem král židovský.' „</verse>
				<verse number="22">Pilát odpověděl: „Co jsem napsal, to jsem napsal.“</verse>
				<verse number="23">Když tedy vojáci ukřižovali Ježíše, vzali jeho roucha, rozdělili je na čtyři díly, pro každého vojína jeden díl, a sukni. – Byla pak ta sukně nesešívaná, od vrchu až dolů utkaná. –</verse>
				<verse number="24">Proto řekli mezi sebou: „Netrhejme ji, nýbrž losujme o ni, čí bude!“ Aby se naplnilo Písmo, které praví: „Rozdělili si má roucha a o můj oděv metali los.“ Vojáci to tedy tak učinili.</verse>
				<verse number="25">Stály pak u kříže Ježíšova jeho matka a sestra matky jeho, Maria, manželka Kleofášova, a Maria Magdalena.</verse>
				<verse number="26">Když Ježíš uzřel matku a toho učedníka, kterého miloval, jak tu stojí, řekl své matce: „Ženo, hle, syn tvůj!“</verse>
				<verse number="27">Potom řekl tomu učedníkovi: „Hle, matka tvá!“ Od té chvíle přijal ji ten učedník k sobě.</verse>
				<verse number="28">Potom Ježíš vida, že je již všechno dokonáno, aby se naplnilo Písmo, pravil: „Žízním!“</verse>
				<verse number="29">Stála tam nádoba plná octa. I nasadili na yzop houbu plnou octa a podali mu ji k ústům.</verse>
				<verse number="30">Když Ježíš přijal ocet, řekl: „Dokonáno jest!“ A nakloniv hlavu, vypustil duši.</verse>
				<verse number="31">Poněvadž byl přípravný den (na velikonoce), poprosili tedy židé Piláta, aby ukřižovaným byly zlámány nohy a aby byli sňati – aby nezůstala těla na kříži v sobotu, neboť ta sobota byl veliký den.</verse>
				<verse number="32">Přišli tedy vojáci a zlámali nohy jednomu i druhému, který s ním byl ukřižován.</verse>
				<verse number="33">Když však přišli k Ježíšovi a uzřeli, že je již mrtev, nezlámali mu nohy,</verse>
				<verse number="34">ale jeden z vojínů bodl ho kopím do boku, a ihned vyšla krev a voda.</verse>
				<verse number="35">Ten, který (to) viděl, vydal (o tom) svědectví, a spolehlivé je jeho svědectví. On ví, že pravdu mluví, abyste i vy uvěřili. –</verse>
				<verse number="36">Stalo se to, aby se naplnilo Písmo: „Kosti mu nezlomíte.“</verse>
				<verse number="37">A opět jiné Písmo dí: „Budou patřiti na toho, do něhož bodli.“</verse>
				<verse number="38">Josef z Arimathie, který byl Ježíšovým učedníkem, ale ze strachu před židy tajným, požádal potom Piláta, aby směl sejmouti tělo Ježíšovo. Pilát dovolil.</verse>
				<verse number="39">Přišel tedy a sňal tělo Ježíšovo. Přišel také Nikodem, který kdysi v noci přišel k Ježíšovi, a přinesl smíšeninu myrhy a aloe, asi sto liber.</verse>
				<verse number="40">I vzali tělo Ježíšovo, ovinuli je prostěradly s vonnými věcmi, jak jest u židů obyčej pochovávati.</verse>
				<verse number="41">Na tom místě, kde byl ukřižován, byla zahrada a v té zahradě nový hrob, do něhož ještě nikdo nebyl pochováni.</verse>
				<verse number="42">Tam tedy, poněvadž byl židovský pátek, položili Ježíše; hrob byl totiž blízko.</verse>
			</chapter>
			<chapter number="20">
				<verse number="1">V neděli časně ráno, když bylo ještě přítmí, přišla Maria Magdalena ke hrobu a spatřila kámen od hrobu odvalený.</verse>
				<verse number="2">Běží tedy a přichází k Šimonu Petrovi a k jinému učedníku, kterého miloval Ježíš, a praví jim: „Vzali Pána z hrobu a nevíme, kam ho položili.“</verse>
				<verse number="3">Vyšel tedy Petr i ten druhý učedník a šli ke hrobu.</verse>
				<verse number="4">Běželi oba spolu, ale ten druhý učedník běžel napřed, rychleji než Petr, a přišel ke hrobu první.</verse>
				<verse number="5">Nachýlil se a uzřel tam ležeti prostěradla; ale (dovnitř) nevešel.</verse>
				<verse number="6">Tu přišel Šimon Petr, který šel za ním, a vešel do hrobu; spatřil tam ležeti prostěradla,</verse>
				<verse number="7">a rouška, kterou měl Ježíš na hlavě, neležela s prostěradly, nýbrž byla svinuta na jiném místě.</verse>
				<verse number="8">Potom tedy vešel (dovnitř) i ten učedník, který první přišel ke hrobu, uzřel a uvěřil. –</verse>
				<verse number="9">Neboť ještě nerozuměli Písmu, že musí z mrtvých vstáti. –</verse>
				<verse number="10">I odešli ti učedníci zase domů.</verse>
				<verse number="11">Maria však stála venku u hrobu a plakala. Plačíc se naklonila a nahlédla do hrobu.</verse>
				<verse number="12">I uzřela tam, kde dříve leželo Ježíšovo tělo, seděti dva anděly v bílém rouše, jednoho v hlavě, druhého v nohách.</verse>
				<verse number="13">Ti jí řekli: „Ženo, proč pláčeš?“ Dí jim: „Vzali Pána mého, a nevím, kam ho položili.“</verse>
				<verse number="14">Po těch slovech se obrátila a spatřila (tam) státi Ježíše, ale nevěděla, že to je Ježíš.</verse>
				<verse number="15">Dí jí Ježíš: „Ženo, proč pláčeš? Koho hledáš?“ V domnění, že je to zahradník, řekla mu: „Pane, vzal-lis ho ty, řekni mi, kam jsi ho položil, a já si ho odnesu!“</verse>
				<verse number="16">Dí jí Ježíš: „Maria!“ Ona se obrátila a řekla mu hebrejsky: „Rabboni,“ to jest „Mistře!“</verse>
				<verse number="17">Dí jí Ježíš: „Nedotýkej se mne, neboť jsem ještě nevstoupil k Otci svému! Jdi však k mým bratřím a zvěstuj jim: Vystupuji k Otci svému a k Otci vašemu, k Bohu svému a k Bohu vašemu.“</verse>
				<verse number="18">Maria Magdalena šla a zvěstovala učedníkům: „Viděla jsem Pána a toto mi řekl.“</verse>
				<verse number="19">Večer toho dne, v neděli, byli učedníci shromážděni a ze strachu před židy měli dveře zavřeny. I přišel Ježíš, postavil se mezi ně a řekl jim: „Pokoj vám!“</verse>
				<verse number="20">A když to řekl, ukázal jim ruce i bok. I zaradovali se učedníci, že viděli Pána.</verse>
				<verse number="21">Tu jim řekl opět: „Pokoj vám! Jako mne poslal Otec, i já posílám vás.“</verse>
				<verse number="22">Po těch slovech dechl (na ně) a řekl jim: „Přijměte Ducha svatého!</verse>
				<verse number="23">Kterým hříchy odpustíte, těm se odpouštějí; a kterým (je) zadržíte, (těm) jsou zadrženy.“</verse>
				<verse number="24">Tomáš však, jeden ze dvanácti, příjmením Blíženec, nebyl s nimi, když přišel Ježíš.</verse>
				<verse number="25">Řekli mu tedy druzí učedníci: „Viděli jsme Pána!“ Ale on jim řekl: „Neuzřím-li v jeho rukou rány po hřebech a nevložím-li svůj prst na místo hřebů a nevložím-li svou ruku v jeho bok, neuvěřím!“</verse>
				<verse number="26">Po osmi dnech byli jeho učedníci opět uvnitř a Tomáš s nimi. Tu přišel Ježíš zavřenými dveřmi, postavil se mezi ně a řekl: „Pokoj vám!“</verse>
				<verse number="27">Potom dí Tomášovi: „Vlož svůj prst sem a viz mé ruce, natáhni svou ruku a vlož ji v můj bok; a nebuď nevěřící, nýbrž věřící!“</verse>
				<verse number="28">Tomáš mu odpověděl: „Pán můj a Bůh můj!“</verse>
				<verse number="29">Řekl mu Ježíš: „Poněvadž jsi mě uviděl, [Tomáši,] uvěřil jsi; blahoslavení, kteří neviděli, a uvěřili.“</verse>
				<verse number="30">Ještě mnoho jiných zázraků činil Ježíš před svými učedníky; ty však nejsou napsány v této knize.</verse>
				<verse number="31">Tyto však jsou napsány, abyste uvěřili, že Ježíš je Mesiáš, Syn Boží, a věříce, abyste měli život věčný ve jménu jeho.“</verse>
			</chapter>
			<chapter number="21">
				<verse number="1">Potom se zjevil Ježíš opět učedníkům u Tiberiadského jezera. Zjevil se takto:</verse>
				<verse number="2">Byli pohromadě Šimon Petr a Tomáš příjmením Blíženec a Nathanael z Kány Galilejské a synové Zebedeovi a dva jiní z jeho učedníků.</verse>
				<verse number="3">Šimon Petr jim řekl: „Jdu lovit ryby.“ Praví mu: „Půjdeme s tebou i my.“ Odešli a vstoupili na loďku; ale té noci nechytili nic.</verse>
				<verse number="4">Když pak bylo ráno, Ježíš stál na břehu, ale učedníci nepoznali, že to je Ježíš.</verse>
				<verse number="5">Řekl jim tedy Ježíš: „Dítky, máte něco k jídlu?“ Odpověděli mu: „Ne.“</verse>
				<verse number="6">Řekl jim: „Vyhoďte síť na pravou stranu loďky a naleznete něco!“ I vyhodili; a nemohli ji pak utáhnouti pro množství ryb.</verse>
				<verse number="7">Tu řekl Petrovi ten učedník, kterého miloval Ježíš: „Pán je to!“ Když Šimon Petr uslyšel, že to je Pán, přehodil si vrchní roucho – neboť nebyl oblečen – a skočil do jezera.</verse>
				<verse number="8">Ostatní učedníci táhnoucí síť s rybami připluli na loďce, neboť nebyli daleko od země, jen asi dvě stě loktů.</verse>
				<verse number="9">Jakmile vstoupili na zem, spatřili žhavé uhlí a na něm rybu i chléb.</verse>
				<verse number="10">Ježíš jim řekl: „Přineste z těch ryb, které jste nyní ulovili!“</verse>
				<verse number="11">Vstoupil tedy Šimon Petr do loďky a vytáhl na zem síť plnou velkých ryb, stotřiapadesát. Ačkoliv jich bylo tak mnoho, síť se přece nepřetrhala.</verse>
				<verse number="12">Ježíš jim řekl: „Pojďte k snídaní!“ – Nikdo se ho z těch učedníků, kteří jedli, neodvážil otázat: „Kdo jsi ty?“ Neboť věděli, že to je Pán.</verse>
				<verse number="13">I přichází Ježíš, bere chléb a dává jim, rovněž i rybu.</verse>
				<verse number="14">To již bylo po třetí, co se zjevil Ježíš svým učedlníkům po svém zmrtvýchvstání.</verse>
				<verse number="15">Když posnídali, řekl Ježíš Šimonu Petrovi: „Šimone, synu Janův, miluješ mě více nežli tito?“ Dí jemu: „Ovšem, Pane, ty víš, že tě miluji.“ Praví mu: „Pas beránky mé!“</verse>
				<verse number="16">Dí mu po druhé: „Šimone, synu Janův, miluješ mě?“ Odpovídá mu:“Ovšem, Pane, ty víš, že tě miluji.“ Dí mu: „Pas beránky mé!“</verse>
				<verse number="17">Praví mu po třetí: „Šimone, synu Janův, miluješ mě?“ Petr se zarmoutil, že mu řekl po třetí: „Miluješ mě?“ I řekl mu: „Pane, ty víš všechno, ty víš, že tě miluji.“ Odvětil mu: „Pas ovce mé!“</verse>
				<verse number="18">„Vpravdě, vpravdě pravím ti: Když jsi byl mladší, opásával ses a chodils, kam jsi chtěl. Až však zestárneš, pozvedneš své ruce a jiný tě opáše a povede, kam ty nechceš.“ –</verse>
				<verse number="19">Těmi slovy chtěl naznačiti, jakou smrtí oslaví Boha. – A po těch slovech mu praví: „Následuj mě!“</verse>
				<verse number="20">Petr se obrátil a uzřel za sebou jíti toho učedníka, kterého Ježíš miloval a který při večeři také spočíval na jeho prsou a řekl: „Pane, kdo je ten, který tě zradí?“</verse>
				<verse number="21">Když ho tedy Petr spatřil, řekl Ježíšovi: „Pane, co (bude) s tímto?“</verse>
				<verse number="22">Ježíš mu řekl: „Chci-li, aby zůstal, dokud nepřijdu, co ti po tom? Ty mě následuj!“</verse>
				<verse number="23">Proto vzniklo mezi bratry mínění, že ten učedník nezemře. Ale Ježíš neřekl mu: „Nezemře,“ nýbrž: „Chci-li, aby zůstal, dokud nepřijdu, co ti po tom?“</verse>
				<verse number="24">To je ten učedník, který vydává svědectví o těchto věcech a napsal tyto věci; a víme, že pravdivé je jeho svědectví.</verse>
				<verse number="25">Je však ještě mnoho jiných věcí, které učinil Ježíš; kdyby se o každé zvlášť napsalo, myslím, že by ani celý svět neobsáhl ty knihy, které by musily býti napsány.</verse>
			</chapter>
		</book>
		<book number="44">
			<chapter number="1">
				<verse number="1">První knihu jsem sepsal, Theofile, o všech věcech, které Ježíš činil a kterým učil od počátku</verse>
				<verse number="2">až do dne, kdy dal svým vyvoleným apoštolům skrze Ducha svatého příkazy a byl vzat do nebe.</verse>
				<verse number="3">Jim také po svém utrpení dal mnoho důkazů pro to, že žije. Po čtyřicet dní se jim zjevoval a mluvil o království Božím.</verse>
				<verse number="4">A když s nimi jedl, poručil jim, aby neodcházeli z Jerusalema, nýbrž aby očekávali zaslíbení Otcovo, které – pravil – „jste slyšeli z mých úst; neboť</verse>
				<verse number="5">Jan křtil vodou, vy však budete po několika dnech pokřtěni Duchem svatým.“</verse>
				<verse number="6">I tázali se ho ti, kteří se shromáždili: „Pane, v tomto čase obnovíš království pro izraelský národ?“</verse>
				<verse number="7">Ale On jim řekl: „Vám nepřísluší znáti doby nebo časy, které Otec ustanovil mocí sobě vlastní, avšak dostanete sílu,</verse>
				<verse number="8">až na vás sestoupí Duch svatý, a budete mi svědky v Jerusalemě a v celém Judsku i Samařsku, ano až na sám konec země.“</verse>
				<verse number="9">A po těch slovech byl vyzdvižen před jejich zraky a oblak vzal jej s jejich očí.</verse>
				<verse number="10">A když hleděli upřeně do nebe, jak se tam ubíral, hle, dva muži v bílém rouše stáli u nich</verse>
				<verse number="11">a řekli: „Muži galilejští, proč stojíte a hledíte do nebe? Ten Ježíš, který jest od vás vzat do nebe, přijde tak, jak jste ho viděli vystupovati do nebe.“</verse>
				<verse number="12">Tu se vrátili do Jerusalema s hory, která se nazývá Olivetská a je vzdálena od Jerusalema délku sobotní cesty.</verse>
				<verse number="13">A když (tam) vešli, vystoupili do hořejší síně, kde se zdržovali. Byli to: Petr a Jan, Jakub a Ondřej, Filip a Tomáš, Bartoloměj a Matouš, Jakub, syn Alfeův, a Šimon Horlivec a Juda, bratr Jakubův.</verse>
				<verse number="14">Ti všichni dleli svorně na modlitbě se ženami a s Marií, matkou Ježíšovou, i s jeho bratry.</verse>
				<verse number="15">V těch dnech Petr povstal mezi bratry – bylo tam pohromadě asi sto dvacet osob – a řekl:</verse>
				<verse number="16">„Muži bratří, muselo se naplniti Písmo, které Duch svatý předpověděl ústy Davidovými o Jidáši, jenž se stal vůdcem těch, kteří jali Ježíše.</verse>
				<verse number="17">Počítal se k nám a měl účast v tomto (našem) úřadě.</verse>
				<verse number="18">On získal pole ze mzdy nepravosti; ale spadl střemhlav, rozpukl se v půli a vyhřezly všechny jeho vnitřnosti.</verse>
				<verse number="19">A stalo se to známo všem obyvatelům jerusalemským, takže bylo ono pole nazváno v jejich řeči Hakeldama, to jest Pole krve.</verse>
				<verse number="20">Je totiž psáno v knize žalmů:,Ať zpustne jeho příbytek, a nebudiž nikoho, kdo by v něm bydlil!' a,Jeho úřad ať dostane jiný!' “</verse>
				<verse number="21">„Musí se tedy jeden z těch mužů, kteří byli s námi po celou tu dobu, v které Pán Ježíš mezi námi prodléval –</verse>
				<verse number="22">od křtu Janova až do dne, kdy byl od nás vzat – z těch se musí jeden státi s námi svědkem jeho vzkříšení.“</verse>
				<verse number="23">I představili dva: Josefa, zvaného Barsabáš a příjmením Justus, a Matěje.</verse>
				<verse number="24">Potom se modlili takto: „Ty, Pane, jenž znáš srdce všech, ukaž, kterého z těch dvou jsi vyvolil,</verse>
				<verse number="25">aby převzal místo v této službě, totiž v apoštolském úřadě, z něhož Jidáš vystoupil, aby odešel, kam patřil.“</verse>
				<verse number="26">I odevzdali pro mě losy. Los padl na Matěje; a byl připojen k jedenácti apoštolům.</verse>
			</chapter>
			<chapter number="2">
				<verse number="1">Když přišel den letnic, byli všichni pohromadě na jednom místě.</verse>
				<verse number="2">Tu povstal náhle s nebe hukot, jako když táhne silný vítr, a naplnil celý dům, kde seděli.</verse>
				<verse number="3">I ukázaly se jim jakoby ohnivé jazyky; a rozdělily se tak, že se posadil na každém z nich jeden.</verse>
				<verse number="4">Všichni byli naplněni Duchem svatým a počali mluviti různými jazyky, jak jim Duch [svatý] dával promlouvali.</verse>
				<verse number="5">Přebývali pak v Jerusalemě židé, muži bohabojní, ze všelikého národa pod nebem.</verse>
				<verse number="6">Když ten hukot povstal, sešel se zástup a ztrnul, neboť slyšel je každý mluviti v své mateřštině.</verse>
				<verse number="7">Všichni žasli a divili se řkouce: „Copak nejsou tito všichni, kteří (tu) mluví, Galilejané?</verse>
				<verse number="8">A jak to, že my všichni slyšíme svou vlastní řeč, v které jsme se zrodili? My,</verse>
				<verse number="9">Parthové a Medové i Elamité a obyvatelé Mesopotamie, Judska i Kappadocie, Pontu i Asie,</verse>
				<verse number="10">Frygie a Pamfylie, Egypta a území Libye ležící při Kyreně, i my poutníci z Říma,</verse>
				<verse number="11">jak židé tak proselyté, Kréťané i Arabové! My slyšíme je mluviti našimi jazyky o velikých skutcích Božích.“</verse>
				<verse number="12">Žasli pak všichni a divili se, jeden druhému říkajíce: „Co to znamená?“</verse>
				<verse number="13">Ale jiní posměšně pravili: „Jsou plni sladkého vína.“</verse>
				<verse number="14">Tu Petr povstal s jedenácti a hlasitým hlasem k nim promluvil: „Muži judští a všichni obyvatelé jerusalemští, toto budiž vám známo:</verse>
				<verse number="15">Pozorně poslyšte má slova! Tito totiž nejsou, jak si vy myslíte, opilí; vždyť jsou (teprve) tři hodiny ráno.</verse>
				<verse number="16">Naplnilo se však to, co předpověděl prorok Joel:</verse>
				<verse number="17">,I stane se v posledních dnech, praví Hospodin: Vyleji ze svého Ducha na všechny lidi; i budou prorokovati vaši synové a vaše dcery, vaši jinoši budou viděti vidění a vaši starci budou míti sny.</verse>
				<verse number="18">Ano i na své služebníky a své služebnice vyleji v ony dny ze svého Ducha, i budou prorokovati.</verse>
				<verse number="19">A učiním divy nahoře na nebi a zázraky dole na zemi: krev a oheň, páru a dým,</verse>
				<verse number="20">slunce se obrátí ve tmu a měsíc v krev, dříve než přijde den Hospodinův, velký a slavný.</verse>
				<verse number="21">A každý, kdo bude vzývati jméno Hospodinovo, bude spasen.' “</verse>
				<verse number="22">„Muži izraelští, poslyšte slova tato: Ježíše Nazaretského, muže osvědčeného u vás od Boha mocnými skutky a divy i zázraky, které Bůh činil skrze něho mezi vámi, jak sami víte,</verse>
				<verse number="23">toho, který byl vydán pevným úradkem a předvedením Božím, rukama bezbožníků jste ukřižovali a usmrtili.</verse>
				<verse number="24">Ale Bůh ho zprostil bolestí smrti a vzkřísil ho z mrtvých, neboť bylo nemožné, aby byl od ní držen.</verse>
				<verse number="25">Vždyť David praví o něm:,Viděl jsem Hospodina před sebou stále, neboť je po mé pravici, abych se nezviklal.</verse>
				<verse number="26">Proto se zaradovalo mé srdce a zaplesal můj jazyk, ano i mé tělo odpočine v naději.</verse>
				<verse number="27">Neboť nenecháš mou duši v podsvětí a nedopustíš, aby tvůj Světec podlehl porušení.</verse>
				<verse number="28">Oznámils mi cesty života a naplníš mě radostí před tváří svou.' “</verse>
				<verse number="29">„Muži bratří, smím vám otevřeně říci o praotci Davidovi, že zemřel a byl pochován a že jeho hrob jest u nás až do dnešního dne.</verse>
				<verse number="30">Poněvadž tedy byl prorokem a věděl, že Bůh se mu zavázal přísahou povýšiti (jednoho) z jeho potomků na jeho trůn,</verse>
				<verse number="31">zíraje do budoucnosti, pověděl to o vzkříšení Mesiášově, že totiž nebude ponechán v podsvětí, ani že jeho tělo nepodlehne porušení.</verse>
				<verse number="32">Tohoto Ježíše vzkřísil Bůh; my všichni jsme toho svědky.</verse>
				<verse number="33">Když byl tedy povýšen pravicí Boží a dostal zaslíbení Ducha svatého od Otce, vylil jej, jak vy (nyní) vidíte i slyšíte.</verse>
				<verse number="34">Vždyť ne David vstoupil na nebesa, neboť sám přece praví:,Řekl Hospodin mému Pánu: Seď po mé pravici,</verse>
				<verse number="35">dokud nepoložím tvé nepřátele za podnož tvým nohám!' “</verse>
				<verse number="36">„Najisto tedy věz, celý izraelský národe, že Bůh jej – toho Ježíše, kterého vy jste ukřižovali – učinil i Pánem i Vykupitelem.“</verse>
				<verse number="37">Když to uslyšeli, byli hluboce dojati a řekli Petrovi a ostatním apoštolům: „Co máme činiti, muži bratří?“</verse>
				<verse number="38">Petr jim pravil: „Čiňte pokání a každý z vás se dej pokřtíti ve jménu Ježíše Krista na odpuštění svých hříchů, a dostanete dar Ducha svatého.</verse>
				<verse number="39">Vždyť pro vás i pro vaše děti platí to zaslíbení, a pro všechny, kteří jsou v dáli, ať kohokoliv povolá Pán, Bůh náš.“</verse>
				<verse number="40">A ještě mnoha jinými slovy podával jim svědectví a napomínal je takto: „Zachraňte se z tohoto zvrhlého pokolení!“</verse>
				<verse number="41">I byli pokřtěni ti, kteří přijali jeho slovo; v onen den se jich připojilo asi tři tisíce duší.</verse>
				<verse number="42">Žili pak podle apoštolského učení v (bratrském) soužití, v lámání chleba a na modlitbách.</verse>
				<verse number="43">Na každého přicházela bázeň, neboť také mnoho divů a zázraků se dělo skrze apoštoly [v Jerusalemě a veliký strach byl mezi všemi].</verse>
				<verse number="44">Všichni věřící se drželi pospolu a měli všechno společné.</verse>
				<verse number="45">Prodávali své statky i majetek a rozdělovali je mezi všechny, jak komu bylo potřeba.</verse>
				<verse number="46">Denně také dleli svorně v chrámě, po domech lámali chléb a s veselím a s upřímným srdcem přijímali pokrm a</verse>
				<verse number="47">chválili Boha, jsouce v přízni u všeho lidu. Pán pak připojoval k nim denně ty, kdož přicházeli k spáse.</verse>
			</chapter>
			<chapter number="3">
				<verse number="1">Petr a Jan šli do chrámu k modlitbě na devátou hodinu.</verse>
				<verse number="2">Tu nesli jakéhosi muže, který byl chromý od narození. – Den co den jej kladli k chrámové bráně jménem „Krásná“, aby prosil o almužnu návštěvníky chrámu. –</verse>
				<verse number="3">Když uzřel, jak Petr a Jan chtějí vejíti do chrámu, prosil o almužnu.</verse>
				<verse number="4">Ale Petr s Janem upřel naň oči a řekl: „Podívej se na nás!“</verse>
				<verse number="5">I hleděl na ně pozorně v naději, že něco od nich dostane.</verse>
				<verse number="6">Ale Petr řekl: „Zlata a stříbra nemám, ale co mám, to ti dám: ve jménu Ježíše Krista Nazaretského [vstaň a] choď!“</verse>
				<verse number="7">A vzal ho za pravou ruku a pozdvihl ho. A hned přišla síla do jeho nohou a kostí.</verse>
				<verse number="8">Vyskočiv postavil se a chodil. Vešel s nimi do chrámu, chodě, poskakuje a chvále Boha.</verse>
				<verse number="9">Veškerý lid viděl, jak chodí a chválí Boha.</verse>
				<verse number="10">I poznali v něm toho, který jako žebrák sedával u Krásné brány chrámové, a byli naplněni úžasem a podivem nad tím, co se mu přihodilo.</verse>
				<verse number="11">Poněvadž se však držel Petra a Jana, seběhl se k nim pln úžasu veškerý lid v podloubí, které se nazývá Šalomounovo.</verse>
				<verse number="12">Když to Petr uzřel, promluvil k lidu: „Muži izraelští, proč se tomu divíte anebo proč hledíte na nás, jako bychom byli svou mocí nebo silou způsobili, že tento chodí?</verse>
				<verse number="13">Bůh Abrahamův, Bůh Izákův a Bůh Jakubův, Bůh otců našich oslavil svého Syna Ježíše. Toho vy jste vydali Pilátovi a před ním zapřeli, když on se jej rozhodl propustit.</verse>
				<verse number="14">Vy jste zapřeli Svatého a Spravedlivého a požádali jste, aby vám byl darován muž vrah.</verse>
				<verse number="15">Původce života jste usmrtili, ale Bůh ho vzkřísil z mrtvých; my jsme toho svědky.</verse>
				<verse number="16">A pro víru v jméno jeho dodalo jeho jméno síly tomuto (člověku), kterého vidíte i znáte. Ano, ta víra, která jest od něho, dala mu to plné zdraví před očima vás všech.“</verse>
				<verse number="17">„A nyní, bratří, vím, že jste to učinili z nevědomosti, i vaši předáci.</verse>
				<verse number="18">Ale Bůh naplnil tak to, co předpověděl ústy všech proroků: utrpení svého Pomazaného.</verse>
				<verse number="19">Čiňte tedy pokání a obraťte se, aby byly shlazeny vaše hříchy!</verse>
				<verse number="20">Pak přijdou časy občerstvení před Pánem a On pošle Krista Ježíše, kterého vám předurčil.</verse>
				<verse number="21">Jeho musí přijmouti nebe až do časů obnovy všech věcí, jak o tom mluvil Bůh ústy svých svatých proroků odvěkých.</verse>
				<verse number="22">Mojžíš pravil:,Proroka jako mne vzbudí vám Hospodin, Bůh váš, z vašich bratří. Toho poslouchejte ve všem, co bude vám mluviti!</verse>
				<verse number="23">Kdo však toho proroka neposlechne, ten bude vyhlazen z lidu'.</verse>
				<verse number="24">Také všichni proroci od Samuela i po něm, kteří mluvili, zvěstovali tyto dny.</verse>
				<verse number="25">Vy jste synové proroků a úmluvy, kterou Bůh učinil s našimi otci, když pravil k Abrahamovi:,A v tvém potomstvu budou požehnána všechna pokolení země.'</verse>
				<verse number="26">Vám nejprve Bůh vzbudil svého Syna a poslal ho, aby vám žehnal, aby se každý odvrátil od svých nepravostí.“</verse>
			</chapter>
			<chapter number="4">
				<verse number="1">Mezitím však co mluvili k lidu, přistoupili k nim kněží a velitel chrámové stráže i saduceové.</verse>
				<verse number="2">Tito totiž těžce nesli, že učí lid a že v Ježíši hlásají zmrtvýchvstání.</verse>
				<verse number="3">A dali je zajmouti a vsaditi do žaláře až do příštího dne, neboť již byl večer.</verse>
				<verse number="4">Mnozí z těch, kdož slyšeli to slovo, uvěřili a počet mužů dosáhl pěti tisíc.</verse>
				<verse number="5">Druhého dne se shromáždili v Jerusalemě jejich předáci a starší a zákonÍci,</verse>
				<verse number="6">též velekněz Annáš i Kaifáš, Jan i Alexander, a všichni ostatní z velekněžského rodu.</verse>
				<verse number="7">Postavili je doprostřed a tázali se: „Jakou pravomocí nebo v čím jméně vy jste to učinili?“</verse>
				<verse number="8">Tu Petr naplněn Duchem svatým řekl k nim: „Předáci lidu a starší, [poslyšte]!</verse>
				<verse number="9">Jestliže my jsme dnes vyslýcháni pro s dobrodiní na člověku nemocném, čím on byl uzdraven,</verse>
				<verse number="10">budiž známo vám i celému izraelskému národu: Ve jménu [Pána našeho] Ježíše Krista Nazaretského, kterého jste vy ukřižovali, kterého však Bůh vzkřísil z mrtvých, skrze toho stojí tento před vámi zdráv.</verse>
				<verse number="11">To je ten kámen, který byl zavržen od vás stavitelů, ale který se stal kamenem úhelným.</verse>
				<verse number="12">A není v nikom jiném spásy; neboť není jiného jména pod nebem daného lidem, v němž bychom mohli býti spaseni.“</verse>
				<verse number="13">Oni pak pozorovali Petrovu a Janovu neohroženost a když shledali, že jsou to lidé neučení a prostí, divili se a poznávali, že bývali s Ježíšem.</verse>
				<verse number="14">Poněvadž však viděli, že u nich stojí také ten uzdravený člověk, nemohli nic namítnouti.</verse>
				<verse number="15">Rozkázali jim však, aby vyšli z velerady ven, a radili se vespolek řkouce:</verse>
				<verse number="16">„Co máme učiniti s těmito lidmi? Neboť je zjevno všem obyvatelům jerusalemským, že skutečně učinili zázrak, a nemůžeme to popříti.</verse>
				<verse number="17">Avšak aby se to dále mezi lidem nerozhlašovalo, pohrozme jim, aby v tom jméně nemluvili již nikomu z lidí!“</verse>
				<verse number="18">A když je zavolali, přikázali (jim), aby vůbec nemluvili ani neučili ve jménu Ježíšovu.</verse>
				<verse number="19">Ale Petr a Jan jim odpověděli: „Posuďte, je-li spravedlivé před Bohem, abychom poslouchali více vás než Boha!</verse>
				<verse number="20">Neboť my nemůžeme nemluviti to, co jsme viděli a slyšeli.“</verse>
				<verse number="21">Oni (jim) však pohrozili a propustili je – neboť nenalezli, jak by je potrestali – a to kvůli lidu, poněvadž všichni velebili Boha pro to, co se stalo.</verse>
				<verse number="22">Vždyť více než čtyřicet let měl ten člověk, který byl zázračně uzdraven.</verse>
				<verse number="23">Byvše propuštěni, přišli k svým a pověděli jim všechno, co jim velekněží a starší řekli.</verse>
				<verse number="24">Když (to) tito uslyšeli, pozdvihli všichni do jednoho (svůj) hlas k Bohu a pravili: „Pane, ty jsi stvořil nebe a zemi, moře i všechno, co je na nich!</verse>
				<verse number="25">Ty jsi ústy našeho otce Davida, svého služebníka, v Duchu svatém řekl:,Proč se vzbouřili pohani a proč vymyslili marné věci národové?</verse>
				<verse number="26">Proč povstali králové země a sešli se vespolek knížata proti Pánu a proti jeho Pomazanému?' “</verse>
				<verse number="27">„Neboť v tomto městě se skutečně sešli Herodes a Pontský Pilát s pohany a s lidem izraelským proti tvému svatému Synu Ježíšovi – kterého jsi pomazal –</verse>
				<verse number="28">aby provedli, co tvá ruka a tvůj úradek předem ustanovily.</verse>
				<verse number="29">Nyní, Pane, viz, jak hrozí, a dej svým služebníkům, aby se vší neohrožeností mluvili tvé slovo!</verse>
				<verse number="30">Pozvedni svou ruku k uzdravování a konání zázraků a divů jménem svatého svého Syna Ježíše!“</verse>
				<verse number="31">Po této modlitbě se otřáslo místo, kde byli shromážděni, a všichni byli naplněni Duchem svatým; i mluvili slovo Boží neohroženě.</verse>
				<verse number="32">Obec věřících měla jedno srdce a jednu duši; nikdo z nich nenazýval něco ze svého majetku vlastním, nýbrž všechno bylo jim společné.</verse>
				<verse number="33">A velikou mocí vydávali apoštolové svědectví o zmrtvýchvstání Pána našeho Ježíše [Krista], a veliká milost byla v nich všech.</verse>
				<verse number="34">Vždyť nebylo mezi nimi ani žádného chuďasa, poněvadž majetníci polí nebo domů je prodávali a stržené za ně peníze přinášeli a</verse>
				<verse number="35">kladli apoštolům k nohám. Rozdávalo se pak každému, jak bylo komu potřebí.</verse>
				<verse number="36">Tak (na příklad) levita Josef, rodem z Kypru, apoštoly nazvaný Barnabáš, to jest v překladě „Syn útěchy“,</verse>
				<verse number="37">maje pole, prodal je a peníze za ně přinesl a položil je apoštolům k nohám.</verse>
			</chapter>
			<chapter number="5">
				<verse number="1">Jeden muž však, jménem</verse>
				<verse number="2">Ananiáš, se svou manželkou Safírou prodal pozemek a s vědomím své manželky ponechal si lstivě část z peněz za pozemek. Jakýsi díl přinesl a položil jej apoštolům k nohám.</verse>
				<verse number="3">Ale Petr řekl: „Ananiáši, proč naplnil ďábel tvé srdce, abys selhal Duchu svatému a aby sis lstivě ponechal pro sebe část z peněz za pole?</verse>
				<verse number="4">Copak, jsouc neprodáno, nepatřilo tobě, a když jsi je prodal, (nebyly peníze) v tvé moci? Proč sis usmyslil tuto věc? Neselhal jsi lidem, nýbrž Bohu.“</verse>
				<verse number="5">Při těch slovech padl Ananiáš a skonal. I padla veliká bázeň na všechny, kteří to slyšeli.</verse>
				<verse number="6">Mládenci pak vstali, zavinuli ho, vynesli a pochovali.</verse>
				<verse number="7">Asi po třech hodinách přišla i jeho manželka, aniž věděla, co se přihodilo.</verse>
				<verse number="8">I řekl jí Petr: „Pověz mi, [ženo,] za tolik jste to pole prodali?“ Ona řekla: „Ano, za tolik.“</verse>
				<verse number="9">A Petr k ní: „Proč jste se umluvili pokoušeti Ducha Páně? Hle, nohy těch, kteří pochovali tvého muže, jsou přede dveřmi a vynesou (i) tebe.“</verse>
				<verse number="10">I padla hned před jeho nohy a skonala. Když pak mládenci vešli, nalezli ji mrtvou. Vynesli (ji) a pochovali vedle jejího muže.</verse>
				<verse number="11">I zmocnila se veliká bázeň celé křesťanské obce i všech, kteří o tom slyšeli.</verse>
				<verse number="12">Rukama apoštolů se dělo mezi lidem mnoho zázraků a divů. Všichni bývali svorně v podloubí Šalomounově.</verse>
				<verse number="13">Z ostatních však se nikdo neodvažoval připojit se k nim; ale lid je velebil.</verse>
				<verse number="14">Vždy více přibývalo Pánu věřících, množství mužů i žen.</verse>
				<verse number="15">I vynášeli nemocné na ulice a kladli je na lůžka i nosítka, aby alespoň stín kolemjdoucího Petra zastínil někoho z nich [a aby byli osvobozeni od svých nemocí].</verse>
				<verse number="16">Přicházelo do Jerusalema také množství lidu z okolních měst a přinášeli nemocné a nečistými duchy sužované. Ti všichni byli uzdravováni.</verse>
				<verse number="17">Tu povstal velekněz a všichni jeho přívrženci, to je strana saducejská, byli naplněni řevnivostí.</verse>
				<verse number="18">Dali zajmouti apoštoly a vsadili je do veřejného vězení.</verse>
				<verse number="19">Avšak anděl Páně otevřel v noci žalářní dveře, vyvedl je ven a řekl:</verse>
				<verse number="20">„Jděte, postavte se a mluvte v chrámě lidu všechna slova toho života!“</verse>
				<verse number="21">Jakmile to uslyšeli, vešli na úsvitě do chrámu a učili. Když pak přišel velekněz a jeho přívrženci, svolali veleradu, a to všechny starší izraelských synů, a poslali do žaláře, aby je přivedli.</verse>
				<verse number="22">Když však služebníci přišli [a otevřeli vězení], nenalezli je. I vrátili se a ohlásili:</verse>
				<verse number="23">„Žalář jsme nalezli sice zavřený naprosto bezpečně, též stráže stály přede dveřmi, avšak když jsme otevřeli, nenalezli jsme uvnitř nikoho.“</verse>
				<verse number="24">Po té zprávě byl velitel chrámové stráže i velekněží na rozpacích o nich, co by to znamenalo.</verse>
				<verse number="25">Tu kdosi přišel a oznámil jim: „Hle, muži, které jste vsadili do vězení, jsou v chrámě a učí lid!“</verse>
				<verse number="26">I odešel velitel se služebníky a přivedl je; avšak bez násilí, neboť se báli lidu, aby je neukamenovali.</verse>
				<verse number="27">Když je přivedli, postavili je ve veleradě. I promluvil k nim velekněz takto:</verse>
				<verse number="28">„Přísně jsme vám přikázali, abyste neučili v tom jméně, a hle, naplnili jste Jerusalem svým učením a chcete uvésti na nás krev toho člověka.“</verse>
				<verse number="29">Petr však a apoštolové odpověděli: „Poslouchati sluší více Boha než lidí.</verse>
				<verse number="30">Bůh otců našich vzkřísil Ježíše, kterého jste vy pověsili na dřevo a usmrtili.</verse>
				<verse number="31">Toho povýšil Bůh svou pravicí za panovníka a vykupitele, aby dal změnu smýšlení a odpuštění hříchů izraelskému národu.</verse>
				<verse number="32">A my jsme svědky těch věcí, i Duch svatý, kterého Bůh dal těm, kdož ho poslouchají.“</verse>
				<verse number="33">Když to uslyšeli, pukali hněvem a pomýšleli je usmrtiti.</verse>
				<verse number="34">Ale jeden farizej jménem Gamaliel, učitel zákona, vážený u všeho lidu, povstal ve veleradě a rozkázal, aby ty lidi na chvíli vyvedli ven.</verse>
				<verse number="35">Potom jim řekl: „Muži izraelští, dobře si rozmyslete při těchto lidech, co chcete učiniti!</verse>
				<verse number="36">Neboť před krátkou dobou povstal Theudas a pravil o sobě, že je cosi (velikého), a přidrželo se ho asi čtyři sta mužů; byl však usmrcen a všichni jeho přívrženci byli rozptýleni a zničeni.</verse>
				<verse number="37">Po něm povstal za dnů soupisu Juda Galilejský a svedl za sebou lid. Také on zahynul a všichni jeho přívrženci byli rozprášeni.“</verse>
				<verse number="38">„A proto nyní vám pravím: Upusťte od těchto lidí a nechte je; neboť je-li z lidí ten záměr nebo to dílo, rozpadne se;</verse>
				<verse number="39">je-li však od Boha, nebudete moci je zničiti, abyste snad nebyli shledáni odbojníky proti Bohu.“</verse>
				<verse number="40">I souhlasili s ním. Povolali si apoštoly, dali je zmrskat a zakázali jim [vůbec] mluviti ve jménu Ježíšovu a propustili je.</verse>
				<verse number="41">Ti šli z velerady s radostí nad tím, že byli uznáni za hodny trpěti pohanu pro jméno Ježíšovo.</verse>
				<verse number="42">A nepřestávali den co den v chrámě i po domech učit a hlásat Krista Ježíše.</verse>
			</chapter>
			<chapter number="6">
				<verse number="1">V oněch dnech, když se rozmnožoval počet učedníků, nastala nevole Hellenistů proti Hebrejům, že při denním podělování byly jejich vdovy zanedbávány.</verse>
				<verse number="2">Proto dvanáct apoštolů svolalo k sobě shromáždění učedníků a řekli: „Není správné, abychom my zanechali slova Božího a posluhovali stolům.</verse>
				<verse number="3">Proto, bratří, vyhlédněte si ze sebe sedm mužů dobré pověsti, plných Ducha svatého a moudrosti, abychom je ustanovili k tomu úkonu!</verse>
				<verse number="4">My však zůstaneme při modlitbě a službě slova.“</verse>
				<verse number="5">Ta řeč se zalíbila celému shromáždění. I vyvolili Štěpána, muže plného víry a Ducha svatého, (dále) Filipa, Prochora, Nikanora, Timona, Parmenu a Mikuláše, proselytu z Antiochie.</verse>
				<verse number="6">Ty představili apoštolům; a oni po modlitbě vložili na ně ruce.</verse>
				<verse number="7">A slovo Páně se šířilo a počet učedníků v Jerusalemě vzrůstal velice. Také četný zástup kněží přijímal víru.</verse>
				<verse number="8">Štěpán, jsa pln milosti a síly, činil veliké divy a zázraky mezi lidem.</verse>
				<verse number="9">I povstali někteří ze synagogy zvané Libertinských a Kyrenských a Alexandrijských a z těch, kteří byli z Kilikie a Asie, a hádali se se Štěpánem.</verse>
				<verse number="10">Ale nemohli odolati moudrosti a Duchu, který jím mluvil.</verse>
				<verse number="11">Tu navedli muže, aby řekli, že ho slyšeli rouhavě mluvit proti Mojžíšovi a proti Bohu.</verse>
				<verse number="12">A (tak) pobouřili lid a starší i zákoníky. Přepadli ho, chytili a přivedli do velerady;</verse>
				<verse number="13">a postavili křivé svědky, a ti pravili:</verse>
				<verse number="14">„Tento člověk ustavičně mluví slova proti svatému místu a proti zákonu; neboť jsme ho slyšeli mluviti:,Ten Ježíš Nazaretský zničí toto místo a změní ustanovení, která nám dal Mojžíš.' „</verse>
				<verse number="15">I pohlédli na něho upřeně všichni členové velerady a uzřeli jeho tvář podobnou tváři anděla.</verse>
			</chapter>
			<chapter number="7">
				<verse number="1">Velekněz pak řekl: „Je tomu tak?“</verse>
				<verse number="2">A on pravil: „Muži bratří a otcové, poslyšte: Bůh slávy se zjevil našemu otci Abrahamovi, když žil v Mesopotamii, dříve než se usadil v Haranu,</verse>
				<verse number="3">a řekl mu:,Vyjdi ze své země a od svého příbuzenstva a pojď do země, kterou ti ukáži!'</verse>
				<verse number="4">I vyšel z chaldejské země a bydlil v Haranu. Odtud ho po smrti jeho otce přestěhoval (Bůh) do této země, v které vy nyní bydlíte.</verse>
				<verse number="5">Ale nedal mu v ní dědičného území ani na píď, nýbrž zaslíbil jemu i jeho potomstvu dáti ji ve vlastnictví, třebas tehdy ještě neměl syna.</verse>
				<verse number="6">Ano, Bůh [mu] řekl, že jeho potomstvo bude pohostinnu v zemi cizí a že je uvedou v poddanství a budou s ním zle nakládati po čtyři sta let.</verse>
				<verse number="7">,Ale národ, jemuž budou sloužiti, budu souditi já,' pravil Pán;,a potom vyjdou a budou mně sloužiti na tomto místě.'</verse>
				<verse number="8">I dal mu úmluvu obřízky. A zplodil Izáka a obřezal ho osmého dne; Izák pak Jakuba a Jakub dvanáct patriarchů.“</verse>
				<verse number="9">„A patriarchové z řevnivosti prodali Josefa do Egypta, ale Bůh byl s ním a</verse>
				<verse number="10">vysvobodil ho ze všeho jeho soužení a dal mu milost i moudrost před faraonem, egyptským králem. A (ten) ho ustanovil vládcem nad Egyptem i nad celým svým domem.“</verse>
				<verse number="11">„Přišel však hlad a veliké soužení na celý Egypt i na Kanaan a otcové naši nenalézali potravu.</verse>
				<verse number="12">Ale Jakub se dověděl, že v Egyptě jest obilí. Poslal (tam) naše otce po prvé.</verse>
				<verse number="13">Po druhé se dal Josef svým bratřím poznati a farao poznal i jeho původ.</verse>
				<verse number="14">Poslal pak Josef pro svého otce Jakuba i pro celé své příbuzenstvo, celkem pětasedmdesát duší.</verse>
				<verse number="15">I sestoupil Jakub do Egypta a (tam) zemřel on i naši otcové.</verse>
				<verse number="16">Přenesli je do Sichemu a pochovali v hrobě, který koupil kdysi za stříbro Abraham od synů Hemora v Sichemu.“</verse>
				<verse number="17">„Když pak se přibližoval čas zaslíbení, které Bůh dal Abrahamovi, národ v Egyptě vzrostl a rozmnožil se,</verse>
				<verse number="18">až se dostal k vládě nad Egyptem jiný král, který neznal Josefa.</verse>
				<verse number="19">Ten užil lsti proti našemu národu, sužoval naše otce, aby odkládali svá nemluvňátka, aby nezůstala na živu.“</verse>
				<verse number="20">„V tom čase se narodil Mojžíš a byl Bohu milý. Po tři měsíce byl chován v domě svého otce.</verse>
				<verse number="21">Když pak byl odložen, vzala ho faraonova dcera a vychovala si ho jako svého syna.</verse>
				<verse number="22">I byl Mojžíš vzdělán ve vší egyptské moudrosti a byl mocný slovy i skutky.“</verse>
				<verse number="23">„Když dovršoval čtyřicet let, přišlo mu na mysl navštívit své bratry, syny izraelské.</verse>
				<verse number="24">Spatřiv jednoho, jak trpí bezpráví, zastal se ho a pomstil utiskovaného tím, že zabil Egypťana.</verse>
				<verse number="25">Domníval se, že bratří (z toho) poznají, že jim jeho rukou Bůh přináší vysvobození; ale oni (to) nepochopili.</verse>
				<verse number="26">Druhého dne se ukázal u nich, když se vadili. I nabádal je ke smíru slovy:,Muži, jste bratří, proč ubližujete jeden druhému?'</verse>
				<verse number="27">Ale ten, který činil bezpráví svému bližnímu, odehnal ho se slovy:,Kdo tě ustanovil nad námi vládcem a soudcem?</verse>
				<verse number="28">Copak chceš ty mě usmrtiti, jako jsi včera usmrtil Egypťana?'</verse>
				<verse number="29">I utekl Mojžíš pro to slovo a bydlel jako cizinec v madianské zemi a tam zplodil dva syny.“</verse>
				<verse number="30">„Když uplynulo čtyřicet let, zjevil se mu na poušti pod horou Sinaj anděl v plameni hořícího keře.</verse>
				<verse number="31">Jakmile to Mojžíš uzřel, podivil se tomu vidění. A když se přibližoval, aby se podíval, zazněl k němu hlas Páně:</verse>
				<verse number="32">,Já jsem Bůh tvých otců, Bůh Abrahamův, Bůh Izákův a Bůh Jakubův.' Pln hrůzy se neosměloval Mojžíš popatřit.</verse>
				<verse number="33">Ale Hospodin mu řekl:,Zuj obuv se svých nohou, neboť místo, na němž stojíš, je půda svatá!</verse>
				<verse number="34">Viděl jsem utrpení svého lidu v Egyptě a uslyšel jsem jeho vzdechy; i sestoupil jsem, abych je vysvobodil. A nyní pojď, pošlu tě do Egypta!' “</verse>
				<verse number="35">„Toho Mojžíše, kterého odmítli slovy:,Kdo tě ustanovil vládcem a soudcem?', toho poslal Bůh jako vládce a vysvoboditele pod ochranou anděla, který se mu zjevil v keři.</verse>
				<verse number="36">Ten je vyvedl a činil divy a zázraky v egyptské zemi a v Rudém moři i na poušti po čtyřicet let.</verse>
				<verse number="37">To je ten Mojžíš, který řekl synům izraelským:,Proroka jako mne vzbudí vám Bůh z vašich bratří, [toho poslouchejte!]'</verse>
				<verse number="38">To je ten, jenž žil ve shromáždění na poušti ve styku s andělem – který k němu mluvil na hoře Sinaj – a s našimi otci, ten dostal slova života, aby je dal nám.</verse>
				<verse number="39">Ale toho nechtěli otcové naši poslouchat, nýbrž odmítli ho a obrátili se v svém srdci do Egypta.</verse>
				<verse number="40">Řekli Aronovi:,Udělej nám bohy, aby šli před námi, neboť nevíme, co se přihodilo Mojžíšovi, který nás vyvedl z Egypta!'</verse>
				<verse number="41">I zhotovili v oněch dnech tele a obětovali modle a radovali se nad dílem svých rukou.</verse>
				<verse number="42">Ale Bůh se od nich odvrátil a nechal je propadnouti službě nebeským tělesům, jak je psáno v knize Proroků:,Copak jste mně přinášeli krvavé i nekrvavé oběti po čtyřicet let na poušti, izraelský národe?</verse>
				<verse number="43">Vždyť jste nosili s sebou Molochův stánek a hvězdu svého boha Remfama, obrazy to, které jste zhotovili, abyste se jim klaněli. I přesídlím vás za Babylon.' “</verse>
				<verse number="44">„Stánek úmluvy měli naši otcové na poušti, jak jim to nařídil Bůh v své řeči k Mojžíšovi, aby jej zbudoval podle vzoru, který dříve viděl.</verse>
				<verse number="45">A ten přejali naši otcové a vnesli s sebou za vůdcovství Josuova do země pohanů, které Bůh vyhnal před tváří našich otců; (tak zůstal) až do dnů</verse>
				<verse number="46">Davida, který nalezl milost před Bohem a prosil, aby směl vyhledati stánek Bohu Jakubovu.</verse>
				<verse number="47">Šalomoun mu však vystavěl dům.</verse>
				<verse number="48">Ale Nejvyšší nepřebývá v domech lidskýma rukama zbudovaných, jak dí prorok:</verse>
				<verse number="49">,Nebe je můj trůn, země podnož mých nohou. Jaký dům mi vystavíte vy? praví Hospodin. Anebo které je místo pro můj odpočinek?</verse>
				<verse number="50">Což neučinila to všecko má ruka?' “</verse>
				<verse number="51">„Tvrdošíjní a neobřezaní srdcem i ušima! Jako vaši otcové, tak i vy se vždycky protivíte Duchu svatému.</verse>
				<verse number="52">Kterého z proroků nepronásledovali vaši otcové? Ano i usmrtili ty, kteří předpovídali příchod tohoto Spravedlivého. Vy jste se nyní stali jeho zrádci a vrahy, vy,</verse>
				<verse number="53">kteří jste sice přijali zákon k nařízení andělů, ale nezachovali jste ho.“</verse>
				<verse number="54">Při té řeči pukali hněvem v svém srdci a skřípali zuby na něho.</verse>
				<verse number="55">On však, jsa pln Ducha svatého, pohlédl k nebi a uzřel slávu Boží a Ježíše po pravici Boží.</verse>
				<verse number="56">I řekl: „Aj, vidím nebesa otevřená a Syna člověka po pravici Boží!“</verse>
				<verse number="57">Ale oni vzkřikli hlasitě, zacpali si uši a všichni do jednoho se na něj obořili.</verse>
				<verse number="58">A vytáhli ho ven z města a kamenovali ho. Svědkové odložili svá vrchní roucha k nohám mladíka, který se nazýval Šavel.</verse>
				<verse number="59">I kamenovali Štěpána, který se modlil: „Pane Ježíši, přijmi ducha mého!“</verse>
				<verse number="60">A padl na kolena a zvolal silným hlasem: „Pane, nepokládej jim to za hřích!“ Po těch slovech zesnul [v Pánu]. Šavel též souhlasil s jeho usmrcením.</verse>
			</chapter>
			<chapter number="8">
				<verse number="1">V ten den došlo k velikému pronásledování Církve v Jerusalemě. Všichni, kromě apoštolů, se rozprchli po krajinách judských a samařských.</verse>
				<verse number="2">Štěpána pak pochovali bohabojní muži a velmi nad ním při pohřbu plakali.</verse>
				<verse number="3">Ale Šavel hubil Církev dále. Vcházel do jednotlivých domů, zajímal muže i ženy a dával je do žaláře.</verse>
				<verse number="4">Ti tedy, kteří se rozprchli, chodili, hlásajíce slovo Boží.</verse>
				<verse number="5">Filip přišel pak do města Samaře a hlásal jim Krista.</verse>
				<verse number="6">I upírali zástupové mysl na to, co Filip mluvil, svorně poslouchajíce a dívajíce se na zázraky, které činil;</verse>
				<verse number="7">neboť z mnoha posedlých vycházeli nečistí duchové s velikým křikem a mnoho ochrnulých i kulhavých bylo uzdraveno.</verse>
				<verse number="8">Proto nastala v tom městě veliká radost.</verse>
				<verse number="9">V městě (již) dlouho žil jakýsi muž jménem Šimon. Ten prováděl čáry a sváděl samařský lid říkaje, že je cosi velikého.</verse>
				<verse number="10">Všichni, malí i velcí, jej pozorovali a pravili: „Tento je moc Boží, která se nazývá Velikou.“</verse>
				<verse number="11">Poslouchali jej, protože je dlouhý čas mámil svými čáry.</verse>
				<verse number="12">Ale když uvěřili Filipovi, který hlásal o království Božím, byli křtěni ve jménu Ježíše Krista, muži i ženy.</verse>
				<verse number="13">Ano i sám Šimon uvěřil, dal se pokřtít a přidružil se k Filipovi. Když viděl, jak veliké se dějí divy a zázraky, nevycházel z úžasu.</verse>
				<verse number="14">Když apoštolé v Jerusalemě uslyšeli, že Samaře přijala slovo Boží, poslali k nim Petra a Jana.</verse>
				<verse number="15">Ti přišli a modlili se za ně, aby přijali Ducha svatého;</verse>
				<verse number="16">neboť ještě nesestoupil na nikoho z nich, nýbrž byli toliko pokřtěni ve jménu Pána Ježíše.</verse>
				<verse number="17">I vzkládali na ně ruce a oni přijímali Ducha svatého.</verse>
				<verse number="18">Když však Šimon uzřel, že se vzkládáním rukou apoštolských uděluje Duch [svatý], přinesl jim peníze a řekl:</verse>
				<verse number="19">„Dejte i mně tu moc, aby každý, na koho bych vložil ruce, přijal Ducha svatého!“</verse>
				<verse number="20">Petr však mu řekl: „Ať na tebe i s tvými penězi přijde zkáza, protože ses domníval, že dar Boží lze koupiti za peníze!</verse>
				<verse number="21">Nemáš podíl na tom ani nárok na to, neboť tvé srdce není upřímné před Bohem.</verse>
				<verse number="22">Proto čiň pokání za svou špatnost a pros Boha, snad ti bude tento úmysl tvého srdce odpuštěn, neboť</verse>
				<verse number="23">jak vidím, jsi pln hořké žluči a spoután nepravostí.“</verse>
				<verse number="24">Šimon pak řekl: „Modlete se vy za mne k Pánu, aby se mi nestalo nic z toho, co jste pravili!“</verse>
				<verse number="25">Jakmile tedy slovo Páně zvěstovali a jeho pravdivost dokázali, vraceli se do Jerusalema a kázali evangelium ve mnoha samařských osadách.</verse>
				<verse number="26">Anděl Páně pravil Filipovi: „Vstaň a jdi k poledni na cestu, která vede z Jerusalema do Gazy; ta cesta vede pustinou.“</verse>
				<verse number="27">I vstal a šel. A hle, Ethiop, komorník, mocný dvořan a nejvyšší pokladník ethiopské královny Kandáke, přijel do Jerusalema klanět se (Bohu).</verse>
				<verse number="28">A na zpáteční cestě, sedě na svém voze, četl proroka Izaiáše.</verse>
				<verse number="29">I řekl Duch svatý Filipovi: „Přistup a přidrž se toho vozu!“</verse>
				<verse number="30">Filip přiběhl a uslyšel ho, jak čte proroka Izaiáše. I řekl: „Rozumíš snad tomu, co čteš?“</verse>
				<verse number="31">On pak řekl: „A jak bych mohl, když mi to nikdo nevyloží?“ I poprosil Filipa, aby vystoupil a přisedl k němu.</verse>
				<verse number="32">Místo Písma, které četl, bylo toto: „Jako ovce k zabití je veden a jako mlčenlivý beránek před svým střihačem, tak neotevřel svá ústa.</verse>
				<verse number="33">V tom ponížení bylo soudu nad ním zneužito. Kdo může pochopiti jeho vrstevníky? Neboť vzat bude ze země jeho život.“</verse>
				<verse number="34">I promluvil komorník k Filipovi takto: „Prosím tě, o kom to mluví prorok? O sobě či o někom jiném?“</verse>
				<verse number="35">Tu Filip otevřel svá ústa, a vycházeje od toho Písma, zvěstoval mu Ježíše.</verse>
				<verse number="36">A jak jeli cestou, přijeli k jedné vodě. I řekl komorník: „Hle, tu je voda! Co zabraňuje, abych byl pokřtěn?“</verse>
				<verse number="37">[Filip pak řekl: „Věříš-li z celého srdce, může to býti.“ A on řekl: „Věřím, že Ježíš Kristus je Syn Boží.“]</verse>
				<verse number="38">I rozkázal zastaviti vůz, a oba sestoupili do vody, Filip i komorník; a pokřtil ho.</verse>
				<verse number="39">Sotva však vystoupili z vody. pojal Duch Páně Filipa, a komorník ho už nespatřil. Jel tedy svou cestou radostně.</verse>
				<verse number="40">Filip se octl z Azotě. Chodil a kázal ve všech městech evangelium, až přišel do Caesareje.</verse>
			</chapter>
			<chapter number="9">
				<verse number="1">Ale Šavel soptil ještě hrozbami a vraždou proti učedníkům Páně. I přistoupil k veleknězi</verse>
				<verse number="2">a žádal od něho listy pro synagogy do Damašku, aby, nalezne-li nějaké stoupence toho učení, muže i ženy, přivedl je v poutech do Jerusalema.</verse>
				<verse number="3">Když však byl na cestě a blížil se k Damašku, náhle ho ozářilo světlo s nebe.</verse>
				<verse number="4">I padl na zem a uslyšel hlas, který k němu praví: „Šavle, Šavle, proč mě pronásleduješ?“</verse>
				<verse number="5">On pak řekl: „Kdo jsi, Pane?“ A On: „Já jsem Ježíš, kterého ty pronásleduješ. [Ale těžko ti bude kopati proti ostnu.“</verse>
				<verse number="6">A chvěje se pravil s úžasem: „Pane, co chceš, abych činil?“ A Pán k němu:] „Vstaň a jdi do města; tam se ti poví, co máš činiti.“</verse>
				<verse number="7">Muži z jeho družiny stáli ohromeni; slyšeli hlas, ale neviděli nikoho.</verse>
				<verse number="8">I vstal Šavel se země, a když otevřel oči, neviděl nic. Vzali ho tedy za ruku a uvedli do Damašku.</verse>
				<verse number="9">I byl tam tři dny nevida, a nejedl ani nepil.</verse>
				<verse number="10">V Damašku žil jeden učedník jménem Ananiáš. I řekl k němu Pán u vidění: „Ananiáši!“ On řekl: „Tu jsem, Pane!“</verse>
				<verse number="11">A Pán k němu: „Vstaň a jdi do ulice, která se nazývá Přímá, a vyhledej v domě Judově muže jménem Šavla z Tarsu. Hle, modlí se!“ –</verse>
				<verse number="12">Viděl totiž (Šavel) u vidění, jak muž jménem Ananiáš přichází a vzkládá naň ruce, aby opět prohlédl. –</verse>
				<verse number="13">Ananiáš však odpověděl: „Pane, slyšel jsem s mnoha stran o tomto muži, kolik zlého učinil tvým věřícím v Jerusalemě.</verse>
				<verse number="14">I zde má moc od velekněží spoutati všecky, kteří vzývají tvé jméno.“</verse>
				<verse number="15">I řekl mu Pán: „Jdi, neboť tento je nástrojem ode mne vyvoleným, aby nesl mé jméno před pohany a krále i před syny izraelské!</verse>
				<verse number="16">Já mu zajisté ukáži, kolik musí trpěti pro mé jméno.“</verse>
				<verse number="17">I odešel Ananiáš, vešel do domu a vložil na něho ruce se slovy: „Bratře Šavle, Pán Ježíš, který se ti na cestě sem zjevil, poslal mě, abys prohlédl a byl naplněn Duchem svatým.“</verse>
				<verse number="18">A hned spadly s jeho očí jakoby šupiny a prohlédl; i vstal a dal se pokřtíti.</verse>
				<verse number="19">A přijav pokrm, posilnil se.</verse>
				<verse number="20">Zůstal pak několik dnů u učedníků v Damašku. A hned hlásal v synagogách, že Ježíš je Syn. Boží.</verse>
				<verse number="21">I žasli všichni, kteří ho slyšeli, a pravili: „Copak to není ten, který hubil v Jerusalemě vyznavače toho jména? A copak sem nepřišel, aby je v poutech dovedl k velekněžím?“</verse>
				<verse number="22">Ale Šavel si počínal statečněji a statečněji a uváděl do rozpaků židy, kteří bydleli v Damašku, dokazuje, že tento je Mesiáš.</verse>
				<verse number="23">Po mnoha dnech se uradili židé vespolek, že ho usmrtí;</verse>
				<verse number="24">ale jejich úmysl byl oznámen Pavlovi. Ve dne v noci hlídali u bran, aby ho usmrtili.</verse>
				<verse number="25">Avšak učedníci propustili ho v noci, spustivše ho v koši po hradbách.</verse>
				<verse number="26">Pak přišel do Jerusalema a pokoušel se připojiti k učedníkům, ale všichni se ho báli, poněvadž nevěřili, že jest učedníkem.</verse>
				<verse number="27">Barnabáš se ho však ujal a uvedl ho k apoštolům a vypravoval jim, jak (Šavel) na cestě uzřel Pána a že Pán k němu mluvil a jak potom v Damašku neohroženě mluvil ve jménu Ježíšovu.</verse>
				<verse number="28">I stýkal se s nimi v Jerusalemě, vcházeje i vycházeje a neohroženě jednaje ve jménu Páně.</verse>
				<verse number="29">Mluvil [také pohanům] a přel se s Hellenisty. Ale ti usilovali o to, aby ho usmrtili.</verse>
				<verse number="30">Když to zvěděli bratří, doprovodili ho do Caesareje a poslali do Tarsu.</verse>
				<verse number="31">Nyní měla Církev v celém Judsku i v Galileji a v Samařsku pokoj. Upevňovala se a žila v bázni Boží a vzrůstala potěchou Ducha svatého.</verse>
				<verse number="32">Když Petr obcházel všechny, přišel také k věřícím v Lyddě.</verse>
				<verse number="33">Tam nalezl jednoho člověka jménem Eneáše, který ležel již osm let ochrnulý na loži.</verse>
				<verse number="34">I řekl mu Petr: „Eneáši, [Pán] Ježíš Kristus tě uzdravuje! Vstaň a ustel si!“ A hned vstal.</verse>
				<verse number="35">Viděli ho všichni obyvatelé Lyddy a Saronu, i obrátili se k Pánu.</verse>
				<verse number="36">V Joppe žila jedna učednice jménem Tabitha, to jest v překlade Gazela. Ta konala mnoho dobrých skutků a dávala almužny.</verse>
				<verse number="37">Stalo se pak v oněch dnech, že se roznemohla a zemřela. I umyli ji a položili ji do hořejší síně.</verse>
				<verse number="38">A poněvadž Lydda byla blízko Joppe, poslali učedníci, když se dověděli, že je tam Petr, dva muže k němu s prosbou: „Neobtěžuj se přijíti až k nám!“</verse>
				<verse number="39">I vstal a šel s nimi. Když přišel, uvedli ho do hořejší síně. Tu obstoupily ho všechny vdovy plačíce a ukazovaly mu sukně i pláště, které jim Gazela udělala, když ještě žila mezi nimi.</verse>
				<verse number="40">Petr vypustiv všechny ven, padl na kolena a pomodlil se. Pak se obrátil k tělu a řekl: „Tabitho, vstaň!“ I otevřela oči, a když spatřila Petra, posadila se.</verse>
				<verse number="41">Podal jí pak ruku a pozdvihl ji. A povolal věřící i vdovy a představil ji živou.</verse>
				<verse number="42">I rozšířila se pověst o tom po celém Joppe a mnozí uvěřili v Pána.</verse>
				<verse number="43">Zůstal pak mnoho dní v Joppe u jakéhosi koželuha Šimona.</verse>
			</chapter>
			<chapter number="10">
				<verse number="1">V Caesareji žil jeden muž jménem Kornelius, setník tak zvané italské čety.</verse>
				<verse number="2">Žil s celým svým domem zbožně a bohabojně, dával lidu velké almužny a vždy se modlil k Bohu.</verse>
				<verse number="3">Ten viděl zřetelně u vidění asi kolem deváté hodiny denní, jak anděl Boží k němu vchází a jak mu praví: „Kornelie!“</verse>
				<verse number="4">On se pak naň podíval a uleknut řekl: „Co jest, pane?“ I řekl mu: „Tvé modlitby a tvé almužny vstoupily na paměť před Bohem.</verse>
				<verse number="5">Pošli nyní muže do Joppe a povolej k sobě Simona příjmením Petra!</verse>
				<verse number="6">Je hostem u jakéhosi koželuha Šimona, jenž má dům u moře. [Ten ti poví, co máš činiti.]“</verse>
				<verse number="7">Jakmile odešel anděl, který k němu mluvil, povolal dva ze svých služebníků a jednoho zbožného vojína z těch, kteří mu byli podřízeni,</verse>
				<verse number="8">a když jim všechno vyložil, poslal je do Joppe.</verse>
				<verse number="9">Druhého dne, když byli na cestě a přibližovali se k městu, vystoupil Petr na střechu se pomodlit. Bylo to kolem hodiny šesté.</verse>
				<verse number="10">Měl hlad a chtěl pojísti. Když mu (něco) chystali, dostal se do vytržení mysli.</verse>
				<verse number="11">I uzřel nebe otevřené a jakousi schránu dolů se snášející jako veliké prostěradlo; byla spouštěna za čtyři cípy s nebe na zem.</verse>
				<verse number="12">V ní byli všichni čtvernožci a pozemští plazi a nebeští ptáci.</verse>
				<verse number="13">I zazněl k němu hlas: „Vstaň, Petře, zabíjej a jez!“</verse>
				<verse number="14">Ale Petr řekl: „Ne, Pane, neboť nikdy jsem nejedl nic poskvrněného a nečistého!“</verse>
				<verse number="15">A hlas opět k němu po druhé (řekl): „Co Bůh prohlásil za čisté, ty nenazývej poskvrněným!“</verse>
				<verse number="16">To se stalo po třikrát, a hned nato byla vzata schrána do nebe.</verse>
				<verse number="17">Zatím co byl Petr sám u sebe na rozpacích, co znamená to vidění, které měl, hle, poslové od Kornelia doptali se na dům Šimonův a stanuli přede dveřmi.</verse>
				<verse number="18">Tázali se hlasitě, je-li tu hostem Šimon příjmením Petr.</verse>
				<verse number="19">Mezitím co Petr přemýšlel o vidění, řekl mu Duch: „Hle, tři muži tě hledají!</verse>
				<verse number="20">Vstaň tedy, sestup dolů a jdi s nimi beze všech rozpaků, neboť já jsem je poslal!“</verse>
				<verse number="21">I sestoupil Petr k těm mužům a řekl: „Hle, já jsem ten, koho hledáte; proč jste přišli?“</verse>
				<verse number="22">Oni řekli: „Setník Kornelius, muž spravedlivý a bohabojný, který má dobrou pověst u všeho židovského národa, dostal příkaz od svatého anděla, aby tě povolal do svého domu a vyslechl od tebe poučení.“</verse>
				<verse number="23">Tu je tedy pozval dovnitř a přijal je pohostinnu.</verse>
				<verse number="24">Druhého dne se vydal s nimi na cestu a někteří bratří z Joppe ho doprovodili. Den nato přišel do Caesareje. Kornelius je očekával, a proto (už) pozval k sobě své příbuzné a nejdůvěrnější přátele.</verse>
				<verse number="25">Když Petr chtěl vejiti, vyšel mu Kornelius naproti, padl mu k nohám a poklonil se.</verse>
				<verse number="26">Ale Petr ho pozvedl se slovy: „Vstaň, i já jsem člověk!“</verse>
				<verse number="27">A rozmlouvaje s ním, vešel dovnitř a nalezl tam četné shromáždění.</verse>
				<verse number="28">I řekl jim: „Vy víte, že muži židovskému není dovoleno stýkati se s mužem jiného pokolení nebo k němu přistupovati; ale mně ukázal Bůh, abych žádného člověka nenazýval poskvrněným nebo nečistým.</verse>
				<verse number="29">Proto, když jsem byl pozván, přišel jsem bez váhání. Ptám se vás tedy, proč jste mě pozvali?“</verse>
				<verse number="30">Kornelius řekl: „Před čtyřmi dny právě v tuto devátou hodinu jsem se modlil v svém domě. A hle, přede mnou stanul muž v bílém rouše</verse>
				<verse number="31">a řekl:,Kornelie, tvá modlitba je vyslyšena a tvých almužen je vzpomenuto před Bohem!</verse>
				<verse number="32">Pošli tedy do Joppe a povolej si Šimona příjmením Petra; ten je hostem v domě koželuha Šimona u moře.'</verse>
				<verse number="33">Ihned jsem tedy poslal k tobě a ty jsi dobře učinil, žes přišel. Nuže, my všichni stojíme nyní před tebou, abychom uslyšeli všecko, co ti přikázal Pán.“</verse>
				<verse number="34">Tu Petr otevřel svá ústa a mluvil:</verse>
				<verse number="35">„Vpravdě poznávám, že Bůh nestraní osobám, nýbrž v každém národě je mu příjemný ten, kdo se ho bojí a činí spravedlnost.</verse>
				<verse number="36">Bůh poslal (své) slovo svým synům izraelským, zvěstuje pokoj skrze Ježíše Krista, který je Pánem všech.</verse>
				<verse number="37">Vy znáte, co se dálo po celém Judsku, počínajíc od Galileje, po křtu, který kázal Jan.</verse>
				<verse number="38">Jak Bůh pomazal Ježíše Nazaretského Duchem svatým a mocí, a jak On chodil, dobře čině a uzdravuje všechny posedlé od ďábla; neboť Bůh byl s ním.</verse>
				<verse number="39">My jsme svědky všeho toho, co činil v zemi judské i v Jerusalemě. Toho pověsili na dřevo a usmrtili.</verse>
				<verse number="40">Bůh ho vzkřísil třetího dne a dal mu, aby se ukázal viditelně,</verse>
				<verse number="41">nikoli všemu lidu, nýbrž svědkům, které Bůh předem určil, totiž nám, kteří jsme s ním po jeho zmrtvýchvstání jedli a pili.</verse>
				<verse number="42">I přikázal nám, abychom hlásali lidu a svědčili, že On to jest, kterého Bůh ustanovil soudcem živých i mrtvých.</verse>
				<verse number="43">Jemu všichni proroci vydávají svědectví, že všichni, kdo v něho věří, skrze jeho jméno dostanou odpuštění hříchů.“</verse>
				<verse number="44">Když Petr ještě mluvil tato slova, sestoupil Duch svatý na všechny, kteří to slovo slyšeli.</verse>
				<verse number="45">I užasli věřící z obřízky, kteří přišli s Petrem, že se také na pohany vylila milost Ducha svatého.</verse>
				<verse number="46">Slyšeli je totiž mluviti různými jazyky a velebiti Boha.</verse>
				<verse number="47">Tu promluvil Petr: „Což může někdo odříci vodu, aby nebyli pokřtěni ti, kteří přijali Ducha svatého jak i my?“</verse>
				<verse number="48">A rozkázal je pokřtíti ve jménu [Pána] Ježíše Krista. Nato prosili ho, aby [u nich] několik dní pobyl.</verse>
			</chapter>
			<chapter number="11">
				<verse number="1">Apoštolové i bratří v Judsku uslyšeli, že i pohani přijali slovo Boží.</verse>
				<verse number="2">A když Petr přišel do Jerusalema, domlouvali mu ti, kteří byli z obřízky,</verse>
				<verse number="3">takto: „Proč jsi vešel k mužům neobřezaným a jedl s nimi?“</verse>
				<verse number="4">Tu jim to Petr počal vykládati po pořádku těmito slovy:</verse>
				<verse number="5">„Já jsem byl v městě Joppe a modlil jsem se; tu jsem měl u vytržení mysli vidění: jakási schrána jako veliké prostěradlo se snášela dolů, jsouc spouštěna za čtyři cípy s nebe; i snesla se až ke mně.</verse>
				<verse number="6">Když jsem se do toho pozorné podíval, uzřel jsem pozemské čtvernožce, šelmy, plazy a nebeské ptactvo.</verse>
				<verse number="7">Uslyšel jsem však také hlas, který mi pravil:,Vstaň, Petře, zabíjej a jez!'</verse>
				<verse number="8">I řekl jsem: Ne, Pane, neboť nikdy nic poskvrněného nebo nečistého nevešlo do mých úst!</verse>
				<verse number="9">A hlas promluvil s nebe po druhé:,Co Bůh prohlásil za čisté, ty nenazývej poskvrněným!'</verse>
				<verse number="10">To se stalo třikrát; a všecko bylo zase vzato do nebe.</verse>
				<verse number="11">A hle, hned nato stanuli tři muži u domu, v kterém jsem byl. Byli posláni ke mně z Caesareje.</verse>
				<verse number="12">I řekl mi Duch, abych šel s nimi beze všeho váhání. Se mnou šlo pak i těchto šest bratří a vešli jsme do domu toho muže.</verse>
				<verse number="13">I vypravoval nám, jak uzřel v svém domě státi anděla, který řekl:,Pošli do Joppe a povolej k sobě Šimona příjmením Petra!</verse>
				<verse number="14">Ten promluví k tobě slova, jak dojdeš spasení ty a celý tvůj dům.'</verse>
				<verse number="15">Když pak jsem počal mluviti, sestoupil Duch svatý na ně jak i na nás na počátku.</verse>
				<verse number="16">I rozpomenul jsem se na slovo Páně, jak pravil:,Jan křtil vodou, vy však budete pokřtěni Duchem svatým.'</verse>
				<verse number="17">Jestliže tedy Bůh dal jim stejnou milost jak i nám, kteří jsme uvěřili v Pána Ježíše Krista, jakpak bych byl já směl zabrániti Bohu?“</verse>
				<verse number="18">Když to uslyšeli, upokojili se a velebili Boha řkouce: „Tedy také pohanům dal Bůh obrácení k životu.“</verse>
				<verse number="19">Ti tedy, kdož se rozprchli před soužením povstalým pro Štěpána, přišli až do Fenicie a na Kypr i do Antiochie, nehlásajíce slovo [Boží] nikomu, leda jedině židům.</verse>
				<verse number="20">Byli však mezi nimi také někteří muži z Kypru a Kyreny, kteří po svém příchodu do Antiochie mluvili též k pohanům, zvěstujíce jim Pána Ježíše.</verse>
				<verse number="21">Ruka Páně byla s nimi a veliký počet uvěřil a obrátil se k Pánu.</verse>
				<verse number="22">I přišla pověst o tom k uším křesťanské obce v Jerusalemě. Poslali Barnabáše až do Antiochie.</verse>
				<verse number="23">Když (tam) přišel a uzřel milost Boží, zaradoval se a napomínal všechny, aby v předsevzetí svého srdce vytrvali v Pánu.</verse>
				<verse number="24">Byl to muž dobrý a plný Ducha svatého a víry. I přidal se veliký zástup k Pánu.</verse>
				<verse number="25">Vydal se tedy (Barnabáš) do Tarsu, aby vyhledal Šavla. A když ho nalezl, přivedl ho do Antiochie.</verse>
				<verse number="26">I pobyli spolu v té křesťanské obci po celý rok a vyučili značný počet, takže v Antiochii bylo po prvé dáno učedníkům jméno „křesťané“.</verse>
				<verse number="27">V těch dnech přišli však proroci z Jerusalema do Antiochie,</verse>
				<verse number="28">a jeden z nich jménem Agabus vystoupil a naznačoval z vnuknutí Ducha, že bude veliký hlad po celém světě. Ten nastal za Klaudia.</verse>
				<verse number="29">I rozhodli se učedníci na tom, že každý z nich pošle (něco) podle toho, co kdo má, na podporu bratřím, kteří přebývají v Judsku.</verse>
				<verse number="30">To také provedli a poslali pomoc po Barnabášovi a Šavlovi starším.</verse>
			</chapter>
			<chapter number="12">
				<verse number="1">V tom čase král Herodes vztáhl ruce, aby trápil některé z křesťanské obce.</verse>
				<verse number="2">I dal usmrtiti mečem Jakuba, bratra Janova,</verse>
				<verse number="3">a když viděl, že se to líbí židům, dal zajmouti i Petra. – Byly (právě) velikonoce. –</verse>
				<verse number="4">Dal ho tedy zajmouti a vsaditi do vězení a hlídati ho čtyřnásobnou stráží po čtyřech vojínech v úmyslu, že po velikonocích ho předvede lidu.</verse>
				<verse number="5">I byl Petr sice hlídán ve vězení, ale křesťanská obec se bez ustání za něho modlila k Bohu.</verse>
				<verse number="6">V té noci, než jej Herodes chtěl předvésti, spal Petr mezi dvěma vojíny, spoután dvěma řetězy. Stráž přede dveřmi hlídala vězení.</verse>
				<verse number="7">A hle, anděl Páně se postavil (u něho) a světlo zazářilo v místnosti; a udeřiv Petra v bok, vzbudil ho a řekl: „Rychle vstaň!“ A řetězy spadly s jeho rukou.</verse>
				<verse number="8">Řekl mu pak anděl: „Opásej se a přivaž si své sandály!“ I učinil tak. A řekl mu: „Oděj se svým pláštěm a pojď za mnou!“</verse>
				<verse number="9">I vyšel a šel za ním, ale nevěděl, že je skutečnost to, co se dělo skrze anděla; domníval se, že má vidění.</verse>
				<verse number="10">Když pak prošli první i druhou stráž, přišli k železné bráně, která vede do města; ta se jim sama otevřela. I vyšli ven a přešli jednu ulici, a hned nato odstoupil od něho anděl.</verse>
				<verse number="11">A tu se Petr vzpamatoval a řekl: „Nyní vím jistě, že Pán poslal svého anděla a vytrhl mě z ruky Herodovy a všeho očekávání lidu židovského.“</verse>
				<verse number="12">Přemýšleje (o tom), přišel k domu Marie, matky Jana příjmením Marka. Tam bylo shromážděno mnoho (věřících) na modlitbách.</verse>
				<verse number="13">Když pak tloukl na dveře u vchodu, přišla služka jménem Rode poslechnout.</verse>
				<verse number="14">Jakmile poznala hlas Petrův, pro radost neotevřela vchod, nýbrž běžela dovnitř a pověděla, že Petr stojí před vchodem.</verse>
				<verse number="15">Oni však jí řekli: „Blázníš?“ Ale ona ujišťovala, že tomu tak jest. I řekli: „Je to anděl jeho.“</verse>
				<verse number="16">Petr však tloukl pořád. I otevřeli, a spatřivše ho, užasli.</verse>
				<verse number="17">Ale on pokynul jim rukou, aby byli zticha, a vypravoval jím, jak ho Pán vyvedl z vězení; pak řekl: „Povězte to Jakubovi a bratřím!“ Potom vyšel ven a odebral se na jiné místo.</verse>
				<verse number="18">Když se pak rozednilo, bylo mezi vojíny nemalé zděšení nad tím, co se stalo s Petrem.</verse>
				<verse number="19">Herodes však dal po něm pátrati a když ho nenalezl, vyslechl stráže a kázal je popraviti. A odebral se z Judska do Caesareje a zdržoval se tam.</verse>
				<verse number="20">Rozhněval se velice na obyvatele Tyru a Sidonu. Ale oni přišli svorně k němu, a získavše králova komorníka Blasta, prosili o smír, neboť jejich území brala výživu z králova území.</verse>
				<verse number="21">V ustanovený den se posadil Herodes v královském rouchu na trůn a měl k nim řeč.</verse>
				<verse number="22">Lid pak provolával: „Toť boží hlas a ne lidský!“</verse>
				<verse number="23">Ale ihned ranil ho anděl Páně za to, že nevzdal poctu Bohu; a skonal celý prožraný od červů.</verse>
				<verse number="24">Slovo Páně však rostlo a rozmnožovalo se.</verse>
				<verse number="25">Když Barnabáš a Šavel vykonali svou službu, vzali s sebou Jana příjmením Marka a vrátili se z Jerusalema.</verse>
			</chapter>
			<chapter number="13">
				<verse number="1">V Antiochii při tamější křesťanské obci byli proroci a učitelé; mezi nimi (byli) Barnabáš a Šimon příjmením Niger, Lucius z Kyreny a Manahen, jenž byl spoluvychován s knížetem Herodem, a Šavel.</verse>
				<verse number="2">Když konali Pánu služby Boží a postili se, řekl jim Duch svatý: „Oddělte mi Barnabáše a Šavla pro dílo, ke kterému jsem je povolal!“</verse>
				<verse number="3">Tu se postili a po modlitbě vložili na ně ruce a propustili je.</verse>
				<verse number="4">A oni jsouce vysláni Duchem svatým, odešli do Seleukie a odtud se plavili na Kypr.</verse>
				<verse number="5">A když dorazili do Salaminy, kázali slovo Boží v židovských synagogách. Jako přisluhovatele pak měli (s sebou) i Jana.</verse>
				<verse number="6">A když prošli celý ostrov až k Pafu, nalezli jednoho muže židovského jménem Barjesu, jenž byl čarodějem a nepravým prorokem.</verse>
				<verse number="7">Byl u místodržitele Sergia Pavla, muže rozumného. Ten si zavolal Barnabáše a Pavla a byl by si rád poslechl slovo Boží.</verse>
				<verse number="8">Avšak Elymas, čaroděj – tak se totiž překládá jeho jméno – odporoval jim, chtěje místodržitele odvrátiti od víry.</verse>
				<verse number="9">Šavel, který se nazývá také Pavel, byv naplněn Duchem svatým, pohleděl naň a řekl:</verse>
				<verse number="10">„Synu ďáblův, plný všeliké lsti a zchytralosti, nepříteli veškeré spravedlnosti, nepřestaneš křížiti přímé cesty Páně?</verse>
				<verse number="11">A nyní hle, ruka Páně nad tebou, i budeš slepý a nebudeš viděti slunce až do určité doby!“ A ihned jej obestřela mrákota a tma, a chodě sem a tam, hledal někoho, kdo by ho vedl za ruku.</verse>
				<verse number="12">Když místodržitel uzřel, co se stalo, žasl nad učením Páně a uvěřil.</verse>
				<verse number="13">Když odpluli od Pafu, přišli Pavel a jeho průvodci do Perge v Pamfylii. Jan se však od nich odloučil a vrátil se do Jerusalema.</verse>
				<verse number="14">Ale oni prošli (krajinu) od Perge a dostali se do Antiochie v Pisidii. V sobotu vstoupili do synagogy a posadili se.</verse>
				<verse number="15">Po čtení Zákona a Proroků vzkázali jim představení synagogy: „Muži bratří, dovedete-li říci nějaké povzbuzující slovo k lidu, mluvte!“</verse>
				<verse number="16">A tu Pavel povstal, dal rukou znamení k tichu a řekl: „Muži izraelští a všichni, kteří se bojíte Boha, poslyšte!</verse>
				<verse number="17">Bůh tohoto lidu izraelského vyvolil si naše otce a povýšil lid, když pobývali jako cizinci v egyptské zemi, a vyvedl je z ní velikou mocí</verse>
				<verse number="18">a po dobu čtyřiceti let snášel jejich chování na poušti.</verse>
				<verse number="19">A zahubil sedm kmenů v kananejské zemi a rozdělil mezi ně losem jejich zemi,</verse>
				<verse number="20">a to asi po čtyřech stech a padesáti letech. Potom jim dal soudce až do proroka Samuela.</verse>
				<verse number="21">Nato požádali o krále. I dal jim Bůh Saula, syna Kisova, muže z pokolení Benjaminova, a to na čtyřicet let.</verse>
				<verse number="22">A když ho zavrhl, vzbudil jim za krále Davida, o němž vydal i svědectví slovy:,Nalezl jsem Davida, syna Jesseova, muže podle svého srdce, který bude činiti ve všem mou vůli.'</verse>
				<verse number="23">Z jeho potomstva vyvedl Bůh izraelskému národu podle svého zaslíbení Spasitele, Ježíše.</verse>
				<verse number="24">Před jeho vystoupením hlásal Jan křest pokání všemu lidu izraelskému.</verse>
				<verse number="25">A když Jan dokonával svůj (životní) běh, řekl:,Já nejsem ten, za koho mě pokládáte. Hle, po mně přichází Ten, jemuž nejsem hoden rozvázati obuv na nohou.' “</verse>
				<verse number="26">„Muži bratří, synové rodu Abrahamova a vy všichni, kteří se bojíte Boha, vám je posláno slovo o té spáse;</verse>
				<verse number="27">neboť obyvatelé jerusalemští a jejich předáci ho nepoznali a slova proroků, která se předčítají každou sobotu, naplnili tím, že ho odsoudili.</verse>
				<verse number="28">Ačkoliv na něm nenalezli žádné příčiny k smrti, žádali od Piláta, aby byl popraven.</verse>
				<verse number="29">A když dokonali všecko, co bylo o něm napsáno, sňali ho s dřeva a položili do hrobu.</verse>
				<verse number="30">Ale Bůh ho vzkřísil z mrtvých [třetího dne].</verse>
				<verse number="31">Po mnoho dní se zjevoval těm, kteří s ním dříve přišli z Galileje do Jerusalema, a ti jsou nyní jeho svědky před lidem.</verse>
				<verse number="32">I my zvěstujeme vám, že Bůh ono zaslíbení, jehož se dostalo našim otcům, naplnil na jejich dítkách tím, že vzkřísil Ježíše,</verse>
				<verse number="33">jakož jest i psáno v druhém žalmu:,Můj Syn jsi ty, já dnes jsem tě zplodil.' “</verse>
				<verse number="34">„Že však ho vzkřísil z mrtvých a že nemá již podlehnouti porušení, pověděl takto:,Splním vám věrně zaslíbení (daná) Davidovi.' “</verse>
				<verse number="35">„Proto i na jiném místě praví:,Nedopustíš, aby tvůj Světec podlehl porušení.'</verse>
				<verse number="36">Neboť David zemřel, jakmile za svého života vyplnil vůli Boží, a byl pochován k svým otcům, tedy podlehl porušení.</verse>
				<verse number="37">Ten však, kterého Bůh vzkřísil z mrtvých, nepodlehl porušení.“</verse>
				<verse number="38">„Proto známo budiž vám, muži bratří, že se vám skrze něho zvěstuje odpuštění hříchů, a z čeho jste nemohli býti ospravedlněni v zákoně Mojžíšově,</verse>
				<verse number="39">z toho všeho bývá ospravedlněn skrze něho každý, kdo věří.</verse>
				<verse number="40">Hleďte tedy, ať nepřijde na vás to, co je pověděno u Proroků:</verse>
				<verse number="41">,Vizte, pohrdači, a divte se a zhyňte! Neboť já vykonám za vašich dnů dílo, dílo, o němž neuvěříte, bude-li vám někdo o něm vypravovati.' “</verse>
				<verse number="42">Když pak vycházeli, prosili je, aby jim příští sobotu (opět) mluvili o těch věcech.</verse>
				<verse number="43">A po rozpuštění shromáždění doprovázelo mnoho židů a zbožných proselytů Pavla a Barnabáše. Ti k nim mluvili a napomínali je, aby vytrvali v milosti Boží.</verse>
				<verse number="44">Příští sobotu se pak sešlo téměř celé město poslechnout slovo Boží.</verse>
				<verse number="45">Při pohledu na zástupy se však naplnili židé řevnivostí a potupně odporovali slovům Pavlovým.</verse>
				<verse number="46">Tehdy Pavel a Barnabáš řekli neohroženě: „Vám se mělo nejdříve hlásati slovo Boží, ale poněvadž je odmítáte a sami sebe pokládáte za nehodný života věčného, hle, obracíme se k pohanům.</verse>
				<verse number="47">Neboť takto přikázal nám Pán:,Ustanovil jsem tě světlem pohanům, abys byl k spáse až na sám konec země!' “</verse>
				<verse number="48">Když to pohani slyšeli, radovali se a velebili slovo Páně. I uvěřili všichni, kteří byli určeni k životu věčnému.</verse>
				<verse number="49">Slovo Páně se pak rozšiřovalo po celé krajině.</verse>
				<verse number="50">Ale židé popudili vznešené proselytky a vážené měšťany a vyvolali pronásledování Pavla a Barnabáše; i vyhnali je ze svého území.</verse>
				<verse number="51">Oni však setřásli prach se svých nohou proti nim a přišli do Ikonia.</verse>
				<verse number="52">Učedníci však byli naplněni radostí a Duchem svatým.</verse>
			</chapter>
			<chapter number="14">
				<verse number="1">V Ikoniu vstoupili společně do židovské synagogy a tak mluvili, že uvěřilo veliké množství židů i pohanů.</verse>
				<verse number="2">Ale židé, kteří zůstali v nevěře, pobouřili a podnítili pohany proti bratřím.</verse>
				<verse number="3">Přesto zůstali tam dlouhý čas a mluvili neohroženě s důvěrou v Pána, který osvědčoval slovo své milosti zázraky a divy, jež činil skrze ruce jejich.</verse>
				<verse number="4">Ale obyvatelstvo města se rozštěpilo: jedni byli při židech, druzí při apoštolech.</verse>
				<verse number="5">Pohani a židé se svými představenými se shlukli, aby je ztýrali a ukamenovali.</verse>
				<verse number="6">Když to poznali, utekli do lykaonských měst, do Lystry a Derbe a (jejich) okolí; a tam kázali evangelium.</verse>
				<verse number="7">V Lystře sedával jeden muž s nemocnýma nohama, chromý od narození, který nikdy nechodil.</verse>
				<verse number="8">Ten poslouchal Pavla. On pohleděl naň a když viděl, že má víru, aby byl uzdraven, řekl hlasitě:</verse>
				<verse number="9">„Postav se zpříma na nohy!“</verse>
				<verse number="10">I vyskočil a chodil. A když zástupové uzřeli, co Pavel učinil, zvolali lykaonsky: „Bohové v lidské podobě sestoupili k nám!“</verse>
				<verse number="11">I nazvali Barnabáše Jupiterem, Pavla pak Merkurem, neboť on byl mluvčím.</verse>
				<verse number="12">Ano kněz Jupitera předměstského přivedl k bráně býky s věnci a chtěl s lidem obětovati.</verse>
				<verse number="13">Jakmile o tom apoštolové Barnabáš a Pavel uslyšeli, roztrhli svá roucha a</verse>
				<verse number="14">vyběhli s křikem mezi zástupy a pravili: „Muži, co to činíte? I my jsme smrtelníci a lidé jako vy! Kážeme vám evangelium, abyste se obrátili od těchto nicotných (model) k Bohu živému, který stvořil nebe i zemi a moře i všechno, co jev nich.</verse>
				<verse number="15">V minulých dobách nechal Bůh všechny národy choditi po jejich cestách,</verse>
				<verse number="16">třebas že se jim projevoval konáním dobra: s nebe dával déšť a úrodné časy a naplňoval pokrmem a radostí vaše srdce.“</verse>
				<verse number="17">A když to mluvili, stěží zadrželi zástupy, aby jim neobětovaly.</verse>
				<verse number="18">Ale přišli tam židé z Antiochie a Ikonia, a přemluvivše zástupy, kamenovali Pavla, a v domnění, že je mrtev, vyvlekli ho ven z města.</verse>
				<verse number="19">Když ho však učedníci obstoupili, vstal a vešel do města; a druhého dne odešel s Barnabášem do Derbe.</verse>
				<verse number="20">I kázali evangelium tomu městu a získali mnoho učedníků.</verse>
				<verse number="21">Potom se navrátili do Lystry, Ikonia a do Antiochie. Posilovali učedníky a povzbuzovali je, aby vytrvali ve víře, (učíce je,) že mnohým soužením musíme vcházeti do království Božího.</verse>
				<verse number="22">V každé křesťanské obci ustanovili jim po modlitbě a postu starší a odporučili je Pánu, v něhož uvěřili.</verse>
				<verse number="23">Když prošli Pisidií, přišli do Pamfylie a hlásali slovo [Páně] v Perge.</verse>
				<verse number="24">Pak se odebrali do Attalie.</verse>
				<verse number="25">Odtud odpluli do Antiochie, odkud byli doporučeni milostí Boží k dílu, které vykonali.</verse>
				<verse number="26">Po svém příchodu shromáždili křesťanskou obec a vypravovali, jak veliké věci učinil Bůh skrze ně a že otevřel pohanům dveře víry.</verse>
				<verse number="27">I pobyli tu s učedníky delší čas.</verse>
			</chapter>
			<chapter number="15">
				<verse number="1">Tu přišli někteří z Judska a učili bratry: „Nedáte-li se obřezati podle obyčeje Mojžíšova, nemůžete býti spaseni.“</verse>
				<verse number="2">Poněvadž se Pavel a Barnabáš dostali s nimi do sporu a do nemalé rozepře, rozhodli se, aby Pavel a Barnabáš s některými jinými šli stran té věci k apoštolům a starším do Jerusalema.</verse>
				<verse number="3">Vyprovozeni tedy křesťanskou obcí, šli přes Fenicii a Samařsko, vypravujíce o obrácení pohanů; způsobili tím velikou radost všem bratřím.</verse>
				<verse number="4">Když přišli do Jerusalema, byli přijati od křesťanské obce i od apoštolů a starších.</verse>
				<verse number="5">I oznámili, jak veliké věci učinil Bůh skrze ně. Ale někteří z farizejské strany, kteří už přijali víru, povstali a pravili: „Musejí přijmouti obřízku a musí se jim přikázati, aby zachovávali zákon Mojžíšův.“</verse>
				<verse number="6">I sešli se apoštolé a starší, aby se o té věci poradili.</verse>
				<verse number="7">Po velkém jednání povstal Petr a řekl k nim: „Muži bratří, vy víte, že si vyvolil Bůh před dávným časem mezi vámi, aby pohani z mých úst uslyšeli slovo evangelia a uvěřili.</verse>
				<verse number="8">A Bůh, jenž zná srdce, vydal jim svědectví, když jim udělil Ducha svatého tak jako i nám,</verse>
				<verse number="9">a neučinil žádného rozdílu mezi námi a jimi, poněvadž vírou očistil jejich srdce.</verse>
				<verse number="10">Nuže tedy, proč pokoušíte Boha, vkládajíce na bedra učedníků jho, které ani otcové naši, ani my jsme nemohli snésti?</verse>
				<verse number="11">Věříme však, že milostí Pána Ježíše [Krista] budeme spaseni, stejně jako oni.“</verse>
				<verse number="12">Celé shromáždění mlčelo a poslouchalo Barnabáše a Pavla, když vypravovali, jak veliké zázraky a divy učinil Bůh skrze ně mezi pohany.</verse>
				<verse number="13">Když domluvili, promluvil Jakub takto: „Muži bratří, poslyšte mě!</verse>
				<verse number="14">Šimon vypravoval, jak Bůh po prvé ráčil z pohanů získati lid pro své jméno,</verse>
				<verse number="15">a s tím se srovnávají prorocká slova. Je totiž psáno:</verse>
				<verse number="16">,Potom se navrátím a zase vystavím rozpadlý stánek Davidův a jeho zbořeniny opět obnovím a vyzdvihnu jej,</verse>
				<verse number="17">aby (také) ostatní lidé hledali Hospodina i všichni národové, kteří se budou nazývati po mně. Tak praví Hospodin, jenž činí tyto věci.'</verse>
				<verse number="18">,Neboť je známo Pánu od věčnosti jeho dílo.' „</verse>
				<verse number="19">„Proto podle mého soudu nemají býti zneklidňováni pohani, kteří se obracejí k Bohu,</verse>
				<verse number="20">nýbrž má se jim napsati, aby se zdržovali od poskvrnění modlami, od smilstva, od udáveného a od krve.</verse>
				<verse number="21">Neboť Mojžíš má od dávných časů po městech své hlasatele, poněvadž se každou sobotu předčítá v synagogách.“</verse>
				<verse number="22">Tu se usnesli apoštolé i starší s celou křesťanskou obcí vyvoliti ze sebe muže a poslati je s Pavlem a Barnabášem do Antiochie. Byli to: Juda příjmením Barsabáš, a Silas, muži vážení mezi bratry.</verse>
				<verse number="23">Po nich poslali tento list: „Apoštolé a starší posílají bratrský pozdrav tem bratřím z pohanů, kteří jsou v Antiochii, v Syrii a Kilikii.</verse>
				<verse number="24">Poněvadž jsme uslyšeli, že někteří od nás zneklidnili vás svými slovy a pomátli vás bez jakéhokoliv našeho příkazu,</verse>
				<verse number="25">usnesli jsme se ve shromáždění jednomyslně vyvoliti a poslati k vám muže i s našimi milovanými Barnabášem a Pavlem,</verse>
				<verse number="26">muže, kteří nasadili svůj život pro jméno Pána našeho Ježíše Krista.</verse>
				<verse number="27">Posíláme tedy Judu a Silu, a ti vám také povědí totéž ústně.</verse>
				<verse number="28">Neboť s pomocí Ducha svatého jsme se usnesli nevkládati na vás už žádné břemeno, kromě těchto potřebných předpisů:</verse>
				<verse number="29">abyste se zdržovali od věcí obětovaných modlám, a od krve a od udávaného a od smilstva. Budete-li se toho chrániti, správně budete jednati. Mějte se dobře!“</verse>
				<verse number="30">Oni tedy propuštěni přišli do Antiochie, a shromáždivše obec (věřících), odevzdali list.</verse>
				<verse number="31">Když jej přečetli, zaradovali se nad tou útěchou.</verse>
				<verse number="32">Také Juda a Silas, kteří byli i proroky, potěšili a posílili bratry mnohou řečí.</verse>
				<verse number="33">Po nějakém čase propustili je bratří s pozdravem pokoje k těm, kteří je poslali.</verse>
				<verse number="34">[Silas se však rozhodl tam zůstati a Juda odešel tedy do Jerusalema sám.]</verse>
				<verse number="35">Pavel pak a Barnabáš, zůstávajíce v Anchiochii, učili a kázali s mnoha jinými slovo Páně.</verse>
				<verse number="36">Po několika dnech však řekl Pavel Barnabášovi: „Vraťme se a navštivme bratry ve všech městech, v kterých jsme kázali slovo Páně, jak se jim vede!“</verse>
				<verse number="37">Ale Barnabáš chtěl s sebou vzíti také Jana příjmením Marka.</verse>
				<verse number="38">Pavel však žádal, aby s sebou nebrali toho, který od nich odešel v Pamfylii a nezúčastnil se s nimi (jejich) díla.</verse>
				<verse number="39">Z toho povstala rozepře, takže se od sebe rozešli Barnabáš se plavil s Markem na Kypr,</verse>
				<verse number="40">a Pavel, zvoliv si Silu, odešel, byv doporučen bratřími milosti Boží.</verse>
				<verse number="41">I putoval po Syrii a Kilikii, utvrzuje křesťanské obce [a přikazuje, aby zachovávali ustanovení apoštolů a starších].</verse>
			</chapter>
			<chapter number="16">
				<verse number="1">Přišel pak do Derbe a do Lystry. A hle, tam byl jeden učedník jménem Timothej, syn věřící židovky, ale z otce pohana.</verse>
				<verse number="2">Poněvadž o něm dávali bratří v Lystře i v Ikoniu dobré svědectví,</verse>
				<verse number="3">chtěl ho Pavel vzíti s sebou na cestu. Vzal ho a obřezal ho kvůli židům, kteří žili v oněch krajinách; neboť všichni věděli, že (jeho) otec byl pohan.</verse>
				<verse number="4">Když pak procházeli od města k městu, odevzdávali jim ustanovení vydaná apoštoly a staršími v Jerusalemě, aby je zachovávali.</verse>
				<verse number="5">A tak byly křesťanské obce utvrzovány ve víře a denně jich přibývalo.</verse>
				<verse number="6">Prošli pak Frygií a galatskou krajinou, poněvadž jim bylo zabráněno Duchem svatým hlásati slovo [Boží] v Asii.</verse>
				<verse number="7">Když přišli do Mysie, pokoušeli se jíti do Bithynie, ale Duch Ježíšův jim to nedovolil.</verse>
				<verse number="8">Prošli tedy Mysií a sestoupili do Troady.</verse>
				<verse number="9">A Pavel měl v noci vidění: Jakýsi Makedoňan stál a prosil ho: „Přejdi do Makedonie a pomoz nám!“</verse>
				<verse number="10">Po tomto vidění ihned jsme se snažili odejíti do Makedonie, neboť jsme poznali, že Bůh nás povolal kázat jim evangelium.</verse>
				<verse number="11">Odpluli jsme z Troady a dorazili přímým směrem na (ostrov) Samothrake a druhého dne pak do Neapole a odtud do Filipp.</verse>
				<verse number="12">To je první město té části Makedonie s římským právem.</verse>
				<verse number="13">I pobyli jsme v tom městě několik dní. V sobotu však jsme vyšli za bránu k řece, kde jsme se domnívali, že je modlitebna. Posadili jsme se a mluvili k ženám, které se (tam) sešly.</verse>
				<verse number="14">I poslouchala jedna žena jménem Lydie, prodavačka nachu, z města Thyatiry, proselytka. A Bůh otevřel její srdce, aby byla pozorná na to, co Pavel mluvil.</verse>
				<verse number="15">Když pak byla pokřtěna ona i její dům, prosila: „Jsem-li podle vašeho soudu věrná Pánu, vejděte do mého domu a zůstávejte tam!“ I přinutila nás.</verse>
				<verse number="16">Na cestě do modlitebny potkala nás jedna služebná, která měla věšteckého ducha a svým pánům vydělávala věštěním velké peníze.</verse>
				<verse number="17">Ta, kráčejíc za Pavlem a námi, volala takto: „Tito lidé jsou služebníci nejvyššího Boha, oni zvěstují vám cestu k spáse!“</verse>
				<verse number="18">Tak to činila po mnoho dní. S nevolí nad tím obrátil se Pavel a řekl duchu: „Přikazuji ti ve jménu Ježíše Krista, abys z ní vyšel!“ A vyšel v tu chvíli.</verse>
				<verse number="19">Ale její páni vidouce, že naděje na zisk je pryč, uchopili Pavla a Silu a dovedli je na náměstí k představeným (města).</verse>
				<verse number="20">Postavili je před úředníky a řekli: „Tito lidé – jsou to Židé – pobuřují naše město</verse>
				<verse number="21">a hlásají obyčeje, které my jato Římané nesmíme ani přijímati, ani činiti.“</verse>
				<verse number="22">I povstal také lid proti nim. Úředníci strhli s nich šaty a kázali je mrskati metlami.</verse>
				<verse number="23">A když jim dali mnoho ran, vsadili je do vězení a přikázali žalářníkovi, aby je hlídal bezpečně.</verse>
				<verse number="24">On je podle tohoto příkazu vsadil do vnitřního vězení a sevřel jejich nohy kládou.</verse>
				<verse number="25">O půl noci se však Pavel a Silas modlili a zpěvem chválili Boha. I poslouchali je vězni.</verse>
				<verse number="26">Náhle se však stalo veliké zemětřesení, takže se pohnuly základy žaláře, a vtom se otevřely všechny dveře a všem spadla pouta.</verse>
				<verse number="27">Když se žalářník probudil a spatřil dveře vězení otevřené, vytasil meč a chtěl se usmrtiti, neboť se domníval, že vězni utekli.</verse>
				<verse number="28">I zvolal Pavel silným hlasem: „Nečiň si nic zlého, neboť jsme tu všichni!“</verse>
				<verse number="29">Dal si přinésti světlo a vešel tam a třesa se padl Pavlovi a Silovi k nohám.</verse>
				<verse number="30">Vyvedl je pak ven a řekl: „Páni, co mám činiti, abych byl spasen?“</verse>
				<verse number="31">A oni mu řekli: „Uvěř v Pána Ježíše, a budeš spasen ty i tvůj dům!“</verse>
				<verse number="32">I mluvili slovo Páně jemu a všem, kteří byli v jeho domě.</verse>
				<verse number="33">A vzal je v onu noční hodinu s sebou, umyl jejich rány a hned se dal pokřtít on i všichni jeho domácí.</verse>
				<verse number="34">Pak je uvedl nahoru do svého příbytku, předložil jim jídlo a veselil se nad tím, že uvěřil v Boha s celým svým domem.</verse>
				<verse number="35">Když se pak rozednilo, poslali úředníci služebníky s rozkazem: „Propusť ty lidi!“</verse>
				<verse number="36">I oznámil žalářník ta slova Pavlovi: „Úředníci vzkázali, abyste byli propuštěni. Nuže, tedy vyjděte a jděte v pokoji!“</verse>
				<verse number="37">Avšak Pavel jim vzkázal: „Bez vyšetření dali veřejně zmrskati nás, římské občany, a vsaditi do žaláře, a nyní nás tajně vyhánějí? Ne, ať přijdou sami a vyvedou nás!“</verse>
				<verse number="38">Služebníci tedy oznámili úředníkům ta slova. Když ti uslyšeli, že jsou Římané, ulekli se a přišli je odprosit.</verse>
				<verse number="39">Vyvedli je pak s prosbou, aby odešli z města.</verse>
				<verse number="40">I vyšli ze žaláře a odebrali se k Lydii, a uzřevše bratry, potěšili je a odešli.</verse>
			</chapter>
			<chapter number="17">
				<verse number="1">Cestou přes Amfipoli a Apollonii přišli do Soluně, kde měli židé synagogu.</verse>
				<verse number="2">Podle svého zvyku vešel k nim Pavel a rozmlouval s mimi po tři soboty o Písmech.</verse>
				<verse number="3">Vysvětloval a dokládal, že Mesiáš musil trpěti a z mrtvých vstáti, a tím že je ten Ježíš Kristus, „kterého já zvěstuji vám“.</verse>
				<verse number="4">I uvěřili někteří z nich a připojili se k Pavlovi a Silovi, taktéž veliké množství proselytů i pohanů i mnoho vznešených žen.</verse>
				<verse number="5">Ale židé se rozhorlili a přibrali si některé špatné muže z pouliční chátry, způsobili povyk a pobouřili město. I postavili se k domu Jasonovu a hledali je, aby je předvedli před lid, ale nenalezli je.</verse>
				<verse number="6">Proto vlekli Jasona a některé bratry před představené města a křičeli:</verse>
				<verse number="7">„Ti, kteří pobuřují svět, přišli také sem, a Jason je přijal. Ti všichni jednají proti ustanovením císařovým, neboť praví, že králem je jiný, totiž Ježíš.“</verse>
				<verse number="8">A zneklidnili lid i představené města, kteří to slyšeli;</verse>
				<verse number="9">ale když tito dostali rukojemství od Jasona i ostatních, propustili je.</verse>
				<verse number="10">Bratří však hned za noci vypravili Pavla a Silu do Bereje. Když (tam) přišli, odebrali se do synagogy (tamějších) židů.</verse>
				<verse number="11">Tito však byli šlechetnější než oni v Soluni, neboť přijali slovo se vší ochotou a denně zkoumali Písma, zdali tomu tak jest.</verse>
				<verse number="12">Mnozí z nich tedy uvěřili; také velký počet vznešených pohanských žen i mužů.</verse>
				<verse number="13">Když se však soluňští židé dověděli, že Pavel kázal slovo Boží i v Bereji, přišli a také tam pobuřovali a zneklidňovali lid.</verse>
				<verse number="14">Tu bratří hned vypravili Pavla, aby šel až k moři; ale Silas a Timothej tam zůstali.</verse>
				<verse number="15">Průvodci Pavlovi dovedli ho až do Athén. A když obdrželi od něho příkaz pro Silu a Timotheje, aby co nejrychleji přišli k němu, odešli.</verse>
				<verse number="16">Mezitím co je Pavel v Athénách očekával, byl velice rozmrzen, když viděl, že v městě je plno model.</verse>
				<verse number="17">I rozmlouval v synagoze se židy a s proselyty i na náměstí každého dne s těmi, kteří tam (právě) byli přítomni.</verse>
				<verse number="18">Ale někteří epikurejští a stoičtí filosofové se s ním hádali. Jedni pravili: „Co asi chce tento mluvka povídati?“ Jiní však: „Zdá se, že je zvěstovatelem cizích bohů.“ Neboť jim kázal o Ježíšovi a o zmrtvýchvstání.</verse>
				<verse number="19">I uchopili ho a dovedli ho před Areopag a řekli: „Můžeme zvěděti, jaké je to nové učení, které hlásáš?</verse>
				<verse number="20">Neboť jakési věci podivné dáváš nám slyšeti. Proto bychom rádi zvěděli, co to asi jest.“ –</verse>
				<verse number="21">Všichni Athéňané totiž i cizinci tam se zdržující neměli pro nic jiného kdy, než aby si povídali nebo poslouchali nějaké novinky.</verse>
				<verse number="22">Pavel se tedy postavil doprostřed Areopagu a řekl: „Muži athénští, vidím, že jste v každém ohledu velmi bohabojní.</verse>
				<verse number="23">Neboť když jsem procházel a prohlížel vaše svatyně, nalezl jsem také jeden oltář, na němž bylo napsáno: NEZNÁMÉMU BOHU. Co tedy nevědomky ctíte, to já zvěstuji vám:</verse>
				<verse number="24">Bůh, který stvořil svět a všecko, co je v něm, ten, jsa Pánem nebe i země, nebydlí v chrámech rukama vystavěných,</verse>
				<verse number="25">ani se nedává obsluhovali lidskýma rukama, jako by něčeho potřeboval, poněvadž sám dává všechen život i dýchání a všechno.</verse>
				<verse number="26">On učinil z jednoho (člověka) celé lidské pokolení, aby přebývalo na celé zemi. Ustanovil určité časy a pevné hranice jejich přebývání,</verse>
				<verse number="27">aby hledali Boha, zdali by se ho mohli dotknouti nebo ho nalézti, ačkoliv není daleko od každého z nás.</verse>
				<verse number="28">Neboť v něm žijeme a dýcháme i trváme, jak to i někteří z vašich básníků řekli:,Neboť jsme i jeho rod.' „</verse>
				<verse number="29">„Jsme-li tedy z rodu Božího, nemáme se domnívati, že božství je podobno zlatu nebo stříbru nebo kamení, výtvoru lidského umění nebo důmyslu.</verse>
				<verse number="30">Časy té nevědomosti Bůh přehlédnuv, ohlašuje nyní lidem, aby všichni všude činili pokání.</verse>
				<verse number="31">Neboť ustanovil den, v kterém bude spravedlivě souditi svět skrze muže, kterého určil, dávaje všem víru tím, že ho vzkřísil z mrtvých.“</verse>
				<verse number="32">Jakmile uslyšeli o vzkříšení z mrtvých, jedni se posmívali, jiní však řekli: „O tom tě poslechneme někdy jindy.“</verse>
				<verse number="33">Tak vyšel Pavel z jejich shromáždění.</verse>
				<verse number="34">Ale někteří muži se ho přidrželi a uvěřili; mezi nimi též Dionysios, Areopagita, a žena jménem Damaris a s nimi jiní.</verse>
			</chapter>
			<chapter number="18">
				<verse number="1">Potom opustil (Pavel) Athény a přišel do Korinta.</verse>
				<verse number="2">Tam se setkal s jedním židem jménem Akvila, rodem z Pontu, který nedávno přišel sem z Itálie i se svou manželkou Priscillou. Klaudius rozkázal totiž, aby všichni židé opustili Řím. I odebral se (Pavel) k nim,</verse>
				<verse number="3">a poněvadž byl stejného řemesla, zůstával u nich a pracoval. – Podle řemesla byli stanaři.</verse>
				<verse number="4">Každou sobotu rozmlouval v synagoze [a do rozmluv vkládal jméno Pána Ježíše] a přesvědčoval židy i pohany.</verse>
				<verse number="5">Ale když Silas a Timothej přišli z Makedonie, věnoval se Pavel zcela kázání a dosvědčoval židům, že Mesiášem je Ježíš.</verse>
				<verse number="6">Když však oni odporovali a rouhali se, vytřásl svá roucha a řekl k nim: „Krev vaše ať padne na vaši hlavu! Já jsem bez viny a od nynějška půjdu k pohanům.“</verse>
				<verse number="7">A odebral se odtud a vešel do domu jednoho proselyty jménem Titus Justus, jehož dům byl spojen se synagogou.</verse>
				<verse number="8">Také Krispus, představený synagogy, uvěřil v Pána s celým svým domem; též mnoho Korinťanů, kteří ho slyšeli, přijímalo víru a bylo křtěno.</verse>
				<verse number="9">I řekl Pán v noci u vidění Pavlovi: „Neboj se, nýbrž mluv a nemlč!</verse>
				<verse number="10">Neboť já jsem s tebou a nikdo nesáhne na tebe, aby ti ublížil; neboť mám mnoho lidu v tomto městě.“</verse>
				<verse number="11">I pobyl tam rok a šest měsíců a učil u nich slovu Božímu.</verse>
				<verse number="12">Když však by v Achají místodržitelem Gallio, povstali židé jednomyslně proti Pavlovi, přivedli ho před soudnou stolici</verse>
				<verse number="13">a pravili: „Tento navádí lid, aby ctili Boha proti zákonu.“</verse>
				<verse number="14">Ale když se chtěl Pavel ozvati, řekl Gallio židům: „Muži židovští, kdyby běželo o nějaké bezpráví nebo o bídný zločin, přijal bych vás podle práva;</verse>
				<verse number="15">jsou-li to však hádky o slovo, o jména nebo o váš zákon, je to vaše věc. V těch věcech já nechci býti soudcem.“</verse>
				<verse number="16">I odehnal je od soudné stolice.</verse>
				<verse number="17">A nyní všichni uchopili Sosthena, představeného synagogy, a bili ho před soudnou stolicí, ale Gallio nic na to nedbal.</verse>
				<verse number="18">Pavel však tam pobyl ještě mnoho dní. Pak se rozloučil s bratry a plavil se i s Priscillou a Akvilou do Syrie. – V Kenchrejích si dal ostříhati hlavu, neboť měl (dosud) slib. –</verse>
				<verse number="19">Když přišli do Efesu, nechal je tam, a sám vešel do synagogy a rozmlouval se židy.</verse>
				<verse number="20">K jejich prosbám, aby déle zůstal, nesvolil,</verse>
				<verse number="21">nýbrž rozloučiv se pravil: „Opět se k vám navrátím, bude-li to vůle Boží.“ Pak se odebral z Efesu,</verse>
				<verse number="22">a doraziv do Caesareje, odešel do (Jerusalema), a pozdraviv křesťanskou obec, odebral se do Antiochie.</verse>
				<verse number="23">A po nějakém čase odešel a procházel po pořádku galatskou krajinou a Frygií a povzbuzoval všechny bratry.</verse>
				<verse number="24">Přišel však do Efesu jeden žid jménem Apollo, rodem z Alexandrie, muž výmluvný a znatel Písma.</verse>
				<verse number="25">Ten byl vyučen v nauce Páně a mluvil s nadšením a učil pilně o Ježíšovi, ač znal jen křest Janův.</verse>
				<verse number="26">Neohroženě počal mluviti v synagoze. Když ho uslyšeli Priscilla a Akvila, přijali ho k sobě a důkladně mu vyložili nauku Páně.</verse>
				<verse number="27">A když pak chtěl odejiti do Achaje, povzbudili ho bratří a napsali učedníkům, aby ho přijali. Po svém příchodu prospěl mnoho tamějším věřícím,</verse>
				<verse number="28">neboť rázně odporoval židům, veřejně dokazuje z Písma, že Mesiášem je Ježíš.</verse>
			</chapter>
			<chapter number="19">
				<verse number="1">Když pak byl Apollo v Korintě, prošel Pavel horní krajiny a přišel do Efesu. Tam se setkal s některými učedníky a</verse>
				<verse number="2">řekl jim: „Přijali jste Ducha svatého, když jste uvěřili?“ Oni mu však řekli: „Ale ani jsme neslyšeli, je-li Duch svatý.“</verse>
				<verse number="3">Tu řekl: „Jaký křest jste tedy přijali?“ A oni pravili: „Křest Janův.“</verse>
				<verse number="4">I řekl Pavel: „Jan křtil křtem pokání a říkal lidu, aby uvěřili v Toho, jenž přijde po něm, to je v Ježíše.“</verse>
				<verse number="5">Když to uslyšeli, dali se pokřtíti ve jménu Pána Ježíše.</verse>
				<verse number="6">A když Pavel vložil na ně ruce, sestoupil na ně Duch svatý; i mluvili (různými) jazyky a prorokovali.</verse>
				<verse number="7">Bylo pak všech těch mužů asi dvanáct.</verse>
				<verse number="8">Potom vešel do synagogy a po tři měsíce neohroženě mluvil, rozmlouvaje a přesvědčuje o království Božím.</verse>
				<verse number="9">Když však někteří zůstali zatvrzelí a nevěřící a zlehčovali učení [Páně] před lidem, odloučil se od nich, a odděliv učedníky, denně rozmlouval ve škole [jakéhosi] Tyranna.</verse>
				<verse number="10">A to se dělo po dva roky, takže všichni obyvatelé Asie, židé i pohani, uslyšeli slovo Páně.</verse>
				<verse number="11">Také divy neobyčejné činil Bůh skrze ruce Pavlovy,</verse>
				<verse number="12">takže šátky a zástěry s jeho těla kladli na nemocné, a tak nemoci od nich odcházely a zlí duchové vycházeli.</verse>
				<verse number="13">Pokusili se však někteří i z potulných židovských zaklínačů nad lidmi posedlými zlými duchy vzývati jméno Pána Ježíše, pravíce: „Zaklínám vás skrze Ježíše, kterého hlásá Pavel.“</verse>
				<verse number="14">Tak to činilo sedm synů jakéhosi Skevy, židovského velekněze.</verse>
				<verse number="15">Ale zlý duch jim řekl: „Ježíše znám i o Pavlovi vím, ale kdo jste vy?“</verse>
				<verse number="16">A vrhl se na ně ten člověk se zlým duchem a ovládl dva z nich, přemohl je, takže nazí a zranění utekli z toho domu.</verse>
				<verse number="17">To však vešlo ve známost všem, kteří bydleli v Efesu, židům i pohanům. I padla bázeň na ně na všechny a bylo velebeno jméno Pána Ježíše.</verse>
				<verse number="18">Také mnozí z věřících přicházeli a vyznávali a vypravovali své skutky.</verse>
				<verse number="19">Mnozí pak z těch, kteří se zabývali pověrečnými věcmi, snesli knihy a spálili je přede všemi; a když spočetli jejich cenu, načítali částku padesáti tisíc denárů.</verse>
				<verse number="20">Tak mocně se rozšířilo a sílilo slovo Boží.</verse>
				<verse number="21">Když se toto vykonalo, umínil si Pavel v duchu, že se odebere přes Makedonii a Achaji do Jerusalema, a řekl: „Až tam pobudu, musím uzříti také Řím.“</verse>
				<verse number="22">Poslav pak do Makedonie dva ze svých pomocníků, Timotheje a Erasta, zůstal nějaký čas v Asii.</verse>
				<verse number="23">Někdy v té době povstalo nemalé pobouření kvůli tomu učení [Páně].</verse>
				<verse number="24">Jakýsi stříbrník jménem Demetrios, výrobce stříbrných chrámků Dianiných, poskytoval nemalý výtěžek umělcům.</verse>
				<verse number="25">Je i ostatní výrobce takových předmětů svolal a promluvil: „Muži, vy víte, že z tohoto zaměstnání máme výtěžek,</verse>
				<verse number="26">a vidíte i slyšíte, že tento Pavel nejen v Efesu, nýbrž téměř v celé Asii přemlouváním odvrátil mnoho lidu říkaje, že to nejsou žádní bohové, kteří jsou zhotovováni (lidskýma) rukama.</verse>
				<verse number="27">Proto hrozí nebezpečí, že může přijití v opovržení nejen toto naše odvětví, nýbrž také že za nic nebude pokládán chrám veliké bohyně Diany, ano může i zaniknouti velebnost té, kterou přece ctí celá Asie, ba celý svět.“</verse>
				<verse number="28">Po těch slovech se rozpálili hněvem a křičeli: „Veliká je Diana Efesanů!“</verse>
				<verse number="29">I naplnilo se město zmatkem a všichni se hnali do divadla, strhnuvše s sebou Makedoňany Gaja a Aristarcha, průvodce Pavlovy.</verse>
				<verse number="30">Když však Pavel chtěl vejiti mezi lid, učedníci to nepřipustili.</verse>
				<verse number="31">Ano i někteří z vysokých úředníků, kteří mu byli nakloněni, poslali k němu s prosbou, aby se nevydával do divadla.</verse>
				<verse number="32">Tam každý křičel něco jiného, neboť v shromáždění byl zmatek a většina nevěděla, proč se sešli.</verse>
				<verse number="33">I vytáhli ze zástupu jakéhosi Alexandra, poněvadž ho židé postrkovali. Alexander pak pokynul rukou a chtěl k lidu míti obrannou řeč.</verse>
				<verse number="34">Když však poznali, že je to žid, vzkřikli všichni jato jedněmi ústy a křičeli asi dvě hodiny: „Veliká je Diana Efesanů!“</verse>
				<verse number="35">Tu (městský) tajemník upokojil zástup slovy: „Muži efeští, kdo z lidí by nevěděl, že město Efesanů je strážcem chrámu veliké Diany i jejího obrazu spadlého s nebe?</verse>
				<verse number="36">Poněvadž tedy to nelze popříti, je potřebí, abyste zachovali klid a nečinili nic ukvapeně.</verse>
				<verse number="37">Přivedli jste tyto muže, kteří nejsou ani svatokrádci ani rouhači vaší bohyně.</verse>
				<verse number="38">Jestliže tedy Demetrios a jeho druhové umělci mají proti někomu žalobu, konají se veřejné soudy a jsou tu místodržitelé; (u nich) ať na ně podají žalobu!</verse>
				<verse number="39">Žádáte-li však něco jiného, budiž to vyřízeno v zákonitém shromáždění!</verse>
				<verse number="40">Vždyť se vydáváme do nebezpečí, že budeme obžalováni pro dnešní povstání, neboť není žádného vinníka, jímž bychom mohli odůvodniti toto shluknutí.“ A po těch slovech rozpustil shromáždění.</verse>
			</chapter>
			<chapter number="20">
				<verse number="1">Jakmile se to povstání utišilo, povolal k sobě Pavel učedníky, dal jim napomenutí a rozloučiv se s nimi, nastoupil cestu do Makedonie.</verse>
				<verse number="2">Prošel pak ty krajiny, a napomenuv je mnohými slovy, přišel do Řecka.</verse>
				<verse number="3">Tam pobyl tři měsíce. Právě když se chtěl plaviti do Syrie, činili mu židé úklady; proto se rozhodl, že se vrátí přes Makedonii.</verse>
				<verse number="4">Doprovázel ho Sopater z Bereje, syn Pyrrhův, ze Soluňanů pak Aristarch a Sekundus, též Gajus z Derbe a Timothej, z Asie pak Tychikos a Trofimos.</verse>
				<verse number="5">Ti však šli napřed a čekali na nás v Troadě.</verse>
				<verse number="6">My pak jsme po velikonočních svátcích odpluli z Filipp a dorazili jsme k nim v pěti dnech do Troady. Tam jsme se zdrželi sedm dní.</verse>
				<verse number="7">Když jsme se v neděli shromáždili k lámání chleba, Pavel, chtěje příštího dne odejíti, rozmlouval s nimi a protáhl řeč až do půlnoci.</verse>
				<verse number="8">V hořejší síni, kde jsme byli shromážděni, bylo mnoho světel.</verse>
				<verse number="9">Jakýsi jinoch jménem Eutychos seděl tam na okně, a poněvadž Pavel dlouho mluvil, upadl v hluboký spánek; a ve spánku spadl s třetího patra a byl zdvižen mrtvý.</verse>
				<verse number="10">Ale Pavel sestoupil k němu, naklonil se nad ním, objal jej a řekl: „Neznepokojujte se, neboť jeho duše je v něm!“</verse>
				<verse number="11">Pak vyšel nahoru, lámal chléb, pojedl a mluvil ještě dlouho až do svítání; potom odešel.</verse>
				<verse number="12">Jinocha však přivedli živého a potěšili se nemálo.</verse>
				<verse number="13">My pak jsme vstoupili na loď a odpluli do Assu v úmyslu, že odtud přibereme Pavla, neboť tak nařídil. Sám však chtěl jíti pěšky.</verse>
				<verse number="14">Když se s námi v Assu setkal, vzali jsme ho (na loď) a dorazili jsme do Mityleny;</verse>
				<verse number="15">a odtud jsme odpluli (dále) a druhého dne jsme se dostali proti Chiu. Následujícího dne připluli jsme k Samu a den nato dospěli jsme do Milétu.</verse>
				<verse number="16">Pavel byl totiž rozhodnut minouti Efesos, aby neztratil čas v Asii, neboť pospíchal, aby pokud možno byl o letnicích v Jerusalemě.</verse>
				<verse number="17">Z Milétu poslal do Efesu a povolal k sobě starší křesťanské obce.</verse>
				<verse number="18">Když k němu přišli a [byli spolu], řekl k nim: „Vy víte, jak jsem byl od prvního dne, kdy jsem vstoupil do Asie, s vámi po všechen čas.</verse>
				<verse number="19">Ve vší pokoře a se slzami i zkouškami, které se mi přihodily ze židovských úkladů, sloužil jsem Pánu.</verse>
				<verse number="20">Víte, jak jsem neopominul nic z užitečných věcí vám oznámiti a vás o nich poučiti veřejně i po domech,</verse>
				<verse number="21">zapřísahaje židy i pohany, aby se obrátili k Bohu a uvěřili v Pána našeho Ježíše [Krista].“</verse>
				<verse number="22">„A nyní, hle, já z vnitřního nutkání jdu do Jerusalema a nevím, co mě tam potká.</verse>
				<verse number="23">Jen v tom mě Duch svatý ujišťuje od města k městu, že mě (tam) očekávají okovy a soužení.</verse>
				<verse number="24">Avšak [z toho se ničeho nebojím ani] nepokládám svůj život za dražší než sebe, jen když dokonám svůj běh a svou službu [slova], kterou jsem přijal od Pána Ježíše, abych podal svědectví evangeliu o milosti Boží.“</verse>
				<verse number="25">„A nyní, hle, já vím, že vy všichni, mezi nimiž jsem chodil a hlásal království [Boží], mou tvář již nespatříte.</verse>
				<verse number="26">Proto prohlašuji vám dnešního dne s důrazem, že jsem prost vší viny,</verse>
				<verse number="27">neboť jsem neopominul vám zvěstovati celý úradek Boží.“</verse>
				<verse number="28">„Dávejte pozor na sebe i na všechno své stádo, nad nímž vás Duch svatý ustanovil biskupy, abyste spravovali Církev Boží, kterou On vydobyl svou krví.</verse>
				<verse number="29">Já vím, že po mém odchodu vniknou mezi vás draví vlci, kteří nebudou šetřit stáda.</verse>
				<verse number="30">I z vás samých povstanou muži, a ti budou mluviti převrácené řeči, aby přitáhli k sobě učedníky.</verse>
				<verse number="31">Proto bděte a mějte na paměti, že jsem po tři roky ve dne v noci každého [z vás] nepřestával se slzami napomínati!</verse>
				<verse number="32">A nyní poroučím vás Bohu a slovu jeho milosti. On má moc vás vzdělati a dáti dědictví mezi všemi svatými.</verse>
				<verse number="33">Stříbra a zlata nebo šatu jsem od nikoho nežádal,</verse>
				<verse number="34">jak sami víte, neboť pro potřeby moje a mých průvodců sloužily tyto mé ruce.</verse>
				<verse number="35">Ve všem poučil jsem vás, jak se máme takto prací ujímati slabých a pamatovati na slova Pána Ježíše, neboť On řekl:,Blaženější je dávati než bráti.' “</verse>
				<verse number="36">A po těch slovech poklekl na kolena a pomodlil se s nimi všemi.</verse>
				<verse number="37">Všichni pak propukli v hlasitý pláč, padli Pavlovi okolo krku a líbali ho.</verse>
				<verse number="38">Nejvíce se rmoutili pro to slovo, které řekl, že jeho tvář již nespatří. A doprovázeli ho k lodi.</verse>
			</chapter>
			<chapter number="21">
				<verse number="1">Jakmile jsme se s nimi rozloučili, odpluli jsme a dorazili přímým směrem na Kós, druhý den na Rhodos a odtud do Patary.</verse>
				<verse number="2">A když jsme nalezli loď, která měla plouti do Fenicie, vstoupili jsme na ni a odpluli jsme.</verse>
				<verse number="3">Když pak jsme se přiblížili na dohled ke Kypru, nechali jsme jej po levé straně a plavili jsme se k Syrii a přistali jsme v Tyru. Tam totiž měla loď složiti svůj náklad.</verse>
				<verse number="4">Vyhledali jsme učedníky a pobyli jsme tam sedm dní. Z vnuknutí Ducha pravili Pavlovi, aby nechodil do Jerusalema.</verse>
				<verse number="5">A po uplynutí těch dní vypravili jsme se a odebírali (odtud). I vyprovázeli nás všichni i se (svými) manželkami a dítkami až ven za město. Na břehu jsme klekli na kolena a pomodlili jsme se.</verse>
				<verse number="6">Potom jsme se vespolek rozloučili a vstoupili na loď; oni se pak vrátili domů.</verse>
				<verse number="7">My však jsme dokonali plavbu od Tyru a přirazili jsme do Ptolemaidy, a pozdravivše bratry, zůstali jsme u nich jeden den.</verse>
				<verse number="8">Druhého dne jsme se vydali na cestu a přišli do Caesareje. Vstoupili jsme do domu evangelisty Filipa, který byl jedním ze sedmi (jáhnů), a zůstali jsme u něho.</verse>
				<verse number="9">On měl čtyři neprovdané dcery, a ty prorokovaly.</verse>
				<verse number="10">Když jsme tam několik dní dleli, přišel z Judska jeden prorok jménem Agabus.</verse>
				<verse number="11">Ten přišel k nám, vzal Pavlův pás, svázal si jím ruce i nohy a pravil: „Toto praví Duch svatý:,Toho muže, jemuž tento pás patří, židé v Jerusalemě takto sváží a vydají v ruce pohanů.' „</verse>
				<verse number="12">Jak jsme to uslyšeli, prosili jsme ho my i tamější (věřící), aby nechodil do Jerusalema.</verse>
				<verse number="13">Ale Pavel odpověděl takto: „Proč mi pláčem rozrýváte srdce? Vždyť já jsem připraven dáti se nejen svázati, nýbrž pro jméno Pána Ježíše v Jerusalemě i zemříti.“</verse>
				<verse number="14">Poněvadž jsme jej nemohli přemluviti, přestali jsme a řekli: „Staň se vůle Páně!“</verse>
				<verse number="15">Po těch dnech jsme se připravili na cestu a odebrali se do Jerusalema.</verse>
				<verse number="16">Také někteří učedníci z Caesareje šli s námi a vedli (nás) k jakémusi Mnasonovi z Kypru, starému učedníkovi, abychom se u něho uhostili.</verse>
				<verse number="17">Když pak jsme přišli do Jerusalema, přijali nás bratří s radostí.</verse>
				<verse number="18">Druhého dne vešel Pavel s námi k Jakubovi a sešli se všichni starší.</verse>
				<verse number="19">I pozdravil je a vypravoval podrobně všechno, co Bůh učinil mezi pohany skrze jeho službu.</verse>
				<verse number="20">A když to vyslechli, velebili Boha a řekli mu: „Vidíš, bratře, kolik tisíc je mezi židy těch, kteří uvěřili, a ti všichni jsou horlitelé pro zákon.</verse>
				<verse number="21">Uslyšeli však o tobě, že učíš všechny židy, kteří žijí mezi pohany, k odpadu od Mojžíše, ježto pravíš, aby neobřezávali své syny a ani nežili podle obyčejů.</verse>
				<verse number="22">Co je tedy činiti? Neboť zcela jistě [se sejde množství], až uslyší o tvém příchodu.</verse>
				<verse number="23">To tedy učiň, co ti pravíme: U nás jsou čtyři muži, kteří se zavázali slibem.</verse>
				<verse number="24">Vezmi je k sobě, zasvěť se s nimi a zaplať za ně, aby si mohli dáti ostříhati hlavu! I poznají všichni, že ty pověsti o tobě jsou nepravdivé a že také sám žiješ, zachovávaje zákon.</verse>
				<verse number="25">Pokud se týká pohanů, kteří uvěřili, nařídili jsme písemně, aby se zdržovali od věcí obětovaných modlám a od krve a udáveného a také smilstva.“</verse>
				<verse number="26">Tu Pavel vzal k sobě ty muže, a druhého dne se s nimi zasvětiv, vešel do chrámu a ohlásil konec dnů zasvěcení, aby se pak mohla podati oběť za každého z nich.</verse>
				<verse number="27">Když se končilo sedm dní, uzřeli ho židé z Asie v chrámě; popudili všechen lid, jali ho</verse>
				<verse number="28">a křičeli: „Muži izraelští, pomozte! To je ten muž, který všecky všude učí proti lidu, proti zákonu a proti tomuto místu. Dokonce i pohany uvedl do chrámu a tím znesvětil toto svaté místo.“ –</verse>
				<verse number="29">Viděli totiž s ním dříve v městě Trofima z Efesu a domnívali se, že ho Pavel uvedl do chrámu. –</verse>
				<verse number="30">Celé město bylo na nohou a povstal shon lidu. Uchopili Pavla a táhli ho ven z chrámu, a hned byly brány zavřeny.</verse>
				<verse number="31">Už ho chtěli usmrtiti, když tu bylo veliteli vojska ohlášeno, že se bouří celý Jerusalem.</verse>
				<verse number="32">Ten ihned vzal vojáky a setníky a sběhl k nim. Když však uzřeli velitele s vojáky, přestali bíti Pavla.</verse>
				<verse number="33">Tu velitel přistoupil, uchopil ho a rozkázal svázati dvěma řetězy. I vyptával se, kdo jest a co učinil.</verse>
				<verse number="34">V zástupu však křičel každý něco jiného. Poněvadž se tedy nemohl pro hluk dověděti nic jistého, rozkázal ho vésti do kasáren.</verse>
				<verse number="35">Když však přišel ke schodům, musel býti pro násilí lidu nesen vojáky;</verse>
				<verse number="36">neboť šlo za ním množství lidu a křičelo: „Pryč s ním!“</verse>
				<verse number="37">Když měl býti Pavel již uveden do kasáren, řekl veliteli: „Smím ti něco říci?“ On řekl: „Umíš řecky?</verse>
				<verse number="38">Nejsi tedy ten Egypťan, který nedávno pobouřil a na poušť odvedl čtyři tisíce zbojníků?“</verse>
				<verse number="39">I řekl mu Pavel: „Já jsem Žid z Tarsu, občan nikoliv neznámého města v Kilikii. Prosím tě, dovol mi promluviti k lidu!“</verse>
				<verse number="40">On dovolil. Pavel stoje na schodech, pokynul lidu rukou. Když nastalo veliké ticho, promluvil hebrejsky:</verse>
			</chapter>
			<chapter number="22">
				<verse number="1">„Bratří a otcové, poslyšte moji obranu, kterou před vámi nyní konám!“</verse>
				<verse number="2">Když pak uslyšeli, že k nim mluví hebrejsky, byli ještě tišeji.</verse>
				<verse number="3">I řekl: „Já jsem Žid, narozený v Tarsu v Kilikii, vychovaný však zde v tomto městě; u nohou Gamalielových byl jsem přísně vzdělán podle otcovského zákona, takže jsem byl horlitelem pro zákon, jak i vy všichni jste podnes.</verse>
				<verse number="4">I pronásledoval jsem toto učení až k smrti. Muže i ženy jsem spoutával a uvrhoval do vězení,</verse>
				<verse number="5">jak mi dosvědčí velekněz a všichni starší. Od nich jsem obdržel i listy k bratřím a ubíral jsem se do Damašku, abych také tamější (křesťany) přivedl svázané do Jerusalema, aby byli potrestám.“</verse>
				<verse number="6">„Když však jsem se na cestě přibližoval k Damašku, ozářilo mě náhle o poledni veliké světlo s nebe</verse>
				<verse number="7">a padl jsem na zem a uslyšel jsem hlas, který ke mně mluvil:,Šavle, Šavle, proč mě pronásleduješ?'</verse>
				<verse number="8">Já pak jsem odpověděl:,Kdo jsi, Pane?' I řekl ke mně:,Já jsem Ježíš Nazaretský, kterého ty pronásleduješ.'</verse>
				<verse number="9">Moji průvodci viděli sice světlo, ale neslyšeli hlas toho, jenž ke mně mluvil.</verse>
				<verse number="10">I řekl jsem:,Co mám učinit, Pane?' A Pán mi odvětil:,Vstaň a jdi do Damašku, a tam se ti poví všechno, co máš činiti!'</verse>
				<verse number="11">Poněvadž jsem však neviděl z jasnosti onoho světla, byl jsem veden za ruku svými průvodci a tak jsem přišel do Damašku.“</verse>
				<verse number="12">„Přišel ke mně jakýsi Ananiáš, muž podle zákona, který se těšil u všech tamějších židů dobré pověsti,</verse>
				<verse number="13">přistoupil a řekl mi:,Šavle, bratře, prohlédni!' A já jsem v témž okamžiku pohlédl na něho.</verse>
				<verse number="14">Ale on řekl:,Bůh našich otců vyvolil tě k tomu, abys poznal jeho vůli a uzřel Spravedlivého a uslyšel hlas z jeho úst.</verse>
				<verse number="15">Neboť mu budeš u všech lidí svědkem toho, co jsi viděl a slyšel. A nyní co váháš?</verse>
				<verse number="16">Vstaň, vzývej jeho jméno, dej se pokřtíti a obmyj se ze svých hříchů!' “</verse>
				<verse number="17">„Když jsem se pak navrátil do Jerusalema a modlil se v chrámě, dostal jsem se do vytržení mysli.</verse>
				<verse number="18">Spatřil jsem ho, jak mi praví: Pospěš a vyjdi rychle z Jerusalema, neboť nepřijmou tvé svědectví o mně!'</verse>
				<verse number="19">A já jsem řekl:,Pane, oni vědí, že já jsem dával vězniti a po synagogách mrskati ty, kteří věřili v tebe.</verse>
				<verse number="20">A když se prolévala krev tvého mučedníka Štěpána, já jsem stál při tom a souhlasil jsem a hlídal jsem šaty jeho vrahů.'</verse>
				<verse number="21">I řekl ke mně:,Jdi, neboť já pošlu tebe daleko mezi pohany.' “</verse>
				<verse number="22">Poslouchali ho však až potud. Ale nyní hlasitě vykřikli: „Pryč se země s takovým člověkem, neboť se nesluší, aby žil!“</verse>
				<verse number="23">A když křičeli, odkládali svá roucha a házeli do vzduchu prach.</verse>
				<verse number="24">Velitel rozkázal zavěsti ho do kasáren. Tam ho dal zbičovati a přitom vyslýchati, aby se dověděl, proč tak proti němu křičeli.</verse>
				<verse number="25">Když ho však natáhli do řemenů, otázal se Pavel setníka, který při něm stál: „Smíte vy bičovati římského občana, a to bez rozsudku?“</verse>
				<verse number="26">Uslyšev to setník, šel k veliteli a ohlásil mu to slovy: „Co to chceš dělat? Vždyť ten člověk je římský občan!“</verse>
				<verse number="27">I přistoupil velitel a řekl mu: „Pověz mi, jsi-li ty římským občanem?“ A on řekl: „Ano.“</verse>
				<verse number="28">I řekl velitel: „Já jsem dosáhl tohoto občanství za velké peníze.“ A Pavel pravil: „A já jsem se (v něm) i narodil.“</verse>
				<verse number="29">Ihned odstoupili od něho ti, kteří ho chtěli mučením vyslýchati. Také velitel se ulekl, když zvěděl, že je římským občanem, a poněvadž ho dal spoutati.</verse>
				<verse number="30">Druhého dne však, chtěje zvěděti bezpečně, z čeho ho židé obviňují, dal ho odvázati a přikázal, aby se sešli velekněží a celá velerada. A dal vyvésti Pavla a postaviti ho před ně.</verse>
			</chapter>
			<chapter number="23">
				<verse number="1">Tu Pavel upřel zrak na veleradu a pravil: „Bratří, já jsem žil před Bohem se svědomím zcela dobrým až do dnešního dne.“</verse>
				<verse number="2">Ale velekněz Ananiáš poručil mužům okolo něho stojícím, aby ho bili po ústech.</verse>
				<verse number="3">Tu Pavel řekl k němu: „Bůh bude tebe bíti, obílená stěno! Také ty zde sedíš, abys mě podle zákona soudil, a proti zákonu mě kážeš bíti?“</verse>
				<verse number="4">I řekli mu okolostojící: „Božímu veleknězi zlořečíš?“</verse>
				<verse number="5">A Pavel řekl: „Nevěděl jsem, bratří, že je to velekněz. Vždyť je psáno:,Knížeti svého lidu nezlořeč!' “</verse>
				<verse number="6">Poněvadž věděl, že jedna část je ze saduceů a druhá z farizeů, zvolal ve veleradě: „Bratří, já jsem farizej a z farizejské rodiny. Pro naději, a to ve vzkříšení z mrtvých, jsem souzen.“</verse>
				<verse number="7">A když to pověděl, povstal mezi farizeji a saduceji nepokoj a shromáždění se rozštěpilo. –</verse>
				<verse number="8">Neboť saduceové praví, že není vzkříšení ani anděla ani ducha, farizeové však učí obojímu. –</verse>
				<verse number="9">I strhl se veliký křik. Někteří zákoníci z farizejské strany povstali a přeli se: „Nic zlého neshledáváme na tomto člověku. Což, mluvil-li k němu duch nebo anděl?“</verse>
				<verse number="10">A když nepokoj vzrostl, velitel ze strachu, aby Pavla nerozsápali, rozkázal, aby vojsko sešlo dolů a vytrhlo ho z jejich středu a přivedlo do kasáren.</verse>
				<verse number="11">Následující noci přistoupil Pán k němu a řekl: „Buď dobré mysli, neboť jako jsi svědčil o mně v Jerusalemě, tak musíš svědčiti i v Římě.“</verse>
				<verse number="12">Druhého dne se srotili někteří židé a zapřisáhli se, že nebudou jísti ani píti, dokud Pavla neusmrtí.</verse>
				<verse number="13">Bylo pak jich přes čtyřicet, kteří se tak spikli.</verse>
				<verse number="14">Ti přišli k velekněžím a starším a řekli: „Slavnostně jsme se zapřisáhli, že ničeho neokusíme, dokud neusmrtíme Pavla.</verse>
				<verse number="15">Proto nyní ohlaste vy s veleradou veliteli, aby ho k vám přivedl, jako byste chtěli důkladněji vyšetřiti jeho záležitost. My pak jsme ochotni ho usmrtit, ještě dříve než se přiblíží.“</verse>
				<verse number="16">O těch úkladech se však dověděl syn Pavlovy sestry. Šel, a vstoupiv do kasáren, oznámil to Pavlovi.</verse>
				<verse number="17">Pavel pak zavolal k sobě jednoho setníka a řekl: „Doveď tohoto jinocha k veliteli, neboť má mu něco oznámiti!“</verse>
				<verse number="18">A on ho vzav s sebou, dovedl k veliteli a řekl: „Vězeň Pavel povolal mě k sobě a prosil mě, abych tohoto jinocha dovedl k tobě, poněvadž ti má něco povědět.“</verse>
				<verse number="19">Tu ho vzal velitel za ruku, odstoupil s ním stranou a otázal se ho: „Co mi máš oznámiti?“</verse>
				<verse number="20">A on řekl: „Židé se umluvili, že tě požádají, abys dal zítra uvésti Pavla před veleradu, jako by chtěli o něm něco důkladněji zvěděti.</verse>
				<verse number="21">Ale ty jim nevěř, neboť z nich víc než čtyřicet mužů činí mu úklady a zapřisáhli se, že nebudou jísti ani píti, dokud ho neusmrtí. A nyní jsou připraveni a čekají na tvou přípověď.“</verse>
				<verse number="22">Velitel propustil tedy jinocha a přikázal mu, aby nikomu neříkal, že mu to ohlásil.</verse>
				<verse number="23">I povolal (velitel) k sobě dva setníky a řekl jim: „Mějte od třetí hodiny noční v pohotovosti dvě stě vojínů k odchodu do Caesareje, k tomu sedmdesát jezdců a dvě stě kopiníků!</verse>
				<verse number="24">Připravte také jezdecká zvířata, aby na ně Pavla posadili a dovedli ho zdravého k vladaři Felixovi!“</verse>
				<verse number="25">[Bál se totiž, aby ho snad židé násilně neodvedli a neusmrtili a aby se on sám potom nedostal do pomluvy, jako by byl přijal úplatek.]</verse>
				<verse number="26">A napsal list tohoto znění: „Klaudius Lysias posílá velmožnému vladaři Felixovi pozdravení!</verse>
				<verse number="27">Tohoto muže zajali židé a jižjiž ho chtěli usmrtiti. I zakročil jsem s vojskem a vytrhl ho, poněvadž jsem zvěděl, že je římským občanem.</verse>
				<verse number="28">A chtěje poznati, z čeho ho obviňují, uvedl jsem ho před jejich veleradu.</verse>
				<verse number="29">I shledal jsem, že na něho žalují ve věcech svého zákona, ale že není vinen žádným zločinem, na který je smrt nebo vězení.</verse>
				<verse number="30">Poněvadž mi však bylo sděleno o úkladech, které osnovali proti tomuto muži, posílám ho k tobě a žalobcům (jeho) jsem přikázal, aby svou při vedli před tebou. Buď zdráv!“</verse>
				<verse number="31">Podle rozkazu vzali vojíni Pavla a v noci ho dovedli do Antipatridy.</verse>
				<verse number="32">Druhého dne nechali jezdce s ním dále jeti a sami se vrátili do kasáren.</verse>
				<verse number="33">Po příjezdu do Caesareje odevzdali list vladaři a postavili před něho i Pavla.</verse>
				<verse number="34">Když (jej) přečetl, otázal se, z kterého území je (Pavel), a zvěděv, že je z Kilikie,</verse>
				<verse number="35">pravil: „Vyslechnu tě, až přijdou tvoji žalobci.“ I rozkázal, aby ho hlídali v domě Herodově.</verse>
			</chapter>
			<chapter number="24">
				<verse number="1">Po pěti dnech přišel velekněz Ananiáš s některými staršími a s jakýmsi řečníkem Tertullem, a ti ohlásili vladaři žalobu proti Pavlovi.</verse>
				<verse number="2">A když byl (Pavel) předvolán, počal Tertullus svou žalobu takto:</verse>
				<verse number="3">„Velmožný Felixe, se vší vděčností uznáváme vždycky a všude, že tvým přičiněním žijeme ve velkém pokoji a že se z tvé péče dějí mnohé opravy pro náš národ.</verse>
				<verse number="4">Abych tě však déle nezdržoval, prosím, abys nás podle své dobrotivosti krátce vyslechl.</verse>
				<verse number="5">Poznali jsme totiž, že tento člověk je jako morová nákaza a strůjce nepokojů mezi všemi židy po celém světě, že je také náčelníkem sekty nazarejské</verse>
				<verse number="6">a že se pokusil znesvětit i náš chrám. Proto jsme ho zajali [a chtěli jsme ho souditi podle našeho zákona.</verse>
				<verse number="7">Ale velitel Lysias přišel, s velkou mocí vytrhl ho z našich rukou</verse>
				<verse number="8">a rozkázal, aby jeho žalobci šli k tobě]. Od něho se budeš moci sám při výslechu dověděti o tom všem, z čeho my ho obviňujeme.“</verse>
				<verse number="9">Přidali se pak i židé a pravili, že tomu tak jest.</verse>
				<verse number="10">Na pokyn vladařův, aby mluvil, promluvil Pavel takto: „Vím, že jsi po mnoho let soudcem tohoto národa, proto se budu hájiti s dobrou myslí.</verse>
				<verse number="11">Můžeš se zajisté dověděti, že není tomu více než dvanáct dní, co jsem přišel do Jerusalema klanět se (Bohu).</verse>
				<verse number="12">Ani v chrámě ani v synagogách ani ve městě mě nezastihli se s někým hádati nebo působiti shon lidu,</verse>
				<verse number="13">proto nemohou před tebou dokázati, co na mne nyní žalují.</verse>
				<verse number="14">K tomu se však přiznávám před tebou, že podle toho učení, které oni nazývají sektou, sloužím Otci, svému Bohu. Věřím všemu, co je psáno v Zákoně a Prorocích,</verse>
				<verse number="15">a doufám v Boha, jak také oni doufají, že bude vzkříšení spravedlivých i nespravedlivých.</verse>
				<verse number="16">Proto se sám snažím o to, abych měl vždycky čisté svědomí před Bohem i před lidmi.</verse>
				<verse number="17">Po několika letech jsem však přišel, abych přinesl pro svůj národ almužny a oběti [i dary ze slibů].</verse>
				<verse number="18">Přitom nalezli mě, když jsem se zasvěcoval v chrámě, ale bylo to bez shonu lidí a bez hluku.</verse>
				<verse number="19">To byli však někteří židé z Asie, kteří by museli býti před tebou přítomni a žalovati, kdyby něco měli proti mně.</verse>
				<verse number="20">Nebo ať tito zde sami řeknou, zda nalezli na mně, když jsem stál před veleradou, nějakou nepravost,</verse>
				<verse number="21">leda snad toto jediné slovo, které jsem zvolal, stoje mezi nimi: Pro vzkříšení z mrtvých jsem já dnes vámi souzen!“</verse>
				<verse number="22">Protože Felix měl dosti důkladnou známost o tom učení, odložil jejich věc se slovy: „Až přijde velitel Lysias, rozhodnu ve vaší věci.“</verse>
				<verse number="23">A přikázal setníkovi, aby ho držel v mírné vazbě a nebránil nikomu z jeho přátel mu posluhovat.</verse>
				<verse number="24">Po několika dnech přišel Felix se svou manželkou Drusillou, která byla židovkou, a povolal si Pavla a poslechl ho o víře v Krista Ježíše.</verse>
				<verse number="25">Když však mluvil o spravedlnosti a čistotě a budoucím soudě, pojal Felixe strach a pravil: „Pro dnešek jdi, v příhodný čas tě zavolám!“</verse>
				<verse number="26">Zároveň též doufal, že mu Pavel dá výkupné; proto si ho také dával častěji k sobě zavolat a rozmlouval s ním.</verse>
				<verse number="27">Po dvou letech dostal Felix za nástupce Porcia Festa. A chtěje se židům zavděčiti, ponechal Felix Pavla ve vězení.</verse>
			</chapter>
			<chapter number="25">
				<verse number="1">Když Festus nastoupil do té provincie, odebral se po třech dnech z Caesareje do Jerusalema.</verse>
				<verse number="2">I předstoupili před něho velekněží a přední židé se žalobou proti Pavlovi</verse>
				<verse number="3">a snažně si žádali od něho jako milost – proti Pavlovi – aby ho dal přivésti do Jerusalema. – Strojili mu totiž úklady, chtějíce ho na cestě usmrtiti. –</verse>
				<verse number="4">Ale Festus odpověděl, že Pavel je ve vazbě v Caesareji, on pak sám že vbrzku odjede.</verse>
				<verse number="5">„Vaši pověřenci tedy,“ pravil, „ať odejdou se mnou, a je-li na tom muži nějaká vina, ať podají na něho žalobu!“</verse>
				<verse number="6">Pobyl pak mezi nimi ne více než osm nebo deset dní; nato se odebral do Caesareje. Druhého dne se posadil na soudnou stolici a kázal Pavla přivésti.</verse>
				<verse number="7">Když byl přiveden, obstoupili ho židé, kteří přišli z Jerusalema, a vedli proti němu mnoho těžkých žalob, avšak nemohli je dokázati.</verse>
				<verse number="8">Pavel se hájil totiž takto: „Neprovinil jsem se a v ničem ani proti židovskému zákonu ani proti chrámu ani proti císaři.“</verse>
				<verse number="9">Ale Festus, chtěje se zavděčiti židům, odpověděl Pavlovi: „Chceš jíti do Jerusalema a tam býti souzen pro to přede mnou?“</verse>
				<verse number="10">Pavel však odpověděl: „Před císařským soudem stojím, zde mám býti souzen! Židům jsem v ničem neublížil, jak i ty dobře víš.</verse>
				<verse number="11">Provinil-li jsem se přece anebo spáchal-li jsem něco, co zasluhuje smrti, nezdráhám se umříti. Není-li však nic na. tom, z čeho mě tito obviňují, nikdo mě nemůže jim vydati. K císaři se odvolávám!“</verse>
				<verse number="12">Tu Festus promluviv s radou, řekl: „K císaři ses odvolal, k císaři půjdeš!“</verse>
				<verse number="13">Po několika dnech král Agrippa a Bernike přijeli do Caesareje, aby pozdravili Festa.</verse>
				<verse number="14">Poněvadž tam byli mnoho dní, předložil Festus králi Pavlovu záležitost se slovy: „Od Felixa byl ponechán ve vazbě jeden muž,</verse>
				<verse number="15">na něhož za mého pobytu v Jerusalemě podali židovští velekněží a starší žalobu žádajíce, aby byl odsouzen.</verse>
				<verse number="16">Odpověděl jsem jim však:,U Římanů není zvykem odsouditi nějakého člověka dříve, než by měl obžalovaný před sebou žalobce a dostal příležitost proti obžalobě se hájiti.'</verse>
				<verse number="17">Když tedy se tu sešli, posadil jsem se druhého dne bez odkladu na soudnou stolici a dal toho muže předvésti.</verse>
				<verse number="18">Žalobci předstoupili, avšak nepřednášeli žádné obvinění, které by bylo podle mého soudu zlé.</verse>
				<verse number="19">Měli proti němu jen jakési spory o své náboženství a o jakéhosi Ježíše mrtvého, o němž však Pavel tvrdil, že žije.</verse>
				<verse number="20">Já však, jsa na rozpacích v té věci, pravil jsem, chce-li jíti do Jerusalema a tam býti pro ty věci souzen.</verse>
				<verse number="21">Poněvadž se však Pavel odvolal, aby byl držen (ve vazbě) až do rozhodnutí císařova, rozkázal jsem ho držeti dále, pokud ho nepošlu k císaři.“</verse>
				<verse number="22">I řekl Agrippa Festovi: „Rád bych si i já poslechl toho člověka.“ A on řekl: „Zítra ho uslyšíš.“</verse>
				<verse number="23">Druhého dne tedy přišel Agrippa i Bernike s velikou okázalostí a vešli i s veliteli a předními muži města do přijímací síně. Na rozkaz Festův byl předveden Pavel.</verse>
				<verse number="24">I řekl Festus: „Králi Agrippo a všichni muži s námi zde přítomní! Zde vidíte toho, kvůli němuž veliké množství židů v Jerusalemě i zde na mne s křikem doléhá, že nesmí zůstat na živu.</verse>
				<verse number="25">Ale já jsem shledal, že neučinil nic, co zasluhuje smrti. Poněvadž se však odvolal k císaři, rozhodl jsem se ho poslat k němu.</verse>
				<verse number="26">Ale nevím, co určitého bych o něm napsal svému pánu. Proto jsem ho předvedl před vás, a zvláště před tebe, králi Agrippo, abych po výslechu věděl, co mám psáti;</verse>
				<verse number="27">neboť se mi zdá nerozumné poslati vězně bez udání jeho viny.</verse>
			</chapter>
			<chapter number="26">
				<verse number="1">I řekl Agrippa Pavlovi: „Je ti dovoleno, aby ses hájil.“ Tu Pavel pozvedl ruku a začal svou obhajobu:</verse>
				<verse number="2">„Za šťastného se pokládám, králi Agrippo, že se mohu dnes hájiti před tebou proti všemu, z čeho mě obviňují židé, nejvíce však proto,</verse>
				<verse number="3">poněvadž znáš všechny židovské zvyky a spory. Proto prosím, vyslechni mě trpělivě!“</verse>
				<verse number="4">„Můj život od mladosti, jak jsem jej prožil od počátku v svém národě, i v Jerusalemě, znají všichni židé.</verse>
				<verse number="5">Poněvadž mě znají od počátku, mohli by, kdyby chtěli, dovědčiti, že jsem podle nejpřísnějšího směru našeho náboženství žil jako farizej.</verse>
				<verse number="6">A nyní stojím před soudem pro naději v zaslíbení dané od Boha našim otcům.</verse>
				<verse number="7">Toho doufá dosáhnouti naše dvanáctero pokolení tím, že slouží dnem i nocí Bohu. Pro tuto naději jsem, králi, žalován židy!</verse>
				<verse number="8">Což se pokládá u vás za neuvěřitelné, křísí-li Bůh mrtvé?“</verse>
				<verse number="9">„Já ovšem jsem se domníval, že jsem povinen vykonati mnoho protivného proti jménu Ježíše Nazaretského.</verse>
				<verse number="10">To jsem také v Jerusalemě činil, když jsem si k tomu vzal pravomoc od velekněží, a mnoho věřících jsem dal zavříti do vězení, a když byli usmrcováni, souhlasil jsem s tím.</verse>
				<verse number="11">Také ve všech synagogách jsem je často trestal, nutil jsem je, aby se rouhali; a v náramné své zuřivosti proti nim jsem je pronásledoval až do cizích měst.“</verse>
				<verse number="12">„Když jsem se v takovém úmyslu ubíral do Damašku s pravomocí a svolením velekněží,</verse>
				<verse number="13">spatřil jsem, králi, v poledne na cestě světlo s nebe nad slunce jasnější, jež ozařovalo mne i mou družinu.</verse>
				<verse number="14">A když jsme my všichni padli na zem, uslyšel jsem hlas, který ke mně pravil hebrejsky:,Šavle, Šavle, proč mě pronásleduješ? Těžko ti bude kopati proti ostnu!'</verse>
				<verse number="15">Já pak jsem řekl: Kdo jsi, Pane? A Pán odvětil:,Já jsem Ježíš, kterého ty pronásleduješ.</verse>
				<verse number="16">Avšak vstaň a postav se na nohy! Neboť proto jsem se zjevil tobě, abych tě učinil služebníkem a svědkem toho, co jsi uviděl, i toho, co ti (ještě) ukáži.</verse>
				<verse number="17">Vysvobodím tě z lidu i z pohanů, ke kterým tě posílám otevřít jejich oči,</verse>
				<verse number="18">aby se obrátili od tmy ke světlu a z moci satanovy k Bohu, aby se jim vírou ve mne dostalo odpuštění hříchů a podílu mezi svatými.' “</verse>
				<verse number="19">„A proto, králi Agrippo, nebyl jsem neposlušen nebeského vidění,</verse>
				<verse number="20">nýbrž jsem hlásal nejprve obyvatelům Damašku, potom v Jerusalemě a po celé judské zemi, i pohanům, aby činili pokání a obrátili se k Bohu, konajíce skutky hodné obrácení.</verse>
				<verse number="21">Proto židé uchopili mě v chrámě a pokoušeli se mě usmrtiti.</verse>
				<verse number="22">Ale s pomocí Boží stojím pevně až do dnešního dne a vydávám svědectví, před malými i velkými, nemluvě nic jiného než to, co proroci a Mojžíš pověděli,</verse>
				<verse number="23">že Kristus bude trpěti, že jako první vstane z mrtvých a bude zvěstovati světlo lidu (izraelskému) i pohanům.“</verse>
				<verse number="24">Když toto mluvil na svou obranu, pravil mocným hlasem Festus: „Ty blázníš, Pavle! Mnoho učenosti přivádí tě k bláznovství!“</verse>
				<verse number="25">Ale Pavel řekl: „Neblázním, velmožný Feste, nýbrž mluvím slova pravdivá a rozumná.</verse>
				<verse number="26">Ví zajisté o těch věcech král, k němuž také neohroženě mluvím, neboť nemyslím, že by mu z toho, bylo něco tajné, vždyť se to přece nedělo pokoutně.</verse>
				<verse number="27">Věříš, králi Agrippo, prorokům? Vím, že věříš.“</verse>
				<verse number="28">I řekl Agrippa k Pavlovi: „Málem bys mě přemluvil, abych se stal křesťanem.“</verse>
				<verse number="29">A Pavel: „Dej Bůh, abyste se dříve nebo později nejen ty, nýbrž také všichni, kteří mě dnes slyší, stali takovými, jakým i já jsem, kromě těchto okovů!“</verse>
				<verse number="30">I vstal král i vladař i Bernike a ostatní přítomní s nimi.</verse>
				<verse number="31">Když odešli, pravili k sobě vespolek: „Tento člověk neučinil nic, co zasluhuje smrti nebo okovů.“</verse>
				<verse number="32">Agrippa pak řekl Festovi: „Mohl býti tento člověk propuštěn, kdyby se nebyl odvolal k císaři.</verse>
			</chapter>
			<chapter number="27">
				<verse number="1">Jakmile bylo rozhodnuto, abychom se plavili do Itálie, vydali Pavla s některými jinými vězni setníku jménem Juliovi z císařské čety.</verse>
				<verse number="2">Vstoupili jsme na adramyttskou loď, která měla plouti do pobřežních míst Asie, a vyrazili jsme; s námi byl Makedoňan Aristarch ze Soluně.</verse>
				<verse number="3">Druhého dne jsme se dostali do Sidonu. Julius, který se choval k Pavlovi přívětivě, dovolil mu zajiti k přátelům a zaopatřiti si potřebné.</verse>
				<verse number="4">Odtud jsme pak vyjeli a pluli jsme pod Kyprem, neboť vály větry proti nám;</verse>
				<verse number="5">a propluvše moře podél pobřeží Kilikie a Pamfylie, dorazili jsme do Myry v Lykii.</verse>
				<verse number="6">Tam setník vyhledal alexandrijskou loď, která plula do Itálie; i přivedl nás na ni.</verse>
				<verse number="7">Když pak jsme zvolna pluli po mnoho dní, dostali jsme se stěží proti Knidu, a poněvadž nám bránil vítr, odpluli jsme pod Krétu k Salmoně.</verse>
				<verse number="8">Po namáhavé plavbě podél pobřeží dorazili jsme k jednomu místu jménem Dobré přístavy, blíže něhož bylo město Lasea.</verse>
				<verse number="9">Poněvadž však uplynulo mnoho času a plavba byla již nebezpečná, ježto pominul i půst, napomínal je Pavel a pravil jim:</verse>
				<verse number="10">„Muži, vidím, že plavba bude spojena s nesnází a velikou škodou nejen pro náklad a pro loď, nýbrž i pro naše životy.“</verse>
				<verse number="11">Ale setník věřil více kormidelníku a majiteli lodi než slovům Pavlovým.</verse>
				<verse number="12">A poněvadž ten přístav nebyl příhodný k přezimování, většina se rozhodla odtud odplouti, aby se pokud možno dostali k přezimování do Feniky, krétského přístavu na straně jihozápadní a severozápadní.</verse>
				<verse number="13">Ježto pak zavál mírný jižní vítr, vytáhli kotvu v domněnce, že svůj úmysl provedou, a plavili se blíže pobřeží Kréty.</verse>
				<verse number="14">Ale nedlouho potom zadul s ostrova bouřlivý vítr zvaný Eurakylon.</verse>
				<verse number="15">A poněvadž loď větrem zachvácená nemohla mu čeliti, pustili jsme ji po něm a byli jsme hnáni.</verse>
				<verse number="16">Když jsme se dostali k jednomu ostrůvku jménem Kauda, stěží jsme se mohli zmocniti záchranného člunu.</verse>
				<verse number="17">Když jsme jej vzali na loď a užili pomocných prostředků tím, že jsme loď obvázali, stáhli jsme ze strachu, abychom se nedostali na mělčinu, plachty a tak jsme se nechali hnáti.</verse>
				<verse number="18">A poněvadž bouře námi prudce zmítala, vyhazovali druhého dne (z lodi) náklad</verse>
				<verse number="19">a třetího dne vlastníma rukama hodili do moře lodní nářadí.</verse>
				<verse number="20">Když však se po mnoho dní ani slunce ani hvězdy neukázaly a bouře nemalá zuřila, ztrácela se již veškerá naděje, že se zachráníme.</verse>
				<verse number="21">A když se již mnoho postili, postavil se Pavel uprostřed nich a řekl: „Muži, měli jste mě zajisté uposlechnouti a neodjížděti od Kréty a ušetřiti si tuto nesnáz a škodu.</verse>
				<verse number="22">A nyní napomínám vás, abyste byli dobré mysli, vždyť nebude ztracen žádný život mezi námi, nýbrž jen loď.</verse>
				<verse number="23">Neboť této noci přistoupil (ke mně) anděl toho Boha, jemuž patřím a jemuž sloužím,</verse>
				<verse number="24">a řekl:,Neboj se, Pavle, před císařem musíš státi! A hle, Bůh ti dal všechny ty, kteří se s tebou plaví.'</verse>
				<verse number="25">Proto, muži, buďte dobré mysli! Neboť věřím Bohu, že se stane tak, jak mi bylo pověděno.</verse>
				<verse number="26">Musíme se však dostati na nějaký ostrov.“</verse>
				<verse number="27">Přišla čtrnáctá noc, co jsme se plavili po Adriatickém moři. Kolem půlnoci se domnívali lodníci, že se jim ukazuje nějaká země.</verse>
				<verse number="28">I spustili olovnici a naměřili dvacet sáhů. A když kousek odtud opět spustili olovnici, naměřili patnáct sáhů.</verse>
				<verse number="29">Ze strachu, abychom nenarazili na úskalí, spustili se zadní části lodi čtyři kotvy a přáli si, aby se rozednilo.</verse>
				<verse number="30">Když však lodníci usilovali o útěk z lodi a spustili záchranný člun pod záminkou, že chtějí vrhnouti kotvy s přední části lodi, řekl Pavel setníkovi a vojínům:</verse>
				<verse number="31">„Nezůstanou-li tito na lodi, vy nemůžete býti zachráněni.“</verse>
				<verse number="32">Tu vojínové přesekli provazy člunu a nechali jej odplavati.</verse>
				<verse number="33">Když pak se počalo rozednívati, pobízel Pavel všechny, aby pojedli; pravil: „Je to dnes již čtrnáctý den, co čekáte a bez jídla zůstáváte a nic nejíte.</verse>
				<verse number="34">Proto vás prosím, abyste pojedli; je to k vaší záchraně! Nikomu totiž z vás se neztratí vlas s hlavy.“</verse>
				<verse number="35">Po těch slovech vzal chléb, učinil přede všemi díky Bohu, rozlámal jej a dal se do jídla.</verse>
				<verse number="36">I nabyli všichni dobré mysli a pojedli také oni.</verse>
				<verse number="37">Bylo nás všech na lodi dvě stě šestasedmdesát osob.</verse>
				<verse number="38">Když se nasytili pokrmem, odlehčovali lodi tím, že házeli do moře pšenici.</verse>
				<verse number="39">Když se rozednilo, nepoznávali zemi, ale pozorovali jakýsi záliv s nízkým břehem a k němu pomýšleli, bude-li jim možno, s lodí přistati.</verse>
				<verse number="40">I odťali kotvy a pustili do moře. Zároveň rozvázali provazy u kormidel, vytáhli přední plachtu proti větru a jeli ke břehu.</verse>
				<verse number="41">A když jsme se dostali na mělčinu, narazili s lodí; a tu předek lodi uvázl a zůstával nepohnut, kdežto zadní část se lámala náporem vln.</verse>
				<verse number="42">I radili vojínové vězně usmrtit, aby některý, až doplave (na břeh), neutekl.</verse>
				<verse number="43">Ale setník, chtěje zachrániti Pavla, zabránil tomu. Přikázal, aby se nejprve spustili (do moře) ti, kteří umějí plovat, a dorazili na pevninu;</verse>
				<verse number="44">ostatní pak dílem po prknech, dílem po kusech zbylých z lodi. A tak se všichni zachránili na pevninu.</verse>
			</chapter>
			<chapter number="28">
				<verse number="1">A když jsme se zachránili, tu jsme se dověděli, že se ten ostrov nazývá Melita.</verse>
				<verse number="2">Obyvatelé nám ukázali neobyčejnou přívětivost. Pro nastalý déšť a pro zimu zapálili hranici a vzali nás všechny k sobě.</verse>
				<verse number="3">Pavel nasbíral něco chrastí a přiložil je na oheň. Tu pro horko vyběhla (z chrastí) zmije a zavěsila se mu na ruku.</verse>
				<verse number="4">Jak obyvatelé uzřeli to zvíře viseti mu na ruce, pravili si vespolek: „Jistě vrah je tento člověk! Třebas vyvázl z moře, přece ho bohyně pomsty nechce nechati na živu.“</verse>
				<verse number="5">Ale on setřásl to zvíře do ohně a nic zlého se mu nestalo.</verse>
				<verse number="6">Oni pak čekali, že oteče nebo padne a náhle zemře. Když však dlouho čekali a viděli, že se mu nic zlého neděje, změnili své mínění a pravili, že je bohem.</verse>
				<verse number="7">V oné krajině měl své statky vladař toho ostrova jménem Publius. Ten nás přijal a přátelsky hostil po tři dny.</verse>
				<verse number="8">Otec Publiův ležel nemocen s horečkou a úplavicí. Pavel vešel k němu a pomodlil se; pak vložil na něho ruce a uzdravil ho.</verse>
				<verse number="9">Když se to stalo, přicházeli také ostatní nemocní z ostrova a byli uzdravováni.</verse>
				<verse number="10">Ti také nám prokázali mnohou čest; a když jsme byli na odchodu, nakladli nám věcí potřebných (na cestu).</verse>
				<verse number="11">Po třech měsících jsme odpluli na alexandrijské lodi, která na ostrově přezimovala a měla za znak Blížence.</verse>
				<verse number="12">A když jsme přijeli do Syrakus, zdrželi jsme se tam tři dny.</verse>
				<verse number="13">Odtud obepluvše, dostali jsme se do Regia. A když den nato zavál jižní vítr, přijeli jsme druhého dne do Puteol.</verse>
				<verse number="14">Tam jsme nalezli bratry a ti nás žádali, abychom u nich zůstali sedm dní. A tak jsme přišli do Říma.</verse>
				<verse number="15">Tamější bratří, uslyševše o nás, přišli nám naproti až na Forum Appiovo a ke Třem Hospodám. Jakmile je Pavel uzřel, poděkoval Bohu a nabyl nové odvahy.</verse>
				<verse number="16">Po našem příchodu do Říma bylo Pavlovi dovoleno, aby bydlel v soukromí jen s vojínem, který ho hlídal.</verse>
				<verse number="17">Po třech dnech svolal k sobě židovské předáky. Když se sešli, řekl jim: „Bratří, já jsem neučinil nic zlého proti svému lidu ani proti otcovským obyčejům. Byl jsem jako vězeň vydán z Jerusalema do moci Římanů.</verse>
				<verse number="18">Ti mě chtěli po vyšetření propustit, poněvadž na mně není žádného provinění hodného smrti.</verse>
				<verse number="19">Ježto však židé tomu odpírali, byl jsem donucen se odvolati k císaři, ale ne abych něco na svůj národ žaloval.</verse>
				<verse number="20">Proto tedy jsem žádal vás spatřit a k vám promluvit, neboť pro naději národa izraelského jsem svázán tímto řetězem.“</verse>
				<verse number="21">Ale oni mu řekli: „My jsme písemné zprávy o tobě z Judska nedostali, ani nikdo z bratří nepřišel, který by byl býval o tobě něco špatného oznámil nebo řekl.</verse>
				<verse number="22">Avšak žádáme si poslechnout od tebe, co smýšlíš, neboť o této sektě je nám to známo, že se jí všude odporuje.“</verse>
				<verse number="23">V ustanovený jimi den přišli k němu ve velkém počtu do jeho obydlí. I vykládal jim, vydávaje svědectví o království Božím, a snažil se je od rána do večera přesvědčiti o Ježíši jak ze Zákona Mojžíšova, tak z Proroků.</verse>
				<verse number="24">A někteří věřili jeho slovům, jiní však nevěřili.</verse>
				<verse number="25">Jsouce pak mezi sebou nesvorni, odcházeli; přitom Pavel pravil jen toto slovo: „Správně pravil Duch svatý k otcům vašim skrze proroka Izaiáše:</verse>
				<verse number="26">,Jdi k tomuto lidu a řekni: Ušima budete poslouchati, a nebudete rozuměti; a hledíce budete se očima dívati, a neuvidíte.</verse>
				<verse number="27">Neboť zatvrdlo srdce tohoto lidu a těžce poslouchali ušima, zamhuřovali své oči, aby snad někdy očima neuviděli a ušima neslyšeli a srdcem neporozuměli a neobrátili se, a abych (já) je neuzdravil.' “</verse>
				<verse number="28">„Budiž vám tedy známo, že pohanům byla poslána tato spása Boží, a ti (jí) budou naslouchati.“</verse>
				<verse number="29">[A po těch slovech odešli židé od něho, majíce mezi sebou velkou hádku.]</verse>
				<verse number="30">Zůstal pak po celé dva roky v svém najatém bytě a přijímal všechny, kteří k němu přicházeli.</verse>
				<verse number="31">I hlásal království Boží a učil o Pánu Ježíši Kristu se vší neohrožeností a bez překážky.</verse>
			</chapter>
		</book>
		<book number="45">
			<chapter number="1">
				<verse number="1">Pavel, služebník Ježíše Krista, povolaný za apoštola a vyvolený ke kázání evangelia Božího,</verse>
				<verse number="2">které (Bůh) zaslíbil svými proroky v Písmech svatých -</verse>
				<verse number="3">(evangelia) o jeho Synu, jenž podle těla pochází z potomstva Davidova,</verse>
				<verse number="4">podle božské přirozenosti se však prokázal svým zmrtvýchvstáním jako přemocný Syn Boží,</verse>
				<verse number="5">(evangelia) o Ježíši Kristu, Pánu našem, od něhož jsme dostali milost apoštolského úřadu, abychom ke cti jeho jména přivedli k poslušnému (přijetí) víry všechny národy,</verse>
				<verse number="6">mezi nimiž jste i vy, jsouce povoláni Ježíšem Kristem -</verse>
				<verse number="7">všem miláčkům Božím, povolaným křesťanům v Římě: Milost vám a pokoj od Boha, Otce našeho, a od Pána Ježíše Krista!</verse>
				<verse number="8">Nejprve děkuji svému Bohu skrze Ježíše Krista za vás všechny, že se víra vaše šíří po celém světě.</verse>
				<verse number="9">Svědkem zajisté je mi Bůh – jemuž (celým) svým duchem sloužím, hlásaje evangelium o jeho Synu – jak na vás neustále vzpomínám a</verse>
				<verse number="10">vždycky při svých modlitbách prosím, aby se mi již konečně někdy podařilo po vůli Boží přijíti k vám.</verse>
				<verse number="11">Neboť toužím vás spatřit, abych vám udělil něco z duchovní milosti k vašemu utvrzení,</verse>
				<verse number="12">to jest, abych se spolu povzbudil mezi vámi společnou vírou, vaší i svou.</verse>
				<verse number="13">Nechci však, bratří, abyste nevěděli, že jsem si několikráte umínil přijíti k vám – ale bylo mi v tom až dosud zabráněno – abych měl nějaký užitek také mezi vámi jako mezi ostatními národy.</verse>
				<verse number="14">Jsem dlužníkem Řeků i Neřeků, moudrých i nemoudrých.</verse>
				<verse number="15">Proto, co na mně jest, jsem ochoten také vám v Římě kázati evangelium.</verse>
				<verse number="16">Vždyť se nestydím za evangelium. Je to totiž moc Boží k spáse pro každého, kdo věří, předně pro žida, pak i pro pohana.</verse>
				<verse number="17">Neboť v něm se zjevuje ospravedlnění skrze Boha z víry k víře, jak je psáno: „Spravedlivý žije z víry.“</verse>
				<verse number="18">Zjevně se totiž ukazuje s nebe hněv Boží na každou bezbožnost a nespravedlnost těch lidí, kteří svou nespravedlností potlačují pravdu [Boží].</verse>
				<verse number="19">Neboť co jest o Bohu známo, to je jim zjevné, poněvadž Bůh jim to zjevil.</verse>
				<verse number="20">Vždyť neviditelné jeho vlastnosti lze od stvoření světa viděti a poznati ze stvořených věcí – a to i jeho věčnou moc i (jeho) božství – takže nemají omluvy.</verse>
				<verse number="21">Neboť ač poznali Boha, neoslavili ho jako Boha, ani mu nevzdali díky, ale upadli do pošetilých myšlenek a jejich nerozumná mysl se zatemnila.</verse>
				<verse number="22">Pravili (o sobě), že jsou moudří, a stali se pošetilci.</verse>
				<verse number="23">Zaměnili totiž slávu neporušitelného Boha za zobrazené podoby: porušitelného člověka, ptactva, čtvernožců a plazů.</verse>
				<verse number="24">Proto vydal je Bůh v žádostech jejich srdce nečistotě, takže hanobili svá těla na sobě samých. –</verse>
				<verse number="25">Zaměnili totiž pravdu Boží za lež a ctili i klaněli se tvorům místo Tvůrci, jenž má býti veleben na věky. Amen. –</verse>
				<verse number="26">Proto vydal je Bůh hanebným náruživostem. Vždyť jejich ženy zaměnily přirozené obcování za protipřirozené.</verse>
				<verse number="27">Podobně i muži zanechali přirozeného obcování se ženami a zahořeli v svých touhách k sobě navzájem a hanebné činy páchali muži s muži a docházeli na sobě samých zasloužené odplaty za své poblouzení.</verse>
				<verse number="28">Poněvadž si nevážili toho, aby měli poznání Boha, vydal je Bůh v nesprávné smýšlení, takže činili, co se nesluší.</verse>
				<verse number="29">Jsou totiž plni všeliké nepravosti, nešlechetnosti, [smilstva,] lakoty, špatnosti; plni závisti, vraždy, sváru, lsti a podlosti.</verse>
				<verse number="30">Pomlouvají, na cti utrhají, nenávidí Boha, posmívají se, jsou pyšní, domýšliví, vynalézaví zlých věcí, rodičů neposlušní,</verse>
				<verse number="31">pošetilí, věrolomní, bezcitní, [nesmířliví,] nemilosrdní.</verse>
				<verse number="32">Ačkoliv sice poznali spravedlivé ustanovení Boží, že pachatelé takových věcí hodni jsou smrti, nejen že je páší, nýbrž i souhlasí s těmi, kdož je páší.</verse>
			</chapter>
			<chapter number="2">
				<verse number="1">Proto jsi bez omluvy, člověče, a to každý, který je odsuzuješ. Neboť tím, že odsuzuješ jiného, sám sebe odsuzuješ, ježto činíš totéž, co odsuzuješ.</verse>
				<verse number="2">Víme však, že soud Boží stíhá podle pravdy ty, kdož činí takové věci.</verse>
				<verse number="3">Či se snad domníváš, člověče, jenž odsuzuješ pachatele takových věcí, a sám je činíš, že ty unikneš soudu Božímu?</verse>
				<verse number="4">Či pohrdáš bohatstvím jeho laskavosti, trpělivosti a shovívavosti? Nevíš, že laskavost Boží tě přivádí k pokání?</verse>
				<verse number="5">Svou zatvrzelostí však a svým nekajícím srdcem si hromadíš hněv (Boží) pro den hněvu, kdy se zjeví spravedlivý soud Boha,</verse>
				<verse number="6">který „odplatí každému podle jeho skutků“: věčným životem</verse>
				<verse number="7">těm, kdož vytrvale v konání dobra hledají slávu, čest a nesmrtelnost; rozhořčeným hněvem pak</verse>
				<verse number="8">těm, kdož jsou sobečtí a neposlouchají pravdy, nýbrž poslouchají nepravosti.</verse>
				<verse number="9">Soužení a úzkost přijde na každou lidskou duši, která páše zlé, předně na žida, pak i na pohana.</verse>
				<verse number="10">Sláva však, čest a pokoj každému, kdo činí dobré, předně židovi, pak i pohanovi.</verse>
				<verse number="11">Neboť u Boha není stranictví.</verse>
				<verse number="12">Všichni totiž, kdož zhřešili bez zákona, bez zákona též zahynou; a všichni, kdož hřešili pod zákonem, podle zákona budou odsouzeni;</verse>
				<verse number="13">neboť nejsou před Bohem spravedliví ti, kdož zákon slyší, nýbrž ti budou uznáni za spravedlivé, kdož jej plní.</verse>
				<verse number="14">Když totiž pohani, kteří nemají zákona, z přirozeného popudu plní předpisy zákona, jsou, ač nemají zákona, sami sobě zákonem.</verse>
				<verse number="15">Dávají najevo, že jádro zákona je vepsáno v jejich srdcích. A o tom spolu vydá svědectví jejich svědomí, tím totiž, že se jejich myšlenky budou vzájemně obviňovat neb i obhajovat,</verse>
				<verse number="16">a to v den, kdy Bůh skrze Ježíše Krista bude souditi skryté činy lidské – podle mého evangelia.</verse>
				<verse number="17">Ty však se nazýváš židem, spoléháš na zákon, honosíš se Bohem</verse>
				<verse number="18">a znáš jeho vůli, a poněvadž jsi poučován ze zákona, dovedeš oceniti, co je lepší.</verse>
				<verse number="19">Také se domýšlíš, že jsi vůdcem slepých, světlem těch, kdož žijí ve tmě,</verse>
				<verse number="20">vychovatelem nemoudrých, učitelem nedospělých, a to proto, poněvadž v zákoně máš obraz pravého poznání.</verse>
				<verse number="21">Nuže, ty poučuješ jiného, a sám sebe nepoučuješ; ty kážeš, že se nemá krásti, a kradeš;</verse>
				<verse number="22">ty pravíš, že se nemá cizoložiti, a cizoložíš; ty máš v ošklivosti modly, a dopouštíš se svatokrádeže;</verse>
				<verse number="23">ty se honosíš zákonem, a přestupováním zákona Boha zneuctíváš.</verse>
				<verse number="24">Neboť „Boží jméno bývá od vás haněno mezi pohany“, jak je psáno.</verse>
				<verse number="25">Obřízka Je sice k prospěchu, zachováváš-li zákon; přestupuješ-li však zákon, tvá obřízka se stala neobřízkou.</verse>
				<verse number="26">Jestliže tedy neobřezaný zachovával předpisy zákona, zdaž se jeho neobřízka nebude počítat za obřízku?</verse>
				<verse number="27">Ano ten, kdo od přírody je neobřezán, ale zákon plní, ten bude souditi tebe, který, přesto že máš Písmo a obřízku, přestupuješ zákon.</verse>
				<verse number="28">Vždyť není židem ten, kdo jest jím zevně, a ani není obřízkou ta, která je viditelná na těle,</verse>
				<verse number="29">nýbrž ten je židem, kdo jest jím uvnitř, a (pravá jest) obřízka srdce podle ducha, nikoliv podle litery. Takovému se dostává chvály ne od lidí, nýbrž od Boha.</verse>
			</chapter>
			<chapter number="3">
				<verse number="1">Jakou tedy přednost má žid, anebo jaký prospěch je z obřízky?</verse>
				<verse number="2">Po každé stránce veliký!</verse>
				<verse number="3">Předně jsou jim svěřena zaslíbení Boží. Ale což, jestliže někteří [z nich] neuvěřili? Zmaří jejich nevěra věrnost Boží?</verse>
				<verse number="4">Vůbec ne! Je totiž jako Bůh pravdomluvný, každý člověk však je podroben omylu, jak je psáno: „Abys byl shledán spravedlivým v svých slovech a zvítězil, když býváš souzen.“</verse>
				<verse number="5">Staví-li však naše nepravost na světlo spravedlnost Boží, co řekneme? Což je Bůh, když projevuje hněv – po lidsku řečeno – nespravedlivý?</verse>
				<verse number="6">Nikoliv! Jak by pak mohl Bůh souditi tento svět?</verse>
				<verse number="7">Neboť vynikla-li mou lží pravda Boží k jeho slávě, proč právě já mám jako hříšník býti odsuzován?</verse>
				<verse number="8">A proč (neříci), jak býváme pomlouváni a jak o nás někteří tvrdí, že říkáme: „Čiňme zlé, aby vzešlo dobré“? Odsouzení těchto (lidí) je spravedlivé.</verse>
				<verse number="9">Co tedy? Jsme my víc než oni? Vůbec ne! Vždyť jsme výše obvinili jak židy tak pohany, že všichni jsou pod hříchem,</verse>
				<verse number="10">jak je psáno: „Není ani jednoho člověka spravedlivého,</verse>
				<verse number="11">není moudrého, není, kdo by hledal Boha.</verse>
				<verse number="12">Všichni se uchýlili, vesměs se stali neužitečnými. Není, kdo by činil dobré, není ani jediný.</verse>
				<verse number="13">Jako otevřený hrob je jejich hrdlo. Svými jazyky jednají lstivě, hadí jed je na jejich rtech.</verse>
				<verse number="14">Jejich ústa jsou plna zlořečení a hořkosti,</verse>
				<verse number="15">jejich nohy jsou rychlé k prolévání krve. Zkáza a bída na jejich cestách,</verse>
				<verse number="16">cesty pokoje však nepoznali.</verse>
				<verse number="17">Není bázně Boží před očima jejich.“</verse>
				<verse number="18">Víme však, že všechno, co zákon praví, praví k těm, kdož jsou pod zákonem,</verse>
				<verse number="19">aby se všecka ústa odmlčela a veškerý svět se uznal před Bohem vinným.</verse>
				<verse number="20">Neboť skutky zákona nebude ospravedlněn před ním žádný člověk, poněvadž skrze zákon přichází poznání hříchu.</verse>
				<verse number="21">Nyní se však zjevilo ospravedlnění od Boha bez zákona. Zákon a Proroci svědčí o něm.</verse>
				<verse number="22">(Míním) ospravedlnění od Boha vírou v Ježíše Krista, platné pro všechny [a na všechny], kdož [v něho] věří; tu není totiž rozdílu.</verse>
				<verse number="23">Neboť všichni zhřešili a postrádají slávy Boží.</verse>
				<verse number="24">Ospravedlněni pak bývají zdarma jeho milostí, protože jsou vykoupeni skrze Krista Ježíše.</verse>
				<verse number="25">Toho Bůh představil v jeho krvi jako smírnou oběť skrze víru, aby ukázal svou spravedlnost.</verse>
				<verse number="26">V (čase) své shovívavosti (totiž) opomíjel (trestati) dříve spáchané hříchy a (teprve) v nynějším čase dal najevo svou spravedlnost, že sám je spravedlivý a že ospravedlňuje toho, kdo věří v Ježíše [Krista].</verse>
				<verse number="27">Kde tedy je tvé vychloubání? Je vyloučeno. Jakým zákonem? Skutků? Nikoliv, nýbrž zákonem víry!</verse>
				<verse number="28">Neboť soudíme, že Člověk bývá ospravedlňován vírou bez skutků zákona.</verse>
				<verse number="29">Či je Bůh toliko pro židy? Což ne i pro pohany? Ano, i pro pohany.</verse>
				<verse number="30">Neboť jest jeden Bůh, a ten ospravedlňuje obřezané z víry a neobřezané skrze víru.</verse>
				<verse number="31">Rušíme tedy vírou zákon? Nikoliv, nýbrž stvrzujeme zákon.</verse>
			</chapter>
			<chapter number="4">
				<verse number="1">Čeho tedy, řekneme, že dosáhl náš praotec Abraham podle těla?</verse>
				<verse number="2">Neboť byl-li Abraham ospravedlněn ze skutků, má se čím honositi, ale ne u Boha.</verse>
				<verse number="3">Neboť co praví Písmo? „Uvěřil Abraham Bohu, a bylo mu to připočteno k spravedlnosti.“</verse>
				<verse number="4">Ale tomu, kdo pracuje, bývá mzda počítána ne z milosti, nýbrž z povinnosti;</verse>
				<verse number="5">tomu pak, kdo nepracuje, avšak věří v Toho, jenž ospravedlňuje hříšníka, bývá jeho víra počítána k ospravedlnění [podle ustanovení Boží milosti].</verse>
				<verse number="6">Tak i David blahoslaví člověka, kterému Bůh přičítá spravedlnost bez skutků:</verse>
				<verse number="7">„Blahoslaveni jsou ti, jimž nepravosti jsou odpuštěny a jejichž hříchy jsou zakryty.</verse>
				<verse number="8">Blahoslavený je každý, jemuž Pán nepřičítá hřích.“</verse>
				<verse number="9">Nuže, vztahuje se toto blahoslavenství (jen) na obřezané nebo také na neobřezané? Pravíme totiž: „Připočtena byla víra Abrahamovi k spravedlnosti.“</verse>
				<verse number="10">Jak byla připočtena? V obřízce nebo před obřízkou? Nikoliv v obřízce, nýbrž před obřízkou.</verse>
				<verse number="11">A on přijal znamení obřízky jako pečeť spravedlnosti z víry, kterou (už) měl před svou obřízkou, aby byl otcem všech věřících z neobřízky, aby také jim to bylo připočteno k spravedlnosti,</verse>
				<verse number="12">a aby byl otcem těch obřezaných, kteří nejen jsou obřezáni, nýbrž také kráčejí v šlépějích víry, kterou měl náš otec Abraham (již) před obřízkou.</verse>
				<verse number="13">Vždyť nikoli skrze zákon se dostalo Abrahamovi nebo jeho potomstvu zaslíbení, že se stane dědicem světa, nýbrž skrze spravedlnost z víry.</verse>
				<verse number="14">Neboť jsou-li dědici ti, kdož jsou ze zákona, neúčinnou se stala víra a zrušeno je zaslíbení.</verse>
				<verse number="15">Vždyť zákon působí hněv (Boží). Kde však není zákona, není ani přestoupení.</verse>
				<verse number="16">Proto z víry (jest ono zaslíbení), a tím z milosti, aby tak bylo zajištěno pro veškeré potomstvo, nejen pro to, které je ze zákona, nýbrž i pro to, které je z víry Abrahamovy.</verse>
				<verse number="17">On je přece otec nás všech, jak je psáno: „Otcem mnoha národů jsem tě ustanovil“, a to před Bohem; v něj, jenž oživuje mrtvé a tvoři z ničeho, uvěřil.</verse>
				<verse number="18">On proti očekávání v naději uvěřil, že bude otcem mnoha národů podle toho, co mu bylo řečeno: „Tak četné bude tvé potomstvo.“</verse>
				<verse number="19">A neochabl ve víře a nehleděl ani na své odumřelé tělo, ač byl již téměř stoletý, ani na odumřelé lůno Sářino.</verse>
				<verse number="20">Pro zaslíbení Boží však nepochyboval z nedůvěry, nýbrž posilněn vírou vzdal chválu Bohu.</verse>
				<verse number="21">Byl pevně přesvědčen, že (Bůh) může též splniti, cokoliv slíbil.</verse>
				<verse number="22">Proto také bylo mu to připočteno k spravedlnosti.</verse>
				<verse number="23">Nebylo však pouze kvůli němu napsáno: „Bylo mu to připočteno [k spravedlnosti]“, nýbrž i kvůli nám.</verse>
				<verse number="24">Také nám to bude připočteno, budeme-li věřiti v Toho, jenž vzkřísil z mrtvých Ježíše [Krista], Pána našeho,</verse>
				<verse number="25">který byl vydán za naše hříchy na smrt a vstal z mrtvých pro naše ospravedlnění.</verse>
			</chapter>
			<chapter number="5">
				<verse number="1">Poněvadž jsme tedy ospravedlněni z víry, máme pokoj s Bohem skrze Pána našeho Ježíše Krista.</verse>
				<verse number="2">Skrze něho máme vírou i přístup k té milosti, v níž žijeme, a honosíme se nadějí na slávu [dítek] Božích.</verse>
				<verse number="3">A nejen to, nýbrž také se honosíme souženími, neboť víme,</verse>
				<verse number="4">že soužení vede k vytrvalosti, vytrvalost k osvědčení a osvědčení pak k naději;</verse>
				<verse number="5">naděje však nezklame, neboť láska Boží je vylita v našich srdcích skrze Ducha svatého, který nám byl dán.</verse>
				<verse number="6">Neboť proč zemřel Kristus, když jsme byli ještě slabí, v pravý čas za hříšníky?</verse>
				<verse number="7">Vždyť za spravedlivého stěží kdo umírá; za dobrého totiž se snad někdo přece i odhodlá zemříti.</verse>
				<verse number="8">Bůh však ukazuje svou lásku k nám tím, že Kristus zemřel za nás [v pravý čas], když jsme byli ještě hříšníci.</verse>
				<verse number="9">Mnohem spíše tedy budeme nyní, poněvadž jsme ospravedlněni jeho krví, uchováni skrze něho od hněvu (Božího).</verse>
				<verse number="10">Jestliže jsme totiž byli smrtí jeho Syna smířeni s Bohem, když jsme byli jeho nepřáteli, tím spíše, když jsme byli smířeni, budeme zachováni jeho životem.</verse>
				<verse number="11">A nejen to, nýbrž honosíme se i v Bohu skrze Pána našeho Ježíše Krista, skrze něhož jsme nyní dosáhli smíření.</verse>
				<verse number="12">Proto, jako skrze jednoho člověka přišel hřích na tento svět a skrze hřích smrt, a tak na všechny lidi přišla smrt, poněvadž všichni zhřešili...</verse>
				<verse number="13">Až do zákona totiž byl hřích na světě, ale poněvadž nebylo zákona, hřích se (lidem) nepřičítal.</verse>
				<verse number="14">Přece však smrt panovala od Adama až do Mojžíše také nad těmi, kdož nezhřešili podobným přestoupením jako Adam. Ten byl předobrazem budoucího (Adama).</verse>
				<verse number="15">Avšak s darem není tomu tak jako s proviněním. Neboť umřelo-li jich mnoho proviněním toho jednoho, tím spíše se daru Boží milosti dostalo milostí jednoho člověka, Ježíše Krista, mnohým v míře přehojné.</verse>
				<verse number="16">A není to s darem tak, jako s hříšným činem toho jednoho. Rozsudek totiž nad proviněním toho jednoho (vedl) k odsouzení, dar milosti však (vede) z mnoha provinění k ospravedlnění.</verse>
				<verse number="17">Neboť jestliže proviněním jednoho, a právě toho jednoho, kralovala smrt, mnohem spíše ti, kdož dostávají hojnost milosti a daru ospravedlnění, budou kralovati v životě (věčném) skrze jednoho: Ježíše Krista.</verse>
				<verse number="18">Nuže, jak s proviněním jednoho (přišlo) odsouzení na všechny lidi, tak zase spravedlivým činem jednoho (přichází) na všechny lidi ospravedlnění, vedoucí do života.</verse>
				<verse number="19">Neboť jako se neposlušností jednoho člověka stalo jich mnoho hříšníky, tak se zase poslušností jednoho stane jich mnoho spravedlivými.</verse>
				<verse number="20">K tomu pak přistoupil zákon, takže se rozmohlo provinění. Kde se však rozmohl hřích, nad míru se rozhojnila milost,</verse>
				<verse number="21">aby jako hřích kraloval ve smrti, tak i kralovala milost spravedlností k životu věčnému skrze Ježíše Krista, Pána našeho.</verse>
			</chapter>
			<chapter number="6">
				<verse number="1">Co tedy řekneme? Máme snad zůstati ve hříchu, aby se milost rozhojnila?</verse>
				<verse number="2">Nikoliv. My, kteří jsme odumřeli hříchu, jak bychom měli ještě v něm žíti?</verse>
				<verse number="3">Což nevíte, že my všichni, kteří jsme byli pokřtěni v Krista Ježíše, v jeho smrt jsme byli pokřtěni?</verse>
				<verse number="4">Byli jsme tedy spolu s ním pohřbeni křtem ve smrt, abychom tak – jako Kristus byl Otcovou slávou vzkříšen z mrtvých – i my vedli nový život.</verse>
				<verse number="5">Neboť jestliže jsme byli vštípeni v něj připodobněním k jeho smrti, (budeme vštípeni v něj) i připodobněním k jeho vzkříšení.</verse>
				<verse number="6">Vždyť víme, že náš starý člověk byl spoluukřižován, aby zničena byla hříšnost těla, abychom již nebyli otroky hříchu.</verse>
				<verse number="7">Neboť kdo zemřel, je zproštěn hříchu.</verse>
				<verse number="8">Jestliže však jsme s Kristem zemřeli, věříme, že také s ním budeme žíti.</verse>
				<verse number="9">Vždyť víme, že Kristus, vstav z mrtvých, již neumírá, smrt nad ním již nemá moci.</verse>
				<verse number="10">Neboť to, že zemřel, zemřel hříchu jednou, že však žije, žije Bohu.</verse>
				<verse number="11">Tak i vy mějte za to, že jste mrtvi pro hřích, živi však pro Boha v Kristu Ježíši, [Pánu našem].</verse>
				<verse number="12">Ať tedy nekraluje ve vašem smrtelném těle hřích, abyste poslouchali jeho žádosti!</verse>
				<verse number="13">Ani nedávejte své údy hříchu za nástroj nepravosti, nýbrž oddejte se Bohu jako ti, kdož ze smrti přešli k životu, a své údy (dejte) Bohu za nástroj spravedlnosti!</verse>
				<verse number="14">Vždyť hřích nebude nad vámi panovati, neboť nejste pod zákonem, nýbrž pod milostí.</verse>
				<verse number="15">Co z toho? Smíme snad hřešiti, protože nejsme pod zákonem, nýbrž pod milostí? Nikoliv!</verse>
				<verse number="16">Což nevíte, když se dáváte za služebníky k poslušnosti, že jste služebníci toho, koho posloucháte, buď (jako služebnici) hříchu, což vede k smrti, nebo (jako služebníci) poslušnosti, (což vede) k spravedlnosti?</verse>
				<verse number="17">Ale díky Bohu za to, že jste – ač jste byli služebníky hříchu – ze srdce uposlechli toho způsobu učení, v které jste byli uvedeni.</verse>
				<verse number="18">Osvobozeni pak od hříchu, stali jste se služebníky spravedlnosti.</verse>
				<verse number="19">Pro slabost vašeho těla mluvím o tom po lidsku. Neboť jako jste dávali své údy do služeb nečistotě a nepravosti k nepravosti, tak nyní dejte své údy do služeb spravedlnosti k posvěcení!</verse>
				<verse number="20">Vždyť když jste byli služebníky hříchu, cizí jste byli spravedlnosti.</verse>
				<verse number="21">Nuže, jaký užitek jste tehdy měli z věcí, za které se nyní stydíte?</verse>
				<verse number="22">Neboť konec těch věcí je smrt. Nyní však, osvobozeni od hříchu, stali jste se služebníky Božími, a jako svůj užitek máte posvěcení, jako cíl máte život věčný,</verse>
				<verse number="23">neboť odplata hříchu je smrt, dar Boží však (je) život věčný v Kristu Ježíši, Pánu našem.</verse>
			</chapter>
			<chapter number="7">
				<verse number="1">Což nevíte, bratří – mluvím k těm, kdož zákon znají – že zákon panuje nad člověkem, pokud žije? –</verse>
				<verse number="2">Neboť žena provdaná je připoutána zákonem k muži, pokud žije; zemře-li však její muž, není podle zákona vázána k muži.</verse>
				<verse number="3">Proto oddá-li se za života (svého) muže jinému muži, bude se nazývati cizoložnicí; zemře-li však její muž, je volná podle zákona, takže nebude cizoložnicí, oddá-li se jinému muži. –</verse>
				<verse number="4">Tak i vy, moji bratří, jste mrtvi tělem Kristovým pro zákon, abyste patřili jinému, Tomu, jenž vstal z mrtvých, abychom přinášeli užitek. Bohu.</verse>
				<verse number="5">Neboť když jsme žili tělesně, působily v našich údech hříšné žádosti (vzbuzené) skrze zákon, aby nesly ovoce smrti.</verse>
				<verse number="6">Nyní však jsme zproštěni zákona, protože jsme odumřeli tomu, v čem jsme byli poutáni, takže sloužíme v novosti ducha, a ne v zastaralosti litery.</verse>
				<verse number="7">Co tedy řekneme? Vede zákon k hříchu? Nikoli! Ale hřích jsem nepoznal, leda skrze zákon; neboť o žádostivosti bych nevěděl, kdyby zákon nepravil: „Nepožádáš!“</verse>
				<verse number="8">Hřích však vzal podnět z přikázání a způsobil ve mně veškerou žádostivost, neboť bez zákona je hřích mrtev.</verse>
				<verse number="9">Já jsem žil kdysi bez zákona. Když však přišlo přikázání, hřích ožil, ale já jsem zemřel,</verse>
				<verse number="10">a tak se ukázalo, že přikázání, které (mělo býti) k životu, je mi k smrti.</verse>
				<verse number="11">Hřích totiž vznikl z přikázání, oklamal a usmrtil mě jím.</verse>
				<verse number="12">A tak zákon je zajisté svatý, i přikázání svaté, spravedlivé a dobré.</verse>
				<verse number="13">Stalo se tedy to, co je dobré, pro mne smrtí? Vůbec ne! Avšak hřích, aby se ukázal jako hřích, způsobil mi skrze to dobré smrt, aby se stal hřích nad míru hříšným skrze to přikázání. Bezmocný boj nevykoupeného člověka s hříšnými sklony.</verse>
				<verse number="14">Víme zajisté, že zákon je duchovní, ale já jsem tělesný, zaprodaný hříchu;</verse>
				<verse number="15">neboť co dělám, nechápu. Vždyť to [dobré], co chci, nekonám; ale [zlé], co nenávidím, to činím.</verse>
				<verse number="16">Činím-li však to, co nechci, souhlasím, že zákon je dobrý.</verse>
				<verse number="17">Ale nečiním to já, nýbrž ten hřích, který přebývá ve mně.</verse>
				<verse number="18">Vím totiž, že ve mně, to je v mém těle, nepřebývá dobro; neboť chtíti dobro je sice v mé moci, avšak vykonati je, nikoliv.</verse>
				<verse number="19">Vždyť nečiním to dobré, které chci, nýbrž konám to zlé, které nechci.</verse>
				<verse number="20">Činím-li však právě to, co nechci, nedělám to já, nýbrž ten hřích, který přebývá ve mně.</verse>
				<verse number="21">Shledávám tedy v sobě zákon: když chci činiti dobré, je mi zlé bližší.</verse>
				<verse number="22">Libuji si totiž v Božím zákoně podle vnitřního člověka,</verse>
				<verse number="23">ale cítím v svých údech jiný zákon, který odporuje zákonu mé mysli a činí mě zajatcem zákona hříchu, jenž je v mých údech.</verse>
				<verse number="24">Ó já nešťastný člověk! Kdo mě vysvobodí z těla této smrti?</verse>
				<verse number="25">Díky Bohu skrze Ježíše Krista, Pána našeho! Nuže tedy, já sám sloužím duchem zákonu Božímu, tělem však zákonu hříchu.</verse>
			</chapter>
			<chapter number="8">
				<verse number="1">Proto není zavržení již pro ty, kdož jsou v Kristu Ježíši [a kdož nežijí podle těla].</verse>
				<verse number="2">Neboť zákon ducha, který oživuje, osvobodil mě v Kristu Ježíši od zákona hříchu i smrti.</verse>
				<verse number="3">Co totiž bylo nemožné zákonu, poněvadž byl slabý proti tělu, to způsobil Bůh: poslal svého Syna v podobě hříšného těla a pro hřích, odsoudil ten hřích v (jeho) těle,</verse>
				<verse number="4">aby se spravedlnost zákona naplnila na nás, kdož nežijeme podle těla, nýbrž podle ducha.</verse>
				<verse number="5">Neboť ti, kdož jsou podle těla, myslí na věci tělesné; ti však, kdož jsou podle ducha, (myslí) na věci duchovní.</verse>
				<verse number="6">Smýšlení těla totiž jek smrti, smýšlení ducha však k životu a pokoji,</verse>
				<verse number="7">poněvadž smýšlení těla je nepřátelské Bohu, neboť se nepodřizuje zákonu Božímu, ba ani (to) nedovede.</verse>
				<verse number="8">Ti však, kdož žijí tělu, nemohou se líbiti Bohu.</verse>
				<verse number="9">Vy však nežijete tělu, nýbrž duchu, ačli Duch Boží ve vás přebývá. Jestliže však někdo nemá Ducha Kristova, ten není jeho.</verse>
				<verse number="10">A je-li Kristus ve vás, je sice tělo pro hřích mrtvé, duch však žije pro ospravedlnění.</verse>
				<verse number="11">A přebývá-li ve vás Duch Toho, jenž vzkřísil z mrtvých Ježíše, zajisté Ten, jenž vzkřísil Krista Ježíše, oživí také vaše smrtelná těla svým Duchem, jenž přebývá ve vás.</verse>
				<verse number="12">Nuže, bratří, nejsme povinni tělu, abychom podle těla žili.</verse>
				<verse number="13">Neboť žijete-li podle těla, zemřete; umrtvujete-li však duchem tělesné pudy, budete žíti.</verse>
				<verse number="14">Vždyť všichni ti, kdož se dávají vésti Duchem Božím, jsou synové Boží.</verse>
				<verse number="15">Neboť jste nepřijali ducha poroby, abyste se zase strachovali, ale přijali jste ducha synovství, v němž voláme: „Abba, Otče!“</verse>
				<verse number="16">Ano i Duch vydává svědectví s naším duchem, že jsme dítky Boží.</verse>
				<verse number="17">Jsme-li však dítky, (jsme) i dědici: dědici Boží a spoludědici Kristovi, jestliže ovšem spolu s ním trpíme, abychom s ním byli také oslaveni.</verse>
				<verse number="18">Myslím totiž, že utrpení tohoto času nejsou nic ve srovnání se slávou, která se má zjeviti na nás.</verse>
				<verse number="19">Vždyť i tvorstvo očekává s touhou zjevení synů Božích.</verse>
				<verse number="20">Neboť marnosti bylo poddáno tvorstvo, nikoli dobrovolně, nýbrž pro Toho, jenž je poddal s nadějí,</verse>
				<verse number="21">že i to tvorstvo bude osvobozeno od poroby porušení ve svobodu slávy dítek Božích.</verse>
				<verse number="22">Víme zajisté, že všecko tvorstvo spolu sténá a trpí bolest až dosud.</verse>
				<verse number="23">A nejen [ono], nýbrž i my, ač máme prvotiny Ducha, i my sami v sobě sténáme, očekávajíce synovství [dítek Božích], to je vykoupení svého těla.</verse>
				<verse number="24">Neboť dosud jsme dosáhli spásy (jen) v naději; naděje však, kterou je viděti, není naděje, neboť jak může někdo doufati v to, co vidí?</verse>
				<verse number="25">Ale očekáváme-li s nadějí to, co nevidíme, očekáváme to trpělivě.</verse>
				<verse number="26">Podobně i Duch spolu napomáhá naší slabosti. Zač bychom se měli modliti, jak je potřebí, nevíme; ale Duch sám se přimlouvá [za nás] vzdechy, jež slovy nelze vyjádřiti.</verse>
				<verse number="27">Ten pak, jenž zpytuje srdce, ví, co Duch žádá, že se (totiž) podle Boha přimlouvá za věřící.</verse>
				<verse number="28">Víme však, že těm, kdož milují Boha, všechno napomáhá k dobrému, (jakožto) těm, kteří jsou podle (jeho) úradku povoláni [za svaté].</verse>
				<verse number="29">Neboť ty, o nichž to předzvěděl, ty také předurčil, aby byli připodobněni obrazu jeho Syna, aby On byl prvorozený mezi mnohými bratřími.</verse>
				<verse number="30">Ty pak, jež předurčil, ty také povolal; a které povolal, ty též ospravedlnil, a které ospravedlnil, ty také oslavil.</verse>
				<verse number="31">Co tedy máme k tomu říci? Je-li Bůh pro nás, kdo proti nám?</verse>
				<verse number="32">Když ani vlastního Syna neušetřil, ale za nás za všechny ho vydal na smrt, jak i s ním nedá nám všecko?</verse>
				<verse number="33">Kdo bude žalovati na vyvolené Boží? Bůh, jenž ospravedlňuje?</verse>
				<verse number="34">Kdo jest, jenž by je odsoudil? Kristus Ježíš, který za nás umřel, ano i z mrtvých vstal, který je na pravici Boží, který se též přimlouvá za nás?</verse>
				<verse number="35">Kdo nás tedy odloučí od lásky Kristovy? Snad soužení nebo úzkost nebo hlad nebo nahota nebo nebezpečenství nebo pronásledování nebo meč?</verse>
				<verse number="36">Tak je psáno: „Neboť kvůli tobě jsme po celý den na smrt vydáváni; jsme pokládáni za ovce na zabití.“</verse>
				<verse number="37">Ale v tom všem dokonale vítězíme skrze Toho, jenž si nás zamiloval.</verse>
				<verse number="38">Neboť jsem přesvědčen, že ani smrt ani život, ani andělé ani knížata [ani mocnosti], ani věci přítomné ani budoucí, ani síla,</verse>
				<verse number="39">ani výška ani hloubka, ani žádné jiné stvoření nebude nás moci odloučiti od lásky Boží, která je v Kristu Ježíši, Pánu našem.</verse>
			</chapter>
			<chapter number="9">
				<verse number="1">Pravdu mluvím v Kristu, nelžu, a spolu se mnou vydává svědectví v Duchu svatém moje svědomí,</verse>
				<verse number="2">že mám velký zármutek a bez ustání bolest v svém srdci.</verse>
				<verse number="3">Přál bych si věru, abych já sám byl zavržen Kristem pro své bratry, kteří jsou podle těla mými příbuznými.</verse>
				<verse number="4">Vždyť to jsou Izraelité, jim patří přijetí za syny, sláva, úmluva, dání zákona, bohoslužba i zaslíbení;</verse>
				<verse number="5">jejich jsou otcové a z nich je podle těla Kristus. Ten je nade všechno, Bůh velebený na věky. Amen.</verse>
				<verse number="6">To však (neznamená), že by zmařeno bylo slovo Boží. Neboť ne všichni, kdož pocházejí z Izraele, jsou Izraelité.</verse>
				<verse number="7">A nejsou všichni proto dítkami Abrahamovými, že jsou jeho potomky. Ale „v Izákovi se ti dostane potomstva“.</verse>
				<verse number="8">To znamená: nejsou dítkami Božími ti, kdož jsou dítkami jen podle těla, nýbrž ti se počítají k potomstvu, kdož jsou dítkami podle zaslíbení.</verse>
				<verse number="9">Slovo zaslíbení totiž zní takto: „O tomto čase (za rok) přijdu, a Sára bude míti syna.“</verse>
				<verse number="10">A tak tomu bylo nejen u ní, nýbrž i u Rebeky. Ta počala (dva syny) z jednoho (muže), z Izáka, našeho otce.</verse>
				<verse number="11">Neboť když se ještě nenarodili a dosud nic dobrého ani zlého neučinili – aby dále platil úradek Boží o vyvolení nikoli podle skutků, nýbrž z vůle Toho, jenž povolává –</verse>
				<verse number="12">bylo jí řečeno: „Starší bude sloužiti mladšímu,“</verse>
				<verse number="13">jak je psáno: „Jakuba jsem si zamiloval, Esaua jsem pojal v nenávist.“</verse>
				<verse number="14">Co tedy řekneme? Což jest u Boha nespravedlnost? Naprosto ne!</verse>
				<verse number="15">Neboť řekl Mojžíšovi: „Smiluji se nad tím, nad kým se chci smilovati, a slituji se nad tím, nad kým se chci slitovati.“</verse>
				<verse number="16">Nezáleží tedy na tom, kdo chce, ani na tom, kdo se přičiňuje, nýbrž na Bohu, jenž se smilovává.</verse>
				<verse number="17">Neboť Písmo praví faraonovi: „Právě k tomu jsem tě vyvolil, abych ukázal na tobě svou moc a aby se rozhlásilo mé jméno po veškeré zemi.“</verse>
				<verse number="18">Nuže, nad kým chce, se smilovává, a koho chce, zatvrzuje.</verse>
				<verse number="19">Řekneš mi tedy: „Proč ještě si stěžuje? Neboť kdo se může vzepřít jeho vůli?“</verse>
				<verse number="20">Člověče, kdo jsi ty, že odmlouváš Bohu? Zda řekne výrobek svému výrobci: „Proč jsi mě udělal takto?“</verse>
				<verse number="21">Anebo zdaž nemá hrnčíř v moci hlínu, aby z téže hmoty udělal jednu nádobu k ozdobě, jinou k potupě?</verse>
				<verse number="22">Jestliže však Bůh přesto, že chce ukázati hněv a v známost uvésti svou moc, snášel s velikou shovívavostí nádoby hněvu připravené k zahynutí,</verse>
				<verse number="23">chtěje ukázati bohatství své slávy na nádobách milosrdenství, které připravil ke slávě...</verse>
				<verse number="24">Jako takové povolal i nás, nejen ze židů, nýbrž i z pohanů,</verse>
				<verse number="25">jak praví u Oseáše: „Nazvu svým lidem toho, který nebyl mým lidem, a milovanou tu, která nebyla milovaná, a [milosrdenství došlou tu, která nedošla milosrdenství];</verse>
				<verse number="26">a na tom místě, kde jim bylo řečeno:,Vy nejste můj lid,' tam budou nazváni syny Boha živého.“</verse>
				<verse number="27">Izaiáš pak volá nad Izraelem: „I kdyby byl počet synů izraelských jako mořský písek, jen zbytek bude spasen.</verse>
				<verse number="28">Dokonale a rychle splní své slovo [podle spravedlnosti; ano, rychle splní své slovo Pán] na zemi.“</verse>
				<verse number="29">A jak předpověděl Izaiáš: „Kdyby Pán zástupů nebyl nám ponechal (něco) potomstva, byli bychom se stali jako Sodoma, a Gomoře byli bychom připodobněni.“</verse>
				<verse number="30">Co tedy řekneme? To, že pohani, kteří se o spravedlnost nepřičiňovali, spravedlnosti dosáhli, a to spravedlnosti z víry.</verse>
				<verse number="31">Naopak Izraelité, kteří usilovali o zákon spravedlnosti, k zákonu spravedlnosti nepřišli.</verse>
				<verse number="32">Proč? Poněvadž (usilovali o to) ne vírou, nýbrž jen skutky. Tak narazili na kámen úrazu,</verse>
				<verse number="33">jak je psáno: „Hle, kladu na Sioně kámen urážky a skálu pohoršení; a kdo v něho věří, nebude zklamán.“</verse>
			</chapter>
			<chapter number="10">
				<verse number="1">Bratří, touha mého srdce a modlitba k Bohu platí jim, aby byli spaseni.</verse>
				<verse number="2">Neboť jim vydávám svědectví, že mají horlivost pro Boha,</verse>
				<verse number="3">ale ne podle (pravého) poznání, poněvadž, neuznávajíce spravedlnosti Boží a snažíce se stanoviti svou vlastní (spravedlnost), nepodrobili se spravedlnosti Boží.</verse>
				<verse number="4">Vždyť konec Zákona je Kristus, který ospravedlňuje každého, kdo v něho věří.</verse>
				<verse number="5">Neboť Mojžíš napsal o spravedlnosti ze zákona: „Člověk, který ji bude činiti, živ bude v ní.“</verse>
				<verse number="6">Ale spravedlnost z víry mluví takto: „Neříkej v svém srdci: Kdo vstoupí na nebe? – aby totiž Krista svedl dolů – nebo:</verse>
				<verse number="7">Kdo sestoupí do pekel? – aby totiž Krista z mrtvých vyvedl.“ –</verse>
				<verse number="8">Ale co dí [Písmo]: „V tvé blízkosti je to slovo, v tvých ústech a v tvém srdci.“ Je to slovo víry, které kážeme.</verse>
				<verse number="9">Neboť budeš-li vyznávati svými ústy, že Ježíš je Pán, a budeš-li v svém srdci věřiti, že Bůh ho vzkřísil z mrtvých, budeš spasen.</verse>
				<verse number="10">Víra v srdci vede k spravedlnosti, vyznání ústy vede ke spáse.</verse>
				<verse number="11">Neboť Písmo praví: „Nikdo, kdo v něho věří, nebude zklamán.“</verse>
				<verse number="12">Není zajisté rozdílu mezi židem a pohanem, neboť jeden a týž je Pán všech, jsa bohat pro všechny, kdož ho vzývají.</verse>
				<verse number="13">Vždyť „každý, kdo bude vzývati jméno Páně, bude spasen.“</verse>
				<verse number="14">Nuže, jak budou vzývati Toho, v koho neuvěřili? Jak však uvěří v Toho, o kom neslyšeli? A jak uslyší (o něm) bez kazatele?</verse>
				<verse number="15">A jak budou kázat, nebudou-li posláni? – Je psáno: „Jak milý je příchod těch, [kteří zvěstují pokoj,] kteří přinášejí dobrou zvěst!“</verse>
				<verse number="16">Avšak ne všichni uposlechli evangelia; neboť Izaiáš praví: „Pane, kdo uvěřil našemu kázání?“</verse>
				<verse number="17">Nuže, víra je z kázání, kázání pak z rozkazu Kristova.</verse>
				<verse number="18">Ale táži se: „Což neslyšeli?“ Zcela určitě! „Po veškeré zemi pronikl jejich hlas, až na konec země jejich slova.“</verse>
				<verse number="19">Táži se však: „Což snad Izrael neporozuměl?“ Předem praví Mojžíš: „K žárlivosti vás přivedu na pohany a k hněvu popudím na nerozumný národ.“</verse>
				<verse number="20">Izaiáš pak otevřeně praví: „Dal jsem se nalézti těmi, kteří mě nehledali; zjevil jsem se těm, kteří se po mně neptali.“</verse>
				<verse number="21">K Izraeli však dí: „Po celý den jsem roztahoval své ruce k lidu nevěřícímu a odmlouvajícímu.“</verse>
			</chapter>
			<chapter number="11">
				<verse number="1">Proto pravím: Zavrhl snad Bůh svůj lid? Nikoliv! Vždyť i já jsem Izraelita, z potomstva Abrahamova, z pokolení Benjaminova.</verse>
				<verse number="2">Bůh nezavrhl svůj lid, který si dříve vyvolil. Což nevíte, co praví Písmo při Eliášovi, jak si stěžuje Bohu proti Izraelitům?</verse>
				<verse number="3">„Pane, tvé proroky povraždili, tvé oltáře rozbořili; já jsem zůstal sám, a (také) ukládají o můj život.“</verse>
				<verse number="4">Ale co mu praví Boží odpověď? „Zachoval jsem si sedm tisíc mužů, kteří nesklonili kolena před Bálem.“</verse>
				<verse number="5">A tak i v tomto čase zůstal zachráněn zbytek z milosti vyvolených.</verse>
				<verse number="6">Jestliže však z milosti, (tedy) ne již ze skutků; neboť jinak by milost nebyla již milostí.</verse>
				<verse number="7">Co tedy? Co Izrael hledal, toho nedosáhl; vyvolení však toho dosáhli, ostatní pak jsou zaslepeni,</verse>
				<verse number="8">jak je psáno: „Bůh dal jim ducha zaslepenosti, oči nevidoucí a uši neslyšící, až do dnešního dne.“</verse>
				<verse number="9">A David praví: „Budiž jim jejich stůl osidlem a léčkou, pastí a odplatou!</verse>
				<verse number="10">Ať se zakalí jejich oči, aby neviděli, a jejich hřbet ať se ustavičně naklání!“</verse>
				<verse number="11">Táži se tedy: „Což klopýtli jen proto, aby padli? Nikoliv! Ale jejich pádem se dostala spása pohanům, aby řevnili na ně.</verse>
				<verse number="12">Byl-li však jejich pád bohatstvím pro svět a je-li úbytek jich bohatstvím pro pohany, oč spíše jejich plný počet!</verse>
				<verse number="13">Vám tedy, bývalým pohanům, pravím: Pokud já jsem apoštolem pohanů, činím čest svému úřadu,</verse>
				<verse number="14">abych snad nějak přiměl k žárlivosti svůj kmen a přivedl k spáse některé z nich.</verse>
				<verse number="15">Neboť jestliže jejich zavržení je smířením světa, čím bude jejich přijetí, ne-li životem z mrtvých?</verse>
				<verse number="16">Je-li kvas svatý, (jest) i těsto (svaté); a je-li kořen svatý, jsou i ratolesti (svaté).</verse>
				<verse number="17">Jestliže se některé ratolesti ulomily, a tys byl jako planá oliva mezi ně naroubován a stal ses účastníkem kořene i ušlechtilé mízy,</verse>
				<verse number="18">nevypínej se nad ratolesti! Vypínáš-li se však, (pomni:) neneseš ty kořen, nýbrž kořen nese tebe!</verse>
				<verse number="19">Řekneš však: „Ratolesti byly ulomeny, abych já byl naroubován.“</verse>
				<verse number="20">Správně; pro nevěru byly ulomeny, ty však pro víru stojíš. Nesmýšlej vysoce, nýbrž boj se!</verse>
				<verse number="21">Neboť neušetří-li Bůh ratolestí přirozených, ani tebe neušetří!</verse>
				<verse number="22">Viz tedy Boží laskavost i přísnost: k padlým přísnost, k tobě pak, setrváš-li v té laskavosti, laskavost Boží; jinak i ty budeš vyťat.</verse>
				<verse number="23">Ale také oni, nezůstanou-li v nevěře, budou naroubováni, neboť Bůh je může zase naroubovat.</verse>
				<verse number="24">Neboť byl-lis ty vyťat z olivy od přírody plané a byl-lis mimo přirozenost naroubován na olivu ušlechtilou, oč spíše budou ti, kdož jsou přirozenými (ratolestmi), naroubováni na svou olivu!</verse>
				<verse number="25">Nechci totiž, bratří, abyste neznali toto tajemství – abyste nepokládali sami sebe za moudré – že totiž slepota padla na část izraelského národa, dokud by pohani v svém celku nevstoupili (do Církve),</verse>
				<verse number="26">a tak veškerý izraelský národ nedošel spásy, jak je psáno: „Přijde se Sionu Vykupitel a odvrátí bezbožnost od Jakuba;</verse>
				<verse number="27">a v tom bude má úmluva s nimi, že odejmu jejich hříchy.“</verse>
				<verse number="28">Se zřetelem k evangeliu jsou sice nepřáteli (Božími) ve váš prospěch, se zřetelem k (svému) vyvolení jsou však miláčky kvůli otcům.</verse>
				<verse number="29">Vždyť Bůh neželí toho, co daroval, ani že (někoho) povolal.</verse>
				<verse number="30">Neboť jako vy jste kdysi nevěřili Bohu, nyní jste však, když oni neuvěřili, došli milosrdenství,</verse>
				<verse number="31">tak i oni nyní neuvěřili, aby milosrdenstvím vám prokázaným také sami došli milosrdenství.</verse>
				<verse number="32">Bůh totiž zahrnul všechny v nevěru, aby se nade všemi smiloval.</verse>
				<verse number="33">O hloubko Božího bohatství, moudrosti a vědomosti! Jak nevyzpytatelné jsou jeho soudy a nevystihlé jeho cesty!</verse>
				<verse number="34">Neboť kdo poznal úradek Páně? Anebo kdo mu byl rádcem?</verse>
				<verse number="35">Anebo kdo dal co dříve jemu, aby mu to mělo býti odplaceno?</verse>
				<verse number="36">Vždyť z něho a skrze něho a pro něho je všechno, jemu sláva na věky! Amen.</verse>
			</chapter>
			<chapter number="12">
				<verse number="1">Proto vás zapřísahám, bratří, při milosrdenství Božím, abyste podávali své tělo v oběť živou, svatou a bohulibou! To budiž vaše duchovní bohoslužba!</verse>
				<verse number="2">A nepřipodobňujte se tomuto světu, nýbrž přeměňujte se obnovou své mysli, abyste tak rozpoznávali, co je vůle Boží, co je totiž dobré, co příjemné a co dokonalé.</verse>
				<verse number="3">Neboť milostí mi danou pravím každému mezi vámi: Ať nemyslí (o sobě) více, než se sluší mysliti; nýbrž ať o sobě smýšlí skromně, a to úměrně k víře, jak ji každému Bůh udělil.</verse>
				<verse number="4">Jako totiž v jednom těle máme mnoho údů, ale všechny údy nemají stejnou službu,</verse>
				<verse number="5">tak i my, ač je nás mnoho, jsme jedno tělo v Kristu, každý jednotlivec však údem jeden druhého.</verse>
				<verse number="6">Podle milosti nám udělené máme však dary rozdílné: (kdo má dar) prorokování, (ať ho užívá) úměrně k své víře;</verse>
				<verse number="7">(kdo zastává) úřad, (ať se věnuje) tomu úřadu; kdo má dar vyučování, ať vyučuje;</verse>
				<verse number="8">kdo (má) dar povzbuzování, ať povzbuzuje; kdo uděluje almužnu, (uděluj) upřímně; kdo je představeným, (budiž jím) pečlivě; kdo činí milosrdenství, (čiň je) vesele!</verse>
				<verse number="9">Lásku (mějte) bez klamu! Nenáviďte zlo, ale přidržujte se toho, co je dobré!</verse>
				<verse number="10">V bratrské lásce se milujte navzájem, v uctivosti předcházejte jeden druhého!</verse>
				<verse number="11">V horlivosti nebuďte liknaví; duchem buďte ochotní, sloužíce Pánu!</verse>
				<verse number="12">V naději se radujte, v soužení buďte trpěliví, na modlitbách vytrvalí!</verse>
				<verse number="13">S věřícími se v jejich potřebách sdílejte, pohostinství ochotně prokazujte!</verse>
				<verse number="14">Dobrořečte svým pronásledovatelům, dobrořečte a nezlořečte!</verse>
				<verse number="15">Radujte se s radujícími, plačte s plačícími!</verse>
				<verse number="16">Smýšlejte stejně o sobě vespolek, nemyslíce vysoko, nýbrž sklánějíce se k nízkým! Nepokládejte sami sebe za moudré!</verse>
				<verse number="17">Neodplácejte nikomu zlým za zlé! Buďte bedliví dobrého [nejen před Bohem, nýbrž i] přede všemi lidmi!</verse>
				<verse number="18">Možno-li, pokud je na vás, mějte pokoj se všemi lidmi!</verse>
				<verse number="19">Nemstěte se sami, miláčkové, ale ponechte to (Božímu) hněvu! Je totiž psáno: „Mně přísluší pomsta, já odplatím, praví Hospodin.“</verse>
				<verse number="20">Avšak „lační-li tvůj nepřítel, dej mu jísti; žízní-li, dej mu píti! Neboť takovým činem shrneš žhavé uhlí na jeho hlavu.“</verse>
				<verse number="21">Nenech se přemoci zlem, ale přemáhej zlo dobrem!</verse>
			</chapter>
			<chapter number="13">
				<verse number="1">Každý ať je poddán nadřízeným vrchnostem, neboť není vrchnosti, leda od Boha; a ty, které jsou, od Boha jsou zřízeny.</verse>
				<verse number="2">Proto, kdo se vzpírá vrchnosti, zřízení Božímu se vzpírá; ti pak, kdož se vzpírají, připravují si odsouzení.</verse>
				<verse number="3">Neboť vrchnosti nejsou na postrach činu dobrému, nýbrž zlému. A chceš býti před vrchností bez strachu? Čiň dobré, a bude tě chváliti; neboť je pro tebe</verse>
				<verse number="4">Boží služebnicí k tvému dobru. Činíš-li však zlé, boj se; neboť ne nadarmo nosí meč. Je zajisté Boží služebnicí, mstitelkou hněvu na tom, kdo páše zlé.</verse>
				<verse number="5">Proto je potřebí, abyste byli poddáni nejen pro hněv, nýbrž i pro svědomí.</verse>
				<verse number="6">Vždyť proto také platíte daně; neboť (vládcové) jsou služebníky Božími, protože se tím zabývají.</verse>
				<verse number="7">Dávejte tedy všem, čím jste povinni: Komu daň, tomu daň; komu clo, tomu clo; komu úctu, tomu úctu; komu čest, tomu čest!</verse>
				<verse number="8">Nikomu nezůstávejte nic dlužni, leda vzájemnou lásku! Neboť kdo miluje bližního, zákon vyplnil.</verse>
				<verse number="9">Vždyť: „Nezcizoložíš, nezabiješ, nepokradeš, [nepromluvíš křivé svědectví,] nepožádáš,“ a je-li nějaké jiné přikázání, zahrnují se v tomto slově: „Miluj bližního svého jako sebe samého!“</verse>
				<verse number="10">Láska bližnímu nečiní zlé. Vyplněním zákona je tedy láska.</verse>
				<verse number="11">A to (čiňte) znajíce čas, že je tu hodina, abychom už ze spánku procitli. Neboť nyní je blíže naše spása, nežli když jsme uvěřili.</verse>
				<verse number="12">Noc pokročila, den pak se přiblížil. Odložme tedy skutky temnoty a oblecme se v zbroj světla!</verse>
				<verse number="13">Jako ve dne počestně žijme: ne v hodováních a opilství, ne v nemravnosti a nestydatostech, ne ve sváru a v závisti,</verse>
				<verse number="14">nýbrž oblecte se v Pána Ježíše Krista a nepečujte o tělo tak, aby povstávaly hříšné žádosti!</verse>
			</chapter>
			<chapter number="14">
				<verse number="1">Slabého ve víře se ujímejte, nikoli abyste rozsuzovali (jeho) myšlenky.</verse>
				<verse number="2">Jeden totiž věří, že smí jísti všecko; jiný však, jsa slabý (ve víře), jí zeleninu.</verse>
				<verse number="3">Kdo jí, nepohrdej tím, kdo nejí; a kdo nejí, neodsuzuj toho, kdo jí, neboť Bůh ho přijal.</verse>
				<verse number="4">Kdo jsi ty, že odsuzuješ cizího služebníka? Vlastnímu Pánu stojí nebo padá; bude však státi, neboť Bůh ho může udržeti.</verse>
				<verse number="5">Někdo cení jeden den výše než druhý, jiný cení (stejně) každý den. Každý v svém názoru buď plně přesvědčen!</verse>
				<verse number="6">Kdo zachovává den, činí to kvůli Pánu; a kdo jí, jí kvůli Pánu, vždyť vzdává díky Bohu. A kdo nejí, nejí kvůli Pánu a (také) vzdává díky Bohu.</verse>
				<verse number="7">Nikdo zajisté z nás nežije pro sebe a neumírá pro sebe,</verse>
				<verse number="8">neboť žijeme-li, pro Pána žijeme; umíráme-li, pro Pána umíráme. Ať tedy žijeme nebo umíráme, Pánu patříme.</verse>
				<verse number="9">To byl zajistě účel Kristovy smrti a vzkříšení, aby panoval jak nad mrtvými tak nad živými.</verse>
				<verse number="10">Ty pak, proč odsuzuješ svého bratra? Anebo ty, proč pohrdáš svým bratrem? Vždyť všichni budeme státi před soudnou stolicí Boží,</verse>
				<verse number="11">neboť je psáno: „Jako že živ jsem, praví Pán:,Každé koleno přede mnou poklekne a každý jazyk vyzná Boha.' “</verse>
				<verse number="12">Proto bude každý z nás (sám) za sebe odpovídati Bohu.</verse>
				<verse number="13">Nesuďme tedy již jedni druhé! Raději se však pro to rozhodněte, abyste nečinili před bratrem nic, co by ho uráželo nebo pohoršovalo!</verse>
				<verse number="14">Pevně jsem přesvědčen v Pánu Ježíši, že nic není nečistého samo sebou; jen pro toho, kdo pokládá něco za nečisté, pro toho je to nečisté.</verse>
				<verse number="15">Avšak zarmucuje-li se tvůj bratr pro pokrm, již nejednáš podle lásky. Nepřiváděj do záhuby svým pokrmem toho, za něhož Kristus zemřel.</verse>
				<verse number="16">Nebudiž tedy v potupu vydávána dobrá naše věc!</verse>
				<verse number="17">Vždyť království Boží není pokrm a nápoj, nýbrž spravedlnost, pokoj a radost v Duchu svatém;</verse>
				<verse number="18">neboť kdo tímto slouží Kristu, je Bohu milý a lidem příjemný.</verse>
				<verse number="19">Nuže, usilujme tedy o to, co je k pokoji, a hleďme toho, co je k vzájemnému povznesení!</verse>
				<verse number="20">Neboť pro pokrm dílo Boží! Všecko sice je Čisté, avšak zlem je člověku, který jí na pohoršení.</verse>
				<verse number="21">Lépe je nejísti maso a nepíti víno ani (nečiniti) nic jiného, nad čím se tvůj bratr uráží nebo pohoršuje nebo v čem je slabý.</verse>
				<verse number="22">Ty si své přesvědčení měj sám pro sebe před Bohem! Blaze tomu, kdo neodsuzuje sebe samého v tom, co schvaluje!</verse>
				<verse number="23">Kdo však je při jídle na rozpacích, jest odsouzen, poněvadž (nejedná) z přesvědčení. Všecko pak, co není z přesvědčení, je hřích.</verse>
			</chapter>
			<chapter number="15">
				<verse number="1">My silní máme však snášeti slabosti slabých a nehleděti svého prospěchu.</verse>
				<verse number="2">Každý z vás snaž se prospěti bližnímu k (jeho) dobru, aby (jej) povznesl!</verse>
				<verse number="3">Vždyť i Kristus hleděl prospěti ne sám sobě, nýbrž jak je psáno:</verse>
				<verse number="4">Neboť cokoliv bylo napsáno, k našemu poučení bylo napsáno, abychom z Písma (čerpali) trpělivost a útěchu a měli naději.</verse>
				<verse number="5">Bůh, dárce trpělivosti a útěchy, dej vám,</verse>
				<verse number="6">abyste jednotně smýšleli jeden o druhém podle Ježíše Krista, abyste jednomyslně jako jedněmi ústy oslavovali Boha, Otce Pána našeho Ježíše Krista.</verse>
				<verse number="7">Proto se ujímejte jeden druhého, jakož se i Kristus ujal vás k slávě Boží.</verse>
				<verse number="8">Pravím totiž: Kristus [Ježíš] se stal služebníkem obřezaných pro pravdu Boží, aby potvrdil zaslíbení (daná) otcům.</verse>
				<verse number="9">Pohani však oslavují Boha pro (jeho) milosrdenství, jak je psáno: „Proto budu tě slaviti mezi pohany, [Pane,] a tvému jménu budu zpívati.“</verse>
				<verse number="10">A dále dí (Písmo): „Veselte se, pohani, i s jeho lidem!“</verse>
				<verse number="11">A opět: „Chvalte Pána všichni pohani, a vychvalujte ho všichni národové!“</verse>
				<verse number="12">A opět Izaiáš praví: „Vypučí výhonek z kořene Jesseova, a povstane, aby vládl nad národy; v něho pohani budou doufati.“</verse>
				<verse number="13">Bůh naděje ať vás naplní veškerou radostí a pokojem ve víře, abyste mocí Ducha svatého oplývali v naději.</verse>
				<verse number="14">Jsem pak, moji bratří, i já sám o vás přesvědčen, že také vy jste plni dobrého smýšlení, jsouce naplněni veškerým poznáním, takže se dovedete i vespolek napomínati.</verse>
				<verse number="15">Přece však poněkud směle jsem vám psal, [bratří,] chtěje vám připomenouti (některé věci) pro milost mi udělenou od Boha,</verse>
				<verse number="16">abych byl služebníkem Krista Ježíše mezi pohany, konaje kněžský úkon kázáním evangelia Božího, aby se pohani stali obětí příjemnou a posvěcenou Duchem svatým.</verse>
				<verse number="17">Mám tedy ve věcech, vztahujících se k Bohu, čím se honositi v Kristu Ježíši.</verse>
				<verse number="18">Neosmělil bych se totiž mluviti o něčem, co Kristus nezpůsobil skrze mne – aby pohani poslechli –slovem i skutkem,</verse>
				<verse number="19">mocnými zázraky a divy a mocí Ducha svatého. Tak jsem mohl dokončiti kázání evangelia Kristova od Jerusalema v okruhu až po Illyrii.</verse>
				<verse number="20">Vidím totiž čest v tom, že takto káži evangelium: ne tam, kde jméno Kristovo je známo, abych nestavěl na cizím základě,</verse>
				<verse number="21">nýbrž jak je psáno: „Ti, jimž o něm nebylo hlásáno, uzří (jej), a kdož neslyšeli, porozumějí.“</verse>
				<verse number="22">Proto také byl jsem mnohokráte zdržován od cesty k vám.</verse>
				<verse number="23">Poněvadž však nemám v těchto krajinách již místa (k působení) a mnoho let toužím přijíti k vám,</verse>
				<verse number="24">(přijdu,) jakmile se vydám do Španělska. Doufám, že vás na této cestě spatřím a že mě tam doprovodíte, když vás dříve poněkud užiji.</verse>
				<verse number="25">Nyní se však chystám na cestu do Jerusalema posloužit věřícím.</verse>
				<verse number="26">Makedonie totiž a Achaje uznaly za dobré učiniti nějakou sbírku pro chudé křesťany v Jerusalemě.</verse>
				<verse number="27">Ano, uznaly to za dobré a jsou jim to také dlužny. Neboť jestliže se pohani stali účastnými jejich duchovních statků, jsou (oni) povinni posloužiti jim také hmotnými.</verse>
				<verse number="28">Až tedy toto vykonám a tu sbírku jim odvedu, půjdu ve vašem doprovodu do Španělska.</verse>
				<verse number="29">A vím, až přijdu k vám, že přijdu s hojným požehnáním [evangelia] Kristova.</verse>
				<verse number="30">Prosím vás však, bratří, pro Pána našeho Ježíše Krista a pro lásku Ducha [svatého], abyste mě podporovali svými modlitbami za mne u Boha:</verse>
				<verse number="31">Ať jsem vysvobozen od nevěřících v Judsku a ať je moje odevzdání daru v Jerusalemě příjemné věřícím,</verse>
				<verse number="32">abych po vůli Boží přišel k vám s radostí a pookřál mezi vámi!</verse>
				<verse number="33">Bůh pokoje budiž s vámi se všemi! Amen.</verse>
			</chapter>
			<chapter number="16">
				<verse number="1">Doporoučím vám naši sestru Foibu, jáhenku křesťanské obce kenchrejské,</verse>
				<verse number="2">abyste ji přijali v Pánu, jak je důstojné věřícím, a abyste ji podporovali v každé záležitosti, kdykoli by vás potřebovala; neboť i ona byla pomocnicí mnohým, i mně samému.</verse>
				<verse number="3">Pozdravte Prisku a</verse>
				<verse number="4">Akvilu, mé spolupracovníky v Kristu Ježíši! Ti pro můj život nasadili své hrdlo; jim děkuji nejen já sám, nýbrž též všecky křesťanské obce (pocházející) z pohanství.</verse>
				<verse number="5">(Pozdravte) i shromážděné v jejich domě! Pozdravte mého milého Epaineta! Ten je prvotinou Asie pro Krista.</verse>
				<verse number="6">Pozdravte Marii! Ta se mnoho napracovala mezi vámi.</verse>
				<verse number="7">Pozdravte Andronika a Junia, mé příbuzné a spoluvězně! Ti jsou váženi u apoštolů a dříve než já se stali křesťany.</verse>
				<verse number="8">Pozdravte Ampliata, milého mi v Pánu!</verse>
				<verse number="9">Pozdravte Urbana, našeho spolupracovníka v Kristu Ježíši, a mého milého Stachya!</verse>
				<verse number="10">Pozdravte Apella, který se osvědčil v Kristu! Pozdravte domácí v domě Aristobulově!</verse>
				<verse number="11">Pozdravte mého příbuzného Herodiona! Pozdravte křesťany z domu Narcissova!</verse>
				<verse number="12">Pozdravte Tryfainu a Tryfosu, které pracují v Pánu! Pozdravte milou Persidu! Ta se mnoho napracovala v Pánu.</verse>
				<verse number="13">Pozdravte Rufa, vyvoleného v Pánu, jakož i jeho a mou matku!</verse>
				<verse number="14">Pozdravte Asynkrita, Flegonta, Herma, Patrobu, Hermea a bratry, kteří jsou s nimi!</verse>
				<verse number="15">Pozdravte Filologa a Julii, Nerea a jeho sestru, také Olympada i všechny věřící, kteří jsou s nimi!</verse>
				<verse number="16">Pozdravte se vespolek svatým políbením! Pozdravují vás všechny křesťanské obce Kristovy.</verse>
				<verse number="17">Prosíme pak vás, bratří, abyste dávali pozor na ty, kdož působí různice a pohoršení proti učení, kterému jste se vy naučili! Vyhněte se jim!</verse>
				<verse number="18">Neboť takoví lidé neslouží Kristu, Pánu našemu, nýbrž svému břichu a lahodnými řečmi a pochlebováním podvádějí nevinná srdce.</verse>
				<verse number="19">Vaše poslušnost se zajisté rozhlásila do každého místa; proto se z vás raduji. Chci však, abyste byli obeznalí v dobrém a bezelstní.</verse>
				<verse number="20">Bůh pokoje potře brzy satana pod vaše nohy. Milost Pána našeho Ježíše Krista budiž s vámi!</verse>
				<verse number="21">Pozdravuje vás můj spolupracovník Timothej a moji příbuzní Lucius, Jason a Sosipater.</verse>
				<verse number="22">Pozdravuji vás v Pánu já, Tercius, který jsem napsal (tento) list.</verse>
				<verse number="23">Pozdravuje vás Gajus, hostitel můj i celé křesťanské obce. Pozdravuje vás městský důchodní Erastos a bratr Kvartus.</verse>
				<verse number="24">[Milost Pána našeho Ježíše Krista budiž s vámi se všemi! Amen.]</verse>
				<verse number="25">Tomu pak, jenž vás může utvrditi v mém evangeliu, to jest (v kázání) o Ježíši Kristu, zjevením tajemství, jež bylo odvěkým časům zamlčeno,</verse>
				<verse number="26">nyní však zjeveno a prorockými Písmy na rozkaz věčného Boha všem národům oznámeno, aby je vírou poslušně přijali –</verse>
				<verse number="27">tomu jedinému moudrému Bohu budiž skrze Ježíše Krista [čest a] sláva na věky věků! Amen.</verse>
			</chapter>
		</book>
		<book number="46">
			<chapter number="1">
				<verse number="1">Pavel, vůlí Boží povolaný za apoštola Ježíše Krista, a bratr Sosthenes</verse>
				<verse number="2">křesťanské obci Boží v Korintě, posvěceným v Kristu Ježíši, povolaným věřícím a všem, kdož kdekoliv u nich i u nás vzývají jméno Pána našeho Ježíše Krista:</verse>
				<verse number="3">Milost vám a pokoj od Boha, Otce našeho, a od Pána Ježíše Krista.</verse>
				<verse number="4">Děkuji Bohu svému vždycky za vás, za milost Boží, udělenou vám v Kristu Ježíši.</verse>
				<verse number="5">V něm jste obohaceni vším: všelikým slovem i všelikým poznáním.</verse>
				<verse number="6">Tím jest i svědectví o Kristu mezi vámi utvrzeno;</verse>
				<verse number="7">a tak nejste pozadu v žádné milosti a očekáváte zjevení Pána našeho Ježíše Krista.</verse>
				<verse number="8">On vás bude také posilňovati až do konce, abyste byli bez úhony v den [příchodu] Pána našeho Ježíše Krista.</verse>
				<verse number="9">Věrný je Bůh; ten vás povolal k společenství svého Syna, Ježíše Krista, Pána našeho.</verse>
				<verse number="10">Zapřísahám vás, bratří, při jméně Pána našeho Ježíše Krista, abyste všichni mluvili stejně a aby nebylo mezi vámi roztržek, nýbrž abyste byli sjednoceni v témž smýšlení i v témž mínění!</verse>
				<verse number="11">Příslušníci Chloini mi totiž o vás, moji bratří, sdělili, že jsou mezi vámi různice.</verse>
				<verse number="12">Míním pak to, že každý z vás říká: „Já jsem Pavlův.“ – „Já jsem Apollův.“ – „Já jsem Petrův.“ – „Já však jsem Kristův.“</verse>
				<verse number="13">Je Kristus rozdělen? Či snad byl Pavel za vás ukřižován? Anebo jste byli pokřtěni ve jméno Pavlovo?</verse>
				<verse number="14">Děkuji Bohu, že jsem z vás nikoho nepokřtil kromě Krispa a Gaja,</verse>
				<verse number="15">aby někdo neřekl, že jste byli pokřtěni ve jméno mé.</verse>
				<verse number="16">Pokřtil jsem však i rodinu Stefanovu; jinak nevím, že bych byl někoho jiného pokřtil.</verse>
				<verse number="17">Vždyť Kristus neposlal mě křtít, nýbrž kázat evangelium; (a to) nikoliv učeně znějící řečí, aby nepozbyl své ceny kříž Kristův.</verse>
				<verse number="18">Slovo o kříži je totiž pošetilostí pro ty, kdož hynou; pro ty však, kdož docházejí spásy, to je pro nás, je mocí Boží.</verse>
				<verse number="19">Neboť je psáno: „Zničím moudrost mudrců a zavrhnu opatrnost opatrných.“</verse>
				<verse number="20">Kde (je) mudrc, kde zákoník, kde badatel tohoto věku? Což neučinil Bůh pošetilostí moudrost tohoto světa?</verse>
				<verse number="21">Poněvadž totiž svět tou (svou) moudrostí nepoznal v Boží moudrosti Boha, zalíbilo se Bohu „pošetilostí“ kázání spasiti ty, kdož věří.</verse>
				<verse number="22">Vždyť jako židé vyžadují zázraky, tak pohani hledají moudrost.</verse>
				<verse number="23">My však hlásáme Krista ukřižovaného: pohoršení pro židy, pro pohany pošetilost,</verse>
				<verse number="24">ale pro ty, kdož jsou povoláni, pro židy i pro pohany, (hlásáme) Krista, Boží to moc a Boží moudrost.</verse>
				<verse number="25">Neboť „pošetilá“ věc Boží je moudřejší než lidé, a „slabá“ věc Boží je mocnější než lidé.</verse>
				<verse number="26">Hleďte jen na své povolání, bratří, že není podle těla (povoláno) mnoho moudrých, mnoho mocných, mnoho urozených.</verse>
				<verse number="27">Ale co je podle světa pošetilé, to si vyvolil Bůh, aby (tím) zahanbil moudré; a co je podle světa slabé, to si vyvolil Bůh, aby (tím) zahanbil silné;</verse>
				<verse number="28">a co je podle světa neurozené a opovržené a co je (pokládáno) za nic, to si vyvolil Bůh, aby zničil to, co je něco;</verse>
				<verse number="29">(a to proto), aby se nikdo nemohl chlubiti před Bohem.</verse>
				<verse number="30">Vždyť z něho vy jste (spojeni) v Kristu Ježíši, jenž se stal milostí Boží pro nás moudrostí a ospravedlněním a posvěcením i vykoupením,</verse>
				<verse number="31">aby (tomu bylo), jak je psáno: „Kdo se chlubí, ať se v Pánu chlubí!“</verse>
			</chapter>
			<chapter number="2">
				<verse number="1">Také já, když jsem přišel k vám, bratří, nepřišel jsem vám zvěstovat svědectví o Kristu vysokou výmluvností nebo moudrostí.</verse>
				<verse number="2">Vždyť jsem si umínil, že neznám mezi vámi nic jiného než Ježíše Krista, a to ukřižovaného.</verse>
				<verse number="3">Ano, já jsem vystoupil u vás v slabosti a bázni a v mnohém strachu;</verse>
				<verse number="4">a nemluvil jsem a nekázal jsem vemlouvavými slovy [lidské] moudrosti, nýbrž projevováním moci Ducha,</verse>
				<verse number="5">aby se vaše víra nezakládala na moudrosti lidské, nýbrž na moci Boží.</verse>
				<verse number="6">Hlásáme sice moudrost před dokonalými, avšak ne moudrost tohoto světa, ani knížat tohoto světa, kteří zanikají,</verse>
				<verse number="7">nýbrž (hlásáme) Boží moudrost tajemnou, která byla skryta, kterou Bůh od věčnosti předurčil k naší slávě,</verse>
				<verse number="8">kterou žádný z knížat tohoto světa nepoznal; neboť kdyby ji byli poznali, nebyli by ukřižovali Pána slávy.</verse>
				<verse number="9">Ale (tak je tomu), jak je psáno: „Co oko nevidělo, ani ucho neslyšelo, ani lidskou mysl nenapadlo, to Bůh připravil těm, kdož ho milují.“</verse>
				<verse number="10">Nám však zjevil to Bůh svým Duchem. Duch totiž prohledá všechno, i hlubiny božství.</verse>
				<verse number="11">Neboť kdo z lidí ví, co je v člověku, leda duch člověka, který je v něm? Tak ani to, co v Bohu je, nikdo nezná, leda Duch Boží.</verse>
				<verse number="12">My však jsme nepřijali ducha tohoto světa, nýbrž Ducha, který je z Boha, abychom věděli, co nám daroval Bůh.</verse>
				<verse number="13">O tom také mluvíme, nikoliv (však) slovy, jak jim učí lidská moudrost, nýbrž (slovy), jimž učí Duch; duchovní řečí duchovní věci podáváme.</verse>
				<verse number="14">Ale člověk přirozeně žijící, nepřijímá ty věci, které jsou Ducha Božího – vždyť jsou mu pošetilostí – a nemůže jim porozuměti, poněvadž se mají posuzovati duchovně.</verse>
				<verse number="15">Člověk duchovně žijící však posuzuje všecko, ale sám nebývá posuzován nikým.</verse>
				<verse number="16">Neboť „kdo poznal úradek Páně, aby ho mohl poučiti?“ My však máme moudrost Kristovu.</verse>
			</chapter>
			<chapter number="3">
				<verse number="1">A já, bratří, nemohl jsem k vám mluviti jako k duchovně žijícím, nýbrž jako k smýšlejícím pozemsky, jako k nedospělým v Kristu.</verse>
				<verse number="2">Mlékem jsem vás napájel, nikoli (tuhým) pokrmem, neboť dosud jste ho nemohli snésti. Avšak ani nyní ještě nemůžete, protože dosud smýšlíte pozemsky.</verse>
				<verse number="3">Což nesmýšlíte a nejednáte pozemsky, protože je mezi vámi řevnivost a svár?</verse>
				<verse number="4">Když totiž jeden praví: „Já jsem Pavlův“, druhý však: „Já Apollův“, což nesmýšlíte pozemsky?</verse>
				<verse number="5">Co tedy jest Apollo? Co pak Pavel? Služebníci Toho, jemuž jste uvěřili; každý tak, jak mu dal Pán:</verse>
				<verse number="6">Já jsem zasil, Apollo zalil, ale Bůh dal vzrůst.</verse>
				<verse number="7">Proto není něčím ani ten, kdo sází, ani ten, kdo zalévá, nýbrž Bůh, jenž dává vzrůst.</verse>
				<verse number="8">Ten však, kdo zasívá, a ten, kdo zalévá, patří k sobě, ale každý (z nich) dostane odplata sobě příslušnou podle své námahy.</verse>
				<verse number="9">Jsme totiž spolupracovníci Boží; (vy pak) jste Boží pole, stavba Boží.</verse>
				<verse number="10">Jako moudrý stavitel položil jsem základ podle milosti Boží mi dané; jiný na něm staví. Každý však hleď, jak staví na něm!</verse>
				<verse number="11">Neboť nikdo nemůže položití jiný základ než ten, který je položen, a tím jest Ježíš Kristus.</verse>
				<verse number="12">Staví-li však na ten základ zlato, stříbro, drahé kamení (nebo) dříví, seno, slámu,</verse>
				<verse number="13">přijde najevo dílo jednoho každého. Onen den [Páně] zajisté to vydá najevo; neboť se zjeví v ohni, a oheň vyzkouší, jaké je dílo jednoho každého.</verse>
				<verse number="14">Zůstane-li něčí dílo, které na něm vystavěl, dostane odměnu;</verse>
				<verse number="15">shoří-li něčí dílo, utrpí škodu, sám však bude spasen, ale ne jinak než ohněm.</verse>
				<verse number="16">Nevíte, že jste chrámem Božím a že Duch Boží přebývá ve vás?</verse>
				<verse number="17">Zneuctí-li někdo chrám Boží, toho zničí Bůh; neboť chrám Boží je svatý a tím jste vy.</verse>
				<verse number="18">Nikdo neklamej sám sebe! Domnívá-li se někdo, že je moudrý mezi vámi na tomto světě, staň se pošetilcem, aby byl moudrý.</verse>
				<verse number="19">Moudrost totiž tohoto světa jest u Boha pošetilostí, neboť je psáno: „Polapím moudré v jejich chytrosti.“</verse>
				<verse number="20">A jinde: „Hospodin zná myšlenky moudrých, že jsou marné.“</verse>
				<verse number="21">Proto se nikdo nechlub lidmi! Neboť všechno je vaše,</verse>
				<verse number="22">ať Pavel nebo Apollo nebo Petr, nebo svět, nebo život nebo smrt; ať věci přítomné nebo budoucí, všechno je vaše.</verse>
				<verse number="23">Vy pak patříte Kristovi a Kristus patří Bohu.</verse>
			</chapter>
			<chapter number="4">
				<verse number="1">Tak smýšlej o nás každý jako o služebnících Kristových a správcích tajemství Božích!</verse>
				<verse number="2">Tu však se žádá od správců, aby každý byl shledán věrný.</verse>
				<verse number="3">Mně však pramálo záleží na tom, abych byl souzen vámi nebo soudem lidským, avšak ani sám se nesoudím.</verse>
				<verse number="4">Nejsem si sice ničeho vědom, ale tím nejsem ospravedlněn. Mým soudcem však je Pán.</verse>
				<verse number="5">Proto nesuďte předčasně, dokud nepřijde Pán, který nejen osvítí věci skryté v temnotě, nýbrž zjeví myšlenky srdce; a tehdy se do stane chvály každému od Boha.</verse>
				<verse number="6">Toto jsem, bratří, obrátil na sebe a na Apolla kvůli vám, abyste se na nás naučili tomuto: „Nic nad to, co je psáno,“ abyste se nevyvyšovali jeden proti druhému kvůli jednomu (věrozvěstovi).</verse>
				<verse number="7">Neboť kdo tě vyznamenává? Co však máš, co bys nebyl dostal? Jestliže však jsi (to) dostal, proč se chlubíš, jako bys nebyl dostal?</verse>
				<verse number="8">Již jste nasyceni, již jste zbohatli; bez nás jste došli kralování. A kéž jste došli kralování, abychom i my kralovali s vámi!</verse>
				<verse number="9">Domnívám se totiž, že Bůh nás, apoštoly, postavil až na poslední místo jako odsouzené k smrti; vždyť jsme se stali podívanou světu, andělům i lidem.</verse>
				<verse number="10">My (jsme) pošetilci pro Krista, vy však rozumní v Kristu. My slabí, vy však silní. Vy slavní, my však beze cti.</verse>
				<verse number="11">Až do nynějška trpíme hlad a žízeň, nahotu a políčkování, a jsme bez domova.</verse>
				<verse number="12">Lopotíme se prací svých rukou. Když jsme tupeni, žehnáme, když jsme pronásledováni, snášíme to.</verse>
				<verse number="13">Když jsme pomlouváni, modlíme se. Jako smetím tohoto světa jsme se stali, vyvrheli u všech až dosud.</verse>
				<verse number="14">Nepíši to, abych vás zahanbil, nýbrž napomínám jako své milovaně dítky.</verse>
				<verse number="15">Neboť i kdybyste měli vychovatelů v Kristu na tisíce, přece nemáte mnoho otců. Vždyť v Kristu Ježíši skrze evangelium já jsem vás zplodil.</verse>
				<verse number="16">Prosím vás tedy: buďte mými následovníky [jak i já jsem Kristovým]!</verse>
				<verse number="17">Proto vám posílám Timotheje, svého milovaného a věrného syna v Pánu. Ten vám připomene mé učení v Kristu [Ježíši], jak (je) hlásám všude v každé křesťanské obci.</verse>
				<verse number="18">Někteří však zpyšněli z toho, že prý k vám nepřijdu.</verse>
				<verse number="19">Ale přijdu k vám brzy, bude-li to vůle Páně, a poznám nikoliv řeč těch, kdož tak zpyšněli, nýbrž (jejich) moc.</verse>
				<verse number="20">Neboť království Boží nespočívá ve slovech, nýbrž v moci.</verse>
				<verse number="21">Co chcete? Mám k vám přijíti s metlou či s láskou a v duchu mírnosti?</verse>
			</chapter>
			<chapter number="5">
				<verse number="1">Vůbec je slyšeti, že je mezi vámi smilstvo, a to takové smilstvo, jaké nebývá ani mezi pohany, aby totiž někdo měl manželku svého otce.</verse>
				<verse number="2">A vy jste (při tom) nadutí, místo abyste měli zármutek, aby byl vyloučeni z vašeho prostředí ten, kdo tento čin spáchal.</verse>
				<verse number="3">Já totiž, ač jsem tělem vzdálen, duchem však přítomen, vyřkl jsem již nad tím pachatelem, jako bych byl přítomen, svůj rozsudek:</verse>
				<verse number="4">Ve jménu Pána našeho Ježíše [Krista] – až se shromáždíte, vy a můj duch s mocí Ježíše, Pána našeho –</verse>
				<verse number="5">vydejte jej satanu v záhubu těla, aby jeho duch byl spasen v den Pána našeho Ježíše [Krista]!</verse>
				<verse number="6">Není dobré vaše vychloubání. Nevíte, že trocha kvasu prokvasí všecko těsto?</verse>
				<verse number="7">Vyčisťte starý kvas, abyste byli novým těstem, poněvadž jste bez kvasu. Vždyť i náš velikonoční beránek, Kristus, byl obětován.</verse>
				<verse number="8">Proto slavme hody nikoli s kvasem starým, ani s kvasem špatnosti a nešlechetnosti, nýbrž s přesnicemi upřímnosti a pravdy!</verse>
				<verse number="9">Napsal jsem vám v (tom) listě, abyste se nestýkali se smilníky,</verse>
				<verse number="10">ne však (abyste se) vůbec (nestýkali) se smilníky tohoto světa, nebo s lakomci a lupiči nebo s modláři, sice byste musili s tohoto světa odejíti.</verse>
				<verse number="11">Nyní však vám píši, abyste se nestýkali s tím, kdo se nazývá (sice) bratrem, ale je smilník nebo lakomec nebo modloslužebník nebo nactiutrhač nebo opilec nebo lupič; s takovými ani nejezte!</verse>
				<verse number="12">Neboť proč mám já souditi ty, kdož jsou mimo? Což nesoudíte vy ty, kdož jsou uvnitř?</verse>
				<verse number="13">Ty, kdo jsou mimo, bude souditi Bůh. Vyobcujte toho nešlechetníka ze svého prostředí!</verse>
			</chapter>
			<chapter number="6">
				<verse number="1">Odváží se někdo z vás, když vede při proti druhému, dáti se soudit u nespravedlivých, a ne u svatých?</verse>
				<verse number="2">Anebo nevíte, že svatí budou souditi svět? A budete-li tedy vy soudci světa, což nejste hodni souditi zcela nepatrné věci?</verse>
				<verse number="3">Nevíte, že budeme soudit i anděly? Čím spíše všední záležitosti!</verse>
				<verse number="4">Máte-li tedy soudy o věcech všedních, ustanovte jako soudce ty, kdož jsou ve (vaší) křesťanské obci v pohrdání!</verse>
				<verse number="5">K zahanbení vám to pravím. Cožpak není mezi vámi nikoho moudrého, kdo by mohl býti rozhodčím mezi svými bratry?</verse>
				<verse number="6">Místo toho se soudí bratr s bratrem, a to před nevěřícími!</verse>
				<verse number="7">Již to je věru u vás chyba, že máte soudy mezi sebou. Proč raději nesnášíte křivdu? Proč raději netrpíte škodu?</verse>
				<verse number="8">Vy však pášete křivdy a škody, a to bratřím!</verse>
				<verse number="9">Či nevíte, že nespravedliví nedostanou království Boží? Nemylte se! Ani smilníci ani modláři ani cizoložníci ani sebeprznitelé ani lidé zvrácení</verse>
				<verse number="10">ani zloději ani lakomci ani opilci ani nactiutrhači ani lupiči nedostanou království nebeské!</verse>
				<verse number="11">A takovými jste někteří byli; ale byli jste obmyti, byli jste posvěceni, byli jste ospravedlněni ve jménu Pána našeho Ježíše Krista a v Duchu našeho Boha.</verse>
				<verse number="12">Všechno je mi dovoleno, ale ne všechno prospívá; všechno je mi dovoleno, ale já se nesmím ničím dáti ovládnout.</verse>
				<verse number="13">Pokrmy jsou pro žaludek a žaludek pro pokrmy. Bůh však zničí onen i tyto. Ale tělo není pro smilstvo, nýbrž pro Pána a Pán pro tělo.</verse>
				<verse number="14">Jako Bůh vzkřísil i Pána, tak i nás vzkřísí svou mocí.</verse>
				<verse number="15">Nevíte, že vaše těla jsou údy Kristovy? Mám tedy snad vzíti údy Kristovy a učiniti je údy nevěstky? Nikdy!</verse>
				<verse number="16">Či nevíte, kdo se přidržuje nevěstky, že se stává (s ní) jedním tělem? Neboť, jak praví (Písmo): „Ti dva budou jedním tělem.“</verse>
				<verse number="17">Kdo se však přidržuje Pána, je (s ním) spojen jedním duchem.</verse>
				<verse number="18">Prchejte před smilstvem! Každý (jiný) hřích, kterého se člověk dopustí, je mimo tělo; kdo však smilní, prohřešuje se proti svému tělu.</verse>
				<verse number="19">Anebo nevíte, že vaše tělo je chrámem Ducha svatého, jenž je ve vás, jehož máte od Boha, a že nepatříte (jen) sobě?</verse>
				<verse number="20">Vždyť jste vykoupeni za [velikou] cenu. Nuže, oslavte [a noste] Boha v svém těle!</verse>
			</chapter>
			<chapter number="7">
				<verse number="1">Stran toho, o čem jste mi napsali, (odpovídám:) je dobře člověku, aby se ženy nedotýkal.</verse>
				<verse number="2">Ale pro uvarování smilstva ať má každý svou manželku a každá svého muže!</verse>
				<verse number="3">Muž ať plní manželce svou povinnost a podobně i manželka svému muži!</verse>
				<verse number="4">Manželka nemá moci nad svým tělem, nýbrž (její) muž; podobně ani muž nemá moci nad svým tělem, nýbrž (jeho) manželka.</verse>
				<verse number="5">Nezkracujte (v tom) jeden druhého, leda po vzájemné dohodě na čas, abyste se uvolnili k modlitbě; ale pak opět buďte spolu, aby vás pro vaši nezdrželivost nepokoušel satan.</verse>
				<verse number="6">To však pravím jako doporučení, a ne jako rozkaz.</verse>
				<verse number="7">Vždyť bych chtěl, aby všichni lidé byli jako jsem já; ale každý má od Boha vlastní dar: jeden takový, jiný onaký!</verse>
				<verse number="8">Pravím pak neženatým a nevdaným, zvláště vdovám: Dobře jest jim, zůstanou-li jako já.</verse>
				<verse number="9">Nemohou-li však žíti zdrženlivě, ať vstoupí do manželství; neboť je lépe vstoupiti v manželství než být i pálen (žádostivostí).</verse>
				<verse number="10">Manželům však přikazuji nikoli já, nýbrž Pán: manželka ať se od svého muže neodlučuje!</verse>
				<verse number="11">Odloučí-li se přece, ať zůstane neprovdaná, nebo ať se smíří se svým mužem! Také muž ať nepropouští svou manželku!</verse>
				<verse number="12">Ostatním pak pravím já, nikoli Pán: Má-li některý bratr manželku nevěřící a ta souhlasí s ním bydleti, ať ji nepropouští!</verse>
				<verse number="13">A má-li některá [věřící] žena muže nevěřícího a ten souhlasí s ní bydliti, ať muže nepropouští!</verse>
				<verse number="14">Neboť nevěřící muž je posvěcen věřící ženou a nevěřící žena je posvěcena věřícím mužem, jinak by byly vaše dítky nečisté; a ony jsou svaté!</verse>
				<verse number="15">Jestliže však se nevěřící strana odlučuje, ať se odloučí! V takovém případě není zajisté vázán bratr ani sestra, vždyť k pokoji nás povolal Bůh.</verse>
				<verse number="16">Neboť odkud víš, ženo, že spasíš (svého) muže? Anebo odkud víš, muži, že spasíš (svou) ženu?</verse>
				<verse number="17">Každý ať žije tak, jak mu přidělil Pán, jak každého povolal Bůh! A tak nařizuji ve všech křesťanských obcích.</verse>
				<verse number="18">Byl povolán někdo již obřezaný? Nezakrývej obřízku! Byl někdo povolán jako neobřezaný? Nedávej se obřezati!</verse>
				<verse number="19">Nic nezáleží na obřízce a nic na neobřízce, nýbrž (záleží) na zachovávání Božích přikázání.</verse>
				<verse number="20">Každý zůstávej v tom stavu, v kterém byl povolán!</verse>
				<verse number="21">Byls povolán jako otrok? Nedbej toho, nýbrž raději zůstaň jím, i když můžeš nabýti svobody.</verse>
				<verse number="22">Neboť otrok povolaný v Pánu je propuštěnec Páně, podobně zase jako ten, kdo byl povolán jako pán, jest otrokem Kristovým.</verse>
				<verse number="23">Za cenu velikou jste vykoupeni; nebuďte otroky lidí!</verse>
				<verse number="24">Bratří, každý zůstávej před Bohem v tom (stavu), v němž byl povolán!</verse>
				<verse number="25">O pannách však nemám příkaz od Pána, ale radu dávám jako člověk, jemuž se dostalo od Pána milosrdenství, abych byl spolehlivý (rádce).</verse>
				<verse number="26">Podle mého mínění tedy je dobré pro nynější utrpení, ano dobré pro člověka, aby zůstal tak.</verse>
				<verse number="27">Jsi vázán k manželce? Nehledej rozloučení! Jsi bez manželky? Nehledej manželku!</verse>
				<verse number="28">Oženíš-li se však, nehřešíš; a vdá-li se panna, nehřeší. Avšak tělesné útrapy budou míti takoví. Těch já vás šetřím.</verse>
				<verse number="29">Pravím však toto: Bratří, čas je krátký! Proto (ať žijí) také ti, kdož mají manželky, jako by je neměli;</verse>
				<verse number="30">a ti, kdož pláčí, jako by neplakali; a kdož se radují, jako by se neradovali; a kdož kupují, jako by nic neměli;</verse>
				<verse number="31">a kdož užívají tohoto světa, jako by neužívali, neboť tvářnost tohoto světa pomíjí.</verse>
				<verse number="32">Přeji si však, abyste byli bez starosti. Kdo není ženat, stará se o věci Páně, jak by se zalíbil Pánu.</verse>
				<verse number="33">Kdo však se oženil, stará se o věci světské, jak by se zalíbil ženě, a je rozdělen.</verse>
				<verse number="34">A neprovdaná žena, totiž panna, myslí na věci Páně, aby byla svatá tělem i duchem; provdaná však myslí na věci světské, jak by se zalíbila muži.</verse>
				<verse number="35">To pak pravím k vašemu prospěchu, ne abych na vás hodil osidlo, nýbrž (radím) k tomu, co je vznešené a co by dalo svobodu bez překážky sloužiti Pánu.</verse>
				<verse number="36">Domnívá-li se však někdo, že by měl hanbu kvůli své neprovdané dceři, jeli přestárlá, a musí-li se tak státi, ať učiní podle své vůle; nehřeší, vdá-li se (mu).</verse>
				<verse number="37">Ale kdo stojí v svém srdci pevně, kdo není nucen, nýbrž může podle své vůle rozhodovali a v svém srdci se rozhodl, že neprovdá svou pannu, dobře činí.</verse>
				<verse number="38">A tak dobře činí i ten, kdo provdává svou pannu, kdo však ji neprovdává, činí lépe.</verse>
				<verse number="39">Manželka je vázána (manželským) zákonem, pokud žije její muž; zemře-li její muž, je volná; ať se provdá, za koho chce, (ale) jenom v Pánu!</verse>
				<verse number="40">Ale šťastnější bude, zůstane-li tak. To je má rada. Domnívám se přece, že i já mám Ducha Božího.</verse>
			</chapter>
			<chapter number="8">
				<verse number="1">Pokud se však týká věcí obětovaných</verse>
				<verse number="2">Domnívá-li se však někdo, že něco poznal, nepoznal (to) ještě tak, jak je třeba poznati.</verse>
				<verse number="3">Ale miluje-li kdo Boha, ten jest jím poznán.</verse>
				<verse number="4">Vždyť víme o požívání věcí obětovaných modlám, že modla nic neznamená na světě, a že jest pouze jediný Bůh.</verse>
				<verse number="5">Neboť třebas se mluví o bozích jak na nebi tak na zemi – jak vskutku je mnoho „bohů“ a mnoho „pánů“ –</verse>
				<verse number="6">pro nás přece jest jeden Bůh: Otec, od něhož je všechno a pro něhož jsme my, a jeden Pán, Ježíš Kristus, skrze něhož je všechno a skrze něhož i my (jsme).</verse>
				<verse number="7">Avšak ne všichni to (správně) znají. Někteří totiž v dosavadním přesvědčení o modle jedí (to) jako věc obětovanou modlám; a jejich svědomí, jsouc slabé, se poskvrňuje.</verse>
				<verse number="8">Ale pokrm nás přece před Bohem nečiní vzácnými, ani nemáme prospěch, jíme-li, ani škodu, nejíme-li.</verse>
				<verse number="9">Hleďte však, aby tato vaše svoboda nebyla slabým k pohoršení!</verse>
				<verse number="10">Neboť uzří-li někdo tebe, jenž máš (správné) poznání, stolovati v pohanském chrámě, zdaž nebude jeho slabé svědomí povzbuzeno k tomu, aby jedl věci obětované modlám?</verse>
				<verse number="11">I zahyne ten slabý člověk pro tvé poznání, ten bratr, pro něhož Kristus zemřel.</verse>
				<verse number="12">Hřešíte-li však takto proti bratřím a urážíte-li jejich slabé svědomí, hřešíte proti Kristu.</verse>
				<verse number="13">Proto pohoršuje-li (ten) pokrm mého bratra, nebudu jísti maso nikdy, abych nepohoršil svého bratra.</verse>
			</chapter>
			<chapter number="9">
				<verse number="1">Nemám svobodu? Či nejsem apoštolem? Což jsem neviděl [Krista] Ježíše, Pána našeho? Zdaž nejste vy mým dílem v Pánu?</verse>
				<verse number="2">Nejsem-li pro jiné apoštolem, pro vás přece jsem, neboť vy jste v Pánu pečetí mého apoštolátu.</verse>
				<verse number="3">To je má obrana proti těm, kdož mě zkoumají.</verse>
				<verse number="4">Což nemáme právo na jídlo a nápoj?</verse>
				<verse number="5">Nemáme právo s sebou bráti ženu křesťanskou jak i ostatní apoštolé, i bratří Páně i Petr?</verse>
				<verse number="6">Či jediný já a Barnabáš nemáme právo nepracovat?</verse>
				<verse number="7">Kdo někdy koná vojenskou službu na své útraty? Kdo zakládá vlnici a nejí její plody? Kdo pase stádo a nepije mléko od stáda?</verse>
				<verse number="8">Což mluvím to, co lidé mluvívají? Nepraví to také Zákon?</verse>
				<verse number="9">Vždyť v zákoně Mojžíšově je psáno: „Nezavazuj tlamu mlátícímu býku!“</verse>
				<verse number="10">Záleží Bohu na býcích, anebo to praví spíše kvůli nám? Kvůli nám bylo zajisté napsáno, že oráč má v naději orati a mlatec má v naději mlátiti, že bude míti podíl na užitku.</verse>
				<verse number="11">Jestliže my jsme vám rozseli dobra duchovní, je to něco velikého, budeme-li my žnouti vaše hmotná dobra?</verse>
				<verse number="12">Jsou-li jiní účastni toho práva na vás, což ne tím spíše my? Ale neužili jsme toho práva, nýbrž snášíme všechno, abychom nezpůsobili žádnou překážku evangeliu Kristovu.</verse>
				<verse number="13">Či nevíte, že ti, kdož konají svatou službu, dostávají svou výživu z chrámu? A že ti, kdož přisluhují oltáři, s oltářem se dělí?</verse>
				<verse number="14">Tak i Pán přikázal hlasatelům evangelia, aby byli živi z evangelia.</verse>
				<verse number="15">Já však jsem nepoužil z toho ničeho. Ale nepíši to, aby se mi toho dostávalo, neboť raději bych umřel, než aby někdo zmařil tu mou chloubu.</verse>
				<verse number="16">Hlásám-li totiž evangelium, nemám se čím chlubiti, vždyť je to pro mne (uloženou) povinností, neboť běda mi, nebudu-li hlásati evangelium!</verse>
				<verse number="17">Činím-li to totiž dobrovolně, mám odplatu; jestliže však (to činím) z příkazu, zastávám (jen) svěřený úřad.</verse>
				<verse number="18">Jaká je tedy má odplata? Ze jako hlasatel evangelia hlásám je bezplatně, tak abych nevyužíval svého práva při (hlásání) evangelia.</verse>
				<verse number="19">Ačkoli nejsem totiž na nikom závislý, učinil jsem se služebníkem pro všechny, abych jich více získal.</verse>
				<verse number="20">I stal jsem se židům, židem, abych židy získal. Těm, kdož jsou pod zákonem, (stal jsem se), jako bych byl také pod zákonem – ačkoliv sám nejsem pod zákonem – abych získal ty, kdož byli pod zákonem.</verse>
				<verse number="21">Těm, kdož žili bez zákona, (stal jsem se), jak bych žil také bez zákona – ač nejsem bez zákona Božího, nýbrž žiji v zákoně Kristově – abych získal ty, kdož žijí bez zákona.</verse>
				<verse number="22">Slabým jsem se stal, jako bych byl slabý, abych získal slabé. Všem jsem se stal vším, abych všechny přivedl k spáse.</verse>
				<verse number="23">Všechno to činím pro evangelium, abych se stal spoluúčasten jeho (účinků).</verse>
				<verse number="24">Nevíte, že závodníci na závodišti všichni sice běží, ale (jen) jeden dostává vítěznou cenu? Tak běžte (i vy), abyste (jí) dosáhli!</verse>
				<verse number="25">Každý závodník se však zdržuje všeho; a oni (to činí), aby dostali pomíjející věnec, my však nepomíjející.</verse>
				<verse number="26">Já tedy běžím nikoliv tak jako nanejisto, zápolím, ne jako bych bil do vzduchu,</verse>
				<verse number="27">nýbrž trestám své tělo a podrobuji si je, abych snad přesto, že jsem jiným kázal, sám nebyl zavržen.</verse>
			</chapter>
			<chapter number="10">
				<verse number="1">Nechci zajisté, bratří, abyste nevěděli, že otcové naši všichni byli pod oblakem a všichni prošli mořem;</verse>
				<verse number="2">a všichni v oblace a v moři byli pokřtěni v Mojžíše</verse>
				<verse number="3">a všichni jedli týž duchovní pokrm</verse>
				<verse number="4">a všichni pili týž duchovní nápoj. – Pili jej totiž z duchovní skály, která je provázela, a tou skálou byl Kristus. –</verse>
				<verse number="5">Avšak Bůh neměl ve většině z nich zalíbení, neboť zahynuli na poušti.</verse>
				<verse number="6">To se událo jako předobraz pro nás, abychom nebyli žádostivi zlých věcí, jak i oni po nich zatoužili.</verse>
				<verse number="7">Ani modláři nebuďte, jako (byli) někteří z nich, jak je psáno: „Posadil se lid k jídlu a pití; a vstali, aby hráli.“</verse>
				<verse number="8">Ani nesmilněme, jako někteří z nich smilnili, a padlo jich v jednom dni třiadvacet tisíc!</verse>
				<verse number="9">Ani nepokoušejme Pána, jako někteří z nich pokoušeli, a zahynuli od hadů!</verse>
				<verse number="10">Ani nereptejte, jako někteří z nich reptali, a zahynuli od zhoubce!</verse>
				<verse number="11">Toto pak všechno, co se jim stalo, bylo v předobrazu, ale napsáno bylo k výstraze pro nás, kteří jsme se dožili doby poslední.</verse>
				<verse number="12">Proto, kdo se domnívá, že stojí, ať hledí, aby nepadl!</verse>
				<verse number="13">Pokušení vás zachvátilo jen lidské. Bůh však je věrný; ten nedopustí, abyste byli pokoušeni nad své síly, nýbrž s pokušením dopřeje také úspěch, abyste (je) mohli snésti.</verse>
				<verse number="14">Proto, moji miláčkové, střežte se modloslužby!</verse>
				<verse number="15">Jako rozumným pravím: Posuďte vy sami, co dím:</verse>
				<verse number="16">Což není kalich, který žehnáme, společenstvím Krve Kristovy? A chléb, který lámeme, není společenstvím Těla Kristova?</verse>
				<verse number="17">Poněvadž je to jeden chléb, jsme my, ač mnozí, jedním tělem; neboť jsme všichni účastni jednoho chleba.</verse>
				<verse number="18">Vizte Izraelity podle těla! Což nemají ti, kdož jedí obětované maso, účast na oltáři?</verse>
				<verse number="19">Co tím tedy chci říci? Že snad věc obětovaná modlám je něco? Nebo že modla je něco?</verse>
				<verse number="20">To ne, nýbrž že to, co obětují pohani, obětují zlým duchům a ne Bohu. Nechci přece, abyste byli společníky zlých duchů.</verse>
				<verse number="21">Nemůžete píti kalich Páně i kalich zlých duchů. Nemůžete se přece zúčastňovati stolu Páně i stolu zlých duchů.</verse>
				<verse number="22">Anebo máme podněcovati Pána k řevnivosti? Jsme snad silnější než On?</verse>
				<verse number="23">Všechno je [mi] dovoleno, ale ne všechno prospívá; všechno je [mi] dovoleno, ale ne všechno vzdělává.</verse>
				<verse number="24">Nikdo nehledej prospěch svůj, nýbrž bližního!</verse>
				<verse number="25">Všecko, co se prodává na masném trhu, jezte, nic se nevyptávejte pro svědomí,</verse>
				<verse number="26">neboť „Pánu patří země i vše, čím je naplněna.“</verse>
				<verse number="27">Pozve-li vás někdo z nevěřících a chcete-li jísti, jezte všechno, co se vám předloží, nic se nevyptávejte pro svědomí!</verse>
				<verse number="28">Řekne-li vám však někdo: „Toto bylo obětováno modlám,“ nejezte kvůli tomu, kdo na to upozornil, a pro svědomí.</verse>
				<verse number="29">Míním pak svědomí nikoli tvoje, nýbrž (toho) druhého. Neboť proč by měla býti má svoboda posuzována podle cizího svědomí?</verse>
				<verse number="30">Požívám-li něco s vděčností, proč bych měl býti tupen pro to, zač díky činím?</verse>
				<verse number="31">Ať tedy jíte nebo pijete nebo cokoliv jiného činíte, čiňte všecko k slávě Boží!</verse>
				<verse number="32">Nebuďte na pohoršení ani židům ani pohanům ani křesťanské obci Boží,</verse>
				<verse number="33">jak i já všechněm ve všem vyhovuji, nehledaje prospěch svůj, nýbrž (prospěch) mnohých, aby byli spaseni.</verse>
			</chapter>
			<chapter number="11">
				<verse number="1">Buďte mými následovníky, jako i já jsem Kristovým!</verse>
				<verse number="2">Chválím pak vás, [bratří], že ve všem pamatujete na mne a zachováváte naučení, jak jsem vám je podal.</verse>
				<verse number="3">Rád bych však, abyste věděli, že hlavou pro každého muže je Kristus, hlavou pak pro ženu muž, hlavou však pro Krista Bůh (Otec).</verse>
				<verse number="4">Každý muž, který se modlí nebo prorokuje s hlavou přikrytou, hanobí svou hlavu;</verse>
				<verse number="5">kdežto každá žena hanobí svou hlavu, modlí-li se a prorokuje-li s hlavou nezakrytou; neboť je to právě tak, jako by se oholila.</verse>
				<verse number="6">A nezakrývá-li si žena hlavu, ať se dá ostříhati! Je-li však hanbou pro ženu dáti se ostříhati nebo oholiti, ať si zakrývá svou hlavu!</verse>
				<verse number="7">Muž totiž si nemá pokrývati hlavu, neboť jest obrazem a slávou Boží; žena však je slávou mužovou.</verse>
				<verse number="8">Neboť není muž ze ženy, nýbrž žena z muže;</verse>
				<verse number="9">vždyť ani nebyl stvořen muž pro ženu, nýbrž žena pro muže.</verse>
				<verse number="10">Proto má míti žena na hlavě znak moci pro anděly.</verse>
				<verse number="11">Avšak v Pánu ani muž není bez ženy, ani žena bez muže.</verse>
				<verse number="12">Neboť jako je žena z muže, tak jest i muž skrze ženu; všechno pak (je) z Boha.</verse>
				<verse number="13">Posuďte sami u sebe: Sluší se, aby se žena modlila k Bohu bez závoje?</verse>
				<verse number="14">A neučí vás i příroda, že není ke cti pro muže, nechá-li si růsti dlouhé vlasy?</verse>
				<verse number="15">Má-li však žena dlouhé vlasy, je to pro ni okrasou, neboť vlasy jsou jí dány místo závoje.</verse>
				<verse number="16">Líbí-li se však někomu příti se o tom, (věz:) my takový zvyk nemáme, ani křesťanské obce Boží.</verse>
				<verse number="17">Toto, co (nyní) nařizuji, není vám k chvále, neboť se scházíte nikoli k lepšímu, nýbrž k horšímu.</verse>
				<verse number="18">Předně totiž slyším, že při vašem společném shromáždění bývají mezi vámi roztržky, a částečně tomu i věřím;</verse>
				<verse number="19">neboť i rozštěpení musí býti mezi vámi, aby se ukázalo, kteří jsou mezi vámi osvědčení.</verse>
				<verse number="20">Když tedy se scházíte dohromady, nebývá to již slavení večeře Páně,</verse>
				<verse number="21">neboť každý napřed bere svou večeři při jídle, a jeden lační, kdežto druhý je napilý.</verse>
				<verse number="22">Což nemáte domy k jídlu a pití? Či snad pohrdáte Církví Boží a zahanbujete ty, kdož (nic) nemají? Co vám mám říci? Mám vás chváliti? V této věci (vás) nechválím.</verse>
				<verse number="23">Neboť já jsem přijal od Pána to, co jsem vám též odevzdal: Pán Ježíš té noci, v které byl zrazen, vzal chléb, vzdal díky, lámal jej</verse>
				<verse number="24">a řekl: „[Vezměte a jezte!] Toto je Tělo mé, které se za vás vydává; to čiňte na mou památku!“</verse>
				<verse number="25">Podobně vzal po jídle i kalich a řekl: „Tento kalich je nová úmluva (potvrzená) mou Krví; to čiňte, kdykoli (jej) budete píti, na mou památku!“</verse>
				<verse number="26">Kdykoliv totiž budete jísti tento chléb a píti kalich, smrt Páně budete zvěstovati, dokud nepřijde.</verse>
				<verse number="27">Proto kdo bude jísti tento chléb nebo píti kalich Páně nehodně, proviní se proti Tělu a Krvi Páně.</verse>
				<verse number="28">Ať zpytuje však každý sám sebe a pak ať z toho chleba jí a z kalichu pije;</verse>
				<verse number="29">neboť kdo jí a pije [nehodně], odsouzení sobě jí a pije, poněvadž nesoudí náležitě o Tělu [Páně].</verse>
				<verse number="30">Proto je mezi vámi mnoho nemocných a slabých, a mnozí zesnuli.</verse>
				<verse number="31">Kdybychom sami sebe posuzovali, nebyli bychom souzeni.</verse>
				<verse number="32">Jsme-li však souzeni Pánem, jsme vychováváni, abychom nebyli s tímto světem zavrženi.</verse>
				<verse number="33">Proto, moji bratří, když se scházíte k hodům, čekejte jedni na druhé!</verse>
				<verse number="34">Má-li někdo hlad, ať pojí doma, abyste se nescházeli k odsouzení. Ostatní věci uspořádám, jakmile přijdu.</verse>
			</chapter>
			<chapter number="12">
				<verse number="1">O duchovních darech však nechci, bratří, abyste byli v nevědomosti.</verse>
				<verse number="2">Víte, když jste byli pohany, že jste se nechávali voditi jakýmsi popudem k němým modlám.</verse>
				<verse number="3">Proto vám oznamuji: Nikdo, kdo mluví v Duchu Božím, nepraví: „Proklet buď Ježíš!“ A nikdo nemůže říci: „Pánem jest Ježíš“, leda v Duchu svatém.</verse>
				<verse number="4">Jsou tedy dary rozličné, ale tentýž Duch;</verse>
				<verse number="5">a rozličné jsou úřady, ale tentýž Pán;</verse>
				<verse number="6">a rozličné jsou účinky, ale tentýž Bůh, který to všechno působí ve všech.</verse>
				<verse number="7">Každému se však uděluje projevování Ducha k užitku (Církve).</verse>
				<verse number="8">Jednomu se totiž uděluje skrze Ducha řeč moudrosti, druhému řeč poznání podle téhož Ducha,</verse>
				<verse number="9">jinému víra v témž Duchu, jinému pak dar uzdravování v stejném Duchu, jinému konání zázraků,</verse>
				<verse number="10">jinému dar prorokování, jinému dar rozeznávání duchů, jinému dar rozličných jazyků, jinému vykládání řečí;</verse>
				<verse number="11">to všechno působí jeden a týž Duch, který rozděluje jednomu každému podle své vůle.</verse>
				<verse number="12">Jako totiž tělo jest jedno a přece má mnoho údů, všecky pak údy těla, ač jich je mnoho, tvoří jedno tělo, tak (je to) i v Kristu.</verse>
				<verse number="13">Neboť v jednom Duchu byli jsme my všichni pokřtěni v jedno tělo, ať jsme byli židy nebo pohany, ať otroky nebo pány, a všichni jsme byli napojeni jedním Duchem.</verse>
				<verse number="14">Vždyť ani tělo se neskládá z jednoho údu, nýbrž z mnoha údů.</verse>
				<verse number="15">Řekne-li noha: „Poněvadž nejsem ruka, nepatřím k tělu,“ což proto k tělu nepatří?</verse>
				<verse number="16">A řekne-li ucho: „Poněvadž nejsem oko, nepatřím k tělu,“ což proto k tělu nepatří?</verse>
				<verse number="17">Kdyby celé tělo bylo (jen) oko, kde by byly uši? Kdyby celé tělo bylo ucho, kde by byl nos?</verse>
				<verse number="18">Bůh přece umístil údy v těle, jeden každý z nich, jak chtěl.</verse>
				<verse number="19">Kdyby všechny byly jeden úd, kde by bylo tělo?</verse>
				<verse number="20">Je však mnoho údů, ale jedno tělo.</verse>
				<verse number="21">Také nemůže oko říci ruce: „Nepotřebuji tě,“ anebo zase nohám hlava: „Nepotřebuji vás.“</verse>
				<verse number="22">Naopak, právě ty údy těla, které se zdají slabšími, bývají mnohem potřebnější,</verse>
				<verse number="23">a ty údy těla, které pokládáme za méně čestné, přiodíváme čestněji; a naše (údy), jež třeba zakrývat, jsou slušněji odívány,</verse>
				<verse number="24">kdežto naše (údy) slušné toho nepotřebují. Ale Bůh spojil tělo tak, že dal větší čest tomu (údu), kterému se jí nedostávalo,</verse>
				<verse number="25">aby nebyla roztržka v těle, nýbrž aby údy pečovaly o sebe vespolek stejně.</verse>
				<verse number="26">A trpí-li jeden úd, trpí spolu s ním všechny údy; dochází-li slávy jeden úd, radují se spolu s ním všechny údy.</verse>
				<verse number="27">Vy však jste tělo Kristovo a každý jednotlivec (jeho) úd.</verse>
				<verse number="28">A některým určil Bůh místo v Církvi: ustanovil předně apoštoly, za druhé proroky, za třetí učitele; potom (udělil) dar zázraků, potom dary uzdravování, pomáhání, vedení správy, dar rozličných jazyků [a vykládání řečí].</verse>
				<verse number="29">Jsou snad všichni apoštoly? Všichni proroky? Všichni učiteli? Činí snad všichni zázraky?</verse>
				<verse number="30">Či všichni mají dar uzdravování? Všichni mluví (různými) jazyky? Všichni vykládají?</verse>
				<verse number="31">Usilujte o dary lepší! A ještě vám ukáži cestu na výsost vznešenou.</verse>
			</chapter>
			<chapter number="13">
				<verse number="1">Kdybych mluvil jazyky lidskými i andělskými, kdybych však lásky neměl, byl bych jen jako zvučící měď a jako znějící zvonec.</verse>
				<verse number="2">A kdybych měl (dar) prorokování a znal všechna tajemství a měl i poznání o všem a kdybych měl všechnu víru, že bych hory přenášel, kdybych však lásky neměl, ničím bych nebyl.</verse>
				<verse number="3">A kdyby rozdal [chudým na živobytí] veškerý svůj statek a vydal své tělo k spálení, kdybych však lásky neměl, nic by mi to neprospělo.</verse>
				<verse number="4">Láska je shovívavá a dobrotivá, láska nezávidí, nechlubí se a nevyvyšuje se,</verse>
				<verse number="5">není ctižádostivá, nehledá svůj prospěch, neroztrpčuje se, nepřemýšlí o zlém,</verse>
				<verse number="6">neraduje se z bezpráví, nýbrž se raduje s pravdou;</verse>
				<verse number="7">všechno snáší, všemu věří, ve vše doufá, všechno přetrpí.</verse>
				<verse number="8">Láska nikdy nepomíjí; ať již (jest u někoho dar) prorokování, zanikne, ať již (dar) jazyků, přestane, ať již (dar) poznání, zanikne.</verse>
				<verse number="9">Neboť částečně (jen) poznáváme a částečně prorokujeme.</verse>
				<verse number="10">Když však přijde to, co je dokonalé, zanikne to, co je částečné.</verse>
				<verse number="11">Když jsem byl dítětem, mluvil jsem jako dítě, smýšlel jsem jako dítě, usuzoval jsem jako dítě; když však jsem se stal mužem, odložil jsem, co bylo dětské.</verse>
				<verse number="12">Nyní vidíme jako v zrcadle, mlhavě, ale v budoucnu tváří v tvář. Nyní poznávám částečně, v budoucnu však budu poznávati tak, jak jsem sám poznán.</verse>
				<verse number="13">Nyní zůstávají: víra, naděje, láska, tyto tři; ale největší z nich je láska.</verse>
			</chapter>
			<chapter number="14">
				<verse number="1">Usilujte o lásku, horlete o dary duchovní, zvláště však, abyste prorokovali!</verse>
				<verse number="2">Neboť kdo mluví (cizím) jazykem, nemluví pro lidi, nýbrž pro Boha; nikdo mu totiž nerozumí, poněvadž duchem mluví tajemství.</verse>
				<verse number="3">Kdo však prorokuje, mluví pro lidi ke vzdělání, povzbuzení a útěše.</verse>
				<verse number="4">Kdo mluví (cizím) jazykem, vzdělává sebe, ale kdo prorokuje, vzdělává křesťanskou obec [Boží].</verse>
				<verse number="5">Přál bych si ovšem, abyste všichni mluvili (cizími) jazyky, ale raději, abyste prorokovali. Neboť větší jest, kdo prorokuje, nežli ten, kdo mluví, jazyky, leda by také vykládal, aby křesťanská obec byla poučena.</verse>
				<verse number="6">Nuže tedy, bratří, kdybych k vám přišel a mluvil bych (cizími) jazyky, co vám prospěji, nebudu-li vám mluviti mocí zjevení nebo poznání nebo proroctví nebo poučování?</verse>
				<verse number="7">Jestliže neživé věci vydávající zvuky, na příklad flétna neb citera, nerozliší tóny, jak je pak možno poznati, co kdo na flétnu píská nebo na citeru hraje?</verse>
				<verse number="8">A kdo se bude, vydá-li polnice neurčitý zvuk, chystati do války?</verse>
				<verse number="9">Tak je to i s vámi. Nebudete-li (darem) jazyků srozumitelně mluviti, jak se pozná to, co se mluví? Budete zajisté mluviti jen do větru.</verse>
				<verse number="10">Tolik je věru rozličných jazyků na světě, a žádný (z nich) není o sobě nesrozumitelný.</verse>
				<verse number="11">Neznám-li tedy smysl řeči, budu mluvícímu cizincem a mluvící bude zase mně cizincem.</verse>
				<verse number="12">Tak tedy i vy, poněvadž horlíte o dary duchovní, snažte se o to, abyste oplývali těmi, jež přispívají ke vzdělání křesťanské obce.</verse>
				<verse number="13">Proto kdo mluví (cizím) jazykem, ať se modlí, aby také mohl vykládati!</verse>
				<verse number="14">Neboť modlím-li se (cizím) jazykem, můj duch se modlí, ale můj rozum je bez užitku.</verse>
				<verse number="15">Co z toho plyne? Budu se modliti duchem, budu se však modlit i rozumem; budu zpívati žalmy duchem, budu však (je) zpívat i rozumem.</verse>
				<verse number="16">Neboť budeš-li dobrořečiti duchem, jak odpoví k tvému díkůčinění „Amen“ člověk neznalý té řeči? Vždyť nerozumí, co pravíš.</verse>
				<verse number="17">Tvá děkovná modlitba jest ovšem dobrá, ale bližní se (tím) nevzdělává.</verse>
				<verse number="18">Bohu díky! Mluvím (cizími) jazyky více než vy všichni,</verse>
				<verse number="19">avšak ve shromáždění chci raději promluviti pět srozumitelných slov, abych poučil také jiné, nežli deset tisíc slov v (cizím) jazyce.</verse>
				<verse number="20">Bratří, nebuďte dětmi v myšlení, nýbrž v špatnosti buďte dětmi! V myšlení buďte dokonalí!</verse>
				<verse number="21">V Zákoně je psáno: „Cizími jazyky a cizími rty budu mluviti k tomuto lidu, a ani tak neposlechnou, praví Pán.“</verse>
				<verse number="22">Podle toho je (dar) jazyků na znamení nikoliv pro věřící, nýbrž pro nevěřící; kdežto (dar) prorokování je nikoliv pro nevěřící, nýbrž pro věřící.</verse>
				<verse number="23">Jestliže by se tedy sešla celá křesťanská obec dohromady a všichni by mluvili (cizími) jazyky, a vešli by tam (lidé) nezasvěcení nebo nevěřící, což neřeknou, že blázníte?</verse>
				<verse number="24">Jestliže by však všichni prorokovali a vešel by tam nějaký nevěřící nebo nějaký nezasvěcenec, budou ho všichni usvědčovati a všichni posuzovati;</verse>
				<verse number="25">tajnosti jeho srdce přijdou najevo, takže padne na tvář a bude se klaněti Bohu vyznávaje: „Skutečně Bůh je mezi vámi!“</verse>
				<verse number="26">Co z toho tedy, bratří, vyplývá? Když se sejdete, jeden [z vás] má žalm, jiný poučení. jiný zjevení, jiný dar jazyků, jiný dar vykládání; všecko ať se děje ke vzdělání!</verse>
				<verse number="27">Mluví-li někdo (cizím) jazykem, ať mluví dva nebo nanejvýš tři, a to jeden po druhém; a jeden ať vykládá!</verse>
				<verse number="28">Nebylo-li by vykladače, ať mlčí ve shromáždění, ale ať mluví sám se sebou a s Bohem!</verse>
				<verse number="29">Z proroků ať mluví dva nebo tři a ostatní ať posuzují!</verse>
				<verse number="30">Dostane-li se však zjevení někomu jinému z přítomných, první ať mlčí;</verse>
				<verse number="31">vždyť můžete všichni prorokovati, jeden po druhém, aby se všichni učili a všichni vzdělávali.</verse>
				<verse number="32">Duchovní dary prorocké se podřizují prorokům,</verse>
				<verse number="33">neboť Bůh není Bohem zmatku, nýbrž pokoje.</verse>
				<verse number="34">Jako ve všech obcích věřících mají ženy (také) ve vašich shromážděních mlčeti, neboť není jim dovoleno ujímati se slova; mají se však podřizovati, jak i zákon praví.</verse>
				<verse number="35">Chtějí-li však něco zvěděti, ať se doma otáží svých mužů; neboť se nesluší pro ženu mluviti ve shromáždění.</verse>
				<verse number="36">Či snad od vás vyšlo slovo Boží, anebo toliko k vám se dostalo?</verse>
				<verse number="37">Zdá-li se někomu, že je prorokem nebo že má duchovní dary, ať uzná, že je příkazem Páně to, co vám píši;</verse>
				<verse number="38">jestliže to někdo neuzná, nedojde sám uznání.</verse>
				<verse number="39">Nuže, bratří, snažte se o to, abyste prorokovali, a nebraňte mluviti (cizími) jazyky!</verse>
				<verse number="40">Všecko však ať se děje důstojně a podle řádu!</verse>
			</chapter>
			<chapter number="15">
				<verse number="1">Ohlašuji vám, bratří, evangelium, které jsem vám kázal, které jste také přijali a podle něhož také žijete.</verse>
				<verse number="2">Jím docházíte i spásy, držíte-li se ho ovšem tak, jak jsem vám je kázal, jinak byste uvěřili nadarmo.</verse>
				<verse number="3">Především jsem vám totiž podal to, co jsem také přijal: Kristus zemřel za naše hříchy podle Písem;</verse>
				<verse number="4">a byl pohřben a vstal z mrtvých třetího dne podle Písem;</verse>
				<verse number="5">a zjevil se Petrovi a potom jedenácti.</verse>
				<verse number="6">Pak se zjevil více než pěti stům bratří najednou, z nichž většina dosud žije, někteří však zesnuli.</verse>
				<verse number="7">Potom se zjevil Jakubovi, poté všem apoštolům.</verse>
				<verse number="8">Naposledy ze všech jako nehodnému se zjevil i mně.</verse>
				<verse number="9">Vždyť jsem nejmenší mezi apoštoly, nejsem ani hoden se nazývati apoštolem, poněvadž jsem pronásledoval Církev Boží.</verse>
				<verse number="10">Milostí Boží však jsem to, co jsem, a jeho milost ke mně nebyla bez užitku, nýbrž pracoval jsem víc než oni všichni, ovšem ne já, nýbrž milost Boží se mnou.</verse>
				<verse number="11">Ať tedy já nebo oni, tak hlásáme, a tak jste uvěřili.</verse>
				<verse number="12">Hlásá-li se však, že Kristus vstal z mrtvých, jak mohou někteří mezi vámi říkati, že není vzkříšení z mrtvých?</verse>
				<verse number="13">Není-li vzkříšení z mrtvých, ani Kristus nevstal z mrtvých.</verse>
				<verse number="14">Nevstal-li však Kristus z mrtvých, marné je kázání naše, marná i víra vaše.</verse>
				<verse number="15">Ukazuje se pak, že jsme i křivými svědky o Bohu, poněvadž vydali jsme svědectví proti Bohu, že vzkřísil Krista, jehož nevzkřísil, nevstávají-li totiž mrtví (z mrtvých).</verse>
				<verse number="16">Neboť nevstávají-li mrtví, ani Kristus nevstál;</verse>
				<verse number="17">nevstal-li Kristus (z mrtvých), bez užitku je vaše víra, neboť dosud žijete v svých hříších.</verse>
				<verse number="18">Zahynuli tedy také ti, kdož zesnuli v Kristu.</verse>
				<verse number="19">Doufáme-li toliko v tomto životě v Krista, zasluhujeme více soucitu než všichni (ostatní) lidé.</verse>
				<verse number="20">Avšak Kristus vstal z mrtvých jako prvotina těch, kdož zesnuli.</verse>
				<verse number="21">Poněvadž totiž skrze člověka (přišla) smrt, (přichází) též skrze člověka vzkříšení z mrtvých.</verse>
				<verse number="22">Neboť jako v Adamovi všichni umírají, tak i v Kristu budou všichni oživeni.</verse>
				<verse number="23">Každý však, až přijde na řadu: jako prvotina Kristus; potom ti, kdož patří ke Kristu při jeho příchodu,</verse>
				<verse number="24">potom bude konec, až odevzdá království Bohu Otci, až zničí veškeré panství a veškeru moc i sílu.</verse>
				<verse number="25">Musí totiž kralovati, dokud nepoloží všechny nepřátele pod své nohy.</verse>
				<verse number="26">Jako poslední nepřítel bude zničena smrt;</verse>
				<verse number="27">neboť „všecko podřídil (Bůh) pod jeho nohy“. Když však praví, že všechno jest [mu] podřízeno, je patrno, že kromě Toho, jenž mu všechno podřídil.</verse>
				<verse number="28">Když pak mu bude všechno podřízeno, tu i Syn se podřídí Tomu, jenž mu podřídil všechno, aby byl Bůh všechno ve všem.</verse>
				<verse number="29">Co však budou činiti ti, kdož se dávají křtíti za mrtvé? Nevstávají-li mrtví vůbec (z mrtvých), proč se dávají za ně také křtíti?</verse>
				<verse number="30">Proč i my se vydáváme každou hodinu v nebezpečí?</verse>
				<verse number="31">Den co den umírám, jakože se, bratří, vámi honosím v Kristu Ježíši, Pánu našem.</verse>
				<verse number="32">Bojoval jsem v Efesu se šelmami – (řečeno) po lidsku – jaký mám z toho užitek? Nevstávají-li mrtví, pak „jezme a pijme, vždyť zítra zemřeme!“</verse>
				<verse number="33">Nemylte se, vždyť „špatné společnosti kazí dobré mravy“.</verse>
				<verse number="34">Vystřízlivěte náležitě a nehřešte, neboť někteří (z vás) neznají Boha; pravím to k vašemu zahanbení.</verse>
				<verse number="35">Ale někdo řekne: „Jak vstanou mrtví? S jakým tělem přijdou?“</verse>
				<verse number="36">Bláhový, co ty rozséváš, neoživne, jestliže napřed nezemře.</verse>
				<verse number="37">A co seješ, není ona budoucí rostlina, nýbrž pouhé zrno, buď pšeničné nebo nějaké jiné.</verse>
				<verse number="38">Bůh však mu dává tělo podle své vůle, a to každému semeni tělo vlastní.</verse>
				<verse number="39">Není tělo jako tělo, nýbrž jiné je (tělo) lidské, jiné čtvernožců, jiné ptáků, jiné ryb.</verse>
				<verse number="40">A (jsou) tělesa nebeská a tělesa pozemská; avšak jiný je lesk (těles) nebeských a jiný pozemských.</verse>
				<verse number="41">Jiný je lesk slunce, jiný lesk měsíce a jiný lesk hvězd; ano i hvězda se liší od hvězdy leskem.</verse>
				<verse number="42">Tak (bude) i při vzkříšení z mrtvých: Rozsévá se (tělo) v porušitelnosti, vstane v neporušitelnosti;</verse>
				<verse number="43">rozsévá se v necti, vstane v slávě; rozsévá se v slabosti, vstane v síle;</verse>
				<verse number="44">rozsévá se tělo živočišné, vstane tělo duchovní.</verse>
				<verse number="45">Je-li tělo živočišné, jest i duchovní. Tak je také psáno: „První člověk Adam se stal člověkem žijícím“, druhý Adam duchem oživujícím.</verse>
				<verse number="46">Není však dříve to, co je duchovní, nýbrž to, co je živočišné, potom co je duchovní.</verse>
				<verse number="47">První člověk, jsa ze země, byl pozemský; druhý člověk, jsa s nebe, [je nebeský].</verse>
				<verse number="48">Jaký byl (onen) pozemský člověk, takoví jsou též lidé na zemi, a jaký je ten nebeský, takoví jsou i ti na nebi.</verse>
				<verse number="49">Proto jako jsme nesli obraz pozemského člověka, nesme i obraz toho nebeského!</verse>
				<verse number="50">Toto však, bratří, pravím, že tělo a krev nemůže dostati království Boží, ani porušitelnost nedostává neporušitelnost</verse>
				<verse number="51">Hle, tajemství vám pravím: Všichni nezemřeme, ale všichni budeme proměněni,</verse>
				<verse number="52">a to náhle, v okamžiku, při posledním zvuku trouby. Trouba totiž zazní, a mrtvi vstanou neporušitelní, a my budeme proměněni.</verse>
				<verse number="53">Musí zajisté toto porušitelné (tělo) obléci neporušitelnost a toto smrtelné (tělo) obléci nesmrtelnost.</verse>
				<verse number="54">Až pak toto porušitelné (tělo) obleče neporušitelnost a toto smrtelné obleče nesmrtelnost, tehdy se splní to slovo, které je psáno: „Pohlcena je smrt vítězně.</verse>
				<verse number="55">Kde jest, smrti, tvé vítězství? Kde jest, smrti, tvůj osten?“</verse>
				<verse number="56">Osten smrti je hřích a moc hříchu je v zákoně.</verse>
				<verse number="57">Ale díky Bohu! Ten nám dopřává vítězství skrze Pána našeho Ježíše Krista.</verse>
				<verse number="58">Proto, moji milí bratří, buďte pevní, nedejte se zviklat, vždycky buďte plní horlivosti v díle Páně, neboť víte, že vaše práce v Pánu není nadarmo.</verse>
			</chapter>
			<chapter number="16">
				<verse number="1">Se sbírkou pro věřící učiňte i vy tak, jak jsem nařídil křesťanským obcím galatským.</verse>
				<verse number="2">Každou neděli jeden každý z vás u sebe ukládej a odlož podle možnosti, aby se nepořádaly sbírky, teprve až přijdu.</verse>
				<verse number="3">Když pak přijdu, pošlu s listy ty, které uznáte za hodny, aby donesli váš dar do Jerusalema.</verse>
				<verse number="4">Bude-li záhodno, abych také já šel, půjdou se mnou.</verse>
				<verse number="5">Přijdu pak k vám, až projdu Makedonii; Makedonií totiž (jen) projdu,</verse>
				<verse number="6">u vás se však asi zdržím nebo i přezimuji, abyste mě potom doprovodili, kamkoliv bych šel.</verse>
				<verse number="7">Nechci totiž nyní spatřiti vás při přecházení, neboť doufám, že se nějaký čas u vás zdržím, dovolí-li Pán.</verse>
				<verse number="8">Zůstanu pak v Efesu až do letnic,</verse>
				<verse number="9">neboť dveře se mi tu otevřely veliké a účinné, ač odpůrců je mnoho.</verse>
				<verse number="10">Přijde-li Timothej, hleďte, ať jest u vás beze strachu, neboť koná dílo Páně jako já.</verse>
				<verse number="11">Nikdo ať jím nepohrdá, nýbrž doprovoďte ho v pokoji, aby přišel ke mně, neboť ho očekávám s bratřími.</verse>
				<verse number="12">Co se však týká bratra Apolla, sděluji vám, že velice jsem ho žádal, aby šel k vám s bratřími. Ale neměl vůbec v úmyslu nyní přijíti. Přijde však, až bude míti vhodnou příležitost.</verse>
				<verse number="13">Bděte, pevně stůjte ve víře, zmužile si počínejte a buďte silní!</verse>
				<verse number="14">Všecko, co (konáte), děj se v lásce!</verse>
				<verse number="15">Napomínám pak vás, bratří – znáte rodinu Stefanovu [a Fortunatovu a Achaikovu], že jsou prvotinou Achaje a že se věnovali službě věřících –</verse>
				<verse number="16">abyste se i vy poddali takovým (lidem) a každému, kdo (s nimi) spolu pracuje a se namáhá.</verse>
				<verse number="17">Raduji se z přítomnosti Stefanovy a Fortunatovy a Achaikovy, neboť nahradili vaši nepřítomnost, osvěžili mého i vašeho ducha.</verse>
				<verse number="18">Mějte uznání pro takové (lidi)!</verse>
				<verse number="19">Pozdravují vás křesťanské obce asijské. Pozdravují vás v Pánu mnohokrát Akvila a Priscilla se shromážděnými věřícími v svém domě, [u nichž jsem i pohostinnu].</verse>
				<verse number="20">Pozdravují vás všichni bratří. Pozdravte se vespolek svatým políbením!</verse>
				<verse number="21">Zde mé pozdravení mou rukou, Pavlovou.</verse>
				<verse number="22">Nemiluje-li někdo Pána našeho [Ježíše Krista], buď proklet! Maran atha!</verse>
				<verse number="23">Milost Pána našeho Ježíše [Krista] budiž s vámi!</verse>
				<verse number="24">Moje láska je s vámi se všemi v Kristu Ježíši. [Amen.]</verse>
			</chapter>
		</book>
		<book number="47">
			<chapter number="1">
				<verse number="1">Pavel, vůlí Boží apoštol Ježíše Krista, a bratr Timothej křesťanské obci Boží v Korintě</verse>
				<verse number="2">a všem věřícím po celé Achaji: Milost vám a pokoj od Boha, Otce našeho, a od Pána Ježíše Krista.</verse>
				<verse number="3">Veleben budiž Bůh a Otec Pána našeho Ježíše Krista, Otec milosrdenství a Bůh veškeré útěchy!</verse>
				<verse number="4">On nás těší ve všelikém našem soužení, takže můžeme těšiti jiné v jejich těžkém soužení, (a to) útěchou, jakou i my býváme Bohem těšeni.</verse>
				<verse number="5">Neboť jako oplýváme utrpením Kristovým, tak oplýváme skrze Krista i svou útěchou.</verse>
				<verse number="6">Avšak ať jsme souženi, (je to) pro vaše povzbuzení a spásu ať jsme těšeni, (je to) pro vaši útěchu [ať jsme povzbuzováni, je to pro vaše povzbuzení a spásu]. Ta útěcha se činně projevuje v snášení týchž utrpení, jež také my trpíme.</verse>
				<verse number="7">A (tak) pevná je naše naděje, pokud jde o vás, neboť víme, jako jste s námi účastni utrpení, že tak (budete účastni) i naší útěchy.</verse>
				<verse number="8">Nechceme, bratří, abyste nevěděli o našem soužení, které (nás) postihlo v Asii, že jsme (totiž) nesmírně nad svoji sílu byli tak postiženi, že jsme ztratili naději i v život.</verse>
				<verse number="9">Ano, sami nad sebou jsme vyřkli rozsudek smrti, abychom nespoléhali na sebe, nýbrž na Boha, který křísí mrtvé.</verse>
				<verse number="10">Ten nás vysvobodil z tak velikého nebezpečenství smrti a (dále) vysvobozuje; v něho doufáme, že také ještě vysvobodí,</verse>
				<verse number="11">ježto také vy spolu působíte modlitbou za nás, aby se z mnoha úst poděkovalo za nás, za milost nám udělenou skrze mnohé.</verse>
				<verse number="12">Neboť to je naše chlouba: svědectví našeho svědomí, že jsme žili na tomto světě, zvláště mezi vámi, v upřímné a bohulibé svatosti, nikoli v pozemské moudrosti, nýbrž v milosti Boží.</verse>
				<verse number="13">Neboť nepíšeme vám nic jiného, nežli co jste četli a poznali; doufám však, že až do konce (tak) budete znáti,</verse>
				<verse number="14">jak jste nás částečně i poznali, že jsme vaší chloubou, jakož i vy naší v den Pána našeho Ježíše [Krista].</verse>
				<verse number="15">A v této důvěře chtěl jsem dříve k vám přijití, aby se vám dostalo po druhé milosti,</verse>
				<verse number="16">a od vás chtěl jsem pak projíti do Makedonie a opět z Makedonie přijíti k vám a od vás se dáti doprovodit do Judska.</verse>
				<verse number="17">To tedy chtěje, jednal jsem lehkovážně? Anebo co zamýšlím, podle svých choutek zamýšlím, takže u mne je „ano“ totéž co „ne“?</verse>
				<verse number="18">Věrný však je Bůh, že naše slovo k vám není „ano“ i „ne“.</verse>
				<verse number="19">Neboť u Syna Božího, Ježíše Krista, kterého jsme mezi vámi hlásali my – totiž já, Silvan a Timothej – nebylo „ano“ i „ne“, nýbrž u něho bylo „ano“.</verse>
				<verse number="20">Všechna totiž zaslíbení Boží se stala v něm „ano“; proto také skrze něho (zaznívá) „amen“ Bohu k slávě skrze nás.</verse>
				<verse number="21">To sám Bůh nás utvrzuje s vámi v Kristu a nás pomazal.</verse>
				<verse number="22">On také si nás poznamenal a dal Ducha jako záruku do našich srdcí.</verse>
				<verse number="23">Já pak při své duši volám Boha za svědka, že jsem ze šetrnosti k vám nepřišel ještě do Korinta, nikoliv že bychom chtěli mistrovati vaši víru, nýbrž že chceme spolu působiti k vaší radosti; neboť ve víře stojíte pevně.</verse>
			</chapter>
			<chapter number="2">
				<verse number="1">Rozhodl jsem se sám u sebe, že k vám nepřijdu po druhé v zármutku,</verse>
				<verse number="2">neboť zarmucujili já vás, kdo pak může potěšili mne? Snad ten, koho zarmucuji já?</verse>
				<verse number="3">A to právě [vám] píši, abych při svém příchodu neměl zármutek [nad zármutek] z těch, z nichž bych se měl radovati. Mám důvěru ve vás všechny, že moje radost je (radostí) vás všech.</verse>
				<verse number="4">Neboť z veliké tísně a úzkosti srdce vám píši s mnoha slzami, nikoliv abyste se zarmoutili, nýbrž abyste poznali lásku, kterou mám zvláště k vám.</verse>
				<verse number="5">Zarmoutil-li však někdo, nezarmoutil (jen) mne, nýbrž částečně, abych nenadsazoval, vás všechny.</verse>
				<verse number="6">Pro takového vinníka dostačuje ten trest, kterého se mu dostalo od většiny,</verse>
				<verse number="7">takže je naopak lépe, abyste mu odpustili a jej potěšili, aby se přílišným zármutkem ten vinník nestrávil.</verse>
				<verse number="8">Proto vás vyzývám, abyste (veřejně) ztvrdíli lásku k němu.</verse>
				<verse number="9">Vždyť proto vám také píší, abych poznal vaši osvědčenost, zda jste ve všem poslušní.</verse>
				<verse number="10">Komu však odpouštíte něco, tomu odpouštím i já. Neboť co jsem odpustil i já, měl-li jsem co odpustit, odpustil jsem kvůli vám před Kristem,</verse>
				<verse number="11">abychom nebyli oklamání satanem, neboť nejsou mám neznámy jeho úmysly.</verse>
				<verse number="12">Když pak jsem přišel do Troady hlásat evangelium Kristovo a dveře mi byly otevřeny v Pánu,</verse>
				<verse number="13">neměl jsem vnitřního pokoje, poněvadž jsem nenalezl svého bratra Tita, ale rozloučiv se s nimi, odebral jsem se do Makedonie.</verse>
				<verse number="14">Ale díky Bohu! Ten nám dává vždycky vítěziti v Kristu [Ježíši] a skrze nás na každém místě šíří vůni poznání sebe.</verse>
				<verse number="15">Neboť jsme Kristovou libou vůní pro Boha mezi těmi, kdož docházejí spásy, i mezi těmi, kdož hynou:</verse>
				<verse number="16">těmto smrtelnou vůní k smrti, oněm životodárnou vůní k životu. A kdo je k tomu způsobilý?</verse>
				<verse number="17">Nejsme zajisté jako mnozí, kdož porušují slovo Boží, nýbrž mluvíme z upřímnosti jako z Boha a před Bohem v Kristu.</verse>
			</chapter>
			<chapter number="3">
				<verse number="1">Začínáme se opět doporučovati? Anebo potřebujeme jako určití lidé doporučujících listů pro vás nebo od vás?</verse>
				<verse number="2">Listem naším jste vy, vepsaným v naše srdce, známým a čteným všemi lidmi.</verse>
				<verse number="3">Neboť vy jste zjevně listem Kristovým, zhotoveným námi a napsaným nikoliv inkoustem, nýbrž Duchem Boha živého, ne na deskách kamenných, nýbrž na deskách lidského srdce.</verse>
				<verse number="4">Takovou důvěru však máme skrze Krista k Bohu,</verse>
				<verse number="5">ne že bychom sami od sebe, jakoby ze sebe byli způsobilí něco mysliti, nýbrž naše způsobilost je z Boha.</verse>
				<verse number="6">Ten nás také uzpůsobil, abychom byli služebníky zákona nového, zákona nikoli litery, nýbrž Ducha; neboť litera zabíjí, Duch však oživuje.</verse>
				<verse number="7">Byla-li však služba smrti vrytá literami na kamenech tak slavná, že synové Izraelovi nemohli pohleděti ve tvář Mojžíšovu pro záři jeho obličeje, která pomíjela,</verse>
				<verse number="8">jak by neměla (ještě) více býti slavná služba Ducha?</verse>
				<verse number="9">Neboť byla-li služba odsouzení slavná, mnohem více oplývá slávou služba spravedlnosti.</verse>
				<verse number="10">Vždyť co bylo slavné, nelze po této stránce již zváti slavným proti přenesmírné slávě (nynější).</verse>
				<verse number="11">Neboť bylo-li slavné to, co pomíjí, bude mnohem slavnější to, co zůstává.</verse>
				<verse number="12">Poněvadž tedy máme takovou naději, jednáme zcela neohroženě,</verse>
				<verse number="13">a ne jako Mojžíš, jenž si kladl roušku na svou tvář, aby synové Izraelovi nepatřili na konec toho, co pomíjí.</verse>
				<verse number="14">Avšak jejich smysly otupěly, neboť až do dneška zůstává táž rouška při čtení Starého Zákona, ježto se (jim) neodhaluje, že v Kristu pomíjí;</verse>
				<verse number="15">ano, až do dneška, kdykoliv se čte Mojžíš, leží rouška na jejich srdci.</verse>
				<verse number="16">„Když se však obrátí k Pánu, odejme se ta rouška.“</verse>
				<verse number="17">Ten Pán je však ten Duch; a kde je Duch Páně, tam je svoboda.</verse>
				<verse number="18">My pak všichni s odhalenou tváří patříme jako v zrcadle na slávu Páně a přetvořujeme se v týž obraz od slávy k slávě jako od Ducha Páně.</verse>
			</chapter>
			<chapter number="4">
				<verse number="1">Proto konajíce tuto službu podle milosrdenství, kterého jsme dosáhli, nemalomyslníme,</verse>
				<verse number="2">nýbrž odřekli jsme se nečestného tajnůstkářství a nejednáme záludně ani nezkrucujeme slovo Boží; ale otevřeným hlásáním pravdy se doporučujeme všemu lidskému svědomí před Bohem.</verse>
				<verse number="3">Je-li však naše evangelium nesrozumitelné, je nesrozumitelné pro ty, kdož hynou,</verse>
				<verse number="4">pro ty nevěřící, jimž bůžek tohoto světa zaslepil rozum, aby se [jim] nerozsvítilo světlo evangelia o velebnosti Krista, jenž jest obrazem Božím.</verse>
				<verse number="5">Vždyť nehlásáme sami sebe, nýbrž Krista Ježíše jakožto Pána, sebe pak (pokládáme) za vaše služebníky pro Ježíše.</verse>
				<verse number="6">Neboť týž Bůh, který řekl, aby ze tmy zasvitlo světlo, rozsvítil světlo v našich srdcích, aby se rozsvítilo poznání velebnosti Boží na osobě Ježíše Krista.</verse>
				<verse number="7">Máme však tento poklad v hliněných nádobách, aby bylo vidět, že ta přenesmírná moc je z Boha, a ne z nás.</verse>
				<verse number="8">Ve všem býváme souženi, ale nepodléháme, býváme v nesnázích, ale nezoufáme,</verse>
				<verse number="9">býváme pronásledováni, ale ne opuštěni, na zem poraženi, ale ne zahubeni.</verse>
				<verse number="10">Stále nosíme utrpení Ježíšovo na svém těle, aby bylo vidět život Ježíšův na našem těle.</verse>
				<verse number="11">Ustavičně totiž my, kteří žijeme, jsme vydáváni na smrt kvůli Ježíši, aby bylo vidět život Ježíšův na našem smrtelném těle.</verse>
				<verse number="12">Tak je činná v nás smrt, ve vás však (je činný) život.</verse>
				<verse number="13">Máme však téhož Ducha víry, jak je psáno: „Uvěřil jsem, proto jsem mluvil.“</verse>
				<verse number="14">Proto věříme i my a proto mluvíme, ježto víme, že Ten, jenž vzkřísil Pána Ježíše, také nás s Ježíšem vzkřísí a postaví s vámi (před něho).</verse>
				<verse number="15">Neboť všecko (se děje) kvůli vám, aby se milost velmi rozmnožila na mnohé a tak rozhojnila díky k slávě Boží.</verse>
				<verse number="16">Proto neklesáme na mysli, nýbrž, ač vnější náš člověk hyne, přece se náš vnitřní člověk obnovuje den co den.</verse>
				<verse number="17">Vždyť naše soužení, které je pomíjející a nepatrné, zjednává nám přenesmírnou, věčnou, vše převyšující slávu,</verse>
				<verse number="18">protože my máme zřetel ne k věcem viditelným, nýbrž k neviditelným; neboť věci viditelné jsou pomíjející, neviditelné však věčné.</verse>
			</chapter>
			<chapter number="5">
				<verse number="1">Vždyť víme, zbourá-li se náš pozemský dům, v němž přebýváme, že máme příbytek u Boha, dům nikoli rukama zbudovaný, věčný v nebesích.</verse>
				<verse number="2">Neboť takto sténáme, poněvadž toužíme se ještě přiodíti svým obydlím v nebesích,</verse>
				<verse number="3">jen budeme-li shledáni oděni, nikoli nazí.</verse>
				<verse number="4">My, kteří jsme v tomto stánku svého těla sklíčeni, sténáme, poněvadž si nepřejeme býti svléknuti, nýbrž (ještě) nadto přioděni, aby život pohltil to, co je smrtelné.</verse>
				<verse number="5">Ten pak, jenž nás k tomu připravil, je Bůh, který vám dal jako závdavek Ducha.</verse>
				<verse number="6">Jsme tedy stále plni důvěry a víme, že jsme, pokud jsme v těle, poutníky (daleko) od Pána. –</verse>
				<verse number="7">Žijeme totiž ve víře, nikoli v patření (na Boha). –</verse>
				<verse number="8">Jsme sice plni důvěry, ale chtěli bychom raději se vystěhovati z těla a nastěhovati se domů k Pánu.</verse>
				<verse number="9">Proto také usilujeme o to, abychom se mu líbili, ať jsme v těle nebo mimo tělo.</verse>
				<verse number="10">Neboť my všichni se musíme ukázati před soudnou stolicí Kristovou, aby každý dostal odplatu za to, co za života dobrého nebo zlého vykonal.</verse>
				<verse number="11">Poněvadž tedy známe bázeň Páně, přesvědčujeme lidi, Bohu však jsme známi. Doufám, že také vašemu svědomí jsme známi.</verse>
				<verse number="12">Nedoporučujeme se vám zase sami, nýbrž dáváme vám jen příležitost nalézti slávu v nás, abyste dovedli (odpověděti) těm, kdož svou slávu hledají v zevnějšku, a ne v srdci.</verse>
				<verse number="13">Vždyť byli-li jsme bez rozumu, (stalo se to) pro Boha; jsme-li při rozumu, (jeto) kvůli vám.</verse>
				<verse number="14">Vždyť láska Kristova nás pudí, protože jsme usoudili toto: Jeden zemřel za všechny, všichni tedy zemřeli;</verse>
				<verse number="15">a za všechny zemřel [Kristus], aby ti, kdož žijí, nežili již sobě, nýbrž Tomu, jenž za ně zemřel a vstal z mrtvých.</verse>
				<verse number="16">Proto my od nynějška neznáme podle těla nikoho. I když jsme kdysi poznali Krista podle těla, přece nyní již ho tak neznáme.</verse>
				<verse number="17">Je-li tedy někdo v Kristu, je nové stvoření. Staré řády pominuly; hle, všechno se obnovilo.</verse>
				<verse number="18">Ale to všechno (jest) od Boha. Ten nás usmířil se sebou skrze Krista a pověřil nás službou smíru.</verse>
				<verse number="19">Neboť Bůh smířil skrze Krista svět se sebou, nepřičítaje jim jejich přestupky, a vložil v nás slovo smíru.</verse>
				<verse number="20">Na místě Kristově tedy konáme poslání, jak by Bůh skrze nás napomínal. Prosíme na místě Kristově: Smiřte se s Bohem!</verse>
				<verse number="21">Toho, jenž hříchu nepoznal, učinil kvůli nám hříchem, abychom se stali v něm spravedlností Boží.</verse>
			</chapter>
			<chapter number="6">
				<verse number="1">Jako (Boží) spolupracovníci napomínáme (vás), abyste nepřijímali milost Boží nadarmo.</verse>
				<verse number="2">Neboť praví: „V příhodný čas tě vyslyším, a v den spásy ti pomohu.“ Hle, nyní je ten „příhodný čas“; hle, nyní je ten „den spásy“!</verse>
				<verse number="3">Nikomu v ničem nedáváme pohoršení, aby nebyl pohaněn náš úřad,</verse>
				<verse number="4">nýbrž ve všem se osvědčujeme jako služebníci Boží: velkou trpělivostí v souženích, v nesnázích a v úzkostech,</verse>
				<verse number="5">v ranách, žalářích a nepokojích, v námahách, v bděních a postech.</verse>
				<verse number="6">Čistotou a poznáním, shovívavostí a dobrotivostí, Duchem svatým a nelíčenou láskou;</verse>
				<verse number="7">slovem pravdy a mocí Boží, zbrojí spravedlnosti v pravici i v levici,</verse>
				<verse number="8">docházíme-li cti nebo potupy, těšíme-li se zlé nebo dobré pověsti. Za svůdce jsme pokládáni, a přece mluvíme pravdu.</verse>
				<verse number="9">Jsme jako neznámí, a přece dobře známí, jako umírající, a hle, žijeme, jako trestanci, ale ne usmrcováni,</verse>
				<verse number="10">jakoby smutní, ale vždy veselí, jako žebráci, a přece mnohé obohacujeme, jako (lidé) nic nemající, a přece všemi věcmi vládneme.</verse>
				<verse number="11">Naše ústa se otevřela k vám, Korinťané, a naše srdce se rozšířilo.</verse>
				<verse number="12">V našem srdci se netísníte, ale v svém se tísníte. Jako s dětmi mluvím:</verse>
				<verse number="13">Splácejte stejné stejným a rozšiřte také svá srdce!</verse>
				<verse number="14">Nespolčujte se s nevěřícími! Neboť co mají společného spravedlnost s nepravostí? Nebo co mají společného světlo s tmou?</verse>
				<verse number="15">A jaká shoda mezi Kristem a Belialem? Nebo jaké dělení mezi věřícím a nevěřícím?</verse>
				<verse number="16">A jak lze srovnati chrám Boží s modlami? Vždyť vy jste přece chrámem Boha živého, jak řekl Bůh: „Budu přebývati a choditi mezi nimi, a budu jejich Bohem a oni budou mým lidem.</verse>
				<verse number="17">Proto vyjděte z jejich středu a oddělte se, praví Pán, a (ničeho) nečistého se nedotýkejte!</verse>
				<verse number="18">A já přijmu vás a budu vám Otcem a vy mi budete syny a dcerami, praví všemohoucí Pán.“</verse>
			</chapter>
			<chapter number="7">
				<verse number="1">Ježto tedy máme tato zaslíbení, miláčkové, očisťme se od každé poskvrny těla i ducha a dokonávejme (své) posvěcení v bázni Boží!</verse>
				<verse number="2">Dopřejte nám více místa! Nikomu jsme neublížili, nikoho nepokazili, nikoho nepodvedli.</verse>
				<verse number="3">Nepravím to, abych vás tím odsoudil; vždyť jsem dříve pravil, že jste v našem srdci spojeni s námi na život a na smrt.</verse>
				<verse number="4">Velice vám důvěřuji a velice se vámi chlubím. Jsem naplněn útěchou a překypuji radostí při všem svém soužení.</verse>
				<verse number="5">Když jsme totiž přišli do Makedonie, nemělo naše tělo žádného klidu, nýbrž byli jsme stále znepokojováni: zevně boji, uvnitř strachem.</verse>
				<verse number="6">Ale Bůh, jenž těší ponížené, potěšil nás příchodem Titovým,</verse>
				<verse number="7">a nejen příchodem jeho, nýbrž i tím potěšením, které měl z vás, když nám vypravoval o vaší touze, o vašem zármutku, o vaší horlivosti pro mne, takže jsem měl ještě větší radost.</verse>
				<verse number="8">Neboť ačkoliv jsem vás tím listem zarmoutil, nelituji toho. A třebas jsem i litoval – vidím, že onen list, byť (jen) nakrátko, vás zarmoutil –</verse>
				<verse number="9">nyní se raduji, nikoliv, že jste se zarmoutili, nýbrž že jste se zarmoutili k pokání. Vždyť jste se zarmoutili podle vůle Boží, abyste kvůli nám v ničem neutrpěli škodu.</verse>
				<verse number="10">Zármutek totiž, je-li podle vůle Boží, působí změnu smýšlení k spáse, a takové změny smýšlení netřeba litovat, kdežto zármutek světa působí smrt.</verse>
				<verse number="11">Neboť hle, právě to, že jste se zarmoutili podle vůle Boží, jak velikou oddanost způsobilo ve vás, ano i obranu, nevoli, obavu, touhu, horlivost i potrestání! Vůbec jste prokázali, že jste v té věci bez viny.</verse>
				<verse number="12">Nuže, ač jsem vám napsal o tom, (nenapsal jsem to) kvůli tomu, kdo se dopustil křivdy, ani kvůli tomu, komu bylo ukřivděno, nýbrž aby se ukázala naše starostlivost, kterou máme o vás před Bohem.</verse>
				<verse number="13">Proto jsme se potěšili. A k tomuto našemu potěšení přibyla mnohem větší radost nad radostí Titovou, že se jeho duch od vás všech občerstvil.</verse>
				<verse number="14">Neboť mluvil-li jsem s chloubou před ním o vás, nebyl jsem (nyní) zahanben. Neboť jako vše, co jsme vám mluvili, je pravda, tak i ta naše chlouba před Titem byla pravdivá.</verse>
				<verse number="15">A jeho srdce je vám oddáno ještě více, ježto se rozpomíná na poslušnost vás všech, jak jste jej přijali s bázní a s třesením.</verse>
				<verse number="16">Raduji se, že vám ve všem mohu důvěřovati.</verse>
			</chapter>
			<chapter number="8">
				<verse number="1">Podáváme vám, bratří, zprávu o milosti Boží, které se dostalo křesťanským obcím v Makedonii:</verse>
				<verse number="2">Při mnohém zkoušení a soužení přehojná byla jejich radost a z jejich převeliké chudoby se rozlil bohatý pramen jejich dobročinnosti.</verse>
				<verse number="3">Neboť podle svých sil – (to) dosvědčuji [o nich] – ba nad své síly dali dobrovolně,</verse>
				<verse number="4">velmi vroucně nás prosíce o tu milost, aby se směli zúčastniti sbírky pro věřící;</verse>
				<verse number="5">a to nikoliv (jen) tak, jak jsme čekali, nýbrž i sami sebe obětovali předně Pánu, potom nám z vůle Boží.</verse>
				<verse number="6">Proto jsme vyzvali Tita, aby dříve započaté dílo lásky mezi vámi také dokončil.</verse>
				<verse number="7">Než jako se ve všem vyznamenáváte: ve víře, v slově, v poznávání, ve velké snaživosti i v své lásce k nám, tak se vyznamenejte též v tomto díle lásky!</verse>
				<verse number="8">Nepravím to jako příkaz, ale chtěl bych podle horlivosti jiných zkoušeti opravdovost také vaší lásky,</verse>
				<verse number="9">neboť znáte s tu lásku Pána našeho Ježíše Krista: On totiž jsa bohat stal se kvůli vám chudým, abyste vy zbohatli jeho chudobou.</verse>
				<verse number="10">A stran té věci radu dávám, neboť je to užitečné pro vás, kteří jste od minulého roku začali to prováděti nejen skutkem, nýbrž i dobrou vůlí.</verse>
				<verse number="11">Nyní však také ten skutek dokončete, aby se vaše dobrá vůle srovnávala také s dokončením podle toho, co máte.</verse>
				<verse number="12">Neboť je-li tu ochota, je vítána, odpovídá-li tomu, co kdo má, nikoli tomu, co kdo nemá.</verse>
				<verse number="13">Ne však, abyste tím, že jiným ulevíte v tísni, sami do ní. upadli, nýbrž jde o vyrovnání.</verse>
				<verse number="14">V nynější době (ať přispěje) váš přebytek jejich nedostatku, aby také jejich přebytek přispěl vašemu nedostatku, aby nastalo vyrovnání,</verse>
				<verse number="15">jakož je psáno: „Kdo mnoho nasbíral, neměl přebytku, a kdo málo, neměl nedostatku.“</verse>
				<verse number="16">Ale díky Bohu, že vložil touž starostlivost o vás Titovi do srdce!</verse>
				<verse number="17">Neboť (mé) vyzvání sice přijal, ale jsa velmi horlivý, sám se dobrovolně vydává k vám.</verse>
				<verse number="18">S ním posíláme také bratra, jehož chvála v hlásání evangelia jde po všech křesťanských obcích,</verse>
				<verse number="19">a mimo to jej také zvolily křesťanské obce za našeho průvodce při tomto díle lásky, které konáme k slávě Páně a na důkaz své ochoty.</verse>
				<verse number="20">Varujeme se toho, aby někdo nás nehaněl při tom velkém daru, který obstaráváme.</verse>
				<verse number="21">Neboť se staráme o to, co je dobré nejen před Pánem, nýbrž i před lidmi.</verse>
				<verse number="22">Posíláme však s nimi (jiného) našeho bratra, o jehož horlivosti jsme se často při mnoha příležitostech přesvědčili a který je nyní při své veliké důvěře k vám ještě horlivější.</verse>
				<verse number="23">Jde-li o Tita, je to můj společník a spolupracovník mezi vámi, jde-li o naše bratry, jsou to vyslanci křesťanských obcí, sláva Kristova.</verse>
				<verse number="24">Podejte jim tedy důkaz své lásky a že jste naše chlouba před křesťanskými obcemi!</verse>
			</chapter>
			<chapter number="9">
				<verse number="1">Psáti vám více o tom díle konaném pro věřící mám za zbytečné.</verse>
				<verse number="2">Neboť znám vaši ochotu a jí se také chlubím u Makedoňanů, že totiž Achaje jest od loňska připravena, a vaše horlivost byla vzpruhou pro většinu.</verse>
				<verse number="3">Přesto však posílám ty bratry, aby naše chlubení vámi v té věci nevyznělo naprázdno, abyste, jak jsem řekl, byli připraveni,</verse>
				<verse number="4">abychom, až přijdou se mnou Makedoňané a naleznou vás nepřipraveny, se nezastyděli v této věci my, neřku-li vy.</verse>
				<verse number="5">Pokládal jsem proto za nutné vyzvati ty bratry, ať jdou napřed k vám připravit ten dříve slíbený požehnaný dar, aby byl připraven, a to jako (dar) požehnání, ne jako (dar) lakoty.</verse>
				<verse number="6">[Pravím] pak toto: Kdo skoupě rozsévá, skoupě bude také žnouti; kdo však bohatě rozsévá, bohatě bude také žnouti.</verse>
				<verse number="7">Každý (dej), jak ses rozhodl v svém srdci, nikoli však se zármutkem nebo z přinucení, neboť veselého dárce miluje Bůh.</verse>
				<verse number="8">Bůh má moc zahrnouti vás všelikou hojností, abyste měli ve všem vždycky hojnost i přebytek pro každý skutek dobrý,</verse>
				<verse number="9">jak je psáno: „Bohatě rozdává chudým, jeho spravedlnost zůstává na věky.“</verse>
				<verse number="10">Ten pak, jenž dává símě rozsévači a chléb k jídlu, poskytne a rozmnoží (také) vám símě a dá vzrůst plodům vaší spravedlnosti,</verse>
				<verse number="11">tak abyste ve všem bohatli k všeliké dobročinnosti. Ta působí skrze nás vděčnost k Bohu.</verse>
				<verse number="12">Neboť služba na tomto díle nejen odpomáhá nedostatku věřících, nýbrž přináší skrze mnohé děkovné modlitby k Bohu též hojný užitek.</verse>
				<verse number="13">Neboť oni za tuto prokázanou službu budou velebiti Boha za to, že jste v své víře v evangelium Kristovo byli poslušni a že jste svou dobročinností ukázali své sdílení s nimi a se všemi.</verse>
				<verse number="14">I budou se za vás modliti a po vás toužiti pro nesmírnou milost Boží ve vás.</verse>
				<verse number="15">Díky Bohu za jeho nevýslovný dar!</verse>
			</chapter>
			<chapter number="10">
				<verse number="1">Já sám pak, Pavel, zapřísahám vás při tichosti a mírnosti Kristově, já, který prý do očí jsem mezi vámi tak ponížený, ale za zády si na vás troufám!</verse>
				<verse number="2">Ale prosím [vás], abych se, až budu u vás, nemusil odvážit (vystoupiti) s tou rozhodností, s kterou pomýšlím směle vystoupiti proti jistým lidem, kteří se o nás domnívají, že žijeme podle těla.</verse>
				<verse number="3">Neboť ačkoliv žijeme v těle, nebojujeme podle těla.</verse>
				<verse number="4">Vždyť zbraně, jimiž bojujeme, nejsou tělesné, ale mají moc od Boha zbořiti hradby.</verse>
				<verse number="5">Boříme klamné mudrování a všelikou pýchu, která se povyšuje proti poznání Boha, jímáme každou mysl, aby poslouchala Krista,</verse>
				<verse number="6">a jsme hotovi potrestati každou neposlušnost, dokud nebude vaše poslušnost dokonalá.</verse>
				<verse number="7">Na to hleďte, co je před očima! Důvěřuje-li si někdo, že je Kristův, ať uvažuje zase u sebe, že právě jako on je Kristův, jsme i my.</verse>
				<verse number="8">Neboť i když se něco více pochlubím naší mocí, kterou nám dal Pán, k vašemu povznesení a ne k vaší zkáze, nebudu zahanben.</verse>
				<verse number="9">Aby se nezdálo, že vám svými listy naháním strach. –</verse>
				<verse number="10">Říkají totiž: „Listy jsou důrazné a mocné, ale jeho osobní vystupování je slabé a řeč hodná opovržení.“ –</verse>
				<verse number="11">Kdo takto mluví, ať má na mysli: Jakými jsme v psaném slově, když jsme nepřítomni, takými budeme též skutkem, až budeme u vás.</verse>
				<verse number="12">Neboť se neosmělujeme rovnati se nebo přirovnávati k jistým lidem, kteří se sami doporučují a v své nerozumnosti se měří sami sebou a přirovnávají se sami k sobě.</verse>
				<verse number="13">My však se nebudeme chlubiti bez míry, nýbrž podle míry působení, které nám Bůh vyměřil a které sahá až k vám.</verse>
				<verse number="14">Neboť se nečiníme neoprávněně velikými, jako bychom k vám nedosahovali, vždyť až i k vám jsme přišli s evangeliem Kristovým.</verse>
				<verse number="15">Nechlubíme se bez míry cizími pracemi, naději však máme, poroste-li vaše víra, že velmi vzrosteme mezi vámi podle zákona našeho působení,</verse>
				<verse number="16">že budeme moci kázati evangelium (také) za vaše území, aniž se budeme chlubiti v cizím působišti tím, co (již jiní) připravili.</verse>
				<verse number="17">„Ale kdo se chlubí, ať se v Pánu chlubí!''</verse>
				<verse number="18">Vždyť se neosvědčil ten, kdo se sám doporučuje, nýbrž ten, koho doporučuje Bůh.</verse>
			</chapter>
			<chapter number="11">
				<verse number="1">Kéž byste snesli ode mne trochu mé nerozumnosti! Ano, sneste to ode mne!</verse>
				<verse number="2">Neboť já horlím pro vás horlivostí Boží, vždyť jsem vás zasnoubil muži jednomu, Kristu, abych vás mu předvedl jako čistou pannu.</verse>
				<verse number="3">Bojím se však, aby snad – jako had svedl Evu svou lstivostí – nebyla porušena vaše mysl (a neodvrátila se) od upřímnosti ke Kristu.</verse>
				<verse number="4">Vždyť přichází-li někdo a hlásá jiného Krista, kterého jsme nehlásali, anebo přijímáteli jiného ducha, kterého jste nepřijali, anebo jiné evangelium, které jste nedostali, klidně to snášíte.</verse>
				<verse number="5">Myslím však, že jsem nezůstal v ničem za těmi „nadapoštoly“,</verse>
				<verse number="6">a nejsem-li zběhlý v řeči, přece ne v poznání, neboť ve všem jsme vám to zjevně ukázali.</verse>
				<verse number="7">Či jsem zhřešil tím, že jsem sám sebe pokořoval, abyste vy byli povýšeni, pokud jsem vám totiž zadarmo kázal evangelium Boží?</verse>
				<verse number="8">Jiné křesťanské obce jsem oloupil, protože jsem (od nich) přijal podporu, abych vám sloužil.</verse>
				<verse number="9">A když jsem byl u vás a trpěl jsem nouzi, nikomu jsem nebyl na obtíž; neboť mé nouzi odpomohli bratří, kteří přišli z Makedonie, a všemožně jsem se chránil a chránit se budu, abych vám nebyl na obtíž.</verse>
				<verse number="10">(Jakože) je ve mně pravda Kristova, (pravím): Nikdo mi v krajinách achajských nezabrání, abych se tím chlubil.</verse>
				<verse number="11">Proč? Že vás nemiluji? Bůh to ví.</verse>
				<verse number="12">Ale co činím, to také budu činiti, ježto bych rád odňal záminku těm, kdož ji hledají, aby v tom, čím se chlubí, byli shledáni jako my.</verse>
				<verse number="13">Neboť takoví lidé jsou apoštolé nepraví, pracovníci lstiví, kteří se (jen) za apoštoly Kristovy vydávají.</verse>
				<verse number="14">A není divu! Vždyť i satan se přeměňuje v anděla světla.</verse>
				<verse number="15">Není to tedy nic zvláštního, jestliže se také jeho služebníci přeměňují v služebníky spravedlnosti; jejich konec bude však podle jejich skutků.</verse>
				<verse number="16">Opakuji: Nikdo mě neměj za nemoudrého! Jestliže však přece, přijměte mne i jako nemoudrého, abych se také já trochu pochlubil.</verse>
				<verse number="17">Co mluvím, nemluvím podle Pána, nýbrž jako v nemoudrosti, protože se takovými věcmi chlubím.</verse>
				<verse number="18">Poněvadž se mnozí chlubí podle těla, i já se pochlubím.</verse>
				<verse number="19">Vždyť rádi snášíte pošetilce, když sami jste moudří.</verse>
				<verse number="20">Snášíte přece, když vás někdo zotročuje, když vás někdo vyjídá, když vás někdo obírá, když se někdo (nad vás) vypíná nebo když vás někdo bije v tvář.</verse>
				<verse number="21">K svému zahanbení vyznávám, že jsme (v tom) byli jaksi slabí. Avšak čím se kdo osměluje (chlubiti) – mluvím v nemoudrosti – tím se osměluji (chlubiti) i já.</verse>
				<verse number="22">Jsou Hebreji? Já také. Jsou Izraelity? Já také Jsou potomky Abrahamovými? Já také.</verse>
				<verse number="23">Jsou služebníky Kristovými? Jako pošetilý pravím: já více. V mnoha pracích (jsem býval), velmi často ve vězeních, v ranách nadmíru, v nebezpečenstvích smrti častokrát.</verse>
				<verse number="24">Od židů jsem pětkrát dostal čtyřicet ran bez jedné,</verse>
				<verse number="25">třikrát jsem byl mrskán metlami, jednou jsem byl kamenován, třikráte jsem se ztroskotal, noc a den jsem strávil na širém moři.</verse>
				<verse number="26">Na cestách často (jsem byl): v nebezpečenstvích na řekách, v nebezpečenstvích od loupežníků, v nebezpečenstvích od lidí svého národa, v nebezpečenstvích od pohanů, v nebezpečenstvích v městech, v nebezpečenstvích na poušti, v nebezpečenstvích na moři, v nebezpečenstvích mezi falešnými bratry.</verse>
				<verse number="27">V práci a námaze, v bezesných nocích často, v hladě a žízni, v postech často, v zimě a nahotě.</verse>
				<verse number="28">Mimo jiné každodenní nával ke mně a péče o všechny křesťanské obce.</verse>
				<verse number="29">Kdo je slabý, abych nebyl slabý (s ním)? Kdo se pohoršuje, abych já se nerozpálil?</verse>
				<verse number="30">Mám-li se chlubiti, budu se chlubiti svými slabostmi.</verse>
				<verse number="31">Bůh, Otec Pána našeho Ježíše [Krista] – který je veleben na věky – ví, že nelžu.</verse>
				<verse number="32">V Damašku dal místodržitel krále Arety střežiti město Damascenských, chtěje mě zajmouti.</verse>
				<verse number="33">Ale byl jsem oknem spuštěn v koši po hradbách a tak jsem unikl jeho rukám.</verse>
			</chapter>
			<chapter number="12">
				<verse number="1">Mám-li se chlubiti – prospěšno to ovšem není – přijdu k viděním a zjevením Páně.</verse>
				<verse number="2">Znám jednoho člověka v Kristu; ten byl před čtrnácti lety – zdali s tělem, nevím, anebo bez těla, nevím, Bůh to ví – uchvácen až do třetího nebe.</verse>
				<verse number="3">A vím o tomto člověku, že byl – zdali s tělem nebo bez těla, nevím, Bůh to ví –</verse>
				<verse number="4">uchvácen do ráje a uslyšel tajemná slova, jež není dovoleno člověku vysloviti.</verse>
				<verse number="5">Tímto se budu chlubiti, ale sám sebou se nebudu chlubiti, leč jen svými slabostmi.</verse>
				<verse number="6">Kdybych se totiž chtěl pochlubiti, nebyl bych nemoudrý; vždyť bych mluvil pravdu. Ale upouštím od toho, aby někdo nemyslil o mně více, než co na mně vidí nebo co ode mne slyší.</verse>
				<verse number="7">A abych se pro množství zjevení nevyvyšoval, byl mi dán osten pro tělo, posel to satanův, aby mě políčkoval, abych se nevyvyšoval.</verse>
				<verse number="8">Proto jsem prosil třikráte Pána, ať (onen) ode mne odstoupí.</verse>
				<verse number="9">Ale On mi řekl: „Postačí ti moje milost; neboť síla se zdokonaluje v slabosti.“ Budu se tedy velmi rád chlubiti svými slabostmi, aby síla Kristova ve mně přebývala.</verse>
				<verse number="10">Proto si libuji v [svých] slabostech, v příkořích, v nedostatcích, v pronásledováních, v úzkostech pro Krista; neboť když jsem slabý, tehdy jsem silný.</verse>
				<verse number="11">Stal jsem se nemoudrým; vy jste mě (k tomu) donutili. Vždyť přece vámi jsem měl býti doporučen. Neboť v ničem jsem nezůstal za těmi „nadapoštoly“, třebaže nejsem ničím.</verse>
				<verse number="12">Důkazy pro (můj) apoštolát byly mezi vámi podány se vší vytrvalostí: zázraky, divy a mocnými činy.</verse>
				<verse number="13">Neboť v čem jste za ostatními křesťanskými obcemi? Jen v tom, že já sám jsem vám nebyl na obtíž. Odpusťte mi tu křivdu!</verse>
				<verse number="14">Hle, po třetí jsem hotov přijíti k vám, ale nebudu vám na obtíž, neboť nehledám vaše věci, nýbrž vás. Vždyť nemají děti shromažďovati poklady pro rodiče, nýbrž rodiče pro děti.</verse>
				<verse number="15">Já pak sám milerád (vše) vynaložím, ano sám sebe vydám (v oběť) za vaše duše. Přestože vás více miluji, mám býti méně milován?</verse>
				<verse number="16">Ale budiž! „Já jsem vám (prý) nebyl na obtíž, avšak v své chytrosti polapil jsem vás lstí.“</verse>
				<verse number="17">Což jsem vás oklamal skrze někoho z těch, které jsem k vám poslal?</verse>
				<verse number="18">Požádal jsem Tita a s ním jsem poslal bratra. Či snad vás oklamal Titus? Což jsme nekráčeli v témž duchu? Což ne v týchž šlépějích?</verse>
				<verse number="19">Dlouho již se domníváte, že se hájíme před vámi. Před Bohem v Kristu mluvíme; všecko však, miláčkové, pro vaše povznesení.</verse>
				<verse number="20">Neboť se obávám, že snad při svém příchodu (k vám) naleznu vás takovými, jakými nechci; a že i vy mne naleznete takovým, jakým si (mne) nepřejete; že snad budou mezi vámi sváry, řevnivosti, zlosti, sobectví, pomluvy, nactiutrhání, nadutosti a nepokoje;</verse>
				<verse number="21">že mě, až opět přijdu, můj Bůh pokoří mezi vámi a já že budu musit truchliti nad mnohými z těch, kdož prve zhřešili, a nedali se na pokání za nečistotu, smilstvo a chlípnosti, kterých se dopustili.</verse>
			</chapter>
			<chapter number="13">
				<verse number="1">To je po třetí, co jdu k vám. „Ústy dvou nebo tří svědků bude každá věc dokázána.“</verse>
				<verse number="2">Předpověděl jsem a předpovídám – jako bych byl přítomen po druhé, ač nyní jsem nepřítomen – těm, kdož dříve zhřešili, i všem ostatním, že nebudu šetřit, přijdu-li opět.</verse>
				<verse number="3">Žádáte si snad důkaz pro to, že mluví ve mně Kristus? Ten není slabý proti vám, nýbrž mocný mezi vámi.</verse>
				<verse number="4">Vždyť On byl sice ukřižován ze slabosti, ale žije z moci Boží. Také i my jsme slabí v něm, ale budeme proti vám žíti s ním z moci Boží.</verse>
				<verse number="5">Sami sebe zkoušejte, zdali žijete ve víře; sami sebe zkoumejte! Či nepoznáváte sami na sobě, že Kristus Ježíš je ve vás? Ledaže byste se byli neosvědčili.</verse>
				<verse number="6">Doufám však, že poznáte, že my jsme se osvědčili.</verse>
				<verse number="7">Ale modlíme se k Bohu, abyste nečinili nic zlého; ne o to (se modlíme), abychom se my ukázali jako osvědčení, nýbrž abyste vy činili dobré, my pak abychom byli jako neosvědčeni.</verse>
				<verse number="8">Neboť nezmůžeme nic proti pravdě, nýbrž pro pravdu.</verse>
				<verse number="9">Radujeme se zajisté, když my jsme slabí, vy pak jste mocní. O to se také modlíme: o vaše zdokonalení.</verse>
				<verse number="10">Proto píši to, jsa nepřítomen, abych si nemusil počínati, až budu přítomen, přísně podle moci, kterou mi dal Pán na povznesení jiných, a ne na zkázu.</verse>
				<verse number="11">Konečně, bratří, radujte se, zdokonalujte se, povzbuzujte se, buďte stejného smýšlení, žijte v pokoji, a Bůh pokoje a lásky bude s vámi!</verse>
				<verse number="12">Pozdravte se vespolek svatým políbením! Pozdravují vás všichni věřící.</verse>
				<verse number="13">Milost Pána našeho Ježíše Krista a láska Boží a společenství Ducha svatého budiž s vámi se všemi! [Amen.]</verse>
			</chapter>
		</book>
		<book number="48">
			<chapter number="1">
				<verse number="1">Pavel apoštol – (ustanovený) nikoliv lidmi ani skrze člověka, nýbrž skrze Ježíše Krista a Boha Otce, jenž ho vzkřísil z mrtvých –</verse>
				<verse number="2">a všichni bratří, kteří jsou se mnou, křesťanským obcím galatským:</verse>
				<verse number="3">Milost vám a pokoj od Boha Otce a od Pána našeho Ježíše Krista,</verse>
				<verse number="4">který vydal v oběť sebe samého za naše hříchy, aby nás vysvobodil z nynějšího zlého světa, podle vůle Boha, Otce našeho;</verse>
				<verse number="5">jemu (buď) chvála na věky věků! Amen.</verse>
				<verse number="6">Žasnu, že tak rychle odpadáte od Toho, jenž vás povolal v milosti Kristově, k „jinému evangeliu“.</verse>
				<verse number="7">A není žádného jiného! To jsou jistí lidé, kteří vás matou a chtějí převrátiti evangelium Kristovo.</verse>
				<verse number="8">Avšak i kdybychom my nebo anděl s nebe kázal vám jiné evangelium než to, které jsme vám kázali, buď proklet!</verse>
				<verse number="9">Jak jsme dříve řekli, opakuji i nyní: Hlásá-li vám někdo jiné evangelium než to, které jste přijali, buď proklet!</verse>
				<verse number="10">Neboť což se snažím nyní získati (přízeň) lidí, nebo Boha? Anebo usiluji o to, abych se líbil lidem? Kdybych se ještě lidem chtěl zalíbit, nebyl bych služebníkem Kristovým.</verse>
				<verse number="11">Bratří, oznamuji vám: Evangelium, které já hlásám, není lidského původu.</verse>
				<verse number="12">Vždyť jsem je od člověka ani nepřijal ani se mu od něho nenaučil, nýbrž (přijal jsem je) ze zjevení Ježíše Krista.</verse>
				<verse number="13">Slyšeli jste přece, že jsem dříve žil v židovství a že jsem nadmíru pronásledoval Církev Boží a ji ničil;</verse>
				<verse number="14">že jsem předčil mezi židy mnohé (své) vrstevníky v svém národě, jsa přílišným horlitelem pro podání svých otců.</verse>
				<verse number="15">Když se však zalíbilo Tomu, jenž si mě vyvolil v lůně mé matky a povolal svou milostí</verse>
				<verse number="16">zjeviti na mně svého Syna, abych ho hlásal mezi pohany, neobrátil jsem se hned na lidi,</verse>
				<verse number="17">ani jsem nešel do Jerusalema k těm, kdož byli přede mnou apoštoly, nýbrž jsem odešel do Arabie a pak jsem se opět vrátil do Damašku.</verse>
				<verse number="18">Potom po třech letech jsem přišel do Jerusalema, abych osobně poznal Petra, a pobyl jsem u něho patnáct dní.</verse>
				<verse number="19">Jiného však z apoštolů jsem neviděl, leda Jakuba, bratra Páně.</verse>
				<verse number="20">A co vám píši – hle, Bůh je svědek – není lež.</verse>
				<verse number="21">Potom jsem se odebral do krajin v Syrii a Kilikii.</verse>
				<verse number="22">Křesťanským obcím v Judsku, spojeným v Kristu, zůstal jsem však osobně neznám; toliko z doslechu věděli:</verse>
				<verse number="23">Ten, který nás dříve pronásledoval, káže nyní tu víru, kterou dříve ničil.</verse>
				<verse number="24">I velebili pro mne Boha.</verse>
			</chapter>
			<chapter number="2">
				<verse number="1">Potom po čtrnácti letech jsem se opět odebral do Jerusalema s Barnabášem, a vzal jsem s sebou také Tita.</verse>
				<verse number="2">Odebral jsem se (tam) podle toho, jak mi bylo zjeveno, a předložil jsem jim, zvláště váženým mužům, evangelium, které hlásám mezi pohany, zdali snad neběžím nebo jsem neběžel nadarmo.</verse>
				<verse number="3">Ale ani můj průvodce Titus nebyl přinucen se dáti obřezat, ač byl (přece rozený) pohan.</verse>
				<verse number="4">Vetřeli se totiž mezi nás falešní bratří a vloudili se, aby vyzvěděli naši svobodu, které požíváme v Kristu Ježíši, aby nás pak porobili.</verse>
				<verse number="5">Jim jsme ani na okamžik neustoupili z povolnosti, aby pravda evangelia zůstala u vás.</verse>
				<verse number="6">Ti však, kdož něco znamenají - ať byli kdysi jacíkoliv, na tom mi nezáleží; Bůh nehledí na osobu člověka -ti tedy, kdož požívají vážnosti, nenamítli proti mně nic,</verse>
				<verse number="7">nýbrž naopak, když viděli, že mně je svěřeno hlásání evangelia pro neobřezané jako Petrovi pro obřezané –</verse>
				<verse number="8">neboť Ten, jenž pomáhal Petrovi v apoštolském úřadě mezi obřezanými, pomáhal také mně mezi pohany –</verse>
				<verse number="9">a když poznali milost mi danou, Jakub, Petr a Jan, kteří jsou pokládáni za sloupy, podali mně a Barnabášovi pravice (na znamení) důvěry, abychom my kázali mezi pohany, oni pak mezi židy,</verse>
				<verse number="10">jenom jsme měli pamatovati na chudé. A to právě jsem se snažil také učinit.</verse>
				<verse number="11">Když potom přišel Petr do Antiochie, otevřeně jsem se proti němu postavil, poněvadž zasluhoval domluvy.</verse>
				<verse number="12">Neboť dříve než přišli někteří od Jakuba, jídal společně s křesťany z pohanství. Po jejich příchodu se však (jich) stranil a odlučoval se (od nich) z bázně před těmi, kdož byli z obřízky.</verse>
				<verse number="13">A s ním se tak přetvařovali také ostatní křesťané ze židovství, takže se i Barnabáš dal strhnouti jejich přetvářkou.</verse>
				<verse number="14">Když jsem však zpozoroval, že nejednají podle pravého evangelia, řekl jsem Petrovi přede všemi: „Žiješ-li ty, ač jsi křesťan ze židovství, jako pohan a ne jako žid, jak můžeš nutiti křesťany z pohanství, aby žili jako židé?“</verse>
				<verse number="15">My jsme přece rodem Židé a nikoliv pohanští hříšníci.</verse>
				<verse number="16">Poněvadž však víme, že člověk nebývá ospravedlňován skutky (podle) zákona, nýbrž vírou v Ježíše Krista, také my jsme uvěřili v Krista Ježíše, abychom byli ospravedlněni vírou v Krista a ne skutky (podle) zákona; neboť skutky (podle) zákona „nebude ospravedlněn žádný člověk“.</verse>
				<verse number="17">Jestliže však bylo při úsilí o ospravedlnění v Kristu také o nás shledáno, že jsme hříšníci, není-li pak Kristus pomocníkem hříchu? Nikoliv!</verse>
				<verse number="18">Neboť stavím-li zase to, co jsem zbořil, činím sebe provinilcem.</verse>
				<verse number="19">Vždyť já jsem skrze zákon zemřel zákonu, abych žil Bohu.</verse>
				<verse number="20">S Kristem jsem ukřižován. Nežiji už já, nýbrž žije ve mně Kristus. Pokud však žiji v těle, žiji ve víře v Syna Božího, který si mě zamiloval a sebe samého vydal za mne.</verse>
				<verse number="21">Neodmítám milost Boží; avšak získává-li se ospravedlnění skrze zákon, tedy nadarmo zemřel Kristus.</verse>
			</chapter>
			<chapter number="3">
				<verse number="1">Nerozumní Galaťané, kdo vás očaroval, [abyste neposlouchali pravdy]? Vás, před jejichž očima byl Ježíš Kristus vylíčen jako ukřižovaný [mezi vámi]?</verse>
				<verse number="2">To bych jen rád od vás zvěděl: dostali jste Ducha ze skutků (podle) zákona či přijetím víry?</verse>
				<verse number="3">Tak nerozumní jste, že to, co jste začali Duchem, dokonáváte nyní tělem?</verse>
				<verse number="4">Tolik jste trpěli nadarmo? A kdyby jen nadarmo!</verse>
				<verse number="5">Ten tedy, jenž vám uděluje Ducha a působí zázraky mezi vámi, (činí to) pro skutky zákona či pro přijetí víry?</verse>
				<verse number="6">Tak [je psáno]: „Abraham uvěřil Bohu a bylo mu to připočteno k spravedlnosti.“</verse>
				<verse number="7">Uznejte tedy, že ti jsou synové Abrahamovi, kdož jsou z víry!</verse>
				<verse number="8">Písmo předvídajíc, že Bůh ospravedlňuje národy vírou, předpovědělo Abrahamovi: „V tobě budou požehnáni všichni národové.“</verse>
				<verse number="9">Budou tedy požehnáni s věřícím Abrahamem ti, kdož jsou z víry.</verse>
				<verse number="10">Všichni totiž, kdož vyvozují (ospravedlnění) ze skutků zákona, podléhají kletbě, neboť je psáno: „Zlořečen (je) každý, kdo nečiní vytrvale vše, co je psáno v knize Zákona!“</verse>
				<verse number="11">Že však zákonem nebývá nikdo před Bohem ospravedlněn, je jasné, neboť „Spravedlivý žije z víry.“</verse>
				<verse number="12">Zákon však nežádá víry, nýbrž „kdo jej plní, živ bude z něho“.</verse>
				<verse number="13">Kristus nás vykoupil z kletby zákona tím, že vzal místo nás onu kletbu – neboť je psáno: „Proklet je každý, kdo visí na dřevě!“ –</verse>
				<verse number="14">aby se dostalo požehnání Abrahamovo k pohanům skrze Krista Ježíše (a) abychom dostali zaslíbení Ducha vírou.</verse>
				<verse number="15">Bratří, po lidsku mluvím: Nikdo přece neruší pravoplatnou závěť člověka ani k ní (nic) nepřidává.</verse>
				<verse number="16">Abrahamovi však a jeho potomku byla dána zaslíbení. Nepraví: „A potomkům“, v množném čísle, nýbrž v jednotném: „A potomku tvému“ – tím je Kristus.</verse>
				<verse number="17">Pravím (tím) toto: Závěť pravoplatně Bohem učiněnou neruší zákon daný po čtyřech stech třiceti letech tak, aby zmařil ono zaslíbení.</verse>
				<verse number="18">Neboť je-li dědictví podle zákona, již není podle zaslíbení. Abrahamovi však Bůh (je) daroval zaslíbením.</verse>
				<verse number="19">K čemu tedy zákon? Byl přidán pro přestupky až do příchodu toho „Potomka“, na něhož se ono zaslíbení vztahovalo. Byl ustanoven skrze anděly rukou prostředníkovou.</verse>
				<verse number="20">Prostředník však není pro jednu (stranu). Bůh však jest jeden.</verse>
				<verse number="21">Je tedy snad zákon v rozporu se zaslíbeními Božími? Vůbec ne! Kdyby však byl býval dán takový zákon, že by mohl dáti život, pak by bylo skutečně ospravedlnění ze zákona.</verse>
				<verse number="22">Avšak Písmo uzavřelo všechno pod hřích, aby se toho zaslíbení dostalo vírou v Ježíše Krista těm, kdož věří.</verse>
				<verse number="23">Dříve však než přišla víra, byli jsme pod zákonem jako uzavřeni a střeženi pro tu víru, která měla býti zjevena.</verse>
				<verse number="24">A tak se stal zákon naším vychovatelem ke Kristu, bychom byli z víry ospravedlněni.</verse>
				<verse number="25">Když však přišla víra, nejsme již pod vychovatelem.</verse>
				<verse number="26">Všichni zajisté jste syny Božími vírou v Kristu Ježíši.</verse>
				<verse number="27">Neboť všichni, kdož jste byli v Krista pokřtěni, Krista jste oblékli.</verse>
				<verse number="28">Tu není žid ani pohan, otrok ani pán, muž ani žena, neboť všichni jste jeden v Kristu Ježíši.</verse>
				<verse number="29">Patříte-li však Kristu, jste potomstvem Abrahamovým a podle zaslíbení (jeho) dědici.</verse>
			</chapter>
			<chapter number="4">
				<verse number="1">Pravím pak: Pokud je dědic nedospělý, ničím se neliší od služebníka, třebas je pánem všeho,</verse>
				<verse number="2">nýbrž je pod poručníky a správci až do doby otcem předem ustanovené.</verse>
				<verse number="3">Tak i my, když jsme byli nedospělí, byli jsme podrobeni živlům světa.</verse>
				<verse number="4">Jakmile však přišla plnost času, poslal Bůh svého Syna, který se zrodil z ženy a byl podroben zákonu,</verse>
				<verse number="5">aby vykoupil ty, kdož byli pod zákonem, abychom byli přijati za syny (Boží).</verse>
				<verse number="6">A poněvadž jste syny, Bůh poslal do našich srdcí Ducha svého Syna, jenž volá: „Abba, Otče!“</verse>
				<verse number="7">Proto nejsi již služebník, nýbrž syn, jsi-li však syn, (jsi) i dědic skrze Boha.</verse>
				<verse number="8">Avšak tehdy z neznalosti Boha sloužili jste bohům, kteří jimi ve skutečnosti nejsou.</verse>
				<verse number="9">Nyní však, když jste Boha poznali, lépe řečeno: Bůh poznal vás, jak to, že se zase obracíte k slabým a ubohým živlům, a chcete jim opět sloužiti?</verse>
				<verse number="10">(Vždyť) slavíte dny, měsíce, svátky a roky.</verse>
				<verse number="11">Bojím se o vás, že jsem snad mezi vámi nadarmo pracoval.</verse>
				<verse number="12">Buďte jako já, bratří, prosím vás, neboť i já (jsem byl), jako vy (jste byli). V ničem jste mi neublížili.</verse>
				<verse number="13">Víte však, že jsem vám po prvé kázal evangelium s tělesným neduhem,</verse>
				<verse number="14">a nepohrdli jste ani neopovrhli (mnou) pro pokušení, které bylo pro vás na mém těle, nýbrž přijali jste mě jako posla Božího, jako Krista Ježíše.</verse>
				<verse number="15">Kde je tedy vaše blahoslavenství? Vždyť vám dávám svědectví, že byste si byli vyloupali oči a mně (je) dali, kdyby to bylo možné.</verse>
				<verse number="16">Nuže, stal jsem se nyní vaším nepřítelem tím, že jsem vám mluvil pravdu?</verse>
				<verse number="17">Horlí (oni) pro vás, nikoliv (však) upřímně. Chtějí vás (od nás) odvrátit, abyste horlili pro ně.</verse>
				<verse number="18">Dobré je však, horlíte-li v dobrém vždycky, a nikoli, jen když jsem přítomen u vás.</verse>
				<verse number="19">Moje dítky, vás opět ve velkých bolestech zplozuji, dokud nebudete přetvořeni v Krista.</verse>
				<verse number="20">Chtěl bych býti nyní u vás a změniti svůj hlas, neboť jsem na rozpacích o vás.</verse>
				<verse number="21">Povězte mi, vy, kteří chcete býti pod zákonem: Nečetli jste Zákon?</verse>
				<verse number="22">Vždyť je psáno: Abraham měl dva syny, jednoho z otrokyně a druhého z paní.</verse>
				<verse number="23">Ale ten, který byl z otrokyně, narodil se podle přirozeného způsobu; ten pak, který byl z paní, (narodil se) podle zaslíbení.</verse>
				<verse number="24">To je (řečeno) obrazně, neboť ty (ženy) jsou (předobrazy) dvou zákonů: jednoho (daného) na hoře Sinaj, který plodil k porobě,</verse>
				<verse number="25">to jest Agar – Sinaj je totiž hora v Arabii – ta odpovídá pozemskému Jerusalemu, jenž se svými dítkami žije v porobě.</verse>
				<verse number="26">Paní označuje nebeský Jerusalem, a to je naše matka;</verse>
				<verse number="27">neboť je psáno: „Rozvesel se, neplodná, která nerodíš! Zajásej a zaplesej, která neznáš bolesti rodiček! Neboť mnoho dětí bude míti opuštěná, více než ta, která má muže.“</verse>
				<verse number="28">My však, bratří, jsme jako Izák dítkami podle zaslíbení.</verse>
				<verse number="29">Ale jako tehdy ten narozený podle přirozeného způsobu pronásledoval narozeného zázračným způsobem, tak (se děje) i nyní.</verse>
				<verse number="30">Avšak co praví Písmo? „Vyžeň otrokyni i s jejím synem, nebude přece syn otrokyně dědicem se synem (její) paní!“</verse>
				<verse number="31">Proto, bratří, nejsme dítkami otrokyně, nýbrž (dítkami) paní. K svobodě nás osvobodil Kristus.</verse>
			</chapter>
			<chapter number="5">
				<verse number="1">Stůjte tedy pevně a nepoddávejte se znova pod jho poroby!</verse>
				<verse number="2">Hle, já, Pavel, pravím vám: Dáte-li se obřezati, Kristus vám nic neprospěje.</verse>
				<verse number="3">A znovu prohlašuji každému člověku, který se podrobuje obřízce, že je povinen naplniti celý zákon.</verse>
				<verse number="4">Odloučeni jste od Krista, chcete-li býti ospravedlňováni zákonem; ztratili jste milost.</verse>
				<verse number="5">Neboť my skrze Ducha očekáváme naději spravedlnosti z víry.</verse>
				<verse number="6">V Kristu Ježíši totiž nic neplatí, ani jsi-li obřezán, ani jsi-li neobřezán, nýbrž víra, jež skrze lásku působí.</verse>
				<verse number="7">Běželi jste dobře. Kdo vás zastavil, že pravdu (již) neposloucháte?</verse>
				<verse number="8">To přemluvení není z Toho, jenž vás povolal.</verse>
				<verse number="9">Trocha kvasu prokvasí celé těsto.</verse>
				<verse number="10">Já důvěřují ve vás v Pánu, že nezměníte své smýšlení, ale kdo vás mate, ponese své odsouzení, ať je to kdokoliv!</verse>
				<verse number="11">Proč jsem já, bratří, dosud pronásledován, hlásám-li ještě obřízku? Tedy přestalo pohoršení kříže.</verse>
				<verse number="12">Kéž by se dali ti, kdož vás uvádějí ve zmatek, i vyřezati!</verse>
				<verse number="13">Vy, bratří, byli jste zajisté povoláni k svobodě. Ale nezneužívejte svobody k službě tělu, nýbrž posluhujte si jeden druhému v lásce!</verse>
				<verse number="14">Neboť celý zákon se naplní jedním přikázáním: „Miluj bližního svého jako sebe samého!“</verse>
				<verse number="15">Jestliže se však navzájem koušete a ujídáte, hleďte, ať jeden druhého nestrávíte!</verse>
				<verse number="16">Pravím však: Podle Ducha žijte, a nebudete ukojovati tělesné žádosti.</verse>
				<verse number="17">Neboť tělo žádá proti Duchu a Duch pak proti tělu; ti totiž stojí proti sobě, abyste nečinili to, co chcete.</verse>
				<verse number="18">Jste-li však vedeni Duchem, nejste pod zákonem.</verse>
				<verse number="19">Všeobecně jsou známy skutky těla. Jsou to: smilstvo, nečistota, [nestydatost,] chlípnost;</verse>
				<verse number="20">modloslužba, čarodějství; nepřátelství, sváry, řevnivosti, zlosti, hádky,</verse>
				<verse number="21">různice, roztržky, závist, [vraždy;] opilství, hýření a věci jim podobné. O těch vám předpovídám, jakož jsem (už) předpověděl, že ti, kdož takové věci páchají, nedojdou do království Božího.</verse>
				<verse number="22">Plody Ducha však jsou: láska, radost, pokoj;</verse>
				<verse number="23">trpělivost, laskavost, dobrota; [shovívavost, tichost,] víra; skromnost, zdrženlivost, [čistota].</verse>
				<verse number="24">Proti takovým věcem není zákona. Kdož však patří ke Kristu, ukřižovali své tělo i s (jeho) vášněmi a žádostmi.</verse>
				<verse number="25">Žijeme-li tedy podle Ducha, Ducha také následujme!</verse>
				<verse number="26">Nebuďme žádostiví marné chvály, popouzejíce se navzájem a závidíce jedni druhým!</verse>
			</chapter>
			<chapter number="6">
				<verse number="1">Bratří, byl-li by někdo v přenáhlení stržen k nějakému poklesku, vy, kteří žijete duchovně, napravujte takového v duchu mírnosti! Dej však pozor sám na sebe, aby ses i ty nedostal do pokušení!</verse>
				<verse number="2">Neste břemena jeden druhého, a tak naplníte zákon Kristův!</verse>
				<verse number="3">Neboť domnívá-li se někdo, že něco znamená, ač není ničím, sám sebe klame.</verse>
				<verse number="4">Každý ať zkoumá své jednání, a bude se míti čím chlubiti, ale jen sám před sebou, ne před jiným;</verse>
				<verse number="5">neboť každý má nésti své břímě.</verse>
				<verse number="6">Kdo je vyučován v slově (Božím), ať se sdílí se (svým) učitelem o (svůj) celý statek!</verse>
				<verse number="7">Neklamte se, Bůh nestrpí posměchu!</verse>
				<verse number="8">Neboť co kdo bude zasévat, to bude i sklízet. Kdo totiž rozsévá na svém těle, z těla bude také sklízeti záhubu; kdo však rozsévá na duchu, z ducha bude sklízeti život věčný.</verse>
				<verse number="9">Dobré pak konejme bez ustání, neboť svým časem budeme sklízet, neochabneme-li ovšem.</verse>
				<verse number="10">Nuže, pokud máme čas, prokazujme dobro všem, především souvěrcům!</verse>
				<verse number="11">Vizte, jak velikými písmeny vám vlastnoručně píši.</verse>
				<verse number="12">Všichni, kdo se chtějí zalíbiti lidem, nutí vás k obřízce, jen aby nebyli pronásledováni pro kříž Kristův.</verse>
				<verse number="13">Vždyť ani ti, kdož se dávají obřezati, nezachovávají zákon, nýbrž chtějí vaši obřízku, aby se mohli honositi vaším tělem.</verse>
				<verse number="14">Mne však budiž daleko, abych hledal svou slávu v něčem jiném než v kříži Pána našeho Ježíše Krista! Skrze něho je svět ukřižován mně a já světu.</verse>
				<verse number="15">Neboť v Kristu Ježíši nic neplatí, je-li kdo obřezán nebo neobřezán, nýbrž (platí) nové stvoření.</verse>
				<verse number="16">A nade všemi, kdož budou žíti podle tohoto pravidla, budiž pokoj a milosrdenství. Jsou totiž Izrael Boží!</verse>
				<verse number="17">Příště ať mi nikdo nepůsobí nesnáze, neboť já nosím jizvy [Pána] Ježíše na svém těle.</verse>
				<verse number="18">Milost Pána našeho Ježíše Krista (budiž) s vámi, bratří! Amen.</verse>
			</chapter>
		</book>
		<book number="49">
			<chapter number="1">
				<verse number="1">Pavel, vůlí Boží apoštol Ježíše Krista, všem věřícím [v Efesu] a věrným v Kristu Ježíši:</verse>
				<verse number="2">Milost vám a pokoj od Boha, Otce našeho, a od Pána Ježíše Krista.</verse>
				<verse number="3">Veleben budiž Bůh, Otec Pána našeho Ježíše Krista! Ten nás požehnal v Kristu vším duchovním požehnáním v nebesích.</verse>
				<verse number="4">Vždyť v něm si nás vyvolil před ustavením světa, abychom před ním žili svatě a bezúhonně v lásce.</verse>
				<verse number="5">Předurčil nás podle svobodného rozhodnutí své vůle skrze Ježíše Krista k přijetí za své syny,</verse>
				<verse number="6">k oslavě vznešené své milosti, kterou nás omilostnil v [svém] milovaném [Synu].</verse>
				<verse number="7">V něm máme vykoupení skrze jeho krev, odpuštění hříchů podle přebohaté jeho milosti.</verse>
				<verse number="8">Tu na nás (Otec) hojně vylil se vší moudrostí a opatrností.</verse>
				<verse number="9">Oznámil nám totiž tajemství své vůle podle svého úradku, jímž se sám rozhodl (provésti je) na něm,</verse>
				<verse number="10">až přijde zřízení plnosti časů: všechno na nebi i na zemi opět spojiti v Kristu pod jednu hlavu.</verse>
				<verse number="11">V něm jsme se stali také [i my] dědici, byvše k tomu předurčeni podle ustanovení Toho, jenž všechno působí podle úradku své vůle, (a to proto,)</verse>
				<verse number="12">abychom byli k chvále jeho velebnosti my, kdož jsme dříve měli naději v Kristu.</verse>
				<verse number="13">V něm jste byli i vy, když jste uslyšeli slovo pravdy – evangelium o své spáse – a v ně uvěřili, poznamenáni zaslíbeným Duchem svatým.</verse>
				<verse number="14">Ten je závdavkem našeho dědictví na vykoupení (Božího) vlastnictví k oslavě jeho velebnosti.</verse>
				<verse number="15">Proto i já, když jsem uslyšel o vaší víře v Pána Ježíše a o vaší lásce ke všem věřícím,</verse>
				<verse number="16">ustavičně děkuji za vás, vzpomínaje na vás v svých modlitbách:</verse>
				<verse number="17">Kéž vám dá Bůh Pána našeho Ježíše Krista, Otec slávy, ducha moudrosti a zjevení, abyste ho správně poznali!</verse>
				<verse number="18">Kéž osvítí oči vašeho srdce, abyste poznali, k jaké naději vás povolal, jak bohatá je sláva jeho dědictví pro nás, kteří věříme,</verse>
				<verse number="19">a jak přenesmírně veliká je jeho moc, jež se na nás věřících zjeví. Ta se rovná působivé moci jeho síly,</verse>
				<verse number="20">kterou projevil na Kristu, jehož vzkřísil z mrtvých a posadil po své pravici v nebesích –</verse>
				<verse number="21">vysoko nad všechno knížectvo, všechny mocnosti, síly a panstvo i nad každou bytost, která je nejen v tomto věku, nýbrž i v budoucím –</verse>
				<verse number="22">a všechno podřídil pod jeho nohy a jej ustanovil jako hlavu nad celou Církví.</verse>
				<verse number="23">Ta jest jeho tělem, plností Toho, jenž všechno vším naplňuje.</verse>
			</chapter>
			<chapter number="2">
				<verse number="1">Také vy jste byli mrtvi pro své poklesky a hříchy.</verse>
				<verse number="2">V nich jste kdysi žili podle ducha tohoto světa, pod vlivem vládce mocností vzdušného prostoru, ducha to, který je nyní činný v dětech neposlušných.</verse>
				<verse number="3">Mezi nimi jsme také my všichni kdysi žili se svými tělesnými žádostmi, činíce, co tělo a smysly žádaly, a byli jsme od přirozenosti předmětem (Božího) hněvu tak jak ostatní.</verse>
				<verse number="4">Avšak Bůh, bohatý na milosrdenství – pro svou velikou lásku, kterou nás miloval,</verse>
				<verse number="5">i přesto, že jsme byli pro své hříchy mrtvi –přivedl nás k životu v Kristu, jehož milostí jste totiž spaseni.</verse>
				<verse number="6">A v Kristu Ježíši nás spolu (s ním) vzkřísil a umístil (nás) v nebesích,</verse>
				<verse number="7">aby ukázal v budoucnu přenesmírné bohatství své milosti svou dobrotivostí k nám v Kristu Ježíši.</verse>
				<verse number="8">Z milosti totiž jste skrze víru spaseni, a nikoliv ze sebe – Boží je to dar –</verse>
				<verse number="9">nikoli ze skutků, aby se nikdo nechlubil.</verse>
				<verse number="10">Vždyť jeho jsme dílem, byvše stvořeni v Kristu Ježíši k dobrým skutkům, které Bůh připravil, abychom v nich žili.</verse>
				<verse number="11">Proto buďte pamětlivi, že kdysi vy, pohani podle těla – od obřezaných na těle rukou nazývaní „neobřezanými“ –</verse>
				<verse number="12">byli jste onoho času bez Krista, vyloučení ze společnosti izraelského národa a bez účasti na úmluvě zaslíbení, bez naděje a bez Boha na tomto světě.</verse>
				<verse number="13">Nyní jste se však vy, kteří jste kdysi byli daleko, sblížili v Kristu Ježíši skrze krev Kristovu.</verse>
				<verse number="14">Vždyť On je náš pokoj, On spojil v jedno obě strany, odstraniv dělicí stěnu ohrady, (pří činu) nepřátelství, tím,</verse>
				<verse number="15">že na svém těle zrušil zákon s jeho předpisy a ustanoveními, aby v své osobě jako zjednavatel pokoje přetvořil ty dvě (strany) v jednoho nového člověka,</verse>
				<verse number="16">a aby obě v jednom těle křížem smířil s Bohem tím, že na sobě samém usmrtil ono nepřátelství.</verse>
				<verse number="17">Tak přišel a zvěstoval pokoj vám, kteří jste byli daleko, i pokoj těm, kteří byli blízko.</verse>
				<verse number="18">Neboť skrze něho my i vy v jednom Duchu máme přístup k Otci.</verse>
				<verse number="19">Tedy už nejste cizinci a přistěhovalci, nýbrž jste spoluobčané věřících a domácí Boží.</verse>
				<verse number="20">Jste postaveni na základě apoštolů a proroků a úhelným kamenem je sám Kristus Ježíš,</verse>
				<verse number="21">v němž se celá stavba pevně spojuje a roste v svatý chrám v Pánu;</verse>
				<verse number="22">v něm se i vy společně stavíte v příbytek Boží v Duchu.</verse>
			</chapter>
			<chapter number="3">
				<verse number="1">Proto jsem já, Pavel, uvězněn pro Ježíše Krista pro vás, pro pohany.</verse>
				<verse number="2">Vždyť jste slyšeli o (onom) zřízení milosti Boží, která mi byla dána pro vás,</verse>
				<verse number="3">že totiž zjevením mi bylo oznámeno to tajemství, jak jsem výše stručně napsal.</verse>
				<verse number="4">Podle toho můžete při četbě posouditi moji znalost toho tajemství o Kristu.</verse>
				<verse number="5">To za dřívějších časů nebylo tak známo lidským synům, jako nyní bylo zjeveno Duchem jeho svatým apoštolům a prorokům,</verse>
				<verse number="6">že (totiž) pohani jsou v Kristu Ježíši spoludědici a spolučleny a spoluúčastníky jeho zaslíbení skrze evangelium,</verse>
				<verse number="7">jehož služebníkem jsem se stal podle daru milosti Boží, která mi byla dána působením jeho moci.</verse>
				<verse number="8">Mně, nejmenšímu ze všech věřících, byla dána tato milost: zvěstovati mezi pohany nevystižitelné bohatství Kristovo</verse>
				<verse number="9">a objasniti všem, jak bylo uskutečněno to tajemství od věků skryté v Bohu, Stvořiteli všeho,</verse>
				<verse number="10">aby se nyní skrze Církev uvedla ve známost nebeským knížatům a mocnostem přerozmanitá moudrost Boží.</verse>
				<verse number="11">(To byl jeho) odvěký úradek, který uskutečnil v Kristu Ježíši, Pánu našem.</verse>
				<verse number="12">V něm máme odvahu přistoupiti s důvěrou (k Bohu) skrze víru v něho.</verse>
				<verse number="13">Proto (vás) prosím, abyste neklesali na mysli pro má soužení kvůli vám; vždyť jsou k vaší slávě!</verse>
				<verse number="14">Proto skláním svá kolena před Otcem [Pána našeho Ježíše Krista],</verse>
				<verse number="15">od něhož mají své bytí všechny druhy (tvorů) na nebi i na zemi.</verse>
				<verse number="16">Ať vám dá podle bohatství své velebnosti skrze svého Ducha sílu vnitřně zesílit,</verse>
				<verse number="17">aby Kristus přebýval skrze víru ve vašich srdcích, a abyste, jsouce v lásce zakořeněni a opřeni,</verse>
				<verse number="18">mohli pochopit se všemi věřícími šířku i délku, výšku i hloubku,</verse>
				<verse number="19">i poznati Kristovu lásku převyšující veškeré poznání, aby vás úplně prostoupila plnost Boží.</verse>
				<verse number="20">Tomu pak, jenž svou účinnou silou v nás může učiniti všechno, mnohem více, než oč prosíme nebo čemu rozumíme,</verse>
				<verse number="21">Tomu (budiž) sláva v Církvi, a to v Kristu Ježíši po všechna pokolení na věky věků! Amen.</verse>
			</chapter>
			<chapter number="4">
				<verse number="1">Napomínám vás tedy já, vězeň v Pánu: Žijte hodně toho povolání, kterým jste povoláni, ve vší pokoře, tichosti a trpělivosti!</verse>
				<verse number="2">Snášejte se navzájem v lásce!</verse>
				<verse number="3">Snažte se zachovávati jednotu Ducha ve svazku pokoje!</verse>
				<verse number="4">Jedno je tělo a jeden Duch, jakož také jste byli povoláni v jedné naději svého povolání.</verse>
				<verse number="5">Jeden je Pán, jedna víra, jeden křest,</verse>
				<verse number="6">jeden Bůh a Otec všech, jenž je nade všemi a skrze všecky a ve všech [nás].</verse>
				<verse number="7">Každému z nás byla dána milost v té míře, jak ji udělil Kristus.</verse>
				<verse number="8">Proto praví: „Vystoupil do výše, odvedl zajatce, dal lidu dary.“</verse>
				<verse number="9">Co však znamená to „vystoupil“ jiného, než že dříve sestoupil na dolní části země?</verse>
				<verse number="10">Ten, jenž sestoupil, je týž, jenž také vystoupil nad všechna nebesa, aby naplnil všecko.</verse>
				<verse number="11">On také jedny ustanovil apoštoly, jiné proroky, jiné hlasateli evangelia, jiné pastýři a učiteli,</verse>
				<verse number="12">aby vzdělávali věřící v díle služby k vybudování těla Kristova,</verse>
				<verse number="13">až bychom se všichni sešli v jednotu víry a poznání Syna Božího a vyspěli v dokonalého muže a dosáhli (duchovním.) vzrůstem míry plnosti Kristovy;</verse>
				<verse number="14">abychom už nebyli jako nedospělé děti, které se nechávají každým větrem učení, majícího svůj původ v lidském podvodu a vychytralosti, zmítati a hnáti do služeb bludu,</verse>
				<verse number="15">nýbrž abychom vyznávajíce pravdu, v lásce ve všem vzrůstali v něho, v Krista, jenž je hlavou.</verse>
				<verse number="16">Z něho celé tělo – jsouc spojováno a vázáno jednotlivými klouby, z nichž každý koná svou službu podle síly jednotlivým údům propůjčené – vzrůstá a upevňuje se v lásce.</verse>
				<verse number="17">Toto tedy pravím a zapřísahám vás v Pánu, abyste nežili tak, jak i pohani žijí podle své převrácené mysli.</verse>
				<verse number="18">Jsou v myšlení zatemněni a od života v Bohu odcizeni pro nevědomost, která je v nich pro zatvrzelé jejich srdce.</verse>
				<verse number="19">Oni otupěli a oddali se sami chlípnosti a hověli všeliké nečistotě v nenasytné žádostivosti.</verse>
				<verse number="20">Vy jste se však nenaučili tak (znáti) Krista.</verse>
				<verse number="21">Vždyť jste o něm uslyšeli a v něm byli tak poučeni, jakož je pravda v Ježíši,</verse>
				<verse number="22">že (totiž) se zřetelem k dřívějšímu životu máte svléci se sebe starého člověka, který hyne svými tělesnými chtíči,</verse>
				<verse number="23">a obnoviti se v svém duchovním smýšlení</verse>
				<verse number="24">a obléci člověka nového, stvořeného podle Boha v pravé spravedlnosti a svatosti.</verse>
				<verse number="25">Proto zanechte lhaní! Jeden každý mluv pravdu se svým bližním, vždyť jsme si navzájem údy!</verse>
				<verse number="26">Hněvejte se, ale nehřešte! Slunce ať nezapadá nad vaším hněvem!</verse>
				<verse number="27">Nedávejte příležitost ďáblu!</verse>
				<verse number="28">Kdo kradl, ať už nekrade, raději ať pracuje, aby si vydělal prací svých rukou majetek, aby měl z čeho uděliti nuznému.</verse>
				<verse number="29">Špatné slovo ať vůbec nevychází z vašich úst, nýbrž dobré, je-li ke vzdělání [ve víře], kde třeba, aby přinášelo milost posluchačům.</verse>
				<verse number="30">A nezarmucujte svatého Ducha Božího, neboť jím jste byli poznamenáni pro den vykoupení.</verse>
				<verse number="31">Veškerá hořkost a zlost, hněv, křik a rouhání buďtež vás daleky spolu se vší zlobou!</verse>
				<verse number="32">Buďte však k sobě navzájem dobrotiví, milosrdní, odpouštějíce jeden druhému, jakož i Bůh odpustil vám v Kristu.</verse>
			</chapter>
			<chapter number="5">
				<verse number="1">Následujte tedy Boha jako jeho milé dítky</verse>
				<verse number="2">a žijte v lásce, jakož i Kristus miloval nás a vydal sebe samého za nás v oběť, a to v oběť krvavou, Bohu velmi příjemnou.</verse>
				<verse number="3">Smilstvo a vůbec nečistota nebo lakota nebudiž mezi vámi ani jmenována, jak se sluší na věřící!</verse>
				<verse number="4">Podobně ani nečestné jednání, prázdné tlachání nebo vtipkování; to se nesluší, nýbrž spíše díkůčinění.</verse>
				<verse number="5">O tomto pak buďte dobře přesvědčeni, že žádný smilník nebo nemrava nebo lakomec – to jest modloslužebník – nemá podíl v království Kristově a Božím.</verse>
				<verse number="6">Nikdo ať vás nesvádí marnými řečmi; neboť pro tyto věci přichází hněv Boží na neposlušné syny.</verse>
				<verse number="7">Nemějte s nimi proto nic společného!</verse>
				<verse number="8">Kdysi jste byli tmou, nyní však jste světlem v Pánu. Jako účastníci světla žijte!</verse>
				<verse number="9">Neboť ovoce světla (se projevuje) ve všeliké dobrotě, spravedlnosti a v pravdě.</verse>
				<verse number="10">Zkoumejte, co se líbí Bohu,</verse>
				<verse number="11">a nezúčastňujte se na neužitečných skutcích temnoty, nýbrž spíše je kárejte!</verse>
				<verse number="12">Neboť je hanebné i mluviti o tom, čeho se oni potají dopouštějí.</verse>
				<verse number="13">Všechno, co se kárá, přichází světlem najevo; všecko pak, co je najevě, je světlo.</verse>
				<verse number="14">Proto se praví: „Probuď se, ty spáči, a povstaň z mrtvých, a osvítí tě Kristus!“</verse>
				<verse number="15">Dbejte tedy, [bratří,] jak byste žili pečlivě, ne jako nemoudří, nýbrž jakou moudří!</verse>
				<verse number="16">A využitkujte času, neboť dni jsou zlé!</verse>
				<verse number="17">Proto nebuďte nerozumní, nýbrž se snažte poznávati, co je vůle Boží!</verse>
				<verse number="18">A neopíjejte se vínem – je v tom prostopášnost – nýbrž naplňujte se Duchem [svatým]!</verse>
				<verse number="19">Mluvte k sobě navzájem slovy žalmů, chvalozpěvy a duchovními písněmi!</verse>
				<verse number="20">V svém srdci zpívejte Pánu a velebte ho, děkujíce vždy za všechno Bohu Otci ve jménu Pána našeho Ježíše Krista!</verse>
				<verse number="21">Poddáni buďte v bázni Kristově jedni druhým!</verse>
				<verse number="22">Ženy buďtež poddány svým mužům jako Pánu,</verse>
				<verse number="23">neboť muž je hlava ženy, jako hlava Církve je Kristus, Spasitel svého (duchovního) těla.</verse>
				<verse number="24">A jako Církev je poddána Kristu, tak i ženy (buďtež poddány) svým mužům ve všem!</verse>
				<verse number="25">Muži, milujte své manželky, jak i Kristus miloval Církev a vydal sebe samého v oběť za ni,</verse>
				<verse number="26">aby ji posvětil, když ji očistil křtem vody v slově [života].</verse>
				<verse number="27">Tak chtěl sám sobě připraviti Církev slavnou, bez poskvrny, bez vrásek nebo něčeho podobného, aby byla svatá a bezúhonná.</verse>
				<verse number="28">Tak i muži mají milovati své manželky jako své tělo. Kdo miluje svou manželku, sama sebe miluje.</verse>
				<verse number="29">Nikdo zajisté nikdy neměl v nenávisti své tělo, nýbrž živí je a přeje mu, jakož (činí) i Kristus své Církvi,</verse>
				<verse number="30">poněvadž jsme údy jeho těla, [z jeho masa a z jeho kostí].</verse>
				<verse number="31">„Proto opustí člověk otce svého i matku svou a přidrží se své manželky; a ti dva budou jedním tělem.“</verse>
				<verse number="32">Toto tajemství je veliké, to však já pravím se zřetelem ke Kristu a k Církví.</verse>
				<verse number="33">Avšak i vy milujte jeden každý svou manželku tak jako sebe samého! Manželka však ať má úctu k svému muži!</verse>
			</chapter>
			<chapter number="6">
				<verse number="1">Dítky, poslouchejte své rodiče v Pánu, neboť tak se to sluší.</verse>
				<verse number="2">„Cti otce svého a matku svou“ – to je první přikázání, spojené se zaslíbením. –</verse>
				<verse number="3">„aby se ti dobře vedlo a abys dlouho žil na zemi!“</verse>
				<verse number="4">A vy, otcové, nepopouzejte své děti k hněvu, nýbrž vychovávejte je v učení a kázni Páně!</verse>
				<verse number="5">Služebníci, poslouchejte své pozemské pány s bázní a strachem a s upřímným srdcem jako Krista!</verse>
				<verse number="6">Služte ne na oko, chtějíce se zalíbiti lidem, nýbrž jako služebníci Kristovi, konajíce Boží vůli upřímně.</verse>
				<verse number="7">Služte ochotně jako Pánu a ne jako lidem!</verse>
				<verse number="8">Neboť víte, že každý, ať je otrok nebo pán, dostane odplatu od Pána za všechno dobré, které učiní.</verse>
				<verse number="9">A vy, páni, podobně s nimi jednejte a zanechte vyhrožování! Vždyť víte, že jejich i váš Pán je v nebesích, a u něho není stranictví.</verse>
				<verse number="10">Konečně, [bratří,] posilňujte se v Pánu, a to jeho mocnou silou!</verse>
				<verse number="11">Oblecte se v plnou zbroj Boží, abyste mohli čeliti úkladům ďáblovým!</verse>
				<verse number="12">Neboť náš boj není proti krvi a tělu, nýbrž proti knížatům a mocnostem, proti světovládcům této temnoty, proti zlým duchům v povětří.</verse>
				<verse number="13">Proto oblékněte plnou zbroj Boží, abyste mohli odolati v zlý den a ve všem obstáti vítězně.</verse>
				<verse number="14">Stůjte tedy (připraveni), jsouce opásáni na bedrech pravdou, oblečeni v pancíř spravedlnosti</verse>
				<verse number="15">a na nohou obuti pohotovostí pro evangelium pokoje.</verse>
				<verse number="16">K tomu všemu přiberte ještě štít víry, jímž byste mohli uhasiti všechny ohnivé šípy nešlechetníkovy.</verse>
				<verse number="17">A vezměte přilbici spásy a meč Ducha, to jest slovo Boží!</verse>
				<verse number="18">Při každé modlitbě a prosbě vždycky se modlete upřímně! K tomu buďte bdělí a vytrvalí v modlitbě za všechny věřící</verse>
				<verse number="19">i za mne, aby mi bylo dáno slovo, když otvírám svá ústa, abych neohroženě hlásal tajemství evangelia –</verse>
				<verse number="20">jehož hlasatelem jsem (i) v okovech – a abych je tak hlásal neohroženě, jak je má povinnost.</verse>
				<verse number="21">Abyste pak také vy poznali moje postavení, jak se mi vede, všechno vám oznámí Tychikos, milovaný bratr a věrný služebník v Pánu.</verse>
				<verse number="22">Právě proto ho k vám posílám, abyste se dověděli, jak se máme, a aby potěšil vaše srdce.</verse>
				<verse number="23">Pokoj bratřím i láska (spojená) s vírou od Boha Otce a Pána Ježíše Krista!</verse>
				<verse number="24">Milost budiž se všemi, kdož nepomíjející láskou milují Pána našeho Ježíše Krista! [Amen.]</verse>
			</chapter>
		</book>
		<book number="50">
			<chapter number="1">
				<verse number="1">Pavel a Timothej, služebníci Ježíše Krista, všem věřícím v Kristu Ježíši s duchovními představenými a jáhny ve Filippách:</verse>
				<verse number="2">Milost vám a pokoj od Boha, Otce našeho, a od Pána Ježíše Krista.</verse>
				<verse number="3">Děkuji svému Bohu, kdykoliv si na vás vzpomenu.</verse>
				<verse number="4">A vždycky při všech svých modlitbách s radostí se modlím za vás vroucně za to,</verse>
				<verse number="5">že jste od prvního dne až dosud měli účast na hlásání evangelia Kristova.</verse>
				<verse number="6">Důvěřuji právě v to, že Ten, jenž započal ve vás dílo dobré, dokoná je (také) až do dne Krista Ježíše.</verse>
				<verse number="7">Vždyť je to pro mne spravedlivé, abych tak smýšlel o vás všech, poněvadž vás chovám v srdci, vás, kteří jste účastni mé milosti jak (nyní) v mých okovech, tak v hájení a utvrzování evangelia.</verse>
				<verse number="8">Neboť Bůh je mi svědkem, jak po vás všech toužím v srdci Ježíše Krista.</verse>
				<verse number="9">A o to se modlím, aby vaše láska víc a více vzrůstala v poznání a všelikém porozumění,</verse>
				<verse number="10">abyste schvalovali věci lepší, abyste byli čisti a bez hany ke dni Kristovu,</verse>
				<verse number="11">jsouce naplněni ovocem ospravedlnění skrze Ježíše Krista k slávě a k chvále Boží.</verse>
				<verse number="12">Chci však, bratří, abyste věděli, že moje postavení posloužilo spíše k rozšíření evangelia,</verse>
				<verse number="13">takže mezi celou císařskou stráží a všemi ostatními je zjevno, že jsem v okovech pro Krista.</verse>
				<verse number="14">A většina bratří v důvěře v Pána pro mé okovy se více osměluje mluviti beze strachu slovo Boží.</verse>
				<verse number="15">Někteří ovšem hlásají Krista také ze závisti a žárlivosti,</verse>
				<verse number="16">někteří však i z dobrého úmyslu;</verse>
				<verse number="17">jedni z lásky, poněvadž vědí, že jsem určen k obraně evangelia, druzí však ze sobectví hlásají Krista, ne z upřímné pohnutky, nýbrž domnívajíce se, že tím přitíží mým okovům.</verse>
				<verse number="18">Co z toho? Jen když se všemi způsoby, ať pod (nějakou) záminkou nebo upřímně, hlásá Kristus! A z toho se raduji, ale také budu se radovati.</verse>
				<verse number="19">Vím totiž, že mi to vaší modlitbou a přispěním Ducha Ježíše Krista bude ke spáse,</verse>
				<verse number="20">a to jak očekávám a doufám, že v ničem nebudu zahanben, ale že Kristus zcela neohroženě jako vždy, tak i nyní bude oslaven na mém těle, ať (mým) životem nebo (mou) smrtí.</verse>
				<verse number="21">Vždyť pro mne život je Kristus a smrt zisk.</verse>
				<verse number="22">Mám-li však žíti, znamená to pro mne plodnou práci. A tak nevím, co bych vyvolil.</verse>
				<verse number="23">Táhne však mě to na obě strany: toužím odejiti odtud a býti s Kristem – to by bylo mnohem lepší –</verse>
				<verse number="24">avšak zůstati na živu je potřebnější pro vás.</verse>
				<verse number="25">A to bezpečně vím, že zůstanu a pobudu kvůli vám všem k vašemu prospěchu a k (vaší) radosti ve víře,</verse>
				<verse number="26">aby se vaše chlouba rozhojnila v Kristu Ježíši skrze mne mým opětným příchodem k vám.</verse>
				<verse number="27">Jenom žijte důstojně evangelia Kristova, abych, ať přijdu a uvidím vás, nebo ať budu vzdálen, slyšel o vás, že pevně stojíte v jednom duchu, že jednomyslně zápasíte za víru v evangelium</verse>
				<verse number="28">a že se nedáváte ničím zastrašovat od protivníků. To jest pro ně znamením (jejich) záhuby, (pro vás) však vaší spásy, a to od Boha.</verse>
				<verse number="29">Neboť vám byla pro Krista dána milost nejen v něho věřiti, nýbrž pro něho i trpěti.</verse>
				<verse number="30">Máte týž zápas, jaký jste viděli na mně a jak nyní o mně slyšíte.</verse>
			</chapter>
			<chapter number="2">
				<verse number="1">Platí-li tedy nějaká útěcha v Kristu, platí-li nějaká laskavá domluva, platí-li nějaké společenství Ducha a nějaká milosrdná láska,</verse>
				<verse number="2">naplňte mou radost tak, abyste byli téže mysli, téže lásky, svorní a jednomyslně smýšleli.</verse>
				<verse number="3">Nic (nedělejte) ze sobectví nebo ze ctižádostivosti, ale pokorně važte si jeden druhého více než sebe,</verse>
				<verse number="4">hledíce každý ne (jen) na své věci, nýbrž také na věci jiných!</verse>
				<verse number="5">To smýšlení mějte v sobě, které bylo i v Kristu Ježíši!</verse>
				<verse number="6">On totiž, ač božské přirozenosti, nepokládal za lup to, že je roven Bohu,</verse>
				<verse number="7">nýbrž sebe samého zmařil, přijav přirozenost nevolníka tím, že se stal podobným lidem a v svém zevnějšku byl shledán jako člověk.</verse>
				<verse number="8">Ponížil sebe samého, stav se poslušným až k smrti, a to k smrti kříže.</verse>
				<verse number="9">Proto ho také Bůh povýšil a dal mu jméno, které je nad všechna jména;</verse>
				<verse number="10">aby ve jménu Ježíšově pokleklo veškeré koleno na nebi, na zemi i v podsvětí;</verse>
				<verse number="11">a aby každý jazyk vyznával k slávě Boha Otce, že Ježíš Kristus je Pán.</verse>
				<verse number="12">Proto, moji miláčkové, jako jste vždycky poslechli, pracujte nejen v mé přítomnosti, nýbrž mnohem více i nyní v mé nepřítomnosti s bázní a třesením o své spáse!</verse>
				<verse number="13">Neboť Bůh je to, jenž působí ve vás, jak se mu líbí, že chcete i konáte.</verse>
				<verse number="14">Všecko čiňte bez reptaní a bez průtahu,</verse>
				<verse number="15">abyste byli bezúhonní a čistí a byli neposkvrněnými dítkami Božími uprostřed nešlechetného a převráceného pokolení, mezi nímž vy svítíte jako světla ve vesmíru,</verse>
				<verse number="16">držíce se slova života, a to k mé chloubě ke dni Kristovu, že jsem neběžel nadarmo, ani se nadarmo nenamáhal.</verse>
				<verse number="17">A byť bych musel svou krev v oběť prolévat, budu se radovati nad obětí a službou vaší víry, a to budu se radovati s vámi se všemi.</verse>
				<verse number="18">Podobně se však radujte i vy, a to se mnou se radujte!</verse>
				<verse number="19">Doufám v Pánu Ježíši, že brzy pošlu k vám Timotheje, abych i já poznal, jak se vede vám, a byl dobré mysli.</verse>
				<verse number="20">Nemám totiž nikoho (jiného), kdo by stejně smýšlel a kdo by se tak upřímně o vaše věci staral,</verse>
				<verse number="21">neboť všichni myslí jen na své věci a ne na věci Ježíše Krista.</verse>
				<verse number="22">Jak se on osvědčil, víte. Vždyť jako syn otci, tak mi sloužil při hlásání evangelia.</verse>
				<verse number="23">Toho tedy, jak doufám, pošlu [k vám] hned, jak uvidím, co se stane se mnou.</verse>
				<verse number="24">Důvěřuji však v Pánu, že také sám [k vám] brzy přijdu.</verse>
				<verse number="25">Za potřebné však pokládám poslati k vám Epafrodita, svého bratra, spolupracovníka i spolubojovníka, kterého vy jste vyslali, aby mi v mé nouzi posloužil.</verse>
				<verse number="26">Toužil totiž po vás všech a byl smuten, že jste uslyšeli, že se rozstonal.</verse>
				<verse number="27">On se skutečně rozstonal na smrt, ale Bůh se nad ním smiloval, a nejen nad ním, nýbrž i nade mnou, abych neměl zármutek na zármutek.</verse>
				<verse number="28">Tím spěšněji ho proto posílám, abyste se zaradovali, až ho opět spatříte, a já abych byl klidnější.</verse>
				<verse number="29">Přijměte ho tedy v Pánu se vší radostí a mějte takové (muže) v úctě!</verse>
				<verse number="30">Neboť pro dílo Kristovo se vydal až do nebezpečí smrti a svůj život vydal v sázku, aby nahradil vaši nepřítomnost ve službě pro mne.</verse>
			</chapter>
			<chapter number="3">
				<verse number="1">Konečně, bratří, radujte se v Pánu! Psáti vám zase o týchž věcech není pro mne obtížné, ale pro vás potřebné.</verse>
				<verse number="2">Chraňte se těch psů, chraňte se těch špatných dělníků, chraňte se té zkomolené obřízky!</verse>
				<verse number="3">Neboť obřízkou (pravou) jsme totiž my, kdož sloužíme duchem Bohu a honosíme se v Kristu Ježíši a neskládáme svou důvěru v tělo,</verse>
				<verse number="4">ač já bych měl příčinu důvěřovati i v tělo.</verse>
				<verse number="5">Myslí-li někdo jiný, že může skládati důvěru v tělo, já tím spíše.</verse>
				<verse number="6">Byl jsem obřezán osmého dne, jsem z izraelského národa, z pokolení Benjaminova, jsem Hebrej z Hebrejů, co do zákona byl jsem farizej, co do horlivosti pronásledovatel Církve [Boží] a co do spravedlnosti, jak ji předpisoval zákon, žil jsem bez úhony.</verse>
				<verse number="7">Avšak co mi bylo ziskem, to jsem se naučil pokládat pro Krista za škodu.</verse>
				<verse number="8">Ano, já pokládám to všechno proti vznešenosti poznání Ježíše Krista, Pána svého, za škodu. Pro něho jsem se všeho toho vzdal a pokládám to za brak, abych získal Krista a osvědčil se v něm takovým,</verse>
				<verse number="9">že bych neměl své ospravedlnění ze zákona, nýbrž z víry v Krista [Ježíše], to ospravedlnění, které jest od Boha na základě víry, (a to proto),</verse>
				<verse number="10">abych poznal jej i moc jeho zmrtvýchvstání a účast v jeho utrpení, protože jemu chci býti podoben i v smrti.</verse>
				<verse number="11">Tak snad dosáhnu vzkříšení z mrtvých.</verse>
				<verse number="12">(Pravím to) ne, že bych byl již dosáhl (svého cíle) nebo že bych byl již dokonalý, nýbrž usiluji o to, abych to uchvátil, ježto byl jsem také uchvácen Ježíšem Kristem.</verse>
				<verse number="13">Bratří, já se nevynáším, že bych již dosáhl (cíle). Jedno však (činím): Zapomínaje na to, co je za mnou, usiluji o to, co je přede mnou.</verse>
				<verse number="14">K cíli se ženu za odměnou nebeského povolání od Boha v Kristu Ježíši.</verse>
				<verse number="15">Tak tedy smýšlejme všichni, kteří jsme dokonalí – a jestliže v něčem smýšlíte jinak, o tom vás poučí Bůh –</verse>
				<verse number="16">jenom buďme v tom, k čemu jsme (již) dospěli, jedné mysli a podle téhož pravidla kráčejme dále!</verse>
				<verse number="17">Buďte mými následovníky, bratří, a patřte na ty, kdož tak žijí, jak máte příklad na nás!</verse>
				<verse number="18">Neboť mnoho žije těch – o nich jsem vám často vyprávěl, nyní pak i se slzami pravím, že jsou nepřáteli kříže Kristova –</verse>
				<verse number="19">jejichž konec je zahynutí, jejichž bůh je břicho a jejichž sláva je v jejich vlastní hanbě, těch (totiž), kteří myslí na pozemské věci.</verse>
				<verse number="20">Vždyť naše vlast je v nebesích, odkud také očekáváme Spasitele, Pána [našeho] Ježíše Krista.</verse>
				<verse number="21">Ten promění mocí, již si může všechno podrobili, pomíjející naše tělo, aby bylo podobné jeho oslavenému tělu.</verse>
			</chapter>
			<chapter number="4">
				<verse number="1">Proto, moji toužebně milovaní bratří, má radosti a má koruno, tak stůjte pevně v Pánu, miláčkové!</verse>
				<verse number="2">Evodii žádám i Syntychu žádám, aby byli jednoho smýšlení v Pánu.</verse>
				<verse number="3">Ano i tebe prosím, vážený Synzygu, pomáhej jim, neboť ony se mnou i s Klementem a ostatními mými spolupracovníky pracovaly v šíření evangelia. Jejich jména jsou v knize života.</verse>
				<verse number="4">Radujte se v Pánu vždycky! Opakuji: Radujte se!</verse>
				<verse number="5">Vaše laskavost budiž známa všem lidem; Pán je blízko!</verse>
				<verse number="6">O nic nepečujte úzkostlivě, nýbrž v každé modlitbě a prosbě přednášejte své žádosti Bohu s díkůčiněním!</verse>
				<verse number="7">A pokoj Boží, převyšující všechno pomyšlení, ochrání vaše srdce i vaše myšlenky v Kristu Ježíši.</verse>
				<verse number="8">Konečně, bratří, myslete na to všechno, co je pravdivé, co čisté, co spravedlivé, co svaté, co příjemné, co dobré pověsti, dále na všecko, co je ctnostné, a co chvály hodné!</verse>
				<verse number="9">To konejte, čemu jste se naučili a co jste přijali, uslyšeli a viděli na mně! A Bůh pokoje bude s vámi.</verse>
				<verse number="10">Zaradoval jsem se v Pánu velice, že jste již konečně přišli do dobrého postavení, abyste na mne pamatovali. Pamatovali jste na to také (dříve), ale neměli jste k tomu příležitost.</verse>
				<verse number="11">Nepravím to pro nedostatek, neboť já jsem se naučil vystačit s tím, co mám.</verse>
				<verse number="12">Dovedu i nouzi trpěti, dovedu i hojnost míti. V každém případě a ve všech okolnostech jsem vycvičen býti syt i hladov i hojnost míti i nedostatek trpěti.</verse>
				<verse number="13">Všecko mohu v Tom, jenž mě posiluje.</verse>
				<verse number="14">Avšak dobře jste učinili, že jste se mne v mé nouzi ujali.</verse>
				<verse number="15">Víte přece i vy, Filippané, když jsem začal hlásat evangelium a pak opustil Makedonii, že se žádná křesťanská obec nezúčastnila se mnou účtování příjmů a vydání, leda vy jediní;</verse>
				<verse number="16">(víte), že také do Soluně jste mi poslali něco pro mou potřebu, a to ne jednou.</verse>
				<verse number="17">(Píši to), ne že bych nyní toužil po daru, nýbrž že chci, aby velký zisk byl připsán k vašemu dobru.</verse>
				<verse number="18">Mám všechno, ano mám přebytek! Jsem bohat, poněvadž jsem obdržel od Epafrodita váš dar jako líbezně vonící oběť, Bohu příjemnou a milou.</verse>
				<verse number="19">Bůh můj ať splní všechnu vaši touhu podle svého bohatství ve slávě v Kristu Ježíši!</verse>
				<verse number="20">Bohu, Otci našemu, budiž sláva na věky věků! Amen.</verse>
				<verse number="21">Pozdravujte každého věřícího v Kristu Ježíši!</verse>
				<verse number="22">Pozdravují vás bratří, kteří jsou se mnou. Pozdravují vás všichni věřící, zvláště ti, kteří jsou z domu císařova.</verse>
				<verse number="23">Milost Pána [našeho] Ježíše Krista budiž s vámi! Ti Amen.</verse>
			</chapter>
		</book>
		<book number="51">
			<chapter number="1">
				<verse number="1">Pavel, vůlí Boží apoštol Ježíše Krista, a bratr Timothej</verse>
				<verse number="2">svatým a věřícím bratřím v Kristu [Ježíši] v Kolossách:</verse>
				<verse number="3">Milost vám a pokoj od Boha, Otce našeho, [a od Pána Ježíše Krista]. Díky vzdáváme Bohu, Otci Pána našeho Ježíše Krista, za vás vždycky při svých modlitbách.</verse>
				<verse number="4">Vždyť jsme uslyšeli o vaší víře v Krista Ježíše a o vaší lásce ke všem věřícím pro naději,</verse>
				<verse number="5">jejíž splnění je v nebesích. O té jste dříve uslyšeli skrze slovo pravdy, (to jest) skrze evangelium, které proniklo k vám.</verse>
				<verse number="6">Jako po celém světě, tak i u vás roste a přináší užitek ode dne, kdy jste je uslyšeli a poznali Boží milost v pravdě,</verse>
				<verse number="7">jak jste se tomu naučili od Epafry, našeho milého spoluslužebníka. On je vaším věrným služebníkem Krista [Ježíše],</verse>
				<verse number="8">on nás také zpravil o vaší duchovní lásce.</verse>
				<verse number="9">Proto i my od té doby, co jsme o tom zvěděli, nepřestáváme se modliti a prositi za vás, abyste byli naplněni dokonalým poznáním jeho vůle s veškerou moudrostí a duchovní rozumností; (a to proto),</verse>
				<verse number="10">abyste žili důstojně Boha tak, abyste se mu ve všem líbili. Ve všech dobrých skutcích přinášejte užitek a prospívejte skrze poznání Boha,</verse>
				<verse number="11">jsouce posilňování vší silou podle moci jeho velebnosti k veškeré vytrvalosti a trpělivosti.</verse>
				<verse number="12">S radostí děkujte [Bohu] Otci, který nás uzpůsobil k tomu, abychom měli účast na podíle věřících ve světle.</verse>
				<verse number="13">On nás vytrhl z moci temnoty a přenesl do království svého milovaného Syna.</verse>
				<verse number="14">V něm máme vykoupení [skrze jeho krev], odpuštění hříchů.</verse>
				<verse number="15">On jest obraz neviditelného Boha, prvorozený ze všeho tvorstva.</verse>
				<verse number="16">Vždyť v něm bylo stvořeno všecko na nebi i na zemi: viditelné i neviditelné; ať jsou to trůny nebo panstva nebo knížectva nebo mocnosti. Všecko je stvořeno skrze něho a pro něho.</verse>
				<verse number="17">A On stojí v čele všeho a všecko má v něm své trvání.</verse>
				<verse number="18">A On je hlavou těla, (to je) Církve. On je počátek, prvorozený z mrtvých (vstalých), aby ve všem měl přednost.</verse>
				<verse number="19">Neboť se zalíbilo (Otci), aby v něm přebývala plnost všeho</verse>
				<verse number="20">a aby skrze něho smířil všecko se sebou, i co je na zemi, i co je na nebi, tím, že sjednal pokoj krví na jeho kříži.</verse>
				<verse number="21">Také vás, kteří jste mu byli kdysi odcizeni a byli jste zlými činy nepřátelsky smýšlející,</verse>
				<verse number="22">nyní usmířil smrtí svého lidského těla, aby vás před sebou učinil svatými, neposkvrněnými a bezúhonnými,</verse>
				<verse number="23">jen když zůstáváte opření a pevní ve víře, nedávajíce se odvrátiti od naděje z evangelia, které jste slyšeli, které bylo hlásáno mezi vším tvorstvem pod nebem. Já, Pavel, jsem jeho služebníkem.</verse>
				<verse number="24">Nyní se raduji z utrpení pro vás a doplňuji na svém těle to, co zůstává (trpěti) z útrap Kristových pro jeho tělo, to jest pro Církev.</verse>
				<verse number="25">Jejím služebníkem jsem se já stal podle ustanovení Božího, jímž jsem pověřen ve váš prospěch, abych naplnil slovo Boží,</verse>
				<verse number="26">totiž tajemství, které bylo od věků a od pokolení skryto, nyní však bylo zjeveno jeho věřícím.</verse>
				<verse number="27">Těm chtěl Bůh uvésti ve známost, jaké bohatství slávy je (skryto) pro pohany v tajemství: Kristus je mezi vámi, naděje na slávu.</verse>
				<verse number="28">Jeho my hlásáme, napomínajíce každého člověka a učíce každého člověka vší moudrosti, abychom každého člověka učinili dokonalým v Kristu [Ježíši].</verse>
				<verse number="29">Proto se také lopotím a zápasím podle jeho síly, která ve mně mocně působí.</verse>
			</chapter>
			<chapter number="2">
				<verse number="1">Chci totiž, abyste věděli, jakou starost mám o vás a o Laodicijské i o všechny, kdož mě ještě osobně neznají,</verse>
				<verse number="2">aby byli povzbuzeni v svém srdci a spojeni láskou (dospěli) také k celému bohatství plného porozumění a k poznání tajemství Boha [Otce] a Krista [Ježíše].</verse>
				<verse number="3">Vněm jsou skryty všechny poklady moudrosti a vědění.</verse>
				<verse number="4">Toto pravím, aby vás nikdo nemátl vyumělkovanými řečmi.</verse>
				<verse number="5">Neboť ačkoliv jsem tělem vzdálen, duchem jsem přece u vás a s radostí patřím na váš dobrý stav a na pevnou vaši víru v Krista.</verse>
				<verse number="6">Jako jste tedy přijali Krista Ježíše jako Pána, tak v něm žijte,</verse>
				<verse number="7">v něm jsouce vkořeněni a na něm zbudováni; a buďte pevní ve víře, jak jste v ní byli vyučeni, a oplývejte [v něm] vděčností!</verse>
				<verse number="8">Hleďte, ať vás nikdo neošálí světskou moudrostí a lichým klamem, který se opírá o lidské podání, o živly světa, ale ne o Krista!</verse>
				<verse number="9">Neboť v něm přebývá podstatně všechna plnost božství,</verse>
				<verse number="10">a v něm jste (i vy) dosáhli plnosti, neboť On je hlavou všeho knížectva a veškeré mocnosti.</verse>
				<verse number="11">V něm jste byli také obřezáni obřízkou, která se nevykonává rukama, nýbrž záleží v odložení tělesnosti, (totiž) obřízkou Kristovou.</verse>
				<verse number="12">S ním jste byli také pohřbeni na křtu, v něm jste byli též vzkříšeni vírou v moc Boha, který ho vzkřísil z mrtvých.</verse>
				<verse number="13">Také vás, když jste byli hříchy a svým neobřezaným tělem mrtvi, oživil spolu s ním.</verse>
				<verse number="14">Odpustil vám všecky poklesky tím, že zničil dlužní úpis, jenž svými ustanoveními svědčil proti nám, a proto byl nám nepřátelský. A ten nadobro zrušil, přibiv jej na kříž;</verse>
				<verse number="15">a odzbrojiv knížectva a mocnosti, postavil je zjevně na odiv a oslavil v něm vítězství nad nimi.</verse>
				<verse number="16">Nikdo ať vás tedy nesoudí pro pokrm nebo pro nápoj nebo pro předpisy o svátcích nebo o novoluní nebo o sobotě!</verse>
				<verse number="17">To je (jen) stínem budoucích věcí, skutečností však je Kristus.</verse>
				<verse number="18">Ať vás nesvádí nikdo, kdo si libuje v „pokoře“ a uctívání andělů, honosí se viděními, bez důvodu se nadýmá smyslem svého těla a nedrží se hlavy.</verse>
				<verse number="19">Z ní (přece) roste celé tělo, jsouc klouby a svazy spojováno a udržováno, vzrůstem, jejž dává Bůh.</verse>
				<verse number="20">Jestliže jste tedy s Kristem zemřeli živlům tohoto světa, proč si ještě, jako byste žili ve světě, necháváte předpisovati:</verse>
				<verse number="21">„(Po tom) nesahejte!“ „(Z toho) nejezte!“ „(Toho) se nedotýkejte!“?</verse>
				<verse number="22">Ty věci jsou vesměs samým užíváním určeny ke zkáze; (jsou to) lidské předpisy a nauky.</verse>
				<verse number="23">Činí dojem moudrosti jako projev „zbožnosti, pokory a umrtvování těla“, ale nejsou ke cti, nýbrž k tělesnému ukojení.</verse>
			</chapter>
			<chapter number="3">
				<verse number="1">Jestliže jste tedy povstali s Kristem, hledejte to, co je shůry, kde Kristus sedí na pravici Boží!</verse>
				<verse number="2">Usilujte o to, co je shůry, ne o to, co je na zemi!</verse>
				<verse number="3">Vždyť jste zemřeli a váš život je skryt s Kristem v Bohu.</verse>
				<verse number="4">Až se zjeví Kristus, váš život, tehdy i vy se ukážete s ním ve slávě.</verse>
				<verse number="5">Nuže, umrtvěte, co je ve vašich údech pozemského: smilstvo, nečistotu, chlípnost, zlou žádostivost a lakotu, která je modloslužbou!</verse>
				<verse number="6">Vždyť pro tyto věci přichází hněv Boží na syny nevěřící.</verse>
				<verse number="7">V těch (neřestech) jste trávili kdysi i vy svůj život.</verse>
				<verse number="8">Nyní však odložte od sebe i vy to všecko: hněv, prchlivost, zlobu, nactiutrhání a potupné řeči ze svých úst!</verse>
				<verse number="9">Neobelhávejte se vespolek; vždyť jste svlékli se sebe starého člověka s jeho skutky</verse>
				<verse number="10">a oblékli jste nového člověka, jenž se stále zdokonaluje v poznání podle obrazu svého Stvořitele.</verse>
				<verse number="11">Tu neplatí Řek a Žid, obřezaný a neobřezaný, barbar a Skytha, otrok a pán, nýbrž vším a ve všech je Kristus.</verse>
				<verse number="12">Oblecte se tedy jako vyvolení Boží, svatí a milí, v srdečné milosrdenství, dobrotu, pokoru, mírnost a shovívavost,</verse>
				<verse number="13">snášejíce jeden druhého a odpouštějíce si vespolek, má-li někdo žalobu proti druhému. Jakož i Pán odpustil vám, tak i vy (odpouštějte)!</verse>
				<verse number="14">Nad to všechno však mějte lásku, která je poutem dokonalosti!</verse>
				<verse number="15">A pokoj Kristův, k němuž jste byli také povoláni jako jedno tělo, ať vládne ve vašich srdcích! A buďte vděčni!</verse>
				<verse number="16">Slovo Kristovo přebývej ve vás hojně, abyste se ve vší moudrosti navzájem poučovali a povzbuzovali žalmy, chvalozpěvy a duchovními písněmi, v milosti je zpívajíce Bohu v svých srdcích.</verse>
				<verse number="17">A cokoli mluvíte nebo činíte, vše čiňte ve jménu Pána Ježíše [Krista], děkujíce Bohu Otci skrze něho!</verse>
				<verse number="18">Ženy, buďte poddány svým mužům, jak se sluší v Pánu!</verse>
				<verse number="19">Muži, milujte své manželky a nebuďte k nim nevlídní!</verse>
				<verse number="20">Dítky, poslouchejte své rodiče ve všem, neboť to je milé Pánu!</verse>
				<verse number="21">Otcové, nepopouzejte své dítky k nevoli, aby nemalomyslněly!</verse>
				<verse number="22">Služebníci, poslouchejte ve všem své pozemské pány, sloužíce ne na oko, chtějíce se zalíbiti lidem, nýbrž (služte) upřímným srdcem, bojíce se Boha!</verse>
				<verse number="23">Cokoliv konáte, konejte ze srdce rádi jako pro Pána a ne pro lidi;</verse>
				<verse number="24">vždyť víte, že od Pána dostanete v odplatu dědictví. Služte Kristu Pánu!</verse>
				<verse number="25">Neboť kdo činí křivdu, dostane trest za křivdu. U Boha není stranictví.</verse>
			</chapter>
			<chapter number="4">
				<verse number="1">Páni, prokazujte služebníkům, co je spravedlivé a slušné! Vězte, že také vy máte Pána na nebi!</verse>
				<verse number="2">Buďte vytrvalí na modlitbách! Při nich buďte bdělí a vděční!</verse>
				<verse number="3">Modlete se také za nás, aby Bůh otevřel našemu slovu dveře, abychom mohli hlásati tajemství Kristovo, pro které jsem také uvězněn,</verse>
				<verse number="4">abych je uváděl ve známost tak, jako mluviti je má povinnost.</verse>
				<verse number="5">Žijte moudře před těmi, kdož jsou mimo! Dobře užívejte času!</verse>
				<verse number="6">Vaše řeč budiž vždycky laskavá, okořeněná solí, a musíte věděti, jak máte odpovídati jednomu každému.</verse>
				<verse number="7">O mém postavení vám všechno oznámí Tychikos, milovaný bratr, věrný pomocník a spolupracovník v Pánu.</verse>
				<verse number="8">Právě proto ho k vám posílám, abyste poznali, jak se nám vede, a aby potěšil vaše srdce.</verse>
				<verse number="9">S ním (posílám) Onesima, milého a věrného bratra, vašeho krajana. Ti vám povědí všecko, co se tu děje.</verse>
				<verse number="10">Pozdravuje vás Aristarchos, můj spoluvězeň, a Marek, příbuzný Barnabášův – o něm jste dostali pokyn; přijde-li k vám, přijměte ho –</verse>
				<verse number="11">a Jesus příjmením Justus. Ti jsou mými jedinými spolupracovníky z obřízky pro království Boží a stali se mi útěchou.</verse>
				<verse number="12">Pozdravuje vás váš krajan Epafras, služebník Krista Ježíše. Vždycky je starostlivý o vás při modlitbách, abyste stáli pevně jako dokonalí a plnili ve všem vůli Boží.</verse>
				<verse number="13">O něm totiž vydávám svědectví, že si dává hodně práce pro vás i pro ty, kdož jsou v Laodiceji a v Hierapoli.</verse>
				<verse number="14">Pozdravuje vás milý Lukáš, lékař, a Demas.</verse>
				<verse number="15">Pozdravujte bratry v Laodiceji, zvláště Nymfu a věřící (shromážděné) v jeho domě!</verse>
				<verse number="16">A až bude tento list přečten u vás, dejte jej přečisti také křesťanské obci laodicejské a list z Laodiceje přečtěte si také vy!</verse>
				<verse number="17">A řekněte Archippovi: „Hleď, abys dobře zastával úřad, který jsi dostal v Pánu!“</verse>
				<verse number="18">Pozdrav mou rukou, Pavlovou: Pamatujte na mé okovy! Milost s vámi! [Amen.]</verse>
			</chapter>
		</book>
		<book number="52">
			<chapter number="1">
				<verse number="1">Pavel, Silvan a Timothej křesťanské obci soluňské (žijící) v Bohu Otci a v Pánu Ježíši Kristu: Milost vám a pokoj!</verse>
				<verse number="2">Díky vzdáváme Bohu vždycky za vás všechny, kdykoliv si na vás vzpomínáme při svých modlitbách.</verse>
				<verse number="3">Bez ustání se před naším Bohem a Otcem rozpomínáme na vaši účinnou víru, na vaši obětavou lásku i na vytrvalou vaši naději v Pána našeho Ježíše Krista.</verse>
				<verse number="4">Víme totiž, bratří Bohem milovaní, o vašem vyvolení.</verse>
				<verse number="5">Vždyť naše evangelium se nedostalo k vám toliko v slově, nýbrž i v moci a v Duchu svatém a v plné přesvědčivosti, jakož víte, jakými jsme byli mezi vámi pro vás.</verse>
				<verse number="6">A vy jste se stali následovníky našimi i Pána, protože jste přijali slovo přes četná soužení s radostí v Duchu svatém,</verse>
				<verse number="7">takže jste se stali vzorem všem věřícím v Makedonii a v Achaji.</verse>
				<verse number="8">Vždyť od vás se rozšířilo slovo Páně nejen v Makedonii a v Achaji, nýbrž i na každé místo se roznesla (zpráva) o vaší víře v Boha, takže nám není potřebí o tom něco mluviti.</verse>
				<verse number="9">(Lidé) sami totiž vypravují o nás, jaký byl náš příchod k vám, a jak jste se obrátili od model k Bohu,</verse>
				<verse number="10">abyste sloužili živému a pravému Bohu, a s nebes očekávali jeho Syna, kterého vzkřísil z mrtvých, (totiž) Ježíše, jenž nás vysvobodil od budoucího hněvu.</verse>
			</chapter>
			<chapter number="2">
				<verse number="1">Sami zajisté víte, bratří, že náš příchod k vám nebyl bez užitku.</verse>
				<verse number="2">Ačkoliv jsme, jak víte, předtím ve Filippách trpěli a byli pohaněni, přece jsme se vzmužili v Bohu našem, abychom vám hlásali evangelium Boží při mnohé starosti.</verse>
				<verse number="3">Vždyť naše kázání není z podvodných nebo z nekalých úmyslů nebo ze lsti,</verse>
				<verse number="4">nýbrž tak mluvíme, jak nás za hodny uznal Bůh, abychom byli pověřeni hlásáním evangelia, ne jako takoví, kteří se chtějí líbiti lidem, nýbrž Bohu, jenž zkoumá naše srdce.</verse>
				<verse number="5">Nikdy zajisté, jak víte, neužili jsme lichotivých slov, ani ziskuchtivé záminky – Bůh je svědek!</verse>
				<verse number="6">Ani jsme nehledali slávu u lidí ani u vás ani u jiných.</verse>
				<verse number="7">Ačkoliv jsme jako apoštolové Kristovi mohli vám býti na obtíž, stali jsme se mezi vámi maličkými, jako když matka chová své dítky.</verse>
				<verse number="8">Tak jsme toužili po vás, že jsme byli hotovi podati vám nejen evangelium Boží, nýbrž i sebe samé, protože jste se nám stali milými.</verse>
				<verse number="9">Pamatujete si zajisté, bratří, na naši práci a námahu. Ve dne i v noci pracujíce, abychom nikomu z vás nebyli na obtíž, kázali jsme vám evangelium Boží.</verse>
				<verse number="10">Vy i Bůh jste svědky, jak svatě, spravedlivě a bezúhonně jsme se chovali k vám, kteří jste uvěřili.</verse>
				<verse number="11">Vždyť víte, jak jsme jednoho každého z vás – jako otec své dítky – napomínali, povzbuzovali a zapřísahali,</verse>
				<verse number="12">abyste žili život důstojný toho Boha, který vás povolal do svého království a své slávy.</verse>
				<verse number="13">Proto také my děkujeme Bohu bez ustání (za to), že jste slovo evangelia Božího, které jste od nás slyšeli, přijali nikoli jako slovo lidské, nýbrž – jak vpravdě jest – jako slovo Boží. Ono se také jeví skutky u vás, kteří věříte.</verse>
				<verse number="14">Neboť vy, bratři, stali jste se následovníky křesťanských obcí Božích v Judsku (shromážděných) v Kristu Ježíši. Vždyť jste přece utrpěli od svých soukmenovců totéž, co i oni od židů.</verse>
				<verse number="15">Ti zabili dokonce i Pána Ježíše a proroky a nás pronásledovali. Bohu nejsou milí a na všechny lidi nevraží.</verse>
				<verse number="16">Nám totiž zabraňují kázati pohanům, aby došli spásy. Tak jen stále naplňují míru svých hříchů. Ale hněv [Boží], jenž na ně přišel, dosáhl vrcholu.</verse>
				<verse number="17">My však, bratří, byvše odloučeni od vás na krátkou dobu – tělem, nikoliv však srdcem – usilovali jsme s tím větší touhou vás opět spatřit.</verse>
				<verse number="18">Proto jsme chtěli přijíti k vám, totiž já, Pavel, a to ne jednou, nýbrž několikrát, ale satan nám v tom zabránil.</verse>
				<verse number="19">Neboť kdo je naší nadějí, naší radostí nebo korunou chlouby, ne-li také vy, před Pánem naším Ježíšem [Kristem] při jeho příchodu?</verse>
				<verse number="20">Vy jste skutečně naší slávou i radostí.</verse>
			</chapter>
			<chapter number="3">
				<verse number="1">Protože jsme to nemohli déle vydržet, rozhodli jsme se zůstati v Athénách samotni</verse>
				<verse number="2">a poslali jsme Timotheje, svého bratra a Božího služebníka v hlásání evangelia Kristova, aby vás utvrdil ve vaší víře a povzbudil v ní,</verse>
				<verse number="3">aby se nikdo nedal zviklati v těchto souženích. Vždyť sami víte, že jsou naším údělem;</verse>
				<verse number="4">neboť když jsme byli u vás, také jsme vám předpovídali, že přijdou na nás soužení, a tak se též, jak víte, stalo.</verse>
				<verse number="5">Proto také já, poněvadž jsem to nemohl déle vydržet, poslal jsem (jej), abych se dověděl o vaší víře, zdali snad vás nepokoušel pokušitel a nebude-li nadarmo naše námaha.</verse>
				<verse number="6">Nyní však, když Timothej od vás k nám přišel a přinesl nám radostnou zprávu o vaší víře a lásce i o tom, jak nás máte stále v dobré památce a že toužíte nás viděti stejně jako my vás,</verse>
				<verse number="7">potěšili jsme se proto z vás, bratří, při vší své nouzi a a tísni vaší vírou.</verse>
				<verse number="8">Neboť nyní žijeme, stojíte-li vy (pevně) v Pánu.</verse>
				<verse number="9">Ano, jaké díky můžeme vzdáti za vás k Bohu za všecku tu radost, kterou prožíváme pro vás před svým Bohem?</verse>
				<verse number="10">Ve dne v noci se modlíme co nejvroucněji, abychom vás spatřili a doplnili, co se (ještě) nedostává vaší víře.</verse>
				<verse number="11">Sám však Bůh, Otec náš, a Pán náš Ježíš [Kristus] uprav naši cestu k vám!</verse>
				<verse number="12">Vám ať Pán dopřeje, abyste oplývali víc a více láskou jeden ke druhému a ke všem, jak i my (ji máme) k vám.</verse>
				<verse number="13">Kéž utvrdí vaše srdce, abyste byli bezúhonní a svatí před Bohem a Otcem naším, až přijde Pán náš Ježíš [Kristus] se všemi svými svatými. [Amen.]</verse>
			</chapter>
			<chapter number="4">
				<verse number="1">Konečně, bratří, prosíme a napomínáme vás v Pánu Ježíši: Jak jste se naučili od nás, kterak máte žíti a líbiti se Bohu, a jak také žijete – (v tom) buďte vždy dokonalejší!</verse>
				<verse number="2">Víte zajisté, která přikázání jsem vám dal skrze Pána Ježíše.</verse>
				<verse number="3">To je totiž vůle Boží – vaše posvěcení:</verse>
				<verse number="4">Abyste se zdržovali smilstva, aby každý z vás dovedl ovládati své tělo ve svatosti a v počestnosti,</verse>
				<verse number="5">nikoliv ve vášnivé náruživosti, jako (činí) i pohani, kteří neznají Boha.</verse>
				<verse number="6">A nikdo aby v té věci nezkracoval a nepodváděl svého bratra, neboť mstitelem toho všeho je Pán, jak jsme vám dříve pověděli a důtklivě připomněli.</verse>
				<verse number="7">Vždyť nás nepovolal Bůh k nečistotě, nýbrž k posvěcení.</verse>
				<verse number="8">Proto kdo tím povoláním pohrdá, nepohrdá člověkem, nýbrž Bohem, který nám dal svého svatého Ducha.</verse>
				<verse number="9">O lásce bratrské však nemáme potřebí vám psáti, neboť sami jste se od Boha naučili milovat se vespolek.</verse>
				<verse number="10">Vždyť také to činíte ke všem bratřím po celé Makedonii. Prosíme vás však, bratří, buďte (v tom vždy) dokonalejší a vynasnažujte se žíti v pokoji,</verse>
				<verse number="11">konati své povinnosti a pracovati svýma rukama, jak jsme vám přikázali,</verse>
				<verse number="12">abyste žili čestně před těmi, kdož jsou mimo (Církev), a abyste nic cizího nepotřebovali.</verse>
				<verse number="13">Nechceme však, bratří, abyste byli v nevědomosti o těch, kdož zesnuli, abyste netruchlili (pro ně) jako ostatní, kteří nemají naděje.</verse>
				<verse number="14">Věříme-li totiž, že Ježíš zemřel a vstal z mrtvých, pak (věřme, že) Bůh skrze Ježíše s ním přivede k sobě i zesnulé.</verse>
				<verse number="15">Toto totiž pravím vám na základě slova Páně: My, kteří zůstaneme na živu, až do příchodu Ježíšova, nepředstihneme ty, kdož zesnuli.</verse>
				<verse number="16">Neboť Pán sám, až bude dán rozkaz a až zazní hlas archandělův a trouba Boží, sestoupí s nebe a v Kristu zemřelí vstanou nejdříve.</verse>
				<verse number="17">Potom my, kteří zůstaneme na živu, budeme spolu s nimi uchváceni v oblacích do vzduchu vstříc Kristu; a tak vždycky budeme s Pánem.</verse>
				<verse number="18">Potěšujte se tedy vespolek těmito slovy!</verse>
			</chapter>
			<chapter number="5">
				<verse number="1">O časech a chvílích (toho) nepotřebujete, bratří, abychom vám psali.</verse>
				<verse number="2">Vždyť sami dobře víte, že den Páně přijde tak jako zloděj v noci.</verse>
				<verse number="3">Když budou lidé říkati: „Jest pokoj a jistota,“ tu náhle přijde na ně záhuba, jako přicházejí porodní bolesti na ženu v požehnaném stavu, a neuniknou jí.</verse>
				<verse number="4">Vy však, bratří, nežijete ve tmě, aby vás ten den přepadl jako zloděj.</verse>
				<verse number="5">Neboť vy všichni jste děti světla, děti dne; nepatříme ani noci ani tmě.</verse>
				<verse number="6">Nuže tedy nespěme jako ostatní, nýbrž bděme a buďme střízliví!</verse>
				<verse number="7">Vždyť ti, kdož spí, spí v noci; a ti, kdož se opíjejí, opíjejí se v noci.</verse>
				<verse number="8">My však, protože patříme dni, buďme střízliví a vyzbrojme se pancířem víry a lásky a přilbou naděje ve spásu!</verse>
				<verse number="9">Vždyť Bůh nás neurčil ke hněvu, nýbrž abychom si získali spásu skrze Pána našeho Ježíše Krista.</verse>
				<verse number="10">On zemřel za nás, abychom my, ať bdíme, ať spíme, žili spolu s ním.</verse>
				<verse number="11">Proto potěšujte se vespolek a povznášejte Jeden druhého, jak (to) už činíte!</verse>
				<verse number="12">Žádáme však vás, bratří, abyste ctili ty, kdož pracují mezi vámi a jsou vašimi představenými v Pánu a vás napomínají,</verse>
				<verse number="13">a abyste si jich zvlášť vysoko vážili a (je) milovali pro jejich dílo. Mějte s nimi pokoj!</verse>
				<verse number="14">Prosíme však vás, bratří, kárejte neukázněné, povzbuzujte malomyslné, ujímejte se slabých, shovívaví buďte ke všem!</verse>
				<verse number="15">Hleďte, ať nikdo nikomu neodplácí zlým za zlé, nýbrž vždycky usilujte o to, co je dobré pro vás vespolek i pro všechny!</verse>
				<verse number="16">Vždycky se radujte,</verse>
				<verse number="17">bez ustání se modlete,</verse>
				<verse number="18">ve všem buďte vděčni, neboť to chce od vás všech Bůh v Kristu Ježíši.</verse>
				<verse number="19">Ducha nezhášejte,</verse>
				<verse number="20">(darem) prorokování nepohrdejte!</verse>
				<verse number="21">Všecko však zkoušejte; co je dobré, toho se držte!</verse>
				<verse number="22">Toho, co je jakkoli zlé, se zdržujte!</verse>
				<verse number="23">Sám Bůh pokoje ať vás dokonale posvětí, aby se váš duch zachoval bez poskvrny, vaše duše i vaše tělo bez úhony do příchodu Pána našeho Ježíše Krista!</verse>
				<verse number="24">Věrný je Ten, jenž vás povolal; On to i učiní.</verse>
				<verse number="25">Bratří, modlete se za nás!</verse>
				<verse number="26">Pozdravujte všechny bratry svatým polibkem!</verse>
				<verse number="27">Zapřísahám vás skrze Pána, aby se tento list přečetl všem [věřícím] bratřím!</verse>
				<verse number="28">Milost Pána našeho Ježíše Krista budiž s vámi! [Amen.]</verse>
			</chapter>
		</book>
		<book number="53">
			<chapter number="1">
				<verse number="1">Pavel, Silvan a Timothej křesťanské obci soluňské (žijící) v Bohu, v Otci našem, a v Pánu Ježíši Kristu:</verse>
				<verse number="2">Milost vám a pokoj od Boha, Otce [našeho], a od Pána Ježíše Krista.</verse>
				<verse number="3">Děkovati máme Bohu vždycky kvůli vám, bratří, jak je hodno, protože vaše víra víc a víc vzrůstá a vzájemné lásky u jednoho každého z vás přibývá.</verse>
				<verse number="4">Proto i my se honosíme vámi v křesťanských obcích Božích pro vaši vytrvalost a víru ve všech vašich pronásledováních a souženích, která snášíte.</verse>
				<verse number="5">V tom se ukazuje spravedlivý soud Boží, že máte býti uznáni hodnými království Božího, pro něž také trpíte.</verse>
				<verse number="6">Neboť odpovídá to Boží spravedlnosti, jestliže vašim sužovatelům odplatí soužením,</verse>
				<verse number="7">vám však, souženým, odpočinkem i s námi, až se jednou zjeví Pán Ježíš s nebe s anděly své moci v ohnivém plameni,</verse>
				<verse number="8">aby potrestal ty, kdož neznají Boha, a ty, kdož neposlouchají evangeliaPána našeho Ježíše [Krista].</verse>
				<verse number="9">Ti budou potrestáni záhubou věčnou, (odloučeni budou) od tváře Páně a od slávy jeho moci,</verse>
				<verse number="10">až přijde (totiž) v onen den, aby byl oslaven v svých svatých a ukázal se podivuhodně ve všech věřících, neboť u vás došlo víry naše svědectví.</verse>
				<verse number="11">Proto se také vždycky modlíme za vás, aby máš Bůh učinil vás hodnými svého povolání a mocně dovršil ve vás (svou) zálibu v dobru i činnou víru.</verse>
				<verse number="12">Aby tak bylo jméno Pána našeho Ježíše [Krista] oslaveno ve vás a vy v něm podle milosti Boha našeho a Pána Ježíše Krista.</verse>
			</chapter>
			<chapter number="2">
				<verse number="1">Bratří, pokud se týká příchodu Pána našeho Ježíše Krista a našeho spojení s ním, prosíme vás,</verse>
				<verse number="2">abyste se nedali hned pomásti na mysli nebo děsiti ani (prorockým) duchem ani slovem ani listem od nás prý poslaným, jako by onen den Páně (již) nastával.</verse>
				<verse number="3">Nedejte se jiným nijak svésti! Nejdříve totiž musí přijíti odpadnutí a objeviti se člověk hříchu, syn záhuby, protivník,</verse>
				<verse number="4">jenž se bude povyšovat nade všechno, co se jmenuje Bůh anebo čemu se vzdává božská pocta; dokonce se posadí v chrámě Božím a bude si počínati, jako by byl Bohem.</verse>
				<verse number="5">Nepamatujete se, že jsem vám to pravil, když jsem byl ještě u vás?</verse>
				<verse number="6">Také co (ho) nyní zdržuje, aby se zjevil (teprve) svým časem, víte.</verse>
				<verse number="7">Neboť skrytá bezbožnost (již) působí, jen je potřebí, aby ustoupil s cesty ten, kdo zdržuje.</verse>
				<verse number="8">A pak se objeví onen bezbožník. Ale Pán Ježíš ho zahubí dechem svých úst a zničí jasem při svém příchodu.</verse>
				<verse number="9">On však přijde podle působení satanova se vší mocí,</verse>
				<verse number="10">s podvodnými divy a zázraky a s všelikým hříšným podvodem pro ty, kdož hynou, a to proto, že si nepřisvojili lásku k pravdě, aby byli spaseni.</verse>
				<verse number="11">Proto nechá na ně Bůh působiti sílu klamu, takže uvěří lži.</verse>
				<verse number="12">Tak mají býti odsouzeni všichni, kdož neuvěřili pravdě, nýbrž zalíbili si v nepravosti. Potěcha pro věřící.</verse>
				<verse number="13">My však jsme povinni děkovali Bohu vždycky kvůli vám, od Boha milovaní bratří, že Bůh vás vyvolil od počátku ke spáse posvěcením Ducha a vírou v pravdu.</verse>
				<verse number="14">Proto také povolal vás skrze naše evangelium, abyste dosáhli slávy Pána našeho Ježíše Krista.</verse>
				<verse number="15">Nuže, bratří, stůjte pevně a zachovávejte podané nauky, kterým jste se naučili ať naším kázáním ať naším listem!</verse>
				<verse number="16">Sám Pán náš Ježíš Kristus a Bůh, Otec náš, který si nás zamiloval a v své milosti nám dal věčnou útěchu a dobrou naději, ať potěší vaše srdce a utvrdí v každém dobrém skutku i slově!</verse>
			</chapter>
			<chapter number="3">
				<verse number="1">Konečně, bratří, modlete se za nás, aby se slovo Páně šířilo a bylo oslavováno (jinde) jako i u vás,</verse>
				<verse number="2">a abychom byli osvobozeni od obtížných a zlých lidí, neboť se všichni neobracejí k víře.</verse>
				<verse number="3">Věrný však je Bůh! Ten vás utvrdí a ochrání od zlého.</verse>
				<verse number="4">Důvěřujeme však vám v Pánu, že naše příkazy plníte a budete plniti.</verse>
				<verse number="5">Pán ať vede vaše srdce k lásce Boží a k trpělivosti Kristově!</verse>
				<verse number="6">Přikazujeme však vám, bratří, ve jménu Pána našeho Ježíše Krista, abyste se stranili každého bratra, který žije nepořádně a nežije podle naučení, které dostali od nás.</verse>
				<verse number="7">Sami zajisté víte, jak máte nás následovati. Vždyť jsme nežili mezi vámi nepořádně,</verse>
				<verse number="8">ani jsme nejedli chléb zadarmo, nýbrž lopotně a namáhavě jsme ve dne v noci pracovali, abychom nebyli nikomu z vás na obtíž.</verse>
				<verse number="9">Ne jako bychom neměli (k tomu) právo, nýbrž abychom vám dali za příklad sebe, abyste nás následovali.</verse>
				<verse number="10">Vždyť i když jsme byli u vás, přikazovali jsme vám toto:,Kdo nechce pracovati, ať nejí!'</verse>
				<verse number="11">Doslechli jsme, že někteří mezi vámi žijí nepořádně a místo práce se zabývají všetečnými věcmi.</verse>
				<verse number="12">Takovým důrazně přikazujeme v Pánu Ježíši Kristu, ať pokojně pracují a jedí svůj chléb!</verse>
				<verse number="13">Vy pak, bratří, neustávejte činiti dobré!</verse>
				<verse number="14">Neposlouchá-li však někdo našeho písemného příkazu, pamatujte si ho a nestýkejte se s ním, aby byl zahanben.</verse>
				<verse number="15">Avšak nemějte ho za nepřítele, nýbrž kárejte ho jako bratra!</verse>
				<verse number="16">Sám Pán pokoje ať vám dá stálý pokoj na každém místě! Pán (budiž) s vámi se všemi!</verse>
				<verse number="17">Pozdravení mou rukou, Pavlovou. Toť znamení v každém listě; to je mé písmo.</verse>
				<verse number="18">Milost Pána našeho Ježíše Krista (budiž) s vámi se všemi! [Amen.]</verse>
			</chapter>
		</book>
		<book number="54">
			<chapter number="1">
				<verse number="1">Pavel, apoštol Ježíše Krista podle příkazu Boha, Spasitele našeho, a Krista Ježíše, naší naděje,</verse>
				<verse number="2">Timothejovi, svému milému synu ve víře: Milost, milosrdenství a pokoj od Boha Otce a Krista Ježíše, Pána našeho.</verse>
				<verse number="3">Při svém odchodu do Makedonie prosil jsem tě, abys zůstal v Efesu, abys jistým lidem zakázal učiti jinému učení</verse>
				<verse number="4">a zabývati se bájemi a nekonečnými rodokmeny. Takové věci vedou spíše k hádkám než k Božímu řádu spásy (založené) ve víře.</verse>
				<verse number="5">Cílem kázání je láska z čistého srdce, dobrého svědomí a nelíčené víry.</verse>
				<verse number="6">Od toho někteří pobloudili a přiklonili se k pošetilému mluvení.</verse>
				<verse number="7">Chtějí býti učiteli zákona, ale nerozumějí ani tomu, co mluví, ani tomu, co dokazují.</verse>
				<verse number="8">Víme však, že zákon je dobrý, užívá-li ho kdo náležitě</verse>
				<verse number="9">a ví-li, že zákon není dán pro spravedlivého, nýbrž pro nespravedlivé a nepoddajné, pro bezbožníky a hříšníky, pro nešlechetníky a hříchy poskvrněné, otcovrahy a matkovrahy, pro vražedníky,</verse>
				<verse number="10">smilníky, pro prznitele chlapců, pro obchodníky s otroky, pro lháře, křivopřísežníky a co jiného se ještě příčí zdravému učení.</verse>
				<verse number="11">(Tak je tomu) podle evangelia o slávě blaženého Boha, které mi bylo svěřeno.</verse>
				<verse number="12">Díky vzdávám Kristu Ježíši, Pánu našemu, jenž mě posilnil, za to, že mě uznal za věrného, ustanoviv mě pro (svou) službu,</verse>
				<verse number="13">přesto že jsem byl dříve rouhačem, pronásledovatelem a násilníkem. Ale došel jsem [Božího] smilování, poněvadž jsem jednal z nevědomosti v nevěře.</verse>
				<verse number="14">Proto se rozhojnila bohatě milost Pána našeho a s ní víra a láska v Kristu Ježíši.</verse>
				<verse number="15">Pravdivé je to slovo a zaslouží, aby bylo přijato, že (totiž) Kristus Ježíš přišel na tento svět spasit hříšníky; mezi nimi první jsem já.</verse>
				<verse number="16">Ale (právě) proto jsem došel milosrdenství, aby Kristus Ježíš na mně prvním ukázal veškerou svou shovívavost jako příklad těm, kdož v něho uvěří a dosáhnou života věčného.</verse>
				<verse number="17">Věčnému Králi, nesmrtelnému, [neviditelnému a jedinému Bohu budiž čest a sláva na věky věků! Amen.</verse>
				<verse number="18">Tento příkaz kladu ti na srdce, synu Timotheji, se zřetelem k prorockým slovům o tobě, abys podle nich dobrý boj bojoval, maje víru a dobré svědomí.</verse>
				<verse number="19">To někteří od sebe odvrhli a ztroskotali ve víře.</verse>
				<verse number="20">Mezi nimi jsou Hymeneos a Alexander; ty jsem vydal satanu, aby se odnaučili rouhání.</verse>
			</chapter>
			<chapter number="2">
				<verse number="1">Předem tedy (tě) napomínám, aby se konaly prosby a modlitby, prosebné a děkovné za všechny lidi,</verse>
				<verse number="2">za krále i za všechny vrchnosti, abychom vedli ve vší zbožnosti a počestnosti život tichý a pokojný.</verse>
				<verse number="3">Neboť to je dobré a příjemné před Bohem, Spasitelem naším.</verse>
				<verse number="4">Ten chce, aby všichni lidé byli spaseni a přišli k poznání pravdy.</verse>
				<verse number="5">Je totiž jeden Bůh, jeden i prostředník mezi Bohem a lidmi, člověk Kristus Ježíš,</verse>
				<verse number="6">jenž dal sebe samého v oběť jako výkupné za všechny.</verse>
				<verse number="7">To bylo v svůj čas zjeveno a já jsem byl ustanoven toho hlasatelem a apoštolem – mluvím pravdu, nelžu – učitelem pohanů v pravé víře.</verse>
				<verse number="8">Přeji si tedy, aby muži všude pozvedali k modlitbě ruce čisté, prosti hněvu a svárlivosti.</verse>
				<verse number="9">Podobně i ženy se mají zdobiti slušným oděvem stydlivě a skromně, a ne vrkoči a zlatem nebo perlami nebo drahým rouchem, nýbrž tím, co se sluší na ženy,</verse>
				<verse number="10">které chtějí žíti bohabojně, totiž dobrými skutky.</verse>
				<verse number="11">Žena ať se dá poučiti v tichosti se vší poddaností.</verse>
				<verse number="12">Veřejně vyučovati však ženě nedovoluji ani panovati nad mužem, nýbrž býti v tichosti.</verse>
				<verse number="13">Vždyť první byl stvořen Adam, potom Eva.</verse>
				<verse number="14">A ne Adam byl sveden, nýbrž žena byla svedena a přestoupila (zákon).</verse>
				<verse number="15">Avšak dojde spásy mateřstvím, setrvá-li ve víře, lásce, svatosti a zdrženlivosti.</verse>
			</chapter>
			<chapter number="3">
				<verse number="1">Pravdivý je výrok: Usiluje-li někdo o úřad duchovního představeného, usiluje o vznešený úřad.</verse>
				<verse number="2">Duchovní představený má býti bezúhonný, jen jednou ženatý, umějící se ovládat, rozumný, vážný, [počestný,] pohostinný a způsobilý k vyučování.</verse>
				<verse number="3">Nemá býti oddán pití, ne násilné povahy, nýbrž mírný, ne svárlivý ani lakomý,</verse>
				<verse number="4">nýbrž má dobře spravovat svůj vlastní dům a své dítky držeti v poslušnosti a ve vší počestnosti.</verse>
				<verse number="5">Neboť nedovede-li někdo spravovat svůj dům, jak se bude o starat o Církev Boží?</verse>
				<verse number="6">Nemá býti nedávno pokřtěný, aby nezpyšněl a nepropadl trestu jako ďábel.</verse>
				<verse number="7">Musí však také míti dobrou pověst mezi těmi, kdož jsou mimo, aby neupadl v potupu a v osidlo ďáblovo.</verse>
				<verse number="8">Taktéž jáhnové mají býti počestní, a ne neupřímní, ne oddaní hojnému pití vína ani ne chtiví mrzkého zisku.</verse>
				<verse number="9">Mají s čistým svědomím střežiti tajemství víry.</verse>
				<verse number="10">Také tito ať jsou nejprve vyzkoušeni, a teprve pak, jsou-li bez úhony, ať zastávají jáhenský úřad.</verse>
				<verse number="11">Podobně ženy mají býti počestné, ne pomlouvačné, nýbrž umějící se ovládat a ve všem věrné.</verse>
				<verse number="12">Jáhnové mají býti jen jednou ženati a (mají) uměti dobře vésti své dítky i své domy.</verse>
				<verse number="13">Neboť kdož dobře zastávají jáhenský úřad, zjednávají si dobrý stupeň a velikou zmužilost ve víře v Kristu Ježíši.</verse>
				<verse number="14">Toto ti píši v naději, že brzy přijdu k tobě.</verse>
				<verse number="15">Zdržím-li se však, věz, jak si máš počínati v domě Božím, to je v Církvi Boha živého, která je sloup a základ pravdy.</verse>
				<verse number="16">A skutečně veliké je to tajemství pocty Boží: Jenž se zjevil v těle, ověřil se (svým) duchem, zjevil se andělům, byl hlásán mezi národy, svět v něj uvěřil a On byl vzat ve slávě.</verse>
			</chapter>
			<chapter number="4">
				<verse number="1">Duch pak praví výslovně: V pozdějších časech odpadnou někteří od víry a přidrží se svůdných duchů a ďábelských nauk.</verse>
				<verse number="2">Ty pocházejí od lživých pokrytců, (od lidí), kteří jsou poznamenáni v svém vlastním svědomí.</verse>
				<verse number="3">Ti zakazují se ženit a přikazují se zdržovat (některých) pokrmů; ty (přece) stvořil Bůh, aby je věřící, kteří totiž poznali pravdu, vděčně požívali.</verse>
				<verse number="4">Neboť všechno, co Bůh stvořil, je dobré a nic není zavržitelné, požívá-li se to s díky;</verse>
				<verse number="5">ano, bývá to posvěcováno Božím slovem a modlitbou.</verse>
				<verse number="6">Budeš-li takto bratry poučovati, budeš dobrým služebníkem Krista Ježíše, jsa živ ze slov víry a dobrého učení, které jsi následoval.</verse>
				<verse number="7">Pošetilých a babských povídaček se varuj, zato se cvič ve zbožnosti;</verse>
				<verse number="8">neboť tělesné cvičení jest užitečné k málu, zbožnost však jest užitečná ke všemu. Má totiž zaslíbení života na tomto i na onom světě.</verse>
				<verse number="9">Pravdivé je to slovo a zaslouží, aby bylo přijato.</verse>
				<verse number="10">Vždyť proto se lopotíme a necháváme se tupiti, poněvadž doufáme v Boha živého, On je Spasitelem všech lidí, především věncích.</verse>
				<verse number="11">Tak o tom kaž a tomu uč!</verse>
				<verse number="12">Nikdo ať tebou nepohrdá pro tvou mladost! Buď však vzorem věřícím ve slově, v jednání, v lásce, ve víře a v čistotě!</verse>
				<verse number="13">Dokud nepřijdu, věnuj se předčítání, napomínání a poučování!</verse>
				<verse number="14">Nezanedbávej milost, kterou máš! Ta ti byla dána se zřetelem k prorockým slovům vzkládáním rukou duchovenstva.</verse>
				<verse number="15">O to se starej, tomu se věnuj, aby tvůj pokrok byl všem zjevný!</verse>
				<verse number="16">Dej pozor na sebe i na učení! Vytrvej v tom, neboť budeš-li takto jednati, spasíš i sám sebe i ty, kdož tě poslouchají.</verse>
			</chapter>
			<chapter number="5">
				<verse number="1">Na muže staršího se neosopuj, nýbrž domluv mu jako otci; mladším (mužům domluv) jako bratřím,</verse>
				<verse number="2">starším ženám jako matkám, mladším jako sestrám ve vší počestnosti!</verse>
				<verse number="3">Vdovy, ty (totiž), které jsou vskutku vdovami, měj v úctě!</verse>
				<verse number="4">Má-li však některá vdova dítky nebo vnuky, ať se oni učí nejprve povinnostem k své vlastní rodině a nechť se učí spláceti povinný dík předkům, neboť to se Bohu líbí.</verse>
				<verse number="5">Skutečná vdova, sama žijící, doufá v Boha a trvá na prosebných modlitbách dnem i nocí.</verse>
				<verse number="6">Ta však, která žije v rozkoších, je za živa mrtva.</verse>
				<verse number="7">A toto přikazuj, aby žily bezúhonně.</verse>
				<verse number="8">Nestará-li se někdo o svoje a zvláště o své domácí, zapřel víru a je horší než nevěřící.</verse>
				<verse number="9">Mezi vdovy budiž do seznamu zapsána jen ta, která jest aspoň šedesátiletá, byla jen jednou provdána,</verse>
				<verse number="10">je dobrými skutky dobře známa, dítky vychovala, pohostinství prokazovala, věřícím nohy umývala, souženým pomáhala a vůbec se věnovala jakýmkoli dobrým skutkům.</verse>
				<verse number="11">Mladší vdovy však odmítej, neboť když je smyslnost odvede od Krista, chtějí se vdávati,</verse>
				<verse number="12">zrušují první věrnost a tak uvalují na sebe odsouzení.</verse>
				<verse number="13">Zároveň se však učí též lenosti, když chodí po domech, ale nejen lenosti, nýbrž i klepaření, všetečnosti a neslušným řečem.</verse>
				<verse number="14">Chci tedy, aby se mladší vdovy vdávaly, dítky rodily, o domácnost se staraly a nedávaly protivníkovi žádné příčiny k pomluvě.</verse>
				<verse number="15">Vždyť některé již odpadly a následovaly satana.</verse>
				<verse number="16">Má-li některá věřící (žena u sebe) vdovy, ať je podporuje, aby tím nebyla zatěžována křesťanská obec; ta pak může podporovati skutečné vdovy.</verse>
				<verse number="17">Duchovní, kteří dobře zastávají svůj úřad, buďtež uznáváni za hodny dvojí cti, především ti, kdož se lopotí kázáním a vyučováním.</verse>
				<verse number="18">Neboť Písmo praví: „Nezavazuj tlamu mlátícímu býku“ a „Hoden je dělník své mzdy“.</verse>
				<verse number="19">Proti duchovnímu nepřijímej žalobu, leda na základě dvou nebo tří svědků!</verse>
				<verse number="20">Hřeší-li však, kárej je přede všemi, aby také ostatní měli bázeň.</verse>
				<verse number="21">Zapřísahám tě při Bohu a Kristu Ježíši a při vyvolených andělech, abys tyto příkazy zachovával bez předsudků a nic nečinil stranicky.</verse>
				<verse number="22">Nevzkládej ukvapeně na nikoho ruce, ani nebuď spoluúčasten na cizích hříších! Sebe samého uchovávej čistým!</verse>
				<verse number="23">Nepij už (jen) vodu, nýbrž pij trochu vína pro svůj žaludek a pro své časté ochuravění!</verse>
				<verse number="24">U některých lidí jsou jejich hříchy dobře známy před soudem, u jiných však teprve až po něm.</verse>
				<verse number="25">Podobně i dobré skutky jsou dobře známy, a kde tomu tak není, nemohou zůstati skryté.</verse>
			</chapter>
			<chapter number="6">
				<verse number="1">Všichni, kdož jsou pod jhem jako služebníci, ať pokládají své pány za hodny veškeré úcty, aby se jméno Páně a učení nezlehčovalo.</verse>
				<verse number="2">Kdož však mají věřící pány, ať si jich neváží méně proto, že jsou (jejich) bratry, nýbrž tím ochotněji ať jim slouží, protože jsou to věřící a miláčci (Páně), kteří se vynasnažují konati dobro. V tom (smyslu) uč a napomínej!</verse>
				<verse number="3">Učí-li kdo jinak a nedrží-li se zdravých slov Pána našeho Ježíše Krista, to jest učení (pravého) náboženství,</verse>
				<verse number="4">je zpupně povýšený, třebaže ničemu nerozumí, nýbrž stůně na sporné otázky a hádky o slova. Z toho pak povstávají závist, sváry, nactiutrhání, špatná podezření,</verse>
				<verse number="5">půtky pomatených lidí, kteří ztratili pravdu a domnívají se, že zbožnost je pramenem zisku.</verse>
				<verse number="6">A vskutku je zbožnost velikým pramenem zisku, je-li (spojena) se skromností.</verse>
				<verse number="7">Vždyť jsme si nic nepřinesli na tento svět; jisto, že si také nic nemůžeme odnésti.</verse>
				<verse number="8">Máme-li pak živobytí a oděv, buďme s tím spokojeni!</verse>
				<verse number="9">Kdož však chtějí bohatnouti, upadají v pokušení a v osidlo [ďáblovo] a v mnoho pošetilých i zhoubných žádostí, které vrhají lidi do zkázy a záhuby.</verse>
				<verse number="10">Neboť kořen všeho zla je chtivost peněz. Tak někteří, kteří po nich toužili, zbloudili od víry a způsobili si mnoho bolesti.</verse>
				<verse number="11">Ty se však toho, muži Boží, varuj! Zato usiluj o spravedlnost, zbožnost, víru, lásku, trpělivost a tichost!</verse>
				<verse number="12">Bojuj dobrý boj víry, dosáhni života věčného! K němu jsi byl povolán a pro něj jsi před mnoha svědky učinil krásné vyznání.</verse>
				<verse number="13">Před Bohem, jenž všechno oživuje, a před Kristem Ježíšem, jenž osvědčil své krásné vyznání před Pontským Pilátem, ti přikazuji,</verse>
				<verse number="14">abys zachovával přikázání bez poskvrny a bez úhony až do příchodu Pána našeho Ježíše Krista.</verse>
				<verse number="15">Ten svým časem ukáže blažený a jediný Vladař, Král králů a Pán pánů.</verse>
				<verse number="16">On jediný je nesmrtelný a přebývá ve světle nepřístupném; jej nikdo z lidí neviděl, ba ani viděli nemůže, jemu přísluší čest a vláda na věky. Amen.</verse>
				<verse number="17">Boháče tohoto světa napomínej, ať se nepyšní ani ať neskládají své naděje v nejisté bohatství, nýbrž v Boha [živého]. Ten nám dává všecko v bohaté míře k užívání.</verse>
				<verse number="18">Ať činí dobře a bohatnou v dobrých skutcích,</verse>
				<verse number="19">ať jsou štědří a dobročinní, zaopatřujíce si dobrý základ pro budoucnost, aby dosáhli pravého života.</verse>
				<verse number="20">Timotheji, opatruj svěřený statek! Chraň se planých světských řečí a sporů klamné vědy!</verse>
				<verse number="21">K ní se někteří přidali, a zbloudili ve víře! Milost (budiž) s tebou! [Amen.]</verse>
			</chapter>
		</book>
		<book number="55">
			<chapter number="1">
				<verse number="1">Pavel, vůlí Boží apoštol Ježíše Krista (určený) k hlásání života v Kristu Ježíši,</verse>
				<verse number="2">svému milovanému synu Timothejovi: Milost, milosrdenství a pokoj od Boha Otce a Krista Ježíše, Pána našeho.</verse>
				<verse number="3">Děkuji Bohu, jemuž sloužím od svých předků s čistým svědomím, když bez ustání ve dne v noci vzpomínám na tebe v svých modlitbách.</verse>
				<verse number="4">Jsa pamětliv tvých slzí, toužím tě spatřit, abych byl naplněn radostí,</verse>
				<verse number="5">neboť mám před očima tvou nelíčenou víru, kterou chovala již tvá babička Loida a tvá matka Euniké, a jak jsem přesvědčen, chováš i ty.</verse>
				<verse number="6">Proto ti připomínám, abys opět oživoval milost Boží, která je v tobě vzkládáním mých rukou.</verse>
				<verse number="7">Vždyť Bůh nám nedal ducha bojácnosti, nýbrž ducha moci, lásky a rozvážnosti.</verse>
				<verse number="8">Nestyď se tedy za svědectví o Pánu našem ani za mne, jeho vězně, nýbrž spolu (se mnou) snášej bolesti pro evangelium podle moci Boží!</verse>
				<verse number="9">On nás vysvobodil a povolal [svým] svatým povoláním, ne podle našich skutků, nýbrž podle svého úradku a podle milosti. Ta nám byla dána v Kristu Ježíši před věčnými časy, nyní však příchodem</verse>
				<verse number="10">Spasitele našeho Ježíše Krista přišla ve známost. On zničil smrt a přivedl na světlo neporušitelný život skrze evangelium.</verse>
				<verse number="11">Toho byl jsem já ustanoven hlasatelem i apoštolem i učitelem [u pohanů].</verse>
				<verse number="12">Proto také tak trpím; ale nestydím se (za to). Vždyť vím, komu jsem uvěřil, a jsem přesvědčen, že On má moc zachovati svěřený mi poklad až do onoho dne.</verse>
				<verse number="13">Vezmi si zdravá slova, která jsi uslyšel ode mne, za vzor, (zůstávaje) ve víře a v lásce v Kristu Ježíši.</verse>
				<verse number="14">Tento krásný poklad opatruj milostí Ducha svatého, jenž přebývá v nás!</verse>
				<verse number="15">Víš o tom, že se ti v Asii odvrátili ode mne všichni, mezi nimi Fygelos a Hermogenes.</verse>
				<verse number="16">Ať prokáže Pán milosrdenství domu Onesiforovu! On mě totiž často potěšil a nestyděl se za mé okovy,</verse>
				<verse number="17">nýbrž, když přišel do Říma, horlivě mě hledal, a nalezl.</verse>
				<verse number="18">Dejž mu Pán, aby nalezl milosrdenství od Pána v onen den! A jak veliké služby [mi] prokázal v Efesu, ty víš nejlépe.</verse>
			</chapter>
			<chapter number="2">
				<verse number="1">Ty tedy, můj synu, buď silný v milosti Krista Ježíše,</verse>
				<verse number="2">a co jsi ode mne uslyšel před mnoha svědky, to svěřuj spolehlivým lidem, kteří budou způsobilí také jiné učiti.</verse>
				<verse number="3">Spolu (se mnou) snášej utrpení jako dobrý bojovník Krista Ježíše!</verse>
				<verse number="4">Žádný vojín se nevměšuje do světských záležitostí, aby se zalíbil vojevůdci.</verse>
				<verse number="5">Vždyť ani ten, kdo zápasí, nedostává vítězný věnec, jestliže nezápasí správně.</verse>
				<verse number="6">Rolník, jenž se lopotí, má první bráti užitek.</verse>
				<verse number="7">Rozuměj, co pravím! Dá ti zajisté Pán, abys porozuměl všemu.</verse>
				<verse number="8">Pamatuj na [Pána] Ježíše Krista, (pocházejícího) z potomstva Davidova, který vstal z mrtvých, jak zní moje evangelium, a já pro ně snáším utrpení, ba i okovy jako nějaký zločinec.</verse>
				<verse number="9">Avšak slovo Boží není spoutáno.</verse>
				<verse number="10">Proto všechno snáším pro vyvolené, aby také oni dosáhli spásy v Kristu Ježíši i s věčnou slávou.</verse>
				<verse number="11">Pravdivé je slovo: Jestliže jsme s ním zemřeli, budeme s ním i žíti;</verse>
				<verse number="12">jestliže s ním vytrváme, budeme s ním i kralovati; zapřeme-li ho, také On nás zapře;</verse>
				<verse number="13">jsme-li nevěrni, On zůstává věrný. Vždyť nemůže zapříti sám sebe.</verse>
				<verse number="14">Ty věci (lidem) připomínej a zapřísahej je před Pánem! Neveď hádky! Není to k ničemu užitečné, jen ke zkáze posluchačů.</verse>
				<verse number="15">Vynasnaž se horlivě, aby ses osvědčil před Bohem jako pracovník, který se nemá zač stydět, který náležitě podává slovo pravdy.</verse>
				<verse number="16">Planých světských řečí se varuj! Neboť (lidé tak mluvící) upadají jen hlouběji do bezbožnosti</verse>
				<verse number="17">a jejich slovo se rozlézá jako rakovina. K takovým patří Hymeneos a Filetos.</verse>
				<verse number="18">Ti zbloudili od pravdy říkajíce, že se vzkříšení již stalo, a podvracejí u některých víru.</verse>
				<verse number="19">Avšak základ Boží stojí pevně a má tento nápis: „Pán poznal ty, kdož jsou jeho“ a „Zanech nepravosti, kdokoliv vzývá jeho jméno!“</verse>
				<verse number="20">Ve veliké domácnosti však nejsou jenom nádoby zlaté a stříbrné, nýbrž i dřevěné a hliněné; jedny jsou k slavnostnímu, druhé k všednímu účelu.</verse>
				<verse number="21">Očistí-li se kdo řádně od těchto lidí, bude nádobou čestnou, posvěcenou, užitečnou Pánu a vhodnou pro každý skutek dobrý.</verse>
				<verse number="22">Prchej před hříšnou žádostí mládí! Usiluj však o spravedlnost, víru, [naději,] lásku a pokoj s těmi, kdož s čistým srdcem vzývají Pána.</verse>
				<verse number="23">Hloupých a pošetilých otázek se varuj! Víš, že plodí hádky.</verse>
				<verse number="24">Služebník Páně se však nemá hádati, nýbrž má býti ke všem přívětivý, způsobilý vyučovati a trpělivý;</verse>
				<verse number="25">vlídně ať kárá odpůrce [pravdy]! Snad jim dá Bůh někdy, že změní své smýšlení, aby poznali pravdu</verse>
				<verse number="26">a aby vystřízlivěli z osidla ďáblova, který je poutá, aby mu byli po vůli.</verse>
			</chapter>
			<chapter number="3">
				<verse number="1">Toto pak věz, že v posledních dnech nastanou zlé časy.</verse>
				<verse number="2">Lidé totiž budou sobečtí, hrabiví, chlubná, pyšní, rouhaví, rodičů neposlušní, nevděční, bezbožní,</verse>
				<verse number="3">nelaskaví, nesmířliví, nactiutrhační, nezdrželiví, neurvalí, dobrému nepřízniví,</verse>
				<verse number="4">zrádní, lehkomyslní a domýšliví, budou milovati více rozkoše než Boha,</verse>
				<verse number="5">na oko sice zbožní, ale podstatu zbožnosti budou zapírati. A těch se varuj!</verse>
				<verse number="6">K nim také patří ti, kdož se vkrádají do domů a lákají k sobě ženštiny, které jsou obtíženy hříchy a nechávají se vésti hříšnými žádostmi,</verse>
				<verse number="7">které se vždycky učí a nikdy nemohou přijíti k poznání pravdy.</verse>
				<verse number="8">Jako se Jannes a Mambres protivili Mojžíšovi, tak se i tito protiví pravdě. Jsou to lidé zkažené mysli a neosvědčení ve víře.</verse>
				<verse number="9">Ale neučiní žádné pokroky, neboť jejich nesmyslnost bude zjevná všem, jako byla i oněch.</verse>
				<verse number="10">Ty však jsi mě následoval v mém učení, ve způsobu života, v snažení, ve víře, v shovívavosti, lásce, trpělivosti,</verse>
				<verse number="11">v pronásledováních a utrpeních, která se mi přihodila v Antiochii, v Ikoniu a Lystře. Jaká pronásledování jsem vytrpěl, a ze všech mě zachránil Pán!</verse>
				<verse number="12">Také však všichni, kdož chtějí zbožně žíti v Kristu Ježíši, budou pronásledováni.</verse>
				<verse number="13">Špatní lidé a podvodníci budou hlouběji klesati, (sami) bloudíce a (jiné) v blud uvádějíce.</verse>
				<verse number="14">Ale ty se drž pevně toho, čemu ses naučil a o čem ses přesvědčil, neboť víš, od koho ses tomu naučil</verse>
				<verse number="15">a znáš od dětství Písma svatá. Ta tě mohou poučiti ke spáse skrze víru v Kristu Ježíši.</verse>
				<verse number="16">Všecko Písmo od Boha vdechnuté je užitečné k poučení, ke kázání, k napravování, k výchově ve spravedlnosti,</verse>
				<verse number="17">aby člověk Boží byl dokonalý a způsobilý ke každému dobrému skutku.</verse>
			</chapter>
			<chapter number="4">
				<verse number="1">Zapřísahám tě před Bohem a Kristem Ježíšem, jenž bude soudit živé i mrtvé, zapřísahám tě při jeho příchodu a jeho království:</verse>
				<verse number="2">Hlásej slovo, trvej na něm, ať je to vhod nebo nevhod, přesvědčuj, zapřísahej a kárej se vší trpělivostí a učitelskou moudrostí!</verse>
				<verse number="3">Neboť přijde doba, kdy nesnesou zdravé učení, nýbrž si budou vyhledávati učitele za učitelem podle vlastních zálib, majíce šimrání v uších.</verse>
				<verse number="4">Od pravdy svůj sluch odvrátí a obrátí se k bájím.</verse>
				<verse number="5">Ty však bdi ve všem, snášej strasti, plň úkol hlasatele evangelia, vykonej dokonale svou službu! [Buď střízlivý!]</verse>
				<verse number="6">Vždyť já se již vydávám v oběť a čas mé smrti nastává.</verse>
				<verse number="7">Dobrý boj jsem bojoval, běh (života) jsem dokonal, víru jsem zachoval;</verse>
				<verse number="8">pro budoucnost je mi připravena koruna spravedlnosti. Tu mi dá v onen den Pán, spravedlivý soudce; ale nejen mně, nýbrž i všem těm, kdož se těší na jeho příchod.</verse>
				<verse number="9">Pospěš si, abys brzy přišel ke mně, neboť Demas z lásky k tomuto světu mě opustil a odešel do Soluně,</verse>
				<verse number="10">Krescens (odešel) do Galacie, Titus do Dalmacie;</verse>
				<verse number="11">jediný Lukáš je se mnou. Marka vezmi a přiveď s sebou, neboť je mi užitečný k službě.</verse>
				<verse number="12">Tychika však jsem poslal do Efesu.</verse>
				<verse number="13">Až půjdeš, přines s sebou plášť, který jsem nechal v Troadě u Karpa, též knihy a zvláště pergamenové svitky.</verse>
				<verse number="14">Kovář Alexander způsobil mi mnoho zlého. Odplatí mu Pán podle jeho skutků.</verse>
				<verse number="15">Před ním se chraň i ty, neboť se velmi nepřátelsky postavil proti našim slovům.</verse>
				<verse number="16">Při první mé obhajobě nebyl nikdo při mně, všichni mě opustili; nebudiž jim to přičítáno za vinu!</verse>
				<verse number="17">Ale Pán byl při mně a posilnil mě, aby skrze mne se naplnilo kázání (evangelia) a aby je uslyšeli všichni národové; i byl jsem vysvobozen z tlamy lví.</verse>
				<verse number="18">A Pán vysvobodí mě ode všeho zlého a ochrání mě pro své nebeské království. Jemu (budiž) sláva na věky věků! Amen.</verse>
				<verse number="19">Pozdrav Prisku a Akvilu i rodinu Onesiforovu!</verse>
				<verse number="20">Erastos zůstal v Korintě, Trofima jsem nechal nemocného v Milétě.</verse>
				<verse number="21">Pospěš, abys přišel, než začne zima! Pozdravují tě Eubulos, Pudens, Linus, Klaudia a všichni bratří.</verse>
				<verse number="22">Pán Ježíš [Kristus] budiž s tebou! Milost s vámi! [Amen.]</verse>
			</chapter>
		</book>
		<book number="56">
			<chapter number="1">
				<verse number="1">Pavel, služebník Boží a apoštol Ježíše Krista, (aby zprostředkoval) vyvoleným Božím víru a poznání pravdy, která vede ke zbožnosti</verse>
				<verse number="2">a k naději na život věčný –ten přislíbil Bůh, jenž neklame, před věčnými časy,</verse>
				<verse number="3">ale svým časem uvedl ve známost své slovo kázáním, kterým jsem byl já pověřen podle příkazu Boha, Spasitele našeho –</verse>
				<verse number="4">Titovi, milovanému synu ve společné víře: Milost a pokoj od Boha Otce a Krista Ježíše, Spasitele našeho.</verse>
				<verse number="5">Proto jsem tě nechal na Krétě, abys zařídil, čeho je potřebí, a ustanovil v každém městě duchovní, jak jsem ti nařídil:</verse>
				<verse number="6">je-li kdo bezúhonný, jen jednou ženatý a má věřící dítky, o nichž se nevypravuje, že jsou nevázaného života nebo neposlušné.</verse>
				<verse number="7">Neboť duchovní představený má býti jako správce Boží bezúhonný, ne pyšný, hněvivý, pijan, ne násilné povahy nebo chtivý mrzkého zisku,</verse>
				<verse number="8">nýbrž pohostinný, dobra milovný, rozvážný, spravedlivý, zbožný a zdrželivý;</verse>
				<verse number="9">má se držeti spolehlivého slova učení, aby byl schopen v zdravém učení i vyučovat i odpůrce usvědčovat.</verse>
				<verse number="10">Je totiž mnoho i vzpurníků, mluvků a podvodníků, zvláště mezi těmi, kdož jsou z obřízky.</verse>
				<verse number="11">Ty třeba umlčovati, neboť podrývají celé rodiny, učíce pro mrzký zisk nedovoleným věcem.</verse>
				<verse number="12">Jeden z jejich vlastních proroků řekl: „Kréťané jsou odjakživa lháři, zlá zvěř, líná břicha.“</verse>
				<verse number="13">Toto svědectví je pravdivé. Proto je kárej přísně, aby byli ve víře zdraví</verse>
				<verse number="14">a nezabývali se židovskými bájemi a ustanoveními lidí, kteří se odvracejí od pravdy.</verse>
				<verse number="15">Čistým je všechno čisté; poskvrněným však a nevěřícím není čisté nic, nýbrž poskvrněná jest i jejich mysl i svědomí.</verse>
				<verse number="16">Tvrdí sice, že Boha znají, skutky však ho popírají. Jsou hodni opovržení, jsou yzpurní a neschopní jakéhokoli dobrého skutku.</verse>
			</chapter>
			<chapter number="2">
				<verse number="1">Ty však mluv, co je v souhlasu se zdravým učením:</verse>
				<verse number="2">Starci ať jsou střízliví, počestní, rozvážní, zdraví ve víře, v lásce a trpělivosti!</verse>
				<verse number="3">Taktéž stařenky ať jsou v svém chování slušné, ne pomlouvačné ani oddané pití, ať jsou učitelkami dobrých mravů</verse>
				<verse number="4">a nabádají mladší ženy k tomu, aby své muže milovaly, své dítky měly v lásce,</verse>
				<verse number="5">aby byly rozumné, čistotné, [rozvážné,] hospodárné, laskavé, svým mužům poddané, aby se slovo Boží nezlehčovalo.</verse>
				<verse number="6">Mladé muže taktéž napomínej, aby byli střízliví!</verse>
				<verse number="7">Ve všem ukazuj sám sebe jako vzor dobrých skutků! V učení ukaž neporušitelnost, vážnost,</verse>
				<verse number="8">zdravé slovo, jež si nezaslouží pohrdání, aby se odpůrce zastyděl a neměl nic zlého o nás říci.</verse>
				<verse number="9">Služebníky (napomínej), ať jsou ve všem svým pánům poddáni, ochotni bez odmlouvání,</verse>
				<verse number="10">ať nic nezpronevěřují, nýbrž ať ve všem ukazují naprostou věrnost, aby po všech stránkách činili čest učení Boha, Spasitele našeho.</verse>
				<verse number="11">Ukázala se zajisté milost Boha, Spasitele našeho, všem lidem.</verse>
				<verse number="12">Ta nás učí, abychom se odřekli bezbožnosti a světských žádostí, střízlivě, spravedlivě a zbožně žili na tomto světě,</verse>
				<verse number="13">očekávajíce v blahé naději slavný příchod velikého Boha a Spasitele našeho Ježíše Krista.</verse>
				<verse number="14">Ten dal za nás sám sebe v oběť, aby nás vykoupil od všeliké nepravosti a očistil si lid příjemný, jenž by byl horlivý v dobrých skutcích.</verse>
				<verse number="15">Tak kaž, napomínej a kárej se vší rozhodností! Nikdo nesmí tebou pohrdati.</verse>
			</chapter>
			<chapter number="3">
				<verse number="1">Připomínej jim, ať se podrobují nadřízeným vrchnostem, ať je poslouchají a jsou ochotni ke každému dobrému skutku.</verse>
				<verse number="2">Ať nikomu na cti neutrhají, ať nejsou svárliví, nýbrž skromní a ke všem lidem ať se chovají vlídně!</verse>
				<verse number="3">Neboť kdysi jsme byli i my pošetilí, vzpurní a v bludu, sloužíce rozličným chtíčům a rozkošem, žili jsme ve zlobě a závisti; byli jsme hodni opovržení, nenávidíce jeden druhého.</verse>
				<verse number="4">Když se však ukázala dobrota a lidumilnost Boha, Spasitele našeho,</verse>
				<verse number="5">tu spasil nás (Bůh) ne pro spravedlivé skutky, které jsme my vykonali, nýbrž podle svého milosrdenství skrze koupel znovuzrození a skrze obnovu v Duchu svatém.</verse>
				<verse number="6">Jej vylil na nás hojnou měrou skrze Ježíše Krista, Spasitele našeho,</verse>
				<verse number="7">abychom se stali, ospravedlněni jeho milostí, podle naděje dědici života věčného.</verse>
				<verse number="8">Pravdivé je to slovo a přeji si, abys o tom přesvědčivě mluvil, aby se ti, kdož věří v Boha, snažili vynikati dobrými skutky. To je lidem dobré a užitečné.</verse>
				<verse number="9">Pošetilých otázek o rodokmenech, sporů a hádek o zákon se varuj, neboť jsou neužitečné a bezúčelné!</verse>
				<verse number="10">Bludaře, jehož jsi jednou nebo dvakrát napomenul, se varuj!</verse>
				<verse number="11">Víš, že takový je zkažený a svým hříšným jednáním sám sebe odsuzuje.</verse>
				<verse number="12">Jakmile pošlu k tobě Artemu nebo Tychika, přijď rychle ke mně do Nikopole! Tam totiž jsem se rozhodl zůstati přes zimu.</verse>
				<verse number="13">Zákoníka Zenu a Apolla vyprav pečlivě, aby v ničem neměli nedostatek!</verse>
				<verse number="14">Avšak ať se také naši učí starati dobrými skutky o nutné potřeby, aby nebyli neužiteční.</verse>
				<verse number="15">Pozdravují tě všichni, kteří jsou se mnou. Pozdravuj ty. kdož nás milují ve víře! Milost [Boží] budiž s vámi se všemi! [Amen.]</verse>
			</chapter>
		</book>
		<book number="57">
			<chapter number="1">
				<verse number="1">Pavel, vězeň pro Krista Ježíše, a bratr Timothej svému milovanému spolupracovníku Filemonovi,</verse>
				<verse number="2">též [milované] sestře Appii, svému spolubojovníku Archippovi</verse>
				<verse number="3">a shromážděným v tvém domě: Milost vám a pokoj od Boha, Otce našeho, a Pána Ježíše Krista.</verse>
				<verse number="4">Děkuji svému Bohu vždycky, kdykoliv vzpomínám na tebe při svých modlitbách,</verse>
				<verse number="5">protože slyším o tvé lásce a víře, kterou máš v Pána Ježíše a ke všem věřícím.</verse>
				<verse number="6">Kéž tvá víra, již máš (s námi) společnou, vede účinně ke Kristu [Ježíši] poznáním všeho dobra, které je mezi vámi.</verse>
				<verse number="7">Neboť velikou radost a potěšení jsem měl z tvé lásky, poněvadž se totiž tebou, bratře, potěšila srdce věřících.</verse>
				<verse number="8">Měl bych sice v Kristu [Ježíši] plné oprávnění ti poroučet, co je tvou povinností,</verse>
				<verse number="9">ale přece pro lásku raději prosím. Podle toho, jaký jsem, já Pavel, stařec, nyní i vězeň pro Ježíše Krista,</verse>
				<verse number="10">prosím tě za svého syna Onesima, jehož jsem zplodil v okovech.</verse>
				<verse number="11">Ten byl ti kdysi neužitečný, nyní však tobě i mně jest užitečný. Toho ti zase posílám.</verse>
				<verse number="12">Ty ho přijmi jako mé srdce!</verse>
				<verse number="13">Rád bych ho byl podržel u sebe, aby místo tebe byl mi po ruce v mých okovech, (jež snáším) pro evangelium,</verse>
				<verse number="14">avšak bez tvého souhlasu jsem nechtěl nic učinit, aby tvůj dobrý skutek nebyl jako z přinucení, nýbrž z dobré vůle.</verse>
				<verse number="15">Snad proto odešel od tebe na krátký čas, abys ho dostal zpět na věky,</verse>
				<verse number="16">ne již jako otroka, nýbrž více než otroka, jako bratra, který je zvláště milý mně, a oč více tobě, jako člověk i jako křesťan!</verse>
				<verse number="17">Máš-li mě tedy za svého souvěrce, přijmi ho jako mne!</verse>
				<verse number="18">Způsobil-li ti nějakou škodu nebo je-li ti něco dlužen, připočti to mně!</verse>
				<verse number="19">Já, Pavel, píši ti to svou rukou, já to zaplatím. Nechci ti říkat, že jsi mi dlužen, a to sebe samého.</verse>
				<verse number="20">Ano, bratře, ať se z tebe těším v Pánu! Potěš mě srdce v Pánu!</verse>
				<verse number="21">V důvěře v tvou poslušnost píši ti, neboť vím, že učiníš více, než co pravím.</verse>
				<verse number="22">Zároveň mi připrav pohostinství, neboť doufám, že pro vaše modlitby budu vám darován.</verse>
				<verse number="23">Pozdravuje tě Epafras, můj spoluvězeň v Kristu Ježíši,</verse>
				<verse number="24">Marek, Aristarchos, Demas a Lukáš, moji spolupracovníci.</verse>
				<verse number="25">Milost Pána našeho Ježíše Krista budiž s vámi! Amen.</verse>
			</chapter>
		</book>
		<book number="58">
			<chapter number="1">
				<verse number="1">Mnohokráte a mnoha způsoby mluvil před časy Bůh k (našim) otcům skrze proroky. Naposledy však, a to</verse>
				<verse number="2">v tuto dobu, promluvil k nám skrze (svého) Syna. Jej ustanovil dědicem všeho, jím stvořil i světy.</verse>
				<verse number="3">On jest odlesk jeho slávy a výraz jeho podstaty a udržuje všecko svým mocným slovem. Očistil (nás) od hříchů a nyní sedí na výsostech po pravici velebnosti (Boží).</verse>
				<verse number="4">Tím vznešenějším se stal nad anděly, čím znamenitější jméno zdědil než oni.</verse>
				<verse number="5">Vždyť kterému z andělů řekl kdy (Bůh): „Můj Syn jsi Ty, já dnes jsem Tě zplodil“? Nebo: „Já mu budu otcem, a On mi bude synem“?</verse>
				<verse number="6">Ale když opět uvede (svého) Prvorozence na svět, řekne: „Ať se mu klanějí všichni andělé Boží!“</verse>
				<verse number="7">O andělech praví: „Své anděly činí větry a své služebníky kmitajícími blesky.“</verse>
				<verse number="8">O Synu však: „Tvůj trůn, Bože, (trvá) na věky věků. Žezlem tvé říše je žezlo spravedlnosti.</verse>
				<verse number="9">Miloval jsi spravedlnost a nenáviděls nepravost, proto tě pomazal, Bože, tvůj Bůh olejem radosti, jako nikoho z tvých účastníků.“</verse>
				<verse number="10">A opět: „Ty jsi, Pane, na počátku založil zemi, i nebesa jsou dílem tvých rukou.</verse>
				<verse number="11">Ona pominou, Ty však zůstaneš. Všecka zvetšejí jako roucha,</verse>
				<verse number="12">i změníš je jako oděv, a budou změněna. Ty však jsi (stále) týž, a tvůj život nezná konce.“</verse>
				<verse number="13">A ke kterému z andělů kdy řekl: „Seď po mé pravici, dokud nedám tvé nepřátele za podnož tvým nohám“?</verse>
				<verse number="14">Což pak nejsou oni všichni jen služební duchové, posílaní ke službě těm, kdož dědictvím dostanou spásu?</verse>
			</chapter>
			<chapter number="2">
				<verse number="1">Proto musíme tím více dbáti toho, co jsme slyšeli, abychom snad někdy nepropásli (svůj cíl).</verse>
				<verse number="2">Neboť bylo-li slovo zvěstované anděly nezrušitelné, takže každé přestoupení a každá neposlušnost byla náležitě potrestána,</verse>
				<verse number="3">jak unikneme (trestu) my, nebudeme-li dbáti tak veliké spásy? Tu z počátku hlásal sám Pán a nám ji stvrdili ti, kdož ho slyšeli.</verse>
				<verse number="4">K tomu Bůh podle své vůle (ji) osvědčoval znameními a divy, různými zázraky a dary Ducha svatého.</verse>
				<verse number="5">Vždyť Bůh nepodřídil andělům budoucí svět, o němž mluvíme.</verse>
				<verse number="6">Dosvědčil to kdesi někdo takto: „Co je člověk, že naň pamatuješ? Co (je) syn člověka, že ho navštěvuješ?</verse>
				<verse number="7">Nakrátko jsi ho ponížil pod anděly, (ale pak) slávou a ctí jsi ho korunoval, [a ustanovil jsi ho nad díly svých rukou,]</verse>
				<verse number="8">všecko jsi položil pod jeho nohy.“ Tím totiž, že mu všechno podřídil, nic nevyňal, co by mu nebylo podřízeno. Ovšem dosud nevidíme, že by mu bylo všechno podřízeno.</verse>
				<verse number="9">Vidíme však, že Ježíš, jenž byl nakrátko ponížen pod anděly, aby z lásky Boží podstoupil smrt za všechny, je (nyní) pro své utrpení a svou smrt korunován slávou a ctí.</verse>
				<verse number="10">Slušelo se zajisté na Toho, kvůli němuž a skrze něhož je všechno, aby (také) původce spásy, který přivedl mnoho synů k slávě, utrpením uvedl k jeho oslavení.</verse>
				<verse number="11">Neboť jak Ten, jenž posvěcuje, tak ti, kdož bývají posvěcováni, pocházejí všichni od jednoho; proto se nestydí nazývati je bratry a říci:</verse>
				<verse number="12">„Budu hlásati tvé jméno svým bratřím, ve shromáždění budu tě velebiti.“</verse>
				<verse number="13">A dále: „Já budu doufati v něho.“ A opět: „Hle, zde já i dítky, které mi dal Bůh!“</verse>
				<verse number="14">Poněvadž tedy dítky byly téže lidské přirozenosti, byl i On jí účasten jako oni, aby smrtí zničil toho, jenž měl moc nad smrtí, to jest ďábla,</verse>
				<verse number="15">a aby vysvobodil ty, kdož strachem před smrtí byli po celý život drženi v porobě.</verse>
				<verse number="16">Vždyť nikde se neujímá andělů, nýbrž se ujímá potomstva Abrahamova.</verse>
				<verse number="17">Proto se musil ve všem připodobniti svým bratřím, aby byl milosrdným a věrným veleknězem před Bohem k usmíření hříchů lidu.</verse>
				<verse number="18">Poněvadž totiž sám trpěl a byl pokoušen, dovede pomoci těm, kdož jsou vydáni v pokušení.</verse>
			</chapter>
			<chapter number="3">
				<verse number="1">Proto, věřící bratří, účastníci nebeského povolání, pozorujte Ježíše, vyslance a velekněze naší víry!</verse>
				<verse number="2">Ten je věrný Tomu, jenž ho ustanovil, jako byl (věrný) Mojžíš v celém Jeho národě.</verse>
				<verse number="3">Neboť On byl uznán za hodna tím větší slávy než Mojžíš, čím větší čest má stavitel než dům.</verse>
				<verse number="4">Každý totiž dům má svého stavitele, stavitel však vesmíru je Bůh.</verse>
				<verse number="5">Mojžíš byl sice věrný v celém Jeho národě jako služebník k dosvědčení toho, co se mělo hlásati,</verse>
				<verse number="6">Kristus však jako Syn (Boží) v svém národě. Jeho národem jsme my, jestliže ovšem pevně zachováváme až do konce důvěru a slavnou naději.</verse>
				<verse number="7">Proto, jak praví Duch svatý: „Uslyšíte-li dnes jeho hlas,</verse>
				<verse number="8">nezatvrzujte své srdce jako v,Rozhořčení', jako tehdy na poušti v,Pokušení',</verse>
				<verse number="9">kde vaši otcové mě pokoušeli a zkoumali mě,</verse>
				<verse number="10">ač viděli má díla po čtyřicet let. Proto jsem se rozhněval na toto pokolení a řekl:,Ustavičně bloudí srdcem'. Ale oni nepoznali mé cesty,</verse>
				<verse number="11">takže jsem přísahal v svém hněvu: Nevejdou do mého odpočinutí.“</verse>
				<verse number="12">Hleďte, bratří, aby snad někdo z vás nebyl zlého, nevěrného srdce, které by odpadlo od Boha živého,</verse>
				<verse number="13">nýbrž povzbuzujte jeden druhého každodenně, pokud se říká „dnes“, aby se nikdo z vás nezatvrdil klamným hříchem.</verse>
				<verse number="14">Vždyť jsme účastníky Kristovými, jestliže ovšem pevně až do konce zachováváme víru, kterou jsme měli na počátku.</verse>
				<verse number="15">Neboť se praví: „Uslyšíte-li dnes jeho hlas, nezatvrzujte své srdce jako v,Rozhořčení'!“</verse>
				<verse number="16">Někteří totiž uslyševše, byli odbojní, ale ne všichni ti, kteří vyšli z Egypta za vedení Mojžíšova.</verse>
				<verse number="17">Nuže, na koho se hněval po čtyřicet let? Ne-li na ty, kdož zhřešili, jejichž těla zahynula na poušti?</verse>
				<verse number="18">A komu přísahal, že nevejdou do jeho odpočinutí? Což ne těm, kdož byli nevěrní?</verse>
				<verse number="19">I vidíme, že nemohli vejíti pro (svou) nevěru.</verse>
			</chapter>
			<chapter number="4">
				<verse number="1">Bojme se tedy, aby se snad o někom z vás, přesto že platí (ještě) zaslíbení o vejití do jeho odpočinutí, nemyslilo, že ho nedošel.</verse>
				<verse number="2">Neboť i nám byla dána radostná zvěst stejně jako jim. Ale jim neprospělo to slovo, ač je slyšeli, poněvadž u slyšících se nesloučilo s vírou.</verse>
				<verse number="3">Vejdeme totiž do odpočinutí, pokud jsme uvěřili, jako řekl: „Tak jsem přísahal v svém hněvu:,Nevejdou do mého odpočinutí.' “</verse>
				<verse number="4">A přece díla byla dokonána od založení světa; neboť kdesi řekl o sedmém dni toto: „I odpočinul Bůh sedmého dne ode všeho svého díla.“</verse>
				<verse number="5">A na tomto místě zase (dí): „Nevejdou do mého odpočinutí.“</verse>
				<verse number="6">Poněvadž je tu možnost, aby někteří do něho vešli, a ti, jimž byla radostná zvěst dříve dána, nevešli pro (svou) nevěru,</verse>
				<verse number="7">určuje opět jakýsi den, jakési „dnes“, když praví u Davida po tak dlouhém čase, jak bylo (výše) řečeno: „Uslyšíte-li dnes jeho hlas, nezatvrzujte své srdce!“</verse>
				<verse number="8">Vždyť kdyby je byl Joseu uvedl do odpočinutí, nebyl by potom mluvil o jiném dni.</verse>
				<verse number="9">Nuže je tu pro lid Boží možnost odpočinutí.</verse>
				<verse number="10">Neboť kdo vejde do jeho odpočinutí, odpočine také od svých skutků jako Bůh (tehdy) od svých.</verse>
				<verse number="11">Snažme se tedy vejiti do toho odpočinutí! Ať nikdo podle onoho příkladu nevěry nepadne!</verse>
				<verse number="12">Neboť slovo Boží je živé, účinné a ostřejší než každý dvojsečný meč; proniká až do rozdělení duše a ducha, do kloubů i morku, a je soudcem nad myšlenkami a úmysly srdce.</verse>
				<verse number="13">A žádný tvor není před ním neviditelný; všecko je zjevné a otevřené před očima Toho, jemuž nám (bude skládati) účty.</verse>
				<verse number="14">Poněvadž tedy máme vznešeného velekněze, který pronikl nebesa, Ježíše, Syna Božího, držme se té víry, kterou vyznáváme!</verse>
				<verse number="15">Vždyť nemáme velekněze, jenž by nemohl míti soucit s našimi slabostmi, nýbrž takového, který byl podobně (jako my) vyzkoušen ve všem s výjimkou hříchu.</verse>
				<verse number="16">Přistupujme tedy s důvěrou k milostnému trůnu, abychom došli milosrdenství a nalezli milost, kdykoliv potřebujeme pomoci!</verse>
			</chapter>
			<chapter number="5">
				<verse number="1">Každý totiž velekněz je brán z lidu a bývá ustanoven pro lid v jeho záležitostech u Boha, aby přinášel dary a oběti za hříchy.</verse>
				<verse number="2">Musí umět cítiti s nevědomými a bloudícími, jsa též sám sklíčen slabostí.</verse>
				<verse number="3">A proto má přinášet oběti jak za hříchy lidu, tak i za své vlastní.</verse>
				<verse number="4">A nikdo si nesmí tu důstojnost sám pro sebe bráti, nýbrž musí býti povolán od Boha jako Aron.</verse>
				<verse number="5">Tak ani Kristus si sám nepřisvojil velekněžskou důstojnost, nýbrž (udělil mu ji) Ten, jenž k němu řekl: „Můj Syn jsi Ty, já dnes jsem Tě zplodil.“</verse>
				<verse number="6">A na jiném místě dí: „Ty jsi kněz na věky, jako byl Melchisedech.“</verse>
				<verse number="7">Za svého pozemského života obětoval s hlasitým voláním a se slzami prosby a modlitby Tomu, jenž ho mohl vysvoboditi od smrti, a pro svou úctu (k Bohu) byl vyslyšen.</verse>
				<verse number="8">A přesto – i jako Syn [Boží] – musil poznati poslušnost svým utrpením.</verse>
				<verse number="9">Tak byl přiveden k slávě a stal se původcem věčné spásy pro všechny, kteří ho poslouchají,</verse>
				<verse number="10">a od Boha (Otce) byl nazván veleknězem, jako byl Melchisedech.</verse>
				<verse number="11">O tom měli bychom mnoho co říci, a to věci těžko vysvětlitelné, poněvadž jste se stali liknavými ke slyšení.</verse>
				<verse number="12">Ačkoliv jste se zřetelem k době měli býti (sami) učiteli, potřebujete znovu, aby vás někdo poučoval o prvních počátcích učení o Bohu, a potřebujete mléko a ne tuhý pokrm.</verse>
				<verse number="13">Každý totiž, kdo pije ještě mléko, je nezkušený ve slově spravedlnosti, vždyť je nedospělý.</verse>
				<verse number="14">Ale pro dospělé je tuhý pokrm, (totiž) pro ty, kdož mají mysl návykem vycvičenou k tomu, aby rozeznávala dobré i zlé.</verse>
			</chapter>
			<chapter number="6">
				<verse number="1">Proto pominouce počáteční učení o Kristu, přistupme k věcem vyšším a neklaďme znova základ učením o pokání z mrtvých skutků, o víře v Boha,</verse>
				<verse number="2">učením o křtu, o vzkládání rukou, o zmrtvýchvstání a o věčném soudě!</verse>
				<verse number="3">A to učiníme, bude-li to vůle Boží.</verse>
				<verse number="4">Neboť bývá velmi těžko, aby ti, kdož, jednou byvše osvíceni a okusivše nebeského daru, stali se účastni Ducha svatého</verse>
				<verse number="5">a okusili také vznešené slovo Boží i podivné věci budoucího věku,</verse>
				<verse number="6">a (potom) odpadli, opět se dali přivésti k pokání, poněvadž (takoví) znova křižují a v posměch vydávají Syna Božího.</verse>
				<verse number="7">Půda totiž, která vssává déšť na ni často padající a přináší užitečné plody těm, kdož ji obdělávají, dostává požehnání od Boha;</verse>
				<verse number="8">rodí-li však trní a hloží, je zavržená a propadá kletbě, a její konec bývá vypálení.</verse>
				<verse number="9">Ačkoliv tak mluvíme, přece o vás, miláčkové, jsme přesvědčeni, že jste lepší a bližší spáse.</verse>
				<verse number="10">Neboť Bůh není nespravedlivý, aby zapomněl na vaše jednání a lásku, kterou jste projevili ve jménu jeho tím, že jste prokázali a prokazujete služby věřícím.</verse>
				<verse number="11">Přejeme si však toužebně, aby každý z vás jevil až do konce touž horlivost, očekávaje splnění naděje,</verse>
				<verse number="12">a abyste (v ní) neochabli, nýbrž následovali ty, kdož vírou a trpělivostí docházejí zaslíbeného dědictví.</verse>
				<verse number="13">Neboť když Bůh dával zaslíbení Abrahamovi a neměl nikoho mocnějšího, při němž by mohl přísahati, přísahal při sobě samém takto:</verse>
				<verse number="14">„Jistě ti hojně požehnám a velice tě rozmnožím.“</verse>
				<verse number="15">A on trpělivým očekáváním dosáhl zaslíbeni.</verse>
				<verse number="16">Lidé totiž přísahají při mocnějším, (než jsou sami,) a ukončením všech jejich rozepří, aby věc byla naprosto jistá, bývá přísaha.</verse>
				<verse number="17">Proto Bůh použil přísahy, že chtěl tím zřetelněji ukázati dědicům zaslíbení nezměnitelnost svého úradku,</verse>
				<verse number="18">abychom dvěma neproměnnými úkony, které naprosto vylučují u Boha lež, měli mocnou útěchu my, kdož jsme se s důvěrou obrátili (k tomu), abychom se pevně drželi naděje (nám) předložené.</verse>
				<verse number="19">V té máme bezpečnou a pevnou kotvu pro (svou) duši, vnikající až do vnitřku za oponu.</verse>
				<verse number="20">Tam jako předchůdce pro nás vešel Ježíš, stav se veleknězem na věky, jako byl Melchisedech.</verse>
			</chapter>
			<chapter number="7">
				<verse number="1">Tento Melchisedech totiž, král salemský, kněz nejvyššího Boha, vyšel naproti Abrahamovi při jeho návratu po porážce králů a požehnal mu;</verse>
				<verse number="2">a tomu přidělil Abraham desátky ze všeho. Jeho jméno znamená v překladě předně „král spravedlnosti“, pak také i „král Salemu“, t. j. „král pokoje“.</verse>
				<verse number="3">Je (uveden) bez otce, bez matky, bez rodokmenu, bez udání začátku a konce života. Tím však je připodobněn Synu Božímu a zůstává knězem na věky.</verse>
				<verse number="4">Vizte tedy, jak veliký ze ten, jemuž sám patriarcha Abraham dal desátek z vybraných věcí!</verse>
				<verse number="5">A zajisté mají také kněží pocházející od synů Leviových příkaz, aby podle zákona brali desátky od lidu, to jest od svých bratří, ačkoliv i oni mají tělesný původ v Abrahamovi;</verse>
				<verse number="6">ale on (Melchisedech), jehož rodokmen se neodvozuje od nich, dostal desátek od Abrahama a požehnal nositeli zaslíbení.</verse>
				<verse number="7">Beze vší pochyby však menší dostává požehnání od většího.</verse>
				<verse number="8">A tu dostávají desátky lidé smrtelní, tam však ten, o němž se vydává svědectví, že žije.</verse>
				<verse number="9">A abych tak řekl, skrze Abrahama dal desátek i Levi, jenž (sám) desátky dostával,</verse>
				<verse number="10">neboť byl ještě v lůně otcově, když (Abrahamovi) vyšel naproti Melchisedech.</verse>
				<verse number="11">Jestliže tedy působilo dokonalost levitské kněžstvo, za něhož národ obdržel zákony, k čemu bylo ještě potřebí, aby povstával jiný kněz, jako byl Melchisedech a ne jako Aron?</verse>
				<verse number="12">Vždyť se změnou kněžstva je nutná i změna zákona.</verse>
				<verse number="13">Ten však, na koho se ta slova vztahují, patří k jinému pokolení, z něhož nikdo nesloužil oltáři, neboť je všeobecně známo,</verse>
				<verse number="14">že náš Pán vyšel z (kmene) Judova, (a když mluvil) Mojžíš o tom kmeni, nic neřekl o kněžích.</verse>
				<verse number="15">A to je ještě zřejmější, když povstává jiný kněz, podobný Melchisedechovi,</verse>
				<verse number="16">který se jím stal nikoli podle zákona o tělesném původu, nýbrž podle moci neporušitelného života.</verse>
				<verse number="17">Neboť (o něm) svědčí: „Ty jsi kněz na věky, jako byl Melchisedech.“</verse>
				<verse number="18">A tím se zrušuje sice dřívější příkaz, protože byl bezmocný a neužitečný –</verse>
				<verse number="19">vždyť zákon nepřivedl nic k dokonalosti – ale uvádí se lepší naděje, která nás přibližuje k Bohu.</verse>
				<verse number="20">A pokud tak jest, (nestalo se) bez přísahy;</verse>
				<verse number="21">oni se stali totiž kněžími bez přísahy, tento s přísahou skrze Toho, jenž k němu řekl: „Přísahal Pán, a nebude toho litovati:,Ty jsi kněz na věky.' “</verse>
				<verse number="22">Vzhledem k tomu se stal Ježíš rukojmí lepší úmluvy.</verse>
				<verse number="23">A (tehdy) bylo mnoho kněží, poněvadž jim smrt bránila déle žíti,</verse>
				<verse number="24">tento však má, poněvadž zůstává na věky, kněžství nepomíjející.</verse>
				<verse number="25">Proto také může dokonale spasiti ty, kdož přistupují k Bohu skrze něho, jsa vždycky živ, aby se za ně přimlouval.</verse>
				<verse number="26">Takový zajisté příslušel nám velekněz: svatý, nevinný, neposkvrněný, ne vybraný z hříšníků, ale vznešenější nad nebesa;</verse>
				<verse number="27">který nepotřebuje, jako (jiní) velekněží, konati každého dne nejdříve oběti za své hříchy, potom za (hříchy) lidu. Toto učinil jednou provždy, když obětoval sebe samého.</verse>
				<verse number="28">Neboť zákon ustanovuje kněžími lidi s nedostatky, ale slovo přísahy ustanovuje v době po zákoně Syna Božího nekonečně dokonalého.</verse>
			</chapter>
			<chapter number="8">
				<verse number="1">Hlavní pak věcí při tom, o čem mluvíme, jest: Máme takového velekněze, který se posadil po pravici trůnu velebnosti v nebesích,</verse>
				<verse number="2">koná kněžskou službu ve svatyni, a to ve svatostánku pravém, který postavil Hospodin, a ne člověk.</verse>
				<verse number="3">Každý velekněz bývá totiž ustanovován k tomu, aby obětoval dary a oběti. Proto je potřebí, aby také Ob měl něco, co by obětoval.</verse>
				<verse number="4">Kdyby tedy byl na zemi, ani by nebyl knězem, poněvadž tu jsou ti, kteří přinášejí dary podle zákona,</verse>
				<verse number="5">a ti slouží předobrazu a nástinu nebeské svatyně, a to podle příkazu daného Mojžíšovi, když měl vystavěti stánek. Řekl (Bůh): „Hleď, ať uděláš všecko podle vzoru, který ti byl ukázán na hoře!“</verse>
				<verse number="6">Avšak On obdržel tím vznešenější službu kněžskou, čím vznešenější jest i úmluva, jíž je prostředníkem, neboť ta jest ustanovena na vznešenějších zaslíbeních.</verse>
				<verse number="7">Kdyby totiž ona první (úmluva) byla bývala bez nedostatků, nebylo by oprávnění pro druhou.</verse>
				<verse number="8">Vždyť jim činí výtku slovy: „Hle, přijdou dnové, praví Pán, a uzavřu novou úmluvu s izraelským i s judským národem;</verse>
				<verse number="9">avšak ne takovou úmluvu, jakou jsem uzavřel s jejich otci v ten den, v který jsem je vzal za ruku, abych je vyvedl z egyptské země. Poněvadž oni nevytrvali v mé úmluvě, proto já jsem jimi pohrdl, praví Pán.</verse>
				<verse number="10">Toto je totiž úmluva, kterou uzavřu s izraelským národem po oněch dnech, praví Pán: Vložím své zákony do jejich mysli a vepíši je v jejich srdce, a budu jim Bohem, a oni budou mým lidem.</verse>
				<verse number="11">A nikdo nebude poučovati svého spoluobčana a nikdo svého bratra těmito slovy:,Poznej Pána!' Neboť všichni z nich, od maličkého až do velikého, budou mě znáti,</verse>
				<verse number="12">protože budu míli slitování s jejich nepravostmi, a na jejich hříchy nebudu již vzpomínati.“</verse>
				<verse number="13">Mluví-li však o „nové“ (úmluvě), prohlašuje první za zastaralou; ale co vetší a stárne, je blízko zániku.</verse>
			</chapter>
			<chapter number="9">
				<verse number="1">Měla sice i první (úmluva) bohoslužebné předpisy a pozemskou svatyni.</verse>
				<verse number="2">To byl stánek, v jehož přední části, zvané svatyně, byl svícen a stůl s předkladnými chleby.</verse>
				<verse number="3">A za druhou oponou byla (ona část) stánku, zvaná velesvatyně,</verse>
				<verse number="4">se zlatou kaditelnicí a archou úmluvy, obloženou se všech stran zlatem. V ní byla zlatá nádoba s mannou, rozpučelá hůl Aronova a desky zákona.</verse>
				<verse number="5">Nad ní pak byli cherubové velebnosti, kteří zastiňovali slitovnici. O těch věcech mluviti nyní dopodrobna není na místě.</verse>
				<verse number="6">Tak to bylo tedy upraveno. Do přední části stánku vcházejí sice kněží vždycky, když konají bohoslužebné úkony,</verse>
				<verse number="7">do druhé (části) však (vchází) jediný velekněz, jednou v roce, (a to) ne bez krve, kterou obětuje za poklesky své i (za poklesky) lidu.</verse>
				<verse number="8">Tím Duch svatý naznačuje, že ještě není volná cesta do velesvatyně, pokud trvá první stánek.</verse>
				<verse number="9">Ten je totiž obrazem doby mesiášské. Proto také dary a oběti, které se v něm obětují, nemají moci vnitřně zdokonaliti obětujícího.</verse>
				<verse number="10">Jsou to jen pomíjející ustanovení o pokrmech a nápojích a o rozličném umývání (platná) až do doby nového řádu.</verse>
				<verse number="11">Kristus však vystoupil jako velekněz budoucích statků,</verse>
				<verse number="12">a zjednav vykoupení věčné, vešel jednou provždy do velesvatyně skrze větší a dokonalejší stánek – zhotovený ne rukama, to je nepocházející z tohoto světa – ne s krví kozlů nebo telat, nýbrž s vlastní krví.</verse>
				<verse number="13">Jestliže totiž krev kozlů a býků a pokropení popelem z jalovic posvěcuje poskvrněné k zevní čistotě,</verse>
				<verse number="14">oč spíše krev Krista, který skrze Ducha svatého obětoval Bohu sebe samého jako bezúhonnou oběť, očistí naše svědomí od mrtvých skutků, abychom sloužili Bohu živému!</verse>
				<verse number="15">A proto je prostředníkem nové úmluvy, aby skrze smrt podstoupenou na vykoupení za hříchy (spáchané) za první úmluvy dostali zaslíbené věčné dědictví ti, kdož jsou povoláni.</verse>
				<verse number="16">Neboť kde (je) závěť, tam musí býti důkaz smrti toho, kdo závěť učinil.</verse>
				<verse number="17">Závěť totiž je platná, až nastane úmrtí; jinak, pokud ještě žije ten, kdo ji učinil, nemá platnosti.</verse>
				<verse number="18">Proto ani ta první úmluva nebyla potvrzena bez krve.</verse>
				<verse number="19">Neboť když Mojžíš přečetl všemu lidu všechna přikázání zákona, vzav krev telat a kozlů s vodou a šarlatovou vlnou a s yzopem, pokropil jak knihu samu, tak i veškeren lid</verse>
				<verse number="20">se slovy: „Toto je krev úmluvy, kterou s vámi uzavřel Bůh.“</verse>
				<verse number="21">Podobně pokropil krví i svatostánek a všechno bohoslužebné nářadí.</verse>
				<verse number="22">A tak podle zákona bývá krví skoro všecko očišťováno a bez vylití krve není odpuštění.</verse>
				<verse number="23">Je tedy nutno, aby předobrazy nebeských věcí byly takto očišťovány, věci nebeské však samy obětmi vznešenějšími, nežli jsou tyto.</verse>
				<verse number="24">Neboť Ježíš nevešel do velesvatyně, která byla zhotovena rukama a byla napodobeninou (velesvatyně) pravé, nýbrž do samého nebe, aby se ukázal nyní před Bohem (jako přímluvce) za nás.</verse>
				<verse number="25">Ani (nepotřebuje), aby se obětoval častokráte, jako když velekněz vchází do velesvatyně rok co rok s cizí krví,</verse>
				<verse number="26">sice jinak by byl musil trpěti častokráte od počátku světa. Ale zjevil se jednou na konci věků, aby svou obětí shladil hříchy.</verse>
				<verse number="27">A jako jest určeno lidem jednou zemříti, a potom (následuje) soud,</verse>
				<verse number="28">tak i Kristus se obětoval jednou, aby shladil hříchy mnohých (lidí). Po druhé se ukáže bez oběti za hříchy ke spáse těm, kdož ho čekají.</verse>
			</chapter>
			<chapter number="10">
				<verse number="1">Poněvadž totiž Zákon obsahuje (jen) stín budoucích statků, a nikoli tyto v jejich podstatě, nemůže nikdy stejnými obětmi rok co rok vždy přinášenými přivésti obětující k dokonalosti.</verse>
				<verse number="2">Jinak byly by se přestaly přinášet oběti, poněvadž by si obětující, jsouce jednou očištěni, nebyli vědomi žádného hříchu.</verse>
				<verse number="3">Ale při nich se každoročně připomínají hříchy,</verse>
				<verse number="4">neboť je nemožné, aby krev býků a kozlů shladila hříchy.</verse>
				<verse number="5">Proto při vstupu na svět praví: „Krvavé oběti ani jiné dary jsi nechtěl, ale tělo jsi mi utvořil.</verse>
				<verse number="6">Oběti zápalné a smírné se ti nelíbily.</verse>
				<verse number="7">Tu jsem řekl:,Hle, já přicházím, abych splnil tvou vůli, Bože, jak jest o mně psáno v knize.' “</verse>
				<verse number="8">Dříve pravil: „Oběti krvavé ani dary ani oběti zápalné ani smírné jsi nechtěl, ani nemáš v nich zalíbení.“</verse>
				<verse number="9">A přece se konají podle zákona. Potom však řekl: „Hle, přicházím, abych splnil tvou vůli.“</verse>
				<verse number="10">Tím zrušuje první (závěť), aby ustanovil druhou. V té vůli jsme obětováním Těla Ježíše Krista jednou provždy posvěceni.</verse>
				<verse number="11">A každý kněz je tu denně v své službě a přináší častokráte tytéž oběti, jež nikdy nemohou shladiti hříchy.</verse>
				<verse number="12">Tento však obětoval jednu oběť za hříchy a pak se posadil navždy po pravici Boží.</verse>
				<verse number="13">Od té chvíle očekává, až jeho „nepřátelé budou dáni za podnož jeho nohám“.</verse>
				<verse number="14">Vždyť jednou obětí ospravedlnil navždy ty, kdož se posvěcují.</verse>
				<verse number="15">Dosvědčuje nám to i Duch svatý, neboť řekl:</verse>
				<verse number="16">„Toto jest úmluva, kterou uzavřu s nimi po oněch dnech, praví Pán. Vložím své zákony do jejich srdce a vepíši je v jejich mysl.</verse>
				<verse number="17">A na jejich hříchy a nepravosti nebudu již vzpomínati.“</verse>
				<verse number="18">Kde však jsou hříchy odpuštěny, tam není již potřebí smírné oběti.</verse>
				<verse number="19">Máme tedy, bratří, pro krev Kristovu důvěru, že můžeme vstoupiti do velesvatyně.</verse>
				<verse number="20">Ta krev nám otevřela vstup jako novou cestu k životu (vedoucí) skrze oponu, to jest skrze jeho tělo.</verse>
				<verse number="21">Také (máme) vznešeného velekněze, který spravuje dům Boží.</verse>
				<verse number="22">Přistupujme proto s upřímným srdcem plni důvěry, očištěni v srdci od zlého svědomí a umyti na těle čistou vodou!</verse>
				<verse number="23">Neohroženě se držme vyznání své naděje, neboť věrný je Ten, jenž dal zaslíbení!</verse>
				<verse number="24">Snažme se, abychom jeden druhého povzbuzovali k lásce a k dobrým skutkům!</verse>
				<verse number="25">Nezanedbávejme své shromáždění, jak to mají někteří ve zvyku, nýbrž se navzájem povzbuzujme, a to tím více, čím více vidíme, že se (ten) den blíží.</verse>
				<verse number="26">Neboť hřešíme-li po poznání pravdy dobrovolně, již není oběti za hříchy,</verse>
				<verse number="27">nýbrž jakési hrozné očekávání soudu a žár ohně, který stráví protivníky.</verse>
				<verse number="28">Porušil-li někdo zákon Mojžíšův, bez milosrdenství po (výpovědi) dvou nebo tří svědků propadá smrti.</verse>
				<verse number="29">Čím hroznější trest – podle vašeho zdání – zaslouží si ten, kdo hrozně pohrdl Synem Božím, kdo pokládal krev úmluvy, jíž byl posvěcen, za krev obyčejnou a potupil Ducha lásky?</verse>
				<verse number="30">Známe totiž Toho, jenž řekl: „Mně patří pomsta a já odplatím.“ A jinde: „Souditi bude Pán svůj lid.“</verse>
				<verse number="31">Hrozné jest upadnouti do rukou Boha živého.</verse>
				<verse number="32">Rozpomínejte se na uplynulé dny, v nichž jste, byvše osvíceni, přestáli veliký boj utrpení,</verse>
				<verse number="33">jednak v potupách a útiscích poskytovali jste podívanou, jednak jste se stali druhy těch, jimž se tak vedlo.</verse>
				<verse number="34">Vždyť jste měli nejen s vězni soucit, nýbrž i radostně jste snesli uloupení svého majetku, ježto víte, že máte lepší a trvanlivější statek.</verse>
				<verse number="35">Neodhazujte tedy svou důvěru; ta má velikou odplatu.</verse>
				<verse number="36">Vytrvalosti je vám zajisté potřebí, abyste splnili vůli Boží a dostali zaslíbené dobro.</verse>
				<verse number="37">Vždyť „ještě velmi maličko a přijde Ten, jenž má přijíti, a nebude s příchodem otáleti.</verse>
				<verse number="38">Můj spravedlivý žije z víry, ale skryvá-li se ze strachu, nemá v něm zalíbení má duše.“</verse>
				<verse number="39">My však nepatříme k těm, kdož se skrývají k (své) záhubě, nýbrž k těm, kdož věří, aby získali život.</verse>
			</chapter>
			<chapter number="11">
				<verse number="1">Víra je základem toho, v co doufáme, přesvědčením o tom, co (ještě) nevidíme.</verse>
				<verse number="2">Skrze ni se zajisté naši předkové (dobře) osvědčili.</verse>
				<verse number="3">Vírou poznáváme, že vesmír je stvořen Božím slovem, takže z věcí neviditelných povstaly viditelné.</verse>
				<verse number="4">Ve víře přinesl Abel Bohu lepší oběť než Kain a pro ni se mu dostalo svědectví, že je spravedlivý, neboť Bůh sám vydal svědectví nad jeho dary. A on skrze ni mluví ještě i po své smrti.</verse>
				<verse number="5">Pro (svou) víru byl vzat Henoch (do nebe) bez smrti. A nebylo možno ho nalézti, poněvadž ho vzal Bůh. Prve však, než byl vzat, dostalo se mu svědectví, že se zalíbil Bohu.</verse>
				<verse number="6">Bez víry však se nelze líbiti Bohu, neboť ten, kdo přistupuje k Bohu, musí uvěřiti, že (Bůh) jest a že odplácí těm, kdož ho hledají.</verse>
				<verse number="7">Ve víře Noe, jakmile dostal poučení o tom, co ještě nebylo vidět, v bázni připravil archu na záchranu své rodiny, a (v své víře) vyřkl odsouzení, nad světem a stal se dědicem toho ospravedlnění, které je z víry.</verse>
				<verse number="8">S vírou uposlechl Abraham výzvy, aby odešel na místo, jež měl dostati v dědictví. I dal se na cestu, aniž věděl, kam jde.</verse>
				<verse number="9">V (své) víře se usadil v zemi zaslíbené jako cizinec a přebýval pod stany s Izákem a Jakubem, kteří byli spoludědici téhož zaslíbení.</verse>
				<verse number="10">Čekal totiž na město pevně založené, jehož stavitelem a tvůrcem je Bůh.</verse>
				<verse number="11">Pro (svou) víru i [neplodná] Sára dostala sílu státi se matkou, a to přes svůj pokročilý věk, neboť věřila, že věrný je Ten, který dal zaslíbení.</verse>
				<verse number="12">Proto také z jednoho, a to už odumřelého (muže) povstali (potomci) četní jako hvězdy na nebi a nespočítatelní jako písek na břehu mořském.</verse>
				<verse number="13">S vírou zemřeli tito všichni, aniž dostali ono zaslíbené dobro. Jen zpovzdálí je spatřili, pozdravili a uznali, že jsou jen cizinci a poutníky na této zemi.</verse>
				<verse number="14">Neboť ti, kdož takto mluví, dávají najevo, že (svou) vlast hledají.</verse>
				<verse number="15">A kdyby byli mínili onu, z které vyšli, byli by měli vhodnou příležitost se tam navrátit.</verse>
				<verse number="16">Ale oni touží (po vlasti) lepší, totiž nebeské. Proto Bůh se nestydí nazývati se jejich Bohem, vždyť jim připravil město.</verse>
				<verse number="17">S vírou obětoval Abraham Izáka, když byl zkoušen, a obětoval to (svého) jednorozeného syna, ačkoliv dříve dostal zaslíbení</verse>
				<verse number="18">a bylo mu řečeno: „V Izákovi se ti dostane potomstva.“</verse>
				<verse number="19">Myslil totiž, že Bůh má moc i z mrtvých vzkřísiti; proto ho dostal i jako předobraz (zpět).</verse>
				<verse number="20">Ve víře také požehnal Izák Jakubovi a Esauovi do jejich budoucnosti.</verse>
				<verse number="21">Ve víře umírající Jakub požehnal oba syny Josefovy a poklonil se směrem k hrotu své berly.</verse>
				<verse number="22">Ve víře umírající Josef se zmínil o vyjití synů izraelských a učinil nařízení o svých kostech.</verse>
				<verse number="23">S vírou byl Mojžíš po svém narození ukryt po tři měsíce svými rodiči, poněvadž viděli, že dítko je krásné, a nebáli se rozkazu králova.</verse>
				<verse number="24">Ve víře se zřekl Mojžíš, když dospěl, nazývati se synem faraonovy dcery,</verse>
				<verse number="25">a zvolil si raději s lidem Božím trpěti protivenství, nežli míti dočasný požitek z hříchu,</verse>
				<verse number="26">pokládaje za větší bohatství Kristovu pohanu nežli poklady Egypťanů, neboť hleděl na odplatu.</verse>
				<verse number="27">S vírou opustil Egypt, aniž se bál králova hněvu, neboť statečně vydržel, jako by Neviditelného takřka viděl.</verse>
				<verse number="28">S vírou slavil velikonočního beránka a vykonal pokropení krví, aby se jich nedotkl zhoubce prvorozenou.</verse>
				<verse number="29">Ve víře přešli přes Rudé moře jako po suché zemi, kdežto když se o totéž pokusili Egypťané, byli (vlnami) pohlceni.</verse>
				<verse number="30">Vírou padly hradby Jericha, když okolo nich obcházeli po sedm dní.</verse>
				<verse number="31">Pro (svou) víru nezahynula s nevěřícími nevěstka Rahab, poněvadž pokojně přijala vyzvědače.</verse>
				<verse number="32">A co mám ještě říci? Vždyť by mi nestačil čas, kdybych měl vypravovati o Gedeonovi, Barakovi, Samsonovi, Jeftovi, Davidovi, Samuelovi a prorocích.</verse>
				<verse number="33">Ti svou vírou přemohli říše, vykonali spravedlnost, dosáhli, co jim bylo slíbeno, zacpali tlamy lvům,</verse>
				<verse number="34">uhasili prudký oheň, unikli ostří meče, ač slabí, dosáhli velké síly, stali se hrdiny v boji, zahnali cizí vojska na útěk.</verse>
				<verse number="35">Ženy dostaly vzkříšením své mrtvé. Jiní však byli nataženi (na mučidla) a zřekli se osvobození, aby dosáhli vznešenějšího vzkříšení.</verse>
				<verse number="36">Jiní zakusili posměch a bití, ano i okovy a žaláře.</verse>
				<verse number="37">Byli kamenováni, rozřezáni, ke hříchu sváděni, mečem usmrceni; chodili v kožich ovčích a kozích, trpíce nedostatkem, soužením a trápením.</verse>
				<verse number="38">Oni, jichž svět nebyl hoden, bloudili v pustinách, v horách, v jeskyních a v rozvalinách zemských.</verse>
				<verse number="39">A ti všichni, ač dostali pro svou víru (dobré) svědectví, nedostali to zaslíbené dobro.</verse>
				<verse number="40">Pro nás však Bůh již předem zřídil něco lepšího, aby nepřišli k dokonalosti bez nás.</verse>
			</chapter>
			<chapter number="12">
				<verse number="1">Proto i my, jsouce obklopeni tak velikým oblakem svědků, odložme vše, co (nám) překáží, zvláště hřích, jenž nás obklopuje!</verse>
				<verse number="2">Běžme vytrvale běh o závod nám určený, patříce na Ježíše, vůdce a dokonatele víry! Ten pro radost sobě určenou přestál kříž, nedbaje potupy, a (nyní) sedí po pravici Božího trůnu.</verse>
				<verse number="3">Uvažujte přece o Tom, jenž takový odpor proti sobě snesl od hříšníků, abyste neumdlévali a neochabovali na mysli.</verse>
				<verse number="4">Dosud jste v svém boji proti hříchu neodporovali až do krve</verse>
				<verse number="5">a zapomněli jste na slova napomenutí, která k vám jako k synům mluví: „Můj synu, nepohrdej kázní Páně, ani nezoufej, když tě kárá!</verse>
				<verse number="6">Neboť koho Pán miluje, toho kárá; neštěstím stíhá každého, koho přijímá za syna.“</verse>
				<verse number="7">V kázni vytrvávejte! Bůh se k vám chová jako k synům; neboť kde je syn, kterého by otec nekáral?</verse>
				<verse number="8">Jste-li však bez kázně, které jste se stali všichni účastni, jste nepraví, a nikoli praví synové.</verse>
				<verse number="9">Mimo to naši pozemští otcové nás kárali, a my jsme je ctili. Což se nemáme tím spíše poddati Otci duchů, abychom žili?</verse>
				<verse number="10">Vždyť oni nás kárali podle svého uvážení pro krátký čas, Tento však to činí k našemu prospěchu, abychom se stali účastni jeho svatosti.</verse>
				<verse number="11">Nezdá se, že by nějaká kázeň pro první okamžik přinášela radost, spíše zármutek, ale později vydává pokojné ovoce spravedlnosti těm, kdož jí byli vycvičeni.</verse>
				<verse number="12">Proto pozdvihněte skleslé ruce a zemdlená kolena a narovnejte stezky pro své nohy,</verse>
				<verse number="13">aby se chromý (úd) nevymkl, nýbrž uzdravil!</verse>
				<verse number="14">Usilujte o pokoj se všemi a o (své) posvěcení! Bez něho nikdo nespatří Boha.</verse>
				<verse number="15">Přihlížejte k tomu, aby se nikdo nepřipravoval o milost Boží, aby nějaký jedovatý kořen k vaší škodě nevyrostl a mnozí se jím neposkvrnili,</verse>
				<verse number="16">aby nikdo nebyl smilníkem nebo lehkomyslníkem jako Esau! Ten za jediné jídlo prodal své prvorozenské právo.</verse>
				<verse number="17">Neboť vězte, že byl odmítnut také potom, když chtěl zdědili požehnání. Nedostalo se mu totiž příležitosti ke změně smýšlení, ač si ji se slzami žádal.</verse>
				<verse number="18">Vždyť jste nepřistoupili k hoře, které se lze dotknouti, ani k ohni rozpálenému, ani k temnu a mrákotě a bouři,</verse>
				<verse number="19">ani ke zvuku trouby a k hlasu slov, při kterém si posluchači vyprosili, aby k nim již nebylo mluveno slovo.</verse>
				<verse number="20">Neboť nemohli snésti příkaz: „I kdyby se jen zvíře dotklo hory, bude ukamenováno.“ –</verse>
				<verse number="21">Tak hrozné bylo, co viděli, že Mojžíš řekl: „Pln strachu se třesu.“ –</verse>
				<verse number="22">Ale přistoupili jste k hoře Sionu a k městu Boha živého, k nebeskému Jerusalemu a k přemnohá tisícům andělů,</verse>
				<verse number="23">k slavnostnímu to shromáždění, a k obci prvorozenců zapsaných v nebesích, a k Bohu, soudci všech, a k duším blažených spravedlivých,</verse>
				<verse number="24">a k Ježíšovi, prostředníku nové úmluvy, a k pokropení krví, která mluví mocněji než (krev) Abelova.</verse>
				<verse number="25">Hleďte, ať neodmítáte Toho, jenž (tu) mluví! Neboť jestliže oni neunikli (trestu), když odmítli toho, jenž mluvil na zemi, o co méně my, když se odvracíme od Toho, jenž [k nám] mluvil s nebes.</verse>
				<verse number="26">Jeho hlas tehdy otřásl zemí, nyní pak oznámil toto: „Ještě jednou, (a) já otřesu nejen zemí, nýbrž i oblohou.“</verse>
				<verse number="27">Právě to „ještě jednou“ naznačuje, že to, čím lze otřásti, bude proměněno, poněvadž bylo stvořeno. Tak má zůstati to, čím nelze otřásti.</verse>
				<verse number="28">Poněvadž dosáhneme království, jímž nelze otřásti, prokazujme vděčnost, s kterou bychom v bázni a uctivosti příjemně sloužili Bohu!</verse>
				<verse number="29">Neboť náš „Bůh jest oheň sžírající.“</verse>
			</chapter>
			<chapter number="13">
				<verse number="1">Bratrská láska ať zůstává [mezi vámi]!</verse>
				<verse number="2">Na pohostinnost nezapomínejte, neboť někteří, aniž to věděli, pohostili anděly!</verse>
				<verse number="3">Pamatujte na vězně, jako byste byli jejich spoluvězňové, a na soužené jako ti, kteří sami bydlí v těle!</verse>
				<verse number="4">Manželství budiž ve všem počestné a lože neposkvrněné, neboť smilníky a cizoložníky bude souditi Bůh!</verse>
				<verse number="5">Váš život budiž bez lakomství a buďte spokojeni s tím, co máte! On sám přece řekl: „Nezanechám tě ani neopustím.“</verse>
				<verse number="6">Pravíme tedy s důvěrou: „Pán je mi pomocníkem, nebudu se báti. Co mi může učinit člověk?“</verse>
				<verse number="7">Pamatujte na své představené, kteří k vám mluvili slovo Boží! Podívejte se na konec jejich života a následujte jejich víru!</verse>
				<verse number="8">Ježíš Kristus (je) týž včera i dnes i na věky.</verse>
				<verse number="9">Nenechávejte se sváděti různými cizími naukami! Je dobré utvrzovati srdce milostí, ne pokrmy (z obětí). Ty neprospěly těm, kdož je požívali.</verse>
				<verse number="10">Máme oltář, s něhož nesmějí jísti ti, kdož slouží stánku.</verse>
				<verse number="11">Neboť těla zvířat, jejichž krev vnáší velekněz do svatyně jako smírnou oběť za hříchy, spalují se za táborem.</verse>
				<verse number="12">Proto také Ježíš trpěl za branou, aby posvětil lid svou krví.</verse>
				<verse number="13">Nuže, vyjděme k němu za tábor a nesme s ním jeho potupu,</verse>
				<verse number="14">neboť zde nemáme trvalou vlast, ale hledáme budoucí!</verse>
				<verse number="15">Skrze něho tedy přinášejme Bohu vždycky oběť chvály, ovoce rtů, jež velebí jeho jméno!</verse>
				<verse number="16">Na dobročinnost však a na sdílnost nezapomínejte, neboť v takových obětech má Bůh zalíbení!</verse>
				<verse number="17">Poslouchejte své představené a buďte jim poddáni, neboť oni bdí nad vašimi dušemi a musí jednou z nich vydati účet! Kéž by to činili s radostí a ne se vzdechy; neboť to by vám neprospělo.</verse>
				<verse number="18">Modlete se za nás! Neboť jsme si jisti, že máme dobré svědomí, poněvadž si chceme ve všem dobře vésti.</verse>
				<verse number="19">A tím více vás prosím, abyste to učinili, abych tím dříve vám byl navrácen.</verse>
				<verse number="20">Bůh pokoje, jenž vzkřísil z mrtvých Pána našeho Ježíše [Krista], pastýře ovcí, vznešeného krví věčné úmluvy,</verse>
				<verse number="21">ať vás upevní v každém dobrém díle, abyste konali jeho vůli; neboť způsobí ve vás skrze Ježíše Krista, co se mu libí! Jemu budiž sláva na věky věků! Amen.</verse>
				<verse number="22">Prosím vás, bratří, snášejte trpělivě slovo napomenutí, vždyť jsem vám jen stručně psal.</verse>
				<verse number="23">Vězte, že náš bratr Timothej je propuštěn; s ním vás spatřím, přijde-li brzy.</verse>
				<verse number="24">Pozdravte všechny své představené a všechny věřící! Pozdravují vás bratří z Italie.</verse>
				<verse number="25">Milost (budiž) s vámi se všemi! Amen.</verse>
			</chapter>
		</book>
		<book number="59">
			<chapter number="1">
				<verse number="1">Jakub, služebník Boha a Pána [našeho] Ježíše Krista, posílá pozdrav dvanácti kmenům rozptýleným v cizině.</verse>
				<verse number="2">Pokládejte to, moji bratří, skutečně za radost, když upadnete do rozličných pokušení!</verse>
				<verse number="3">Vždyť víte, je-li zkoušena vaše víra, že to přispívá k vytrvalosti.</verse>
				<verse number="4">Vytrvalost však ať dokončí (vaše) dílo, abyste byli dokonalí a bezúhonní, ničeho nepostrádajíce.</verse>
				<verse number="5">Postrádá-li však někdo z vás moudrosti, ať (ji) žádá od Boha – ten (ji) dává všem hojně a bez výčitek – a bude mu dána.</verse>
				<verse number="6">Ale ať žádá s důvěrou beze všeho pochybování, neboť kdo pochybuje, podobá se mořské vlně, která se větrem čeří a zmítá;</verse>
				<verse number="7">jen ať se však takový člověk nedomnívá, že dostane něco od Pána,</verse>
				<verse number="8">totiž člověk nerozhodný a nestálý na všech svých cestách.</verse>
				<verse number="9">Ať se chlubí bratr v nouzi žijící svou vznešeností,</verse>
				<verse number="10">boháč svou ponížeností, protože pomine jako květ trávy.</verse>
				<verse number="11">Neboť vyjde slunce palčivé a usuší trávu a její květ opadne a veta bude po její, zevní kráse. Tak i boháč pomine na svých cestách.</verse>
				<verse number="12">Blaze člověku, obstojí-li v pokušení! Osvědčí-li se totiž, dostane korunu života, kterou Bůh zaslíbil těm, kdož ho milují.</verse>
				<verse number="13">Ať neříká nikdo, když bývá pokoušen: „Od Boha jsem pokoušen.“ Bůh totiž nemůže býti pokoušen ke zlému, sám pak nikoho nepokouší.</verse>
				<verse number="14">Ale každý bývá pokoušen, jsa lákán a vnaděn svou žádostivostí.</verse>
				<verse number="15">Počala-li žádostivost, rodí pak hřích; hřích pak, byl-li spáchán, plodí smrt.</verse>
				<verse number="16">Neklamte se (tedy), moji milovaní bratří!</verse>
				<verse number="17">Každý dobrý úděl a každý dokonalý dar je shůry, sestupuje od Otce světel, u něhož není proměny, ani ze změny zastínění.</verse>
				<verse number="18">Dobrovolně zplodil nás slovem pravdy, abychom byli jakousi prvotinou jeho tvorstva.</verse>
				<verse number="19">Vězte, moji milovaní bratří, toto: Budiž každý člověk rychlý k slyšení, ale zdlouhavý k mluvení a zdlouhavý k hněvu!</verse>
				<verse number="20">Neboť v hněvu nekoná člověk, co je spravedlivé před Bohem.</verse>
				<verse number="21">Proto odložte všechnu nečistotu a všechen pozůstatek špatnosti a přijměte v tichosti vštípené slovo, které může spasiti vaše duše!</verse>
				<verse number="22">Uvádějte však slovo ve skutek a neposlouchejte je jenom, jinak oklamáváte sami sebe!</verse>
				<verse number="23">Neboť jestliže někdo slovo poslouchá, ale podle něho nejedná, podobá se člověku, který se dívá na svůj přirozený zevnějšek v zrcadle.</verse>
				<verse number="24">Podívá se sice na sebe a odejde, a hned zapomene, jaký byl.</verse>
				<verse number="25">Tomu však, kdo pohlédne v dokonalý zákon svobody a při něm vytrvá, a není zapomínavým posluchačem, nýbrž jedná podle něho, bude blaze při jeho jednání.</verse>
				<verse number="26">Domnívá-li se někdo, že je zbožný, ale nedrží na uzdě svůj jazyk, nýbrž klame sám sebe, toho zbožnost je bezcenná.</verse>
				<verse number="27">Zbožnost pravá a bez poskvrny před Bohem Otcem je tato: Navštěvovati sirotky a vdovy v jejich soužení a zachovati si neposkvrněnost tímto světem.</verse>
			</chapter>
			<chapter number="2">
				<verse number="1">Moji bratří, věříte-li v oslaveného Pána našeho Ježíše Krista, nejednejte stranicky!</verse>
				<verse number="2">Neboť vstoupil-li by do vašeho shromáždění nějaký muž se zlatým prstenem v nádherném rouchu a vstoupil-li by též chuďas v ošumělém šatě,</verse>
				<verse number="3">a jestliže byste pohlédli na toho v nádherném rouchu a řekli byste mu: „Ty, posaď se na toto pěkné místo,“ a chuďasovi byste řekli: „Ty, postav se tamto“ nebo: „Posaď se mi u podnože,“</verse>
				<verse number="4">což neoctli jste se tím v rozporu sami se sebou a nestali jste se zlovolnými soudci?</verse>
				<verse number="5">Poslechněte, moji milovaní bratří! Nevyvolil Bůh chudé v očích tohoto světa za bohaté ve víře a za dědice království, které zaslíbil těm, kdož ho milují?</verse>
				<verse number="6">Ale vy jste zneuctili chuďasa. Což nejsou to právě boháči, kteří vás (svou) mocí utiskují, a což ne zase oni, kteří vás tahají k soudům?</verse>
				<verse number="7">Nejsou to oni, kteří se rouhají vznešenému jménu, které bylo vzýváno nad vámi?</verse>
				<verse number="8">Dobře činíte, jestliže plníte královský zákon podle Písma: „Miluj bližního svého jako sebe samého!“</verse>
				<verse number="9">Avšak jednáte-li stranicky, dopouštíte se hříchu a zákon vás usvědčuje z přestupku.</verse>
				<verse number="10">Neboť kdo by celý zákon zachoval, ale prohřešil se v jednom (jeho příkazu), provinil se proti všem.</verse>
				<verse number="11">Vždyť kdo řekl: „Nesesmilníš“, řekl také: „Nezabiješ!“ Jestliže tedy nesmilníš, ale dopouštíš se vraždy, přestoupil jsi zákon.</verse>
				<verse number="12">Tak mluvte a tak jednejte jako ti, kdož budou souzeni podle zákona svobody.</verse>
				<verse number="13">Neboť soud nezná milosrdenství s tím, kdo sám jednal nemilosrdně. Milosrdenství však vítězí nad soudem.</verse>
				<verse number="14">Co prospěje, moji bratří, praví-li kdo, že má víru, ale nemá skutky? Může ho víra spasit?</verse>
				<verse number="15">A kdyby bratr nebo sestra byli nazí a neměli na denní výživu,</verse>
				<verse number="16">a někdo z vás pak by jim řekl: „Jděte v pokoji, zahřívejte se a nasycujte se,“ ale nedali byste jim, co potřebují k životu, co to prospěje?</verse>
				<verse number="17">Tak (je to) i s vírou: nemá-li skutky, je mrtvá sama v sobě.</verse>
				<verse number="18">Ale někdo řekne: „Ty máš víru, a já mám skutky. Ukaž mi svou víru bez skutků, a já ti ukáži ze svých skutků, jaká je víra má.</verse>
				<verse number="19">Ty věříš, že je jeden Bůh? Dobře činíš. I zlí duchové věří, ale třesou se.“</verse>
				<verse number="20">Chceš však, pošetilý člověče, poznati, že víra bez skutků je mrtvá?</verse>
				<verse number="21">Což náš otec Abraham nebyl ospravedlněn ze skutků, protože obětoval svého syna Izáka na oltáři?</verse>
				<verse number="22">Vidíš, že spolu působila víra s jeho skutky a že víra byla skutky dovršena.</verse>
				<verse number="23">I naplnilo se Písmo: „Uvěřil Abraham Bohu, a bylo mu to připočteno k spravedlnosti“ a „byl nazván přítelem Božím.“</verse>
				<verse number="24">Vidíte, že člověk bývá ospravedlňován skutky, a ne pouhou vírou.</verse>
				<verse number="25">Což nebyla i nevěstka Rahab ospravedlněna skutky, že pohostinsky přijala posly a propustila je jinou cestou?</verse>
				<verse number="26">Neboť jako je tělo bez ducha mrtvé, tak jest i víra bez skutků mrtvá.</verse>
			</chapter>
			<chapter number="3">
				<verse number="1">Nevystupujte, moji bratří, příliš jako učitelé! Víte přece, že (tím) dostanete těžší soud.</verse>
				<verse number="2">Vždyť v mnohém klesáme všichni. Jestliže se někdo neprohřešuje slovem, je to muž dokonalý, který je schopen držeti na uzdě také celé tělo.</verse>
				<verse number="3">Dáváme-li však koňům uzdy do tlamy, aby nás poslouchali, řídíme též celé jejich tělo.</verse>
				<verse number="4">Hle, i lodi, ačkoliv jsou veliké a bývají hnány prudkými větry, jsou řízeny zcela malým kormidlem, kamkoliv chce vůle kormidelníkova.</verse>
				<verse number="5">Tak i jazyk je sice malý úd, ale velikými věcmi se honosí.</verse>
				<verse number="6">Hle, jak malý oheň a jak veliký les zapálí! Tak i jazyk jest ohněm a vesmírem nepravostí. Jazyk se projevuje mezi našimi údy jako moc poskvrňující celé tělo, ano, rozpalován jsa peklem, zapaluje kolo našeho života.</verse>
				<verse number="7">Člověk zkrocuje a zkrotil všechny druhy zvířat, ptáků, plazů i vodní zvířeny,</verse>
				<verse number="8">ale jazyk, toto nepokojné zlo, plné smrtícího jedu, zkrotiti nedovede nikdo z lidí.</verse>
				<verse number="9">Jím velebíme Pána a Otce, a jím zlořečíme lidem, stvořeným podle obrazu Božího.</verse>
				<verse number="10">Z týchž úst vychází dobrořečení i zlořečení. Nemá to tak býti, moji bratří!</verse>
				<verse number="11">Což vydává pramen týmž ústím sladkou i hořkou [vodu]“?</verse>
				<verse number="12">Či může, moji bratří, fíkovník nést i hrozny a vinný keř fíky? Tak nemůže ani pramen slaný dávati sladkou vodu.</verse>
				<verse number="13">Kdo je mezi vámi moudrý a rozumný? Ten ať ukáže dobrým životem, že své skutky koná v moudré tichosti!</verse>
				<verse number="14">Máte-li však v svém srdci horkou řevnivost a sobectví, nechlubte se a nelžete proti pravdě!</verse>
				<verse number="15">To není (ta) moudrost, která přichází shůry, nýbrž pozemská, smyslná, ďábelská.</verse>
				<verse number="16">Neboť kde je řevnivost a sobectví, tam je rozbroj a všeliký skutek zlý.</verse>
				<verse number="17">Moudrost shůry však je předně čistá, potom pokojná, laskavá, ústupná, [k dobrému nakloněná,] plná milosrdenství a dobrého ovoce, upřímná a bez pokrytectví.</verse>
				<verse number="18">Ovoce spravedlnosti se pak v pokoji rozsévá těm, kdož se příčiňují o pokoj.</verse>
			</chapter>
			<chapter number="4">
				<verse number="1">Odkud (vznikají) mezi vámi boje a rozbroje? Ne-li od vašich zlých žádostí, které bojují ve vašich údech?</verse>
				<verse number="2">Dychtíte (po něčem), a nemáte (to); zabíjíte a závidíte, a nemůžete (toho) dosáhnouti, přete se a bojujete (o něco), a nemáte (to), poněvadž se nemodlíte.</verse>
				<verse number="3">Modlíte se, a nedostáváte, poněvadž se modlíte špatně. Chcete totiž toho využíti pro své špatné žádosti.</verse>
				<verse number="4">Cizoložníci, což nevíte, že přátelství s tímto světem je nepřátelství s Bohem? Kdo tedy chce býti přítelem tohoto světa, stává se nepřítelem Božím.</verse>
				<verse number="5">Nebo se domníváte, že Písmo nadarmo praví: „Řevnivě touží po duchu, jejž ubytoval v nás“?</verse>
				<verse number="6">Větší však dává milost; proto praví: „Bůh se pyšným protiví, ale pokorným dává milost.“</verse>
				<verse number="7">Podrobte se tedy Bohu! Odpírejte však ďáblu,</verse>
				<verse number="8">a uteče od vás! Přibližte se k Bohu, a přiblíží se k vám! Očisťte své ruce, hříšníci, a posvěťte své srdce, vy nerozhodní!</verse>
				<verse number="9">Pociťte svou ubohost, kvilte a plačte! Váš smích ať se obrátí v nářek, a vaše radost v zármutek!</verse>
				<verse number="10">Pokořte se před Pánem, a povýší vás!</verse>
				<verse number="11">Netupte jeden druhého, bratří! Kdo tupí svého bratra nebo svého bratra odsuzuje, tupí zákon a odsuzuje zákon. Odsuzuješ-li však zákon, neplníš zákon, nýbrž činíš se nad ním soudcem.</verse>
				<verse number="12">Jeden je zákonodárce a soudce, jenž muže zahubit i spasit. Kdo však jsi ty, že odsuzuješ bližního?</verse>
				<verse number="13">Nuže vy, kteří říkáte: „Dnes nebo zítra půjdeme do toho a toho města, pobudeme tam rok a budeme tam obchodovati a těžiti,“</verse>
				<verse number="14">vždyť přece nevíte, co bude zítra! Neboť copak je váš život? Párou jest, která se jen na chviličku ukazuje a potom se rozplyne.</verse>
				<verse number="15">Místo toho měli byste říkati: „Bude-li Pán Bůh chtíti a zůstaneme-li na živu, vykonáme to neb ono.“</verse>
				<verse number="16">Vy však se chlubíte svým chvástáním. Každé takové vychloubání je zlé.</verse>
				<verse number="17">Kdo tedy umí činiti dobré, a nečiní, dopouští se hříchu.</verse>
			</chapter>
			<chapter number="5">
				<verse number="1">Nuže, boháči, zaplačte a naříkejte nad svými bědami, které vás stihnou!</verse>
				<verse number="2">Vaše bohatství shnilo a vaše roucha jsou moly prožrána.</verse>
				<verse number="3">Vaše zlato a stříbro zrezavělo a jejich rez bude svědčit proti vám a stráví jako oheň vaše tělo. Nashromáždili jste si ve dnech posledních poklady [hněvu].</verse>
				<verse number="4">Hle, zadržená mzda dělníků, kteří vaše pole požali, volá vzhůru a jejich volání se dostalo k uším Pána zástupů.</verse>
				<verse number="5">Hýřili jste na zemi a v rozkoších jste své srdce vykrmili v den zabíjení.</verse>
				<verse number="6">Odsoudili a zabili jste spravedlivého; [a] nepostavil se vám na odpor.</verse>
				<verse number="7">Nuže, bratří, vytrvejte trpělivě až do příchodu Páně! Hle, rolník trpělivě čeká na drahocenný plod zemský, až obdrží raný i pozdní déšť.</verse>
				<verse number="8">Trpěliví buďte i vy, zmužte se, neboť příchod Páně se přiblížil!</verse>
				<verse number="9">Nestěžujte si, bratří, jeden na druhého, abyste nebyli souzeni! Hle, soudce stojí přede dveřmi!</verse>
				<verse number="10">Jak trpělivě máte snášeti utrpení, vezměte si, bratří, za vzor proroky! Ti mluvili ve jménu Páně.</verse>
				<verse number="11">Hle, blahoslavíme ty, kdož vytrvali. O trpělivosti Jobově jste slyšeli a konec (připravený mu) od Pána jste viděli. Je totiž Pán plný slitování a milosrdenství.</verse>
				<verse number="12">Především však, moji bratří, nepřísahejte ani při nebi ani při zemi ani jinou přísahou! Vaše řeč budiž „ano, ano“, a „ne, ne“, abyste nepropadli soudu!</verse>
				<verse number="13">Trpí-li někdo z vás, ať se modlí! Je-li někdo dobré mysli, ať zpívá chvály!</verse>
				<verse number="14">Je-li z vás někdo nemocen, ať povolá k sobě kněze Církve, a ti ať se nad ním modlí a maží ho olejem ve jménu Páně;</verse>
				<verse number="15">a modlitba víry uzdraví nemocného, Pán mu ulehčí, a je-li v hříších, budou mu odpuštěny.</verse>
				<verse number="16">Vyznávejte se tedy jedni druhým ze svých hříchů a modlete se za sebe navzájem, abyste dosáhli spásy, neboť mnoho zmůže usilovná modlitba spravedlivého.</verse>
				<verse number="17">Eliáš byl člověk podrobený utrpením jako my, a když se vroucně modlil, aby nepršelo na zemi, nepršelo tři roky a šest měsíců.</verse>
				<verse number="18">A opět se modlil; i vydalo nebe déšť a země vydala svou úrodu.</verse>
				<verse number="19">Moji bratří, jestliže by někdo mezi vámi zbloudil od pravdy a někdo by ho obrátil,</verse>
				<verse number="20">věz, kdo odvrátí hříšníka od jeho bludné cesty, že zachrání jeho duši od smrti a odčiní množství hříchů.</verse>
			</chapter>
		</book>
		<book number="60">
			<chapter number="1">
				<verse number="1">Petr, apoštol Ježíše Krista, poutníkům rozptýleným po Pontu, Galacii, Kappadocii,</verse>
				<verse number="2">Asii a Bithynii, (kteří jsou vyvoleni) podle úradku Boha Otce posvěcením Ducha svatého k poslušnému přijetí (víry) a k pokropení krví Ježíše Krista: Kéž se vám dostane milosti a pokoje v bohaté míře!</verse>
				<verse number="3">Veleben budiž Bůh, Otec Pána našeho Ježíše Krista! On nás v svém velikém milosrdenství znovu zrodil zmrtvýchvstáním Ježíše Krista k živé naději,</verse>
				<verse number="4">k neporušitelnému, neposkvrněnému a nepomíjejícímu dědictví, které je pro vás uchováno v nebesích.</verse>
				<verse number="5">Mocí Boží jste chráněni vírou ke spáse, která se má zjeviti na konci času.</verse>
				<verse number="6">Tehdy budete plesati, i když se nyní nakrátko, je-li toho třeba, rmoutíte v rozličných zkouškách,</verse>
				<verse number="7">aby vyzkoušená vaše víra – mnohem dražší než zlato, které bývá ohněm tříbeno – byla shledána k (vaší) chvále, slávě a cti, až se zjeví Ježíš Kristus.</verse>
				<verse number="8">Jej milujete, ač jste ho neviděli; v něho věříte, ač na něho nyní nepatříte. Věříce pak budete plesati nevýslovnou a slavnou radostí,</verse>
				<verse number="9">až dosáhnete cíle své víry: spásy duše.</verse>
				<verse number="10">O té spáse přemýšleli a bádali proroci; ti prorokovali o milosti pro vás (určené).</verse>
				<verse number="11">Bádali, na který nebo na jaký čas poukazoval Duch Kristův v nich (mluvící), když předpovídal o Kristových utrpeních a o oslavách následujících po nich.</verse>
				<verse number="12">Jim bylo zjeveno, že nikoli pro sebe, nýbrž pro vás připravovali to, co vám nyní zvěstovali ti, kdož vám kázali evangelium v Duchu svatém s nebe seslaném. (To jsou věci), do nichž touží nahlédnouti andělé.</verse>
				<verse number="13">Proto si podpásejte bedra, to jest svou mysl. buďte střízliví a zcela upřete svou naději na tu milost, které se vám dostane, až se zjeví Ježíš Kristus.</verse>
				<verse number="14">Jako poslušné dítky nenechte se říditi dřívějšími hříšnými žádostmi jako v době své nevědomosti,</verse>
				<verse number="15">nýbrž buďte v svém životě i vy svatí, jak je svatý Ten, jenž vás povolal.</verse>
				<verse number="16">Neboť je psáno: „Buďte svatí, neboť já jsem svatý!“</verse>
				<verse number="17">A jestliže jako otce vzýváte Toho, jenž soudí nestranně podle skutků jednoho každého, žijte v bázni po čas svého putování.</verse>
				<verse number="18">Vždyť víte, že ze svého nicotného života, zděděného po otcích, byli jste vykoupeni nikoli pomíjejícím zlatem nebo stříbrem,</verse>
				<verse number="19">nýbrž drahocennou krví Krista, Beránka bez úhony a bez poskvrny.</verse>
				<verse number="20">Ten byl (k tomu) předzvěděn před ustavením světa, ale pro vás se zjevil v době poslední.</verse>
				<verse number="21">Skrze něho věříte v Boha, který ho vzkřísil z mrtvých a oslavil, takže vaše víra je také nadějí v Boha.</verse>
				<verse number="22">Posvěťte své duše poslušností pravdy k upřímné bratrské lásce a vroucně milujte jeden druhého ze srdce!</verse>
				<verse number="23">Vždyť jste znovuzrozeni nikoli ze semene porušitelného, nýbrž neporušitelného, a to živým slovem Božím zůstávajícím [na věky].</verse>
				<verse number="24">Neboť: „Všichni lidé jsou jako tráva, a všechna jejich sláva jako květ trávy; tráva uschne a její květ opadne.</verse>
				<verse number="25">Avšak slovo Páně zůstává na věky.“ A to je to slovo, které vám bylo hlásáno v evangeliu.</verse>
			</chapter>
			<chapter number="2">
				<verse number="1">Odložte tedy všechnu zlobu, všechnu lest, pokrytectví, závist a všechno nactiutrhání!</verse>
				<verse number="2">Jako novorozené dítky požadujte duchovní, čisté mléko, abyste jím vyrostli ke spáse,</verse>
				<verse number="3">vždyť jste okusili, „jak dobrotivý je Pán“.</verse>
				<verse number="4">K němu přistupujíce jako k živému kameni, který lidé sice zavrhli, ale Bůh jej vyvolil a poctil,</verse>
				<verse number="5">také sami sebe stavíte jako živé kameny v duchovní dům, v svaté kněžstvo, abyste přinášeli duchovní oběti Bohu příjemné skrze Ježíše Krista.</verse>
				<verse number="6">Proto stojí v Písmě: „Hle, já položím na Sionu kámen úhelný, vyvolený a drahocenný, a kdo v něj uvěří, nebude zahanben.“</verse>
				<verse number="7">Vám tedy, kdož věříte, je ctí, nevěřícím však je „kamenem, který zavrhli stavitelé; právě ten se stal úhelným kamenem,</verse>
				<verse number="8">a to kamenem úrazu a skálou pádu; oni (na něj) narážejí“, protože nevěří tomu slovu; k tomu jsou též určeni.</verse>
				<verse number="9">Vy však jste „pokolení vyvolené“, „kněžstvo královské“, „národ svatý“, lid, který patří (Bohu)“, abyste zvěstovali vznešené vlastnosti Toho, jenž z temnoty vás povolal k svému podivuhodnému světlu.</verse>
				<verse number="10">Kdysi jste nebyli „lid“ (Boží), nyní však jste „lid Boží“, byli jste „bez milosrdenství“, nyní však „jste došli milosrdenství“.</verse>
				<verse number="11">Miláčkové, napomínám vás, abyste se jakožto cizinci a poutníci zdržovali tělesných žádostí, poněvadž bojují proti duši.</verse>
				<verse number="12">Veďte dobrý život mezi pohany, aby to, pro co vás nyní jako zločince pomlouvají, pozorovali z vašich dobrých skutků a velebili Boha v den navštívení.</verse>
				<verse number="13">Poddáni buďte pro Boha každému lidskému zřízení, buďto králi jako nejvyššímu (pánu),</verse>
				<verse number="14">nebo správcům, kteří jsou od něho posláni trestat zločince a chválit dobré.</verse>
				<verse number="15">Vždyť to je vůle Boží, abyste konáním dobra umlčovali nevědomost nerozumných lidí,</verse>
				<verse number="16">a to jako svobodní, a ne jako lidé, kteří mají svobodu jen za plášť zloby, nýbrž jako služebníci Boží.</verse>
				<verse number="17">Všechny mějte v úctě, bratry milujte, Boha se bojte, krále ctěte!</verse>
				<verse number="18">Služebníci, buďte poddáni ve vší bázni pánům nejen dobrým a laskavým, nýbrž i mrzutým!</verse>
				<verse number="19">To zajisté je milost, jestliže někdo z přesvědčení, že Bůh to žádá, snáší útrapy a tak trpí nespravedlivě.</verse>
				<verse number="20">Neboť jaká je to sláva, jestliže snášíte rány za své hříchy? Avšak jestliže trpělivě snášíte (utrpení), ačkoliv konáte dobro, to je milost u Boha.</verse>
				<verse number="21">Vždyť k tomu jste povoláni, protože i Kristus trpěl za vás a zůstavil vám příklad, abyste šli v jeho šlépějích.</verse>
				<verse number="22">„On nezhřešil, ani se nenalezl klam v jeho ústech.“</verse>
				<verse number="23">Když mu spílali, On nespílal v odvetu, když trpěl, nehrozil, ale odevzdal se nespravedlivému soudci.</verse>
				<verse number="24">On vznesl naše hříchy sám na svém těle na dřevo (kříže), abychom odumřeli hříchům a žili spravedlnosti. Jeho zsinalostí byli jste uzdraveni.</verse>
				<verse number="25">Neboť byli jste jako bloudící ovce, ale nyní jste se obrátili k pastýři a strážci svých duší.</verse>
			</chapter>
			<chapter number="3">
				<verse number="1">Podobně i ženy ať jsou poddány svým mužům, aby, nevěří-li někteří slovu (evangelia), byli beze slova získáni životem svých manželek,</verse>
				<verse number="2">když zpozorují váš bohabojný, čistý život.</verse>
				<verse number="3">Jejich ozdoba nebudiž zevnější: splétání vlasů nebo zlaté spony nebo nádherné šaty!</verse>
				<verse number="4">Drahocenný před Bohem je člověk do sebe ponořený se svým neproměnlivým, mírným a tichým duchem.</verse>
				<verse number="5">Tak se totiž kdysi zdobily i svaté ženy, které doufaly v Boha a podřizovaly se svým mužům.</verse>
				<verse number="6">Tak poslouchala Sára Abrahama a nazývala ho pánem. Jejími dítkami jste, jestliže dobře činíte a nedáváte se zastrašiti žádnou vyhrůžkou.</verse>
				<verse number="7">Taktéž vy, muži, žijte rozumně se svými ženami jakožto se slabším pohlavím! Prokazujte jim úctu jako spoludědičkám milosti života (věčného), aby vaše modlitby nebyly rušeny.</verse>
				<verse number="8">Konečně všichni buďte jedné mysli, soucitní, plní bratrské lásky, milosrdní a pokorní!</verse>
				<verse number="9">Nesplácejte zlem zlo, ani spíláním spílání, nýbrž naopak vyprošujte požehnání! K tomu jste totiž povoláni, abyste dědictvím dostali požehnání.</verse>
				<verse number="10">Neboť: „Kdo chce milovati svůj život a viděti dobré dny, zdržuj svůj jazyk od zlého a své rty od lstivé mluvy!</verse>
				<verse number="11">Odvrať se od zlého a čiň dobré, hledej pokoj a usiluj oň!</verse>
				<verse number="12">Neboť oči Páně (hledí) na spravedlivé a jeho uši (se kloní) k jejich prosbám, ale hněv Páně na ty, kdož činí zlo!“</verse>
				<verse number="13">A kdo by vám mohl uškoditi, budete-li horliti o dobro?</verse>
				<verse number="14">I kdybyste měli trpěti pro spravedlnost, jste blahoslaveni! Jejich pohrůžky však se nebojte ani nelekejte,</verse>
				<verse number="15">ale Krista Pána zbožně ctěte v svých srdcích a buďte vždy hotovi k obraně proti každému, kdo žádá od vás účty z vaší naděje.</verse>
				<verse number="16">Braňte se však s tichostí, bázní a s čistým svědomím, aby ti, kdož tupí váš dobrý život v Kristu, byli zahanbeni v tom, v čem vám nactiutrhají.</verse>
				<verse number="17">Je totiž lépe, abyste trpěli – je-li to vůle Boží – za dobré činy než za zlé.</verse>
				<verse number="18">Vždyť i Kristus zemřel jednou za naše hříchy – spravedlivý za nespravedlivé – aby nás přivedl k Bohu; podle těla byl sice usmrcen, ale zůstal živý podle duše.</verse>
				<verse number="19">S ní přišel hlásat zvěst také těm duchům, kteří byli ve vězení,</verse>
				<verse number="20">těm totiž, kteří kdysi nevěřili, když Boží shovívavost čekala za dnů Noemových, kdy byla stavěna archa. V ní bylo zachráněno několik, to jest osm osob skrze vodu.</verse>
				<verse number="21">Proto obraz toho, totiž křest, i vás nyní zachraňuje; ten netkví v odložení tělesné nečistoty, nýbrž v prosbě k Bohu o dobré svědomí skrze vzkříšení Ježíše Krista, který je po pravici Boží.</verse>
				<verse number="22">On, [když přemohl smrt, abychom se stali dědici věčného života,] vstoupil do nebe, kde jsou mu poddáni andělé, mocnosti a síly.</verse>
			</chapter>
			<chapter number="4">
				<verse number="1">Poněvadž tedy Kristus (tolik) vytrpěl podle těla, ozbrojte se i vy týmž smýšlením – neboť kdo na těle mnoho trpěl, přestal hřešiti –</verse>
				<verse number="2">abyste zbytek pozemského života již nežili podle lidských žádostí, nýbrž podle vůle Boží.</verse>
				<verse number="3">Dosti je zajisté na tom, že jste dříve plnili vůli pohanů a žili v rozkoších, hříšných žádostech, v opilství, hodování, pitkách a v ohavném modlářství.</verse>
				<verse number="4">Proto se (oni) diví, že (již) s nimi neběháte k téže prostopášné hýřivosti, a tupí (vás).</verse>
				<verse number="5">Oni složí účty Tomu, jenž je připraven soudit živé i mrtvé.</verse>
				<verse number="6">Proto totiž bylo hlásáno evangelium i těm, kdož jsou mrtví, aby sice byli jako lidé podle těla odsouzeni (k smrti), žili však podle ducha podobně Bohu.</verse>
				<verse number="7">Konec všeho je blízký. Proto buďte opatrní a bděte na modlitbách!</verse>
				<verse number="8">Především mějte vytrvalou lásku jeden k druhému, neboť láska odčiňuje množství hříchů.</verse>
				<verse number="9">Buďte pohostinští jedni k druhým bez reptání!</verse>
				<verse number="10">Posluhujte si navzájem každý podle milosti, kterou dostal, jako dobří správcové rozličné milosti Boží!</verse>
				<verse number="11">Mluví-li kdo, (mluv) jako slova Boží; vykonává-li někdo úřad, (vykonávej jej) jako z moci, kterou Bůh uděluje, aby ve všem byl oslaven Bůh skrze Ježíše Krista. Jemu patří sláva a moc na věky věků! Amen.</verse>
				<verse number="12">Miláčkové, nedivte se tomu soužení, které na vás přichází jako zkouška, jako by se vám dělo něco neobvyklého,</verse>
				<verse number="13">nýbrž radujte se, poněvadž máte účast na utrpeních Kristových, abyste se také, až se zjeví jeho sláva, zaradovali a zaplesali.</verse>
				<verse number="14">Jste-li tupeni pro jméno Kristovo, blahoslavení jste, neboť duch slávy a moci, a (tedy) Duch Boží spočívá na vás.</verse>
				<verse number="15">Nikdo totiž z vás nesmí trpěti jako vrah, zloděj, zločinec nebo buřič.</verse>
				<verse number="16">Trpíli však někdo, poněvadž je křesťan, nestyď se (za to), nýbrž oslavuj Boha v tom jméně;</verse>
				<verse number="17">neboť je čas, aby se počal soud od domu Božího. Jestliže se však počíná od nás, jaký konec bude těch, kdož nevěří Božímu evangeliu?</verse>
				<verse number="18">A zachrání-li se stěží spravedlivý, kde se octne bezbožník a hříšník?</verse>
				<verse number="19">Proto ať také ti, kdož trpí podle vůle Boží, odporoučejí dobrými skutky své duše věrnému Stvořiteli!</verse>
			</chapter>
			<chapter number="5">
				<verse number="1">Starší mezi vámi napomínám já spolustarší a svědek Kristových utrpení i účastník té budoucí slávy, která se zjeví.</verse>
				<verse number="2">Paste stádce Boží, které je vám svěřeno, [a konejte svůj úřad] ne z přinucení, nýbrž dobrovolně, jak to chce Bůh, ani ne z mrzké ziskuchtivosti, nýbrž ochotně;</verse>
				<verse number="3">ani ne jako lidé vládnoucí pánovitě nad podřízenými, nýbrž jako ti, kteří jsou [upřímnými] vzory pro (své) stádce!</verse>
				<verse number="4">A až se zjeví nejvyšší Pastýř, dostanete nevadnoucí korunu slávy.</verse>
				<verse number="5">Taktéž vy, mladší, buďte poddáni starším! Všichni pak si osvojte pokoru jeden k druhému, neboť „Bůh se pyšným protiví, ale pokorným dává milost“.</verse>
				<verse number="6">Pokořte se tedy pod mocnou ruku Boží, aby vás povýšil v čas navštívení,</verse>
				<verse number="7">a složte veškeru svou starost na něj, vždyť On pečuje o vás.</verse>
				<verse number="8">Buďte střízliví a bděte, neboť váš protivník, ďábel, obchází jako lev řvoucí a hledá, koho by pohltil.</verse>
				<verse number="9">Jemu se braňte, jsouce silní ve víře! Víte přece, že se stejné utrpení děje vašim bratřím ve světě.</verse>
				<verse number="10">Bůh vší milosti, jenž vás povolal skrze Krista [Ježíše] k své věčné slávě, po krátkém utrpení vás zdokonalí, utvrdí a upevní.</verse>
				<verse number="11">Jemu patří sláva a moc na věky věků! Amen.</verse>
				<verse number="12">Skrze Silvana, věrného bratra, jak soudím, napsal jsem vám krátce, abych (vás) napomenul a ujistil, že to je pravá milost Boží, v které žijete.</verse>
				<verse number="13">Pozdravuje vás spoluvyvolená obec křesťanská v Babyloně a Marek, můj syn.</verse>
				<verse number="14">Pozdravte se navzájem svatým políbením! Pokoj (budiž) vám všem v Kristu [Ježíši]! [Amen.]</verse>
			</chapter>
		</book>
		<book number="61">
			<chapter number="1">
				<verse number="1">Šimon Petr, služebník a apoštol Ježíše Krista, těm, kdož spravedlností našeho Boha a Spasitele Ježíše Krista dosáhli stejné drahocenné víry jako my:</verse>
				<verse number="2">Kéž se vám dostane milosti a pokoje v bohaté míře poznáním Boha a Ježíše [Krista], Pána našeho!</verse>
				<verse number="3">Vždyť všechno (potřebné) k zbožnému životu darovala nám jeho božská moc poznáním Toho, jenž nás povolal vlastní slávou a mocí.</verse>
				<verse number="4">Těmi nám dal převeliké a drahocenné zaslíbené dary, abyste se stali jimi účastni božské přirozenosti a unikli té zhoubě, která vládne ve světě zlou žádostivostí.</verse>
				<verse number="5">A právě proto vynaložte veškerou píli a ukažte v své víře (šlechetné) jednání, v jednání poznání,</verse>
				<verse number="6">v poznání sebeovládání, v sebeovládání trpělivost, v trpělivosti zbožnost,</verse>
				<verse number="7">ve zbožnosti bratrskou lásku a v bratrské lásce lásku (k Bohu).</verse>
				<verse number="8">Neboť jsou-li tyto (ctnosti) ve vás a stupňují-li se, neudělají vás nečinnými ani neplodnými pro poznání Pána našeho Ježíše Krista.</verse>
				<verse number="9">V kom však nejsou, je slepý, krátkozraký, protože zapomněl na očištění ze svých dřívějších hříchů.</verse>
				<verse number="10">Proto se vynasnažte, bratří, tím více, abyste své povolání a vyvolení zajistili [dobrými skutky], neboť činíte-li je, nikdy nepadnete.</verse>
				<verse number="11">Takto zajisté se vám poskytne štědře přístup do věčného království Pána našeho a Spasitele, Ježíše Krista.</verse>
				<verse number="12">Proto chci vám stále připomímati ty věci, ačkoliv je znáte a jste utvrzeni v té pravdě, kterou jste přijali.</verse>
				<verse number="13">Pokládám však za svou povinnost, pokud žiji v tomto stanu, abych vás povzbuzoval připomínáním toho.</verse>
				<verse number="14">Vím, že můj stan bude brzy svinut, jak mi Pán náš, Ježíš Kristus, zjevil.</verse>
				<verse number="15">I vynasnažím se, abyste to také po mé smrti měli stále na paměti.</verse>
				<verse number="16">Nepoužili jsme vychytrale vymyšlených pověstí, když jsme vám oznámili příchod našeho mocného Pána, Ježíše Krista. Vždyť jsme přece byli očitými svědky jeho velebnosti.</verse>
				<verse number="17">Dostal zajisté od Boha Otce čest i slávu, když nad ním zazněl hlas vznešené slávy: „Tento je můj milý Syn, v němž jsem si zalíbil, [toho poslouchejte]!“</verse>
				<verse number="18">A tento hlas s nebe jsme my uslyšeli, když jsme s ním byli na hoře svaté.</verse>
				<verse number="19">Tím je pro nás spolehlivější slovo proroků a vy dobře činíte, dbáte-li ho jako svíce, jež svítí na temném místě, než nastane den a ve vašich srdcích vyjde denice.</verse>
				<verse number="20">A toho si buďte především vědomi, že žádné proroctví Písma nespočívá na vlastním výkladě.</verse>
				<verse number="21">Neboť nikdy nebylo dáno proroctví z vůle člověka, nýbrž Duchem svatým nadchnuti mluvili svatí lidé Boží.</verse>
			</chapter>
			<chapter number="2">
				<verse number="1">Jako byli v lidu (izraelském) i nepraví proroci, tak budou i mezi vámi nepraví učitelé. Ti uvedou záhubné sekty, a popírajíce i toho Pána, jenž je vykoupil, uvalí na sebe rychlou záhubu.</verse>
				<verse number="2">A mnozí budou napodobovati jejich prostopášný život; a kvůli nim bude tupeno učení pravdy.</verse>
				<verse number="3">V (své) lakotě pak budou těžiti z vás svými podvodnými řečmi. Již dlouho je pro ně připraven soud a jejich záhuba nedřímá.</verse>
				<verse number="4">Vždyť Bůh neušetřil padlých andělů, nýbrž svrhl je do pekla a vydal [k mučení] temným propastem, aby byli drženi k soudu.</verse>
				<verse number="5">Také světa na počátku neušetřil, nýbrž (jen) Noema, hlasatele spravedlnosti, zachoval se sedmi, když uvedl potopu na svět bezbožníků.</verse>
				<verse number="6">Též města Sodomu a Gomoru obrátil v popel a odsoudil ke zkáze a postavil je jako (výstražný) příklad bezbožníkům v budoucnu.</verse>
				<verse number="7">Spravedlivého Lota, který těžce snášel bezuzdný život nešlechetníků, vysvobodil.</verse>
				<verse number="8">On totiž při tom, co viděl a slyšel, byl spravedlivý, třebas bydlil mezi těmi, kdož den co den trápili jeho spravedlivou duši (svými) nešlechetnými skutky.</verse>
				<verse number="9">Avšak Pán umí zbožné zachraňovati z pokušení a nespravedlivé uchovávati ke dni soudu k potrestání,</verse>
				<verse number="10">zvláště však ty, kdož hoví nečistým tělesným žádostem a pohrdají Pánem. Ti samolibí opovážlivci se nebojí tupiti mocnosti,</verse>
				<verse number="11">a přece andělé, ač jsou silou i mocí větší, nepronášejí proti nim u Pána potupný soud.</verse>
				<verse number="12">Tito však jako nerozumná zvířata – určená svou přirozeností k tomu, aby byla chytána a zabíjena – tupí to, co neznají;</verse>
				<verse number="13">také zahynou jako ona a (tak) dostanou odplatu nepravosti. Hýření, jež den skýtá, pokládají za rozkoš; jsou poskvrnění a ohavní. Hýří ze svých podvodů, jestliže hodují s vámi.</verse>
				<verse number="14">Oči mají plné cizoložných žádostí a nenasytné hříchu. Lákají k sobě neutvrzené duše. Srdce mají vycvičené v lakotě; jsou propadlí kletbě.</verse>
				<verse number="15">Opustili správnou cestu a zbloudili; dali se na cestu Balaama, syna Bosorova. Ten si zamiloval nespravedlivou mzdu,</verse>
				<verse number="16">avšak dostalo se mu pokárání pro jeho přečin; němý soumar promluvil lidským hlasem a zabránil pošetilosti prorokově.</verse>
				<verse number="17">Jsou to studnice bez vody, mraky hnané vichřicí; na ně čeká mrákota temnoty.</verse>
				<verse number="18">Neboť vedou naduté a jalové řeči, lákají svými tělesnými žádostmi a rozmařilostí ty, kdož teprve unikli (lidem) žijícím v bludu.</verse>
				<verse number="19">Slibují jim svobodu, a sami jsou otroky zkázy. Neboť kým je kdo přemožen, toho jest i otrokem.</verse>
				<verse number="20">Jestliže se totiž ti, kdož unikli poskvrnění tohoto světa tím, že poznali Pána našeho a Spasitele, Ježíše Krista, dávají tímto poskvrněním zase zaplésti a přemoci, pak jsou jejich poslední věci horší než byly první.</verse>
				<verse number="21">Lépe zajisté bylo by pro ně, kdyby nebyli poznali cestu spravedlnosti, než aby ji poznali, a přece se odvrátili od svatého příkazu, který jim byl sdělen.</verse>
				<verse number="22">Na ně se hodí toto pravdivé přísloví: „Pes se vrátil k tomu, co zvrátil“ a „Vykoupané prase se (zase) válí v blátě“.</verse>
			</chapter>
			<chapter number="3">
				<verse number="1">Toto je již druhý list, miláčkové, který vám píši. Povzbuzuji (vás) v nich a upozorňuji na vaši čistou mysl,</verse>
				<verse number="2">abyste byli pamětlivi slov, která předpověděli svatí proroci, i příkazu svých apoštolů, (daného) od Pána a Spasitele.</verse>
				<verse number="3">To předem vězte, že v posledních dnech přijdou s posměchem posměvači. Ti budou žíti podle vlastních hříšných žádostí</verse>
				<verse number="4">a říkati: „Kdepak je ten jeho zaslíbený příchod? Vždyť od té doby, co otcové zemřeli, všecko zůstává, jak bylo od počátku stvoření.“</verse>
				<verse number="5">Zapomínají zajisté úmyslně na to, že nebesa byla již odedávna, že země z vody a skrze vodu povstala slovem Božím,</verse>
				<verse number="6">že takto také tehdejší svět potopou zahynul</verse>
				<verse number="7">a že nynější nebesa i země týmž slovem Božím jsou uloženy a uchovávány pro oheň ke dni soudu a záhuby bezbožných lidí.</verse>
				<verse number="8">Na toto jedno však, miláčkové, nezapomínejte, že jeden den u Pána je jako tisíc let a tisíc let jako jeden den.</verse>
				<verse number="9">Pán nezdržuje (splnění) zaslíbení, jak to někteří pokládají za zdržování, nýbrž je k vám shovívavý, a proto nechce, aby někteří zahynuli, nýbrž aby se všichni dali na pokání.</verse>
				<verse number="10">Den Páně však přijde jako zloděj a tehdy nebesa s velikým hukotem pominou, základy se žárem rozpustí a země i se vším, co je na ní, shoří.</verse>
				<verse number="11">Poněvadž tedy to všecko se má rozpustiti, jací musíte býti v svatém obcování a v zbožnosti,</verse>
				<verse number="12">a jak máte očekávati a urychlovati příchod dne Páně, pro který se nebesa ohněm rozpustí a základy žárem roztaví!</verse>
				<verse number="13">Očekáváme však podle jeho zaslíbení nová nebesa a novou zemi, kde bude přebývati spravedlnost.</verse>
				<verse number="14">Proto se, miláčkové, když takové věci očekáváte, vynasnažte, abyste se bez poskvrny a bez úhony ukázali před ním v pokoji,</verse>
				<verse number="15">a použijte k své spáse shovívavosti Pána našeho, jak vám to i náš milovaný bratr Pavel napsal podle své moudrosti,</verse>
				<verse number="16">jak to také (napsal) ve všech svých listech, když v nich o těch věcech mluvil. Některé věci jsou v nich těžko srozumitelné; ty lidé nevzdělaní a neutvrzení (ve víře) překrucují, tak jako i ostatní Písma, k své vlastní záhubě.</verse>
				<verse number="17">Vy tedy, miláčkové, víte to napřed. Chraňte se, abyste se nedali strhnouti bludem bezbožníků a nevypadli ze svého pevného postavení!</verse>
				<verse number="18">Rosťte však v milosti a v poznání Pána našeho a Spasitele, Ježíše Krista! Jemu (budiž) sláva i nyní i na věky! Amen.</verse>
			</chapter>
		</book>
		<book number="62">
			<chapter number="1">
				<verse number="1">Co bylo od počátku, co jsme slyšeli, co jsme na vlastní oči viděli, co jsme prohlédli a čeho se naše ruce dotkly, totiž o Slově života (vám hlásáme). –</verse>
				<verse number="2">Ano, Život se zjevil, a my jsme (jej) viděli. Svědčíme a zvěstujeme vám Život věčný, jenž byl u Otce a zjevil se nám.</verse>
				<verse number="3">Co jsme viděli a slyšeli, zvěstujeme také vám, abyste i vy měli společenství s námi. A naše společenství je (společenství) s Otcem a jeho Synem Ježíšem Kristem.</verse>
				<verse number="4">A toto [vám] píšeme, [abyste se radovali a] aby vaše radost byla dokonalá.</verse>
				<verse number="5">A toto je ta zvěst, kterou jsme slyšeli od něho a vám zvěstujeme: Bůh je světlo a není v něm žádné tmy.</verse>
				<verse number="6">Řekneme-li, že máme s ním společenství, ale chodíme ve tmě, lžeme a nejednáme podle pravdy.</verse>
				<verse number="7">Chodíme-li však ve světle – jako je ve světle On – máme navzájem společenství, a krev Ježíše [Krista], jeho Syna, očišťuje nás od všelikého hříchu.</verse>
				<verse number="8">Řekneme-li, že jsme bez hříchu, sami sebe klameme a není v nás pravdy.</verse>
				<verse number="9">Vyznáváme-li však své hříchy, je (Bůh) věrný a spravedlivý, aby nám odpustil naše hříchy a očistil nás od všeliké nepravosti.</verse>
				<verse number="10">Řekneme-li však, že jsme nezhřešili, viníme ho ze lži a není v nás jeho slovo.</verse>
			</chapter>
			<chapter number="2">
				<verse number="1">Moje dítky, toto vám píši, abyste nehřešili. A zhřeší-li někdo, máme přímluvce u Otce, (totiž) Ježíše Krista, spravedlivého.</verse>
				<verse number="2">On je smírnou obětí za naše hříchy, a nejen za hříchy naše, nýbrž i (za hříchy) celého světa.</verse>
				<verse number="3">A podle toho poznáváme, že jsme ho poznali, jestliže plníme jeho přikázání.</verse>
				<verse number="4">Kdo praví, že ho zná, a neplní jeho přikázání, je lhářem a není v něm pravdy.</verse>
				<verse number="5">Kdo však zachovává jeho slovo, v tom jest opravdu dokonalá láska k Bohu. A podle toho poznáváme, že jsme v něm.</verse>
				<verse number="6">Kdo praví, že v něm zůstává, má též sám žíti, jak žil On.</verse>
				<verse number="7">Miláčkové, píši vám nikoliv o novém přikázání, nýbrž o starém přikázání, které jste měli od počátku. Staré přikázání je tedy to slovo, které jste uslyšeli.</verse>
				<verse number="8">(Přece) zase píši vám o novém přikázání, což je pravdivé i vzhledem k němu i k vám, neboť tma pomíjí a pravé světlo již svítí.</verse>
				<verse number="9">Kdo praví, že je ve světle, ale nenávidí svého bratra, je ještě dosud ve tmě.</verse>
				<verse number="10">Kdo miluje svého bratra, zůstává ve světle a nepůsobí pohoršení.</verse>
				<verse number="11">Kdo však svého bratra nenávidí, je ve tmě a žije ve tmě a neví, kam jde, neboť tma mu oslepila oči.</verse>
				<verse number="12">Píši vám, dítky, že jsou vám odpuštěny hříchy pro jeho jméno.</verse>
				<verse number="13">Píši vám, otcové, že jste poznali Toho, jenž jest od počátku. Píši vám, jinoši, že jste přemohli zlého ducha.</verse>
				<verse number="14">Psal jsem vám, dítky, že jste poznali Otce. Psal jsem vám, otcové, že jste poznali Toho, jenž jest od počátku. Psal jsem vám, jinoši, že jste silní a slovo Boží zůstává ve vás, poněvadž jste přemohli zlého ducha.</verse>
				<verse number="15">Nemilujte svět ani pozemské věci! Miluje-li kdo svět, není v něm lásky Otcovy,</verse>
				<verse number="16">neboť všechno pozemské – tělesná žádostivost, žádost očí a pýcha světa – není z Otce, nýbrž ze světa.</verse>
				<verse number="17">A svět pomíjí i jeho žádost; kdo však plní Boží vůli, zůstává na věky.</verse>
				<verse number="18">Dítky, poslední hodina je tu! Jak jste slyšeli, že přijde antikrist, tak nyní (už) mnoho antikristů povstalo. Z toho poznáváme, že poslední hodina je tu.</verse>
				<verse number="19">Z nás vyšli, ale nebyli z nás; neboť kdyby byli bývali z nás, byli by zůstali s námi. Avšak na nich se mělo ukázati, že nejsou všichni z nás.</verse>
				<verse number="20">Ale vy máte pomazání od Svatého a znáte všecko.</verse>
				<verse number="21">Nepíši vám to proto, že byste neznali pravdu, nýbrž proto, že ji znáte a (víte), že z pravdy není žádná lež.</verse>
				<verse number="22">Kdo je lhářem, ne-li ten, kdo popírá, že Ježíš je Mesiáš? To je antikrist, kdo popírá Otce i Syna.</verse>
				<verse number="23">Kdo popírá Syna, nemá ani Otce; kdo vyznává Syna, má také Otce.</verse>
				<verse number="24">Co jste vy slyšeli od počátku, ať zůstane ve vás! Zůstane-li ve vás, co jste slyšeli od počátku, zůstanete také vy v Synu i v Otci.</verse>
				<verse number="25">A toto je to zaslíbení, které On nám zaslíbil: život věčný.</verse>
				<verse number="26">Toto jsem vám napsal o vašich svůdcích.</verse>
				<verse number="27">Pokud se vás týká, ať ono pomazání, které jste přijali od něho, zůstává ve vás! A nepotřebujete, aby vás někdo učil. Ale jako to jeho pomazání vás poučuje o všem, tak je to také pravda a není to lež. A jak vás poučilo, (tak) zůstávejte v něm!</verse>
				<verse number="28">A nyní, dítky, zůstávejte v něm, abychom měli, až se zjeví, důvěru a nebyli jím zahanbeni při jeho příchodu.</verse>
				<verse number="29">Žijte svatě! Víte-li, že (Bůh) je spravedlivý, vězte, že každý, kdo jedná spravedlivě, je z něho zrozen.</verse>
			</chapter>
			<chapter number="3">
				<verse number="1">Vizte, jakou lásku nám Otec prokázal: dítkami Božími se nazýváme a (také) jimi jsme. Proto svět nás nezná, poněvadž nepoznal jeho.</verse>
				<verse number="2">Miláčkové, nyní jsme dítkami Božími, a co jednou budeme, není ještě zjevno. Víme, že budeme podobni, až to bude zjevno, jemu, neboť budeme ho viděti tak, jak jest.</verse>
				<verse number="3">A každý, kdo má s tuto naději v něho, posvěcuje se, jak i On je svatý.</verse>
				<verse number="4">Každý, kdo hřeší, jedná také proti zákonu, a hřích je přece proti zákonu.</verse>
				<verse number="5">A víte, že On se zjevil, aby sňal naše hříchy, a že na něm není hříchu.</verse>
				<verse number="6">Kdo v něm zůstává, nehřeší, a kdo hřeší, neviděl ho a ani ho nepoznal.</verse>
				<verse number="7">Dítky, ať vás nikdo nesvádí! Kdo jedná spravedlivě, je spravedlivý, jak i On je spravedlivý.</verse>
				<verse number="8">Kdo však hřeší, je z ďábla, neboť ďábel hřeší od počátku. Proto se zjevil Syn Boží, aby zničil díla ďáblova.</verse>
				<verse number="9">Kdo se zrodil z Boha, nehřeší, neboť jeho símě zůstává v něm, a nemůže hřešiti, poněvadž se zrodil z Boha.</verse>
				<verse number="10">Podle toho možno poznati dítky Boží a dítky ďáblovy. Kdo nejedná spravedlivě, není z Boha, stejně jako ten, kdo nemiluje svého bratra.</verse>
				<verse number="11">Neboť to je ta zvěst, kterou jste už slyšeli od počátku: vzájemná láska.</verse>
				<verse number="12">Ne jako Kain, jenž byl ze zlého ducha a zabil svého bratra. A proč ho zabil? Poněvadž jeho skutky byly zlé, kdežto (skutky) jeho bratra byly spravedlivé.</verse>
				<verse number="13">Nedivte se, bratří, jestliže svět vás nenávidí!</verse>
				<verse number="14">My víme, že jsme přešli ze smrti do života, protože milujeme bratry. Kdo nemiluje, zůstává ve smrti.</verse>
				<verse number="15">Každý, kdo nenávidí svého bratra, je vrah. A víte, že žádný vrah nemá v sobě věčně trvající život.</verse>
				<verse number="16">Z toho jsme poznali lásku [Boží], že On položil svůj život za nás. Také my máme za bratry život položiti.</verse>
				<verse number="17">Kdo však má statek tohoto světa a vidí svého bratra trpěti nouzi a zavře před ním své srdce, jak může býti v něm láska Boží?</verse>
				<verse number="18">Dítky, nemilujme slovem, ani jazykem, nýbrž skutkem a v pravdě!</verse>
				<verse number="19">A po tom poznáme, že jsme z pravdy, a (tím) upokojíme před ním své srdce,</verse>
				<verse number="20">ať nás naše srdce obviňuje z čehokoliv, neboť Bůh je větší než naše srdce a ví všechno.</verse>
				<verse number="21">Miláčkové, neobviňuje-li nás naše srdce, máme důvěru k Bohu a obdržíme od něho,</verse>
				<verse number="22">o cokoli budeme prositi, poněvadž plníme jeho přikázání a činíme, co je mu milé.</verse>
				<verse number="23">A toto je jeho přikázání: věřiti ve jménu jeho Syna Ježíše Krista a milovati se navzájem, jak nám to přikázal.</verse>
				<verse number="24">A kdo plní jeho přikázání, zůstává v Bohu a On v něm. Že v nás zůstává, poznáváme z Ducha, kterého nám dal.</verse>
			</chapter>
			<chapter number="4">
				<verse number="1">Miláčkové, nevěřte každému duchu, nýbrž zkoumejte duchy, jsou-li z Boha, neboť mnoho falešných proroků vyšlo do světa.</verse>
				<verse number="2">Po tomto poznávejte ducha Božího: Každý duch, který vyznává, že Ježíš Kristus přišel v těle, je z Boha.</verse>
				<verse number="3">Ale každý duch, který nevyznává Ježíše, není z Boha. To je duch antikrista, o němž jste slyšeli, že přijde, a už je nyní na světě.</verse>
				<verse number="4">Vy, dítky, jste z Boha a přemohli jste je, neboť větší je Ten, který je ve vás, než ten, který je ve světě.</verse>
				<verse number="5">Oni jsou ze světa; proto mluví o světě a svět je poslouchá.</verse>
				<verse number="6">My jsme z Boha. Kdo zná Boha, slyší nás; kdo není z Boha, neslyší nás. Z toho poznáváme ducha pravdy a ducha bludu.</verse>
				<verse number="7">Miláčkové, milujme se navzájem, neboť láska je z Boha, a každý, kdo miluje, zrodil se z Boha a zná Boha.</verse>
				<verse number="8">Kdo nemiluje, nepoznal Boha; vždyť Bůh je láska.</verse>
				<verse number="9">V tom se ukázala na nás láska Boží, že Bůh seslal svého jednorozeného Syna na svět, abychom žili skrze něho.</verse>
				<verse number="10">V tom je láska: ne že jsme my dříve milovali Boha, nýbrž že On (dříve) miloval nás a poslal svého Syna jako smírnou oběť za naše hříchy.</verse>
				<verse number="11">Miláčkové, jestliže nás Bůh tak miloval, i my máme milovati jeden druhého.</verse>
				<verse number="12">Boha nikdo nikdy neviděl. Milujeme-li jeden druhého, zůstává v nás Bůh a láska k němu je v nás dokonalá.</verse>
				<verse number="13">Že v něm zůstáváme a On v nás, poznáváme z toho, že nám dal z (darů) Ducha svého.</verse>
				<verse number="14">A my jsme viděli a svědčíme, že Otec poslal svého Syna jako Spasitele světa.</verse>
				<verse number="15">V každém, kdo vyznává, že Ježíš je Syn Boží, zůstává Bůh a on v Bohu.</verse>
				<verse number="16">A my jsme poznali lásku a uvěřili jsme v lásku, kterou má Bůh k nám. Bůh je láska, a kdo zůstává v lásce, zůstává v Bohu a Bůh v něm.</verse>
				<verse number="17">V tom vrcholí naše láska [k Bohu], že můžeme míti důvěru v soudný den, poněvadž tak jako jest On, jsme i my na tomto světě.</verse>
				<verse number="18">Bázně není v lásce, nýbrž dokonalá láska zahání bázeň, neboť bázeň působí trápení. Kdo se však bojí, není dokonalý v lásce.</verse>
				<verse number="19">My tedy milujme [Boha], neboť On dříve miloval nás!</verse>
				<verse number="20">Řekne-li někdo: „Miluji Boha“, ale nenávidí svého bratra, je lhář. Neboť kdo nemiluje svého bratra, kterého vidí, jak může milovati Boha, kterého nevidí?</verse>
				<verse number="21">Ano, toto přikázání máme od Boha: Kdo miluje Boha, ať miluje také svého bratra!</verse>
			</chapter>
			<chapter number="5">
				<verse number="1">Každý, kdo věří, že Ježíš je Mesiáš, zrodil se z Boha. A každý, kdo miluje otce, miluje i jeho dítko.</verse>
				<verse number="2">Po tom poznáváme, že milujeme dítky Boží, když milujeme Boha a plníme jeho přikázání.</verse>
				<verse number="3">Neboť toto je láska k Bohu: plniti jeho přikázání. A jeho přikázání nejsou těžká.</verse>
				<verse number="4">Vždyť všecko, co se zrodilo z Boha, přemáhá svět. A to je vítězství, které přemáhá svět: naše víra.</verse>
				<verse number="5">Kdo však přemáhá svět, ne-li ten, kdo věří, že Ježíš je Syn Boží?</verse>
				<verse number="6">Ježíš Kristus je ten, který přišel skrze vodu a krev; ne pouze vodou, nýbrž vodou a krví. Také Duch to dosvědčuje a Duch je přece pravda.</verse>
				<verse number="7">Jsou tedy tři, kteří vydávají svědectví [na nebi: Otec, Slovo a Duch svatý;</verse>
				<verse number="8">a tito tři jsou jedno; a tři jsou, kteří vydávají svědectví na zemi]: Duch, voda a krev; a tito tři jsou zajedno.</verse>
				<verse number="9">Přijímáme-li svědectví lidské, svědectví Boží je větší. Proto je to svědectví Boží větší, poněvadž (On) je vydal o svém Synu.</verse>
				<verse number="10">Kdo věří v Syna Božího, má svědectví [Boží] v sobě. Kdo nevěří Bohu, učinil ho lhářem, neboť neuvěřil ve svědectví, které Bůh vydal o svém Synu.</verse>
				<verse number="11">A toto je to svědectví: Bůh nám dal život věčný, a tento život je v jeho Synu.</verse>
				<verse number="12">Kdo má Syna, má život; kdo nemá Syna Božího, nemá život.</verse>
				<verse number="13">To jsem vám, kteří věříte ve jméno Syna Božího, napsal, abyste věděli, že máte život věčný.</verse>
				<verse number="14">A v tom záleží naše důvěra, kterou máme k němu, že nás vyslyší, prosíme-li o cokoliv podle jeho vůle.</verse>
				<verse number="15">A víme-li, že nás vyslyší, o cokoliv prosíme, víme, že dostaneme to, oč jsme ho žádali.</verse>
				<verse number="16">Zpozoruje-li někdo, že jeho bratr hřeší nikoli k smrti, bude prositi za něho a pomůže mu k životu, totiž tomu, kdo nehřeší k smrti. Je však hřích, (který vede) k smrti; o tom nepravím, aby někdo (zaň) prosil.</verse>
				<verse number="17">Každá nepravost je hřích, a jest i hřích, který není k smrti. Důstojnost křesťana.</verse>
				<verse number="18">Víme, že nikdo, kdo je zrozen z Boha, nehřeší. Naopak, kdo se zrodil z Boha, zachovává se (bez hříchu) a zlý duch se ho nedotýká.</verse>
				<verse number="19">Víme, že jsme z Boha, avšak celý svět je v moci zlého ducha.</verse>
				<verse number="20">A víme, že Syn Boží přišel a dal nám rozum, abychom poznali pravého [Boha] a abychom bylí v pravém (Bohu), v jeho Synu, Ježíši Kristu. On je pravý Bůh a život věčný.</verse>
				<verse number="21">Dítky, chraňte se model! [Amen.]</verse>
			</chapter>
		</book>
		<book number="63">
			<chapter number="1">
				<verse number="1">(Já) starší vyvolené paní a jejím dítkám, které upřímně miluji – nejen já, nýbrž i všichni ti, kdož poznali pravdu –</verse>
				<verse number="2">pro pravdu, která v nás zůstává a bude s námi na věky:</verse>
				<verse number="3">Budiž s vámi milost, milosrdenství a pokoj od Boha Otce a od Ježíše Krista, Syna Otcova, v pravdě a lásce!</verse>
				<verse number="4">Zaradoval jsem se velice, že jsem našel mezi tvými dítkami takové, které žijí v pravdě, jak nám přikázal Otec.</verse>
				<verse number="5">A nyní tě prosím, paní, abychom milovali jeden druhého. Tím ti však nepíši o novém přikázání, nýbrž o tom, které jsme měli už od počátku.</verse>
				<verse number="6">V tom záleží láska, abychom žili podle jeho přikázání. Toto je to přikázání, jak jste již slyšeli od počátku, abyste žili podle něho.</verse>
				<verse number="7">Vyšlo totiž na svět mnoho svůdců, kteří nevyznávají, že Ježíš Kristus přišel v těle. To jsou svůdci a antikristové.</verse>
				<verse number="8">Mějte se na pozoru, abyste neztratili to, co jste získali, nýbrž abyste dostali plnou odplatu.</verse>
				<verse number="9">Nikdo, kdo odstupuje od učení Kristova a nezůstává v něm, nemá Boha; kdo zůstává v tom učení, ten má Otce i Syna.</verse>
				<verse number="10">Přichází-li někdo k vám a nepřináší toto učení, nepřijímejte ho do domu, ani ho nepozdravujte!</verse>
				<verse number="11">Neboť kdo ho pozdravuje, má účast na jeho zlých skutcích.</verse>
				<verse number="12">Ačkoliv mám mnoho vám psáti, nechci (to učiniti) inkoustem na papyru. Doufám totiž, že k vám přijdu a promluvím si osobně, aby vaše radost byla dokonalá.</verse>
				<verse number="13">Pozdravují tě dítky tvé vyvolené sestry.</verse>
			</chapter>
		</book>
		<book number="64">
			<chapter number="1">
				<verse number="1">(Já) starší, milému Gajovi, kterého upřímně miluji:</verse>
				<verse number="2">Miláčku, modlím se, aby se ti dobře vedlo ve všem a byls zdráv, jako se dobře vede tvé duši.</verse>
				<verse number="3">Zaradoval jsem se velice, když bratří přicházeli a vydávali (dobré) svědectví o tvé pravdě, jak ty v pravdě žiješ.</verse>
				<verse number="4">Není větší radosti pro mne, než když slyším, že moje dítky žijí v pravdě.</verse>
				<verse number="5">Miláčku, podle víry jednáš, cokoliv děláš pro bratry, a to pro přespolní.</verse>
				<verse number="6">Oni vydali svědectví o tvé lásce před křesťanskou obcí. A ty dobře učiníš, doprovodíš-li je tak, jak je důstojno Boha.</verse>
				<verse number="7">Vždyť pro jeho jméno vyšli, aniž přijali něco od pohanů.</verse>
				<verse number="8">Je tedy naší povinností přijímati takové (muže), abychom byli (jejich) spolupracovníky pro pravdu.</verse>
				<verse number="9">Byl bych psal křesťanské obci, ale Diotrefes, který ctižádostivě panuje nad nimi, nás neuznává.</verse>
				<verse number="10">Proto, přijdu-li, připomenu (mu) jeho skutky, jichž se dopouští štvavými řečmi proti nám. A to jako by mu nestačilo, on nejen že sám (pohostinnu) nepřijímá bratry, nýbrž i brání těm, kdož (je) přijímají, ba i z křesťanské obce je vylučuje.</verse>
				<verse number="11">Miláčku, neřiď se zlem, nýbrž tím, co je dobré! Kdo činí dobré, z Boha jest; kdo činí zlé, neviděl Boha.</verse>
				<verse number="12">Demetriovi vydávají všichni (dobré) svědectví, ano i sama pravda. Také my vydáváme (mu) svědectví, a víš, že naše svědectví je pravdivé.</verse>
				<verse number="13">Mnoho bych ti měl psát, ale nechci ti psát inkoustem a pérem.</verse>
				<verse number="14">Doufám však, že tě brzy uvidím a promluvíme si spolu osobně.</verse>
				<verse number="15">Pokoj tobě! Pozdravují tě přátelé. Pozdravuj přátele, každého jednotlivě!</verse>
			</chapter>
		</book>
		<book number="65">
			<chapter number="1">
				<verse number="1">Juda, služebník Ježíše Krista a bratr Jakubův, povolaným, kteří jsou Bohem Otcem milováni a pro Krista Ježíše zachováni:</verse>
				<verse number="2">Kéž se vám dostane milosrdenství pokoje a lásky v hojné míře!</verse>
				<verse number="3">Miláčkové, poněvadž mi velice leží na srdci, abych vám napsal o naší společné spáse, pokládám za nutné vás písemně napomenouti, abyste bojovali za víru, která je věřícím jednou (provždy) podána!</verse>
				<verse number="4">Vloudili se totiž mezi vás jacísi lidé, kteří dávno jsou napřed označeni k tomu odsouzení. Jsou to bezbožníci, kteří zaměňují milost našeho Boha za prostopášnost a popírají jediného Vládce a Pána našeho, Ježíše Krista.</verse>
				<verse number="5">Chci vám však připomenouti – vy to všechno jednou (provždy) vítěze Pán vysvobodil lid z Egypta, ale potom zahubil ty, kdož neuvěřili.</verse>
				<verse number="6">Také anděly, kteřÍ neuchovali své důstojenství, nýbrž opustili své sídlo, vězní ve věčných poutech v temnotě k soudu velikého dne.</verse>
				<verse number="7">Leží před námi se svým trestem věčného ohně jako (výstražný) příklad Sodoma a Gomora i okolní města, která podobně páchala smilstvo a hověla nepřirozeným výstřednostem.</verse>
				<verse number="8">Podobně zajisté i tito blouznivci poskvrňuji tělo, pohrdají Pánem a mocnosti tupí.</verse>
				<verse number="9">A (přece) archanděl Michael, když se ve sporu s ďáblem přel s ním o mrtvolu Mojžíšovu, neosmělil se vynésti potupný soud, nýbrž řekl: „Ať tě pokárá Bůh!“</verse>
				<verse number="10">Tito však tupí, co neznají, a co znají podobně jako nerozumná zvířata přirozeným způsobem, v tom nalézají svou zkázu.</verse>
				<verse number="11">Běda jim, že se dali na cestu Kainovu a že se pro zisk vrhli do bludu Balaamova a zahynuli v (své) vzpurnosti jako Kore!</verse>
				<verse number="12">To jsou skvrny o vašich hodech lásky, poněvadž oni spolu (s vámi) hodují bez studu a sami sebe přitom pasou. Jsou to mraky bez vody, jež větry sem a tam honí, stromy na podzim bez plodů, dva krát odumřelé a z kořene vyvrácené.</verse>
				<verse number="13">Jsou jako bouřlivé vlny mořské, které s pěnou vynášejí své hanebnosti; jako bludné hvězdy, jimž mrákota temnoty jest údělem na věky.</verse>
				<verse number="14">O nich však předpověděl také sedmý (patriarcha) od Adama, Henoch, toto: „Hle, Pán přichází se svými tisíci svatými,</verse>
				<verse number="15">aby vykonal soud nade všemi a potrestal všechny bezbožníky za všechny jejich skutky, které páchali bezbožně, i za všechny tvrdé řeči, které mluvili proti němu bezbožní hříšníci.“</verse>
				<verse number="16">Reptají a naříkají si, třebas žijí podle svých žádostí, a jejich ústa mluví pyšné řeči, ač do očí lichotí, přináší-li to zisk.</verse>
				<verse number="17">Vy však, miláčkové, pamatujte na slova, jež předpověděli apoštolé Pána našeho, Ježíše Krista,</verse>
				<verse number="18">že vám řekli: „V poslední době vystoupí posměvači, kteří budou žíti podle svých hříšných žádostí v bezbožném životě.“</verse>
				<verse number="19">Jsou to ti, kteří působí roztržky, (lidé) smyslní, nemající Ducha.</verse>
				<verse number="20">Vy však, miláčkové, budujte svůj život na přesvaté své víře, modlete se v Duchu svatém,</verse>
				<verse number="21">zachovejte se v lásce Boží a očekávejte milosrdenství Pána našeho, Ježíše Krista, k životu věčnému!</verse>
				<verse number="22">A jedny přesvědčujte, když pochybují,</verse>
				<verse number="23">jiné zachraňujte tím, že je vytrhnete z ohně, nad jinými v bázni mějte slitování, majíce v ošklivosti i šat tělem poskvrněný!</verse>
				<verse number="24">Tomu, jenž má moc zachovati vás bez hříchu a postaviti před svou velebnost bez poskvrny a s radostí [při příchodu Pána našeho, Ježíše Krista],</verse>
				<verse number="25">jedinému Bohu, Spasiteli našemu, (budiž) skrze Ježíše Krista, Pána našeho, sláva, velebnost, vláda a moc, jak jest od věčnosti, tak i nyní i na všechny věky! Amen.</verse>
			</chapter>
		</book>
		<book number="66">
			<chapter number="1">
				<verse number="1">Zjevení Ježíše Krista, které mu dal Bůh, aby sdělil svým služebníkům, co se má vbrzku státi. A (Ježíš) dal to naznačiti svým andělem, kterého poslal k svému služebníku Janovi.</verse>
				<verse number="2">Ten dosvědčuje, co Bůh mluvil a Ježíš Kristus svědčil, všechno, co viděl.</verse>
				<verse number="3">Blahoslavený, kdo ta prorocká slova čte a poslouchá a zachovává, co je v nich napsáno, neboť čas je blízko.</verse>
				<verse number="4">Jan sedmi křesťanským obcím v Asii: Milost vám a pokoj od Toho, jenž jest a jenž byl a jenž bude, a od sedmi duchů před jeho trůnem,</verse>
				<verse number="5">a od Ježíše Krista. Ten je svědek věrný, prvorozený z mrtvých a vládce nad pozemskými králi. Jemu, který nás miluje a nás očistil od našich hříchů svou krví</verse>
				<verse number="6">a který nás učinil královskými kněžími pro Boha, svého Otce, jemu (přísluší) sláva i moc na věky věků! Amen.</verse>
				<verse number="7">Hle, přichází na oblacích! Uzří ho každé oko i ti, kdož ho probodli, A budou kvílit i nad ním všechna pokolení země. Ano, stane se to!</verse>
				<verse number="8">„Já jsem Alfa a Omega, [Počátek a Konec],“ praví Pán Bůh - Ten, jenž jest a jenž byl a jenž bude - Všemohoucí.</verse>
				<verse number="9">Já, Jan, váš bratr a spoluúčastník v soužení, v kralování a v trpělivosti v [Kristu] Ježíši, byl jsem na ostrově jménem Patmos pro slovo Boží a pro svědectví o Ježíšovi.</verse>
				<verse number="10">Tu jsem se v den Páně dostal do vytržení mysli a uslyšel jsem za sebou hlas, mocný jako (zvuk) trouby.</verse>
				<verse number="11">Ten pravil: „Co vidíš, napiš do knihy a pošli sedmi křesťanským obcím [v Asii]: do Efesu, Smyrny, Pergamu, Thyatiry, Sard, Filadelfie a do Laodiceje!“</verse>
				<verse number="12">I obrátil jsem se, abych viděl, čí hlas se mnou mluví. A když jsem se obrátil, spatřil jsem sedm zlatých svícnů</verse>
				<verse number="13">a mezi [sedmi zlatými] svícny postavu podobnou Synu člověka. Byl oblečen v řízu a opásán na prsou zlatým pásem;</verse>
				<verse number="14">jeho hlava a vlasy byly bílé jako sněhobílá vlna, jeho oči byly jako plamen ohně;</verse>
				<verse number="15">a jeho nohy byly jako žhavý kov v rozpálené peci, a jeho hlas jako hukot veliké vody.</verse>
				<verse number="16">A v své pravici držel sedm hvězd. Z jeho úst vycházel ostrý, dvojsečný meč, a jeho obličej zářil, jako když slunce svítí v plné své záři.</verse>
				<verse number="17">A při pohledu naň jsem padl jako mrtvý k jeho nohám. I položil svou pravici na mne a řekl: „Neboj se! Já jsem První a Poslední a Živý.</verse>
				<verse number="18">Byl jsem mrtev, a hle, žiji na věky věků. Mám klíče od smrti a k místu mrtvých.</verse>
				<verse number="19">Napiš tedy, co jsi viděl, co jest a co se má potom státi.</verse>
				<verse number="20">Tajemství sedmi hvězd, které jsi viděl v mé pravici, a sedm zlatých svícnů (znamená): Sedm hvězd jsou andělé sedmi křesťanských obcí a sedm svícnů je sedm křesťanských obcí.“</verse>
			</chapter>
			<chapter number="2">
				<verse number="1">„Andělu křesťanské obce v Efesu napiš: Toto praví Ten, jenž drží sedm hvězd v své pravici, jenž chodí mezi sedmi zlatými svícny:</verse>
				<verse number="2">Znám tvé skutky i tvou námahu a tvou trpělivost, i to, že nemůžeš snésti zlé (lidi) a prozkoumal jsi ty, kdož se vydávají za apoštoly, a nejsou jimi, a shledal jsi, že jsou lháři.</verse>
				<verse number="3">Vím, že jsi trpělivý a trpěl jsi pro jméno mé, a neochabl jsi.</verse>
				<verse number="4">Přesto ti vytýkám, že jsi opustil lásku, kterou jsi zprvu měl.</verse>
				<verse number="5">Považ tedy, s jaké výše jsi klesl! Čiň pokání a jednej jako dříve! Jinak přijdu na tebe a pohnu tvým svícnem s jeho místa, jestliže neučiníš pokání.</verse>
				<verse number="6">Ale to máš, že nenávidíš jednání mikulášovců, které také já nenávidím.</verse>
				<verse number="7">Kdo má uši, poslyš, co Duch mluví ke křesťanským obcím: Vítězi dám jÍsti se stromu života v ráji [svého] Boha.“</verse>
				<verse number="8">„Andělu křesťanské obce ve Smyrně napiš: Toto praví Ten, jenž je První a Poslední, jenž byl mrtev, ale ožil:</verse>
				<verse number="9">Znám tvé soužení a tvou chudobu, přesto jsi však bohat. Vím, že tě tupí ti, kdož o sobě praví, že jsou židé, ale nejsou jimi, nýbrž jsou obcí satanovou.</verse>
				<verse number="10">Nic se neboj toho, co budeš trpěti! Hle, ďábel uvrhne některé z vás do vězení, abyste byli podrobeni zkoušce, a budete míti soužení po deset dní. Buď věrný až db smrti, a dám ti korunu života!</verse>
				<verse number="11">Kdo má uši, poslyš, co Duch mluví ke křesťanským obcím: Vítězi neuškodí druhá smrt.“</verse>
				<verse number="12">„Andělu křesťanské obce v Pergamu napiš:</verse>
				<verse number="13">Toto praví Ten, jenž má ostrý, dvojsečný meč: Vím, kde bydlíš. Tam, kde je trůn satanův. Držíš se mého jména a nezapřel jsi víru ve mne ani ve dnech, kdy byl můj věrný svědek Antipas usmrcen u vás, tam v sídle satanově.</verse>
				<verse number="14">Přesto ti něco vytýkám: Máš tam některé zastánce učení Balaama, který radil Balakovi, aby svedl izraelské syny k požívání masa obětovaného modlám a k smilstvu.</verse>
				<verse number="15">Tak máš i ty některé, kteří se podobně drží učení mikulášovců.</verse>
				<verse number="16">Čiň tedy pokání! Jinak přijdu brzy na tebe a budu bojovati proti nim mečem svých úst.</verse>
				<verse number="17">Kdo má uši, poslyš, co Duch mluví ke křesťanským obcím: Vítězi dám skrytou mannu a dám mu bílý kamének a na kaménku bude napsáno nové jméno, jež nikdo nezná, leda ten, kdo (kamének) přijímá.“</verse>
				<verse number="18">„Andělu křesťanské obce v Thyatiře napiš: Toto praví Syn Boží, jenž má oči jako ohnivý plamen a nohy podobné žhavému kovu:</verse>
				<verse number="19">Znám tvé skutky, tvou lásku, tvou víru, tvou službu lásky a trpělivosti i tvé skutky, z nichž poslední ještě převyšují první.</verse>
				<verse number="20">Ale (přece) ti vytýkám, že necháváš ženu Jezabelu, která se vydává za prorokyni, učiti a sváděti mé služebníky k smilstvu a k požívání věcí obětovaných modlám.</verse>
				<verse number="21">A dal jsem jí lhůtu k pokání. Ale nechce se kajícně obrátiti od svého smilstva.</verse>
				<verse number="22">Hle, sešlu na ni nemoc; a ti, kdož s ní cizoloží, budou ve velmi velikém soužení, jestliže se kajícně neobrátí od svých skutků,</verse>
				<verse number="23">a jejich dítky nechám zemříti násilnou smrtí. Všechny křesťanské obce poznají, že já jsem Ten, jenž prozkoumává ledví a srdce. Každému z vás odplatím podle vašich skutků.</verse>
				<verse number="24">Vám pak ostatním v Thyatiře, kteří se nedrží toho učení a nepoznali, jak říkají, hlubokost satanovu, pravím: Nevložím na vás jiné břemeno.</verse>
				<verse number="25">Držte se jen pevně toho, které máte, dokud nepřijdu!</verse>
				<verse number="26">A kdo zvítězí: a bude se pevně držeti mých skutků až do konce, tomu dám moc nad pohany,</verse>
				<verse number="27">a bude je říditi železnou berlou a jako hrnčířskou nádobu je rozbije.</verse>
				<verse number="28">Tu moc i já jsem přijal od svého Otce. Dám mu i jitřenku.</verse>
				<verse number="29">Kdo má uši, poslyš, co Duch mluví ke křesťanským obcím!“</verse>
			</chapter>
			<chapter number="3">
				<verse number="1">„Andělu křesťanské obce v Sardách napiš: Toto praví Ten, jenž má sedm duchů Božích a sedm hvězd: Znám tvé skutky, že jsi podle jména živ, ale jsi mrtev.</verse>
				<verse number="2">Probuď se a posilni ten zbytek, který je na vymření! Shledávám totiž, že tvé skutky před mým Bohem nejsou úplné.</verse>
				<verse number="3">Proto pomni, jak jsi přijal a slyšel! Zachovávej to a dej se na pokání! Nebudeš-li však bdíti, přijdu [na tebe] jako zloděj a nezvíš, kterou hodinu přijdu na tebe.</verse>
				<verse number="4">Máš však v Sardách několik osob, které neposkvrnily svá roucha. Ty budou choditi se mnou v bílém rouchu, neboť jsou (toho) hodny.</verse>
				<verse number="5">Vítěz bude oblečen v takové bílé roucho a nevymaži jeho jméno z knihy života, ale vyznám jeho jméno před svým Otcem a před Jeho anděly.</verse>
				<verse number="6">Kdo mé uši, poslyš, co Duch mluví ke křesťanským obcím!“</verse>
				<verse number="7">„Andělu křesťanské obce ve Filadelfii napiš: Toto praví ten Svatý, ten Opravdový, jenž má klíč Davidův, jenž otvírá, a nikdo nezavře; zavírá, a nikdo neotevře.</verse>
				<verse number="8">Znám tvé skutky. Hle, nechal jsem před tebou dveře otevřené, a nikdo je nemůže zavříti, neboť malou máš moc, a přece jsi zachoval mé slovo a nezapřel jsi mé jméno.</verse>
				<verse number="9">Hle, dám ti z obce satanovy některé z těch, kdož o sobě praví, že jsou židé, a nejsou jimi, nýbrž lžou. Hle, ty přiměji (k tomu), aby se ti přišli poklonit před tvýma nohama a poznali, že já jsem si tebe zamiloval.</verse>
				<verse number="10">Poněvadž jsi zachoval mé slovo k trpělivosti, i já tě zachovám od hodiny pokušení, která přijde na celý svět, aby podrobila zkoušce obyvatele země.</verse>
				<verse number="11">[Hle,] přijdu brzy. Drž, co máš, aby nikdo nevzal tvou korunu!</verse>
				<verse number="12">Vítěze učiním sloupem v chrámě svého Boha a (z něho) už nikdy nevyjde; a na něj napíši jméno svého Boha a jméno města Boha svého, nového to Jerusalema, který sestupuje s nebe od mého Boha, i své nové jméno.</verse>
				<verse number="13">Kdo má uši, poslyš, co Duch mluví ke křesťanským obcím!“</verse>
				<verse number="14">„Andělu křesťanské obce v Laodiceji napiš: Toto praví Ten, jenž jest Amen, věrný a spolehlivý svědek, počátek Božího tvorstva:</verse>
				<verse number="15">Znám tvé skutky, že nejsi ani studený and teplý. Kéž bys byl studený nebo teplý!</verse>
				<verse number="16">Takto však, poněvadž jsi vlažný, a nejsi ani teplý ani studený, vyvrhnu tě ze svých úst.</verse>
				<verse number="17">Neboť pravíš:,Jsem bohat, mám hojnost a nic už nepotřebuji'; a nevíš, že jsi ubožák politováníhodný, chudý, slepý a nahý.</verse>
				<verse number="18">Radím ti: Kup si ode mne zlato ohněm vyzkoušené, abys zbohatl; a bílá roucha, aby ses oblékl, aby nebylo viděti tvou hanebnou nahotu; a masť, aby sis pomazal své oči a viděl!</verse>
				<verse number="19">Já kárám a trestám ty, které miluji. Buď tedy horlivý a dej se na pokání!</verse>
				<verse number="20">Hle, stojím u dveří a tluku. Uslyší-li někdo můj hlas a otevře [mi] dveře, vejdu k němu a budu s ním hodovati a on se mnou.</verse>
				<verse number="21">Vítěze nechám seděti vedle sebe na svém trůně, jak i já po vítězství sedím se svým Otcem na jeho trůně.</verse>
				<verse number="22">Kdo má uši, poslyš, co Duch mluví ke křesťanským obcím!“</verse>
			</chapter>
			<chapter number="4">
				<verse number="1">Potom jsem měl vidění: Hle, dveře (byly) otevřeny v nebi, a hlas, který jsem dříve slyšel jako zvuk trouby mluviti se mnou, pravil: „Vystup sem a ukáži ti, co se má v budoucnu státi.“</verse>
				<verse number="2">A hned jsem se dostal do vytržení mysli A hle, trůn stál v nebi a na trůně Někdo seděl.</verse>
				<verse number="3">A Ten, jenž seděl, podobal se na pohled jaspisu a karneolu. Kolem trůnu byla duha, jež vypadala jako smaragd.</verse>
				<verse number="4">A kolem trůnu bylo (jiných) čtyřiadvacet trůnů a na těch trůnech sedělo čtyřiadvacet starců v bílých rouších a se zlatými korunami na hlavách.</verse>
				<verse number="5">A z trůnu vycházely blesky a dunivé hromobití; sedm pochodní hořelo před trůnem: to jest sedím duchů Božích.</verse>
				<verse number="6">A před trůnem (bylo) jakoby skleněné moře, podobné křišťálu. Uprostřed před trůnem a kolem trůnu byly čtyři bytosti, plné očí vpředu i vzadu.</verse>
				<verse number="7">První bytost se podobala lvu, druhá bytost se podobala teleti, třetí bytost měla tvář jako člověk, čtvrtá bytost se podobala orlu v letu.</verse>
				<verse number="8">A tyto čtyři bytosti měly každá šest křídel a koldokola vně i uvniř byly plny očí a bez ustání ve dne i v noci říkaly: „Svatý, svatý, svatý je Pán Bůh všemohoucí, jenž byl, jenž jest a jenž bude.“</verse>
				<verse number="9">A když tyto bytosti vzdávaly slávu, čest a díky Tomu, jenž seděl na trůně a jenž žije na věky věků,</verse>
				<verse number="10">padalo těch čtyřiadvacet starců před sedícím na trůně a klaněli se Tomu, jenž žije na věky věků, a skládali své koruny před trůnem se slovy:</verse>
				<verse number="11">„Hoden jsi, Pane a Bože náš, aby se ti dostalo slávy, cti a moci, neboť ty jsi stvořil všechno a z tvé vůle to povstalo a bylo stvořeno.“</verse>
			</chapter>
			<chapter number="5">
				<verse number="1">A po pravici Toho, jenž seděl na trůně, jsem spatřil knihu popsanou uvnitř i vně a zapečetěnou sedmi pečetěmi.</verse>
				<verse number="2">A uzřel jsem silného anděla, který volal mocným hlasem: „Kdo je hoden otevříti knihu a rozlámati její pečeti?“</verse>
				<verse number="3">A nikdo ani na nebi ani na zemi ani pod zemí nebyl s to knihu otevříti ani do ní nahlédnouti.</verse>
				<verse number="4">I dal jsem se do velikého pláče, že nikdo nebyl shledán hodným knihu otevříti a do ní se podívati.</verse>
				<verse number="5">Ale jeden ze starců mi řekl: „Neplač! Hle, zvítězil lev z kmene Judova, ratolest z Davida. On otevře knihu i sedm jejích pečetí.“</verse>
				<verse number="6">I spatřil jsem uprostřed mezi trůnem a čtyřmi bytostmi a mezi starci státi Beránka jako zabitého. Měl sedm rohů a sedm očí, to jest sedím duchů Božích, kteří byli posláni na celou zemi.</verse>
				<verse number="7">Ten přistoupil a vzal knihu z pravice Toho, který seděl na trůně.</verse>
				<verse number="8">A když knihu vzal, padly ony čtyři bytosti a čtyřiadvacet starců před Beránkem. Každý z nich měl citeru a zlaté misky, plné vonného kadidla – jsou to modlitby svatých. –</verse>
				<verse number="9">A zpívali píseň novou: „Hoden jsi, [Pane,] vzíti knihu a rozlámati její pečeti, neboť jsi byl zabit a svou krví jsi vykoupil pro Boha nás ze všech pokolení a jazyků, z každého lidu a národa.</verse>
				<verse number="10">Učinil jsi nás pro našeho Boha královskými kněžími a budeme kralovati na zemi.“</verse>
				<verse number="11">I podíval jsem se a uslyšel jsem kolem trůnu a kolem těch bytostí a starců hlas mnoha andělů; bylo jich na tisíce.</verse>
				<verse number="12">Mocným hlasem volali: „Hoden je Beránek, jenž byl zabit, aby dostal moc, bohatství, moudrost, sílu, čest, slávu a chválu!“</verse>
				<verse number="13">A veškeré tvorstvo na nebi i na zemi, pod zemí i na moři, a co v nich žije, všechny jsem uslyšel říkati: „Tomu, jenž sedí na trůně, a Beránkovi (budiž) chvála, čest, sláva a moc na věky věků!“</verse>
				<verse number="14">A čtyři bytosti pravily: Amen! A [čtyřiadvacet] starců padlo na tvář a klanělo se [Tomu, jenž žije na věky věků].</verse>
			</chapter>
			<chapter number="6">
				<verse number="1">I spatřil jsem, jak Beránek otevřel první ze sedmi pečetí; a uslyšel jsem první z těch čtyř bytostí, jak volá jako hromovým hlasem: „Pojď [a viz]!“</verse>
				<verse number="2">I podíval jsem se, a hle, bílý kůň! Na něm sedící jezdec měl luk. Byla mu dána koruna a vytáhl jako vítěz, aby zvítězil.</verse>
				<verse number="3">A když otevřel pečeť druhou, uslyšel jsem, jak druhá bytost praví:,“Pojď [a viz]!“</verse>
				<verse number="4">I objevil se jiný kůň, ohnivý, a jezdci na něm byla dána moc, aby zbavil zemi pokoje a aby se (lidé) navzájem pobíjeli; a byl mu dán veliký meč.</verse>
				<verse number="5">A když otevřel pečeť třetí, uslyšel jsem, jak třetí bytost praví: „Pojď [a viz]!“ I podíval jsem se, a hle, černý kůň! Jezdec na něm držel v své ruce vážky.</verse>
				<verse number="6">A uslyšel jsem jako hlas uprostřed těch čtyř bytostí volající: „Mírka pšenice za denár a tři mírky ječmene za denár, ale vínu a oleji neuškoď!“</verse>
				<verse number="7">A když otevřel pečeť čtvrtou, uslyšel jsem hlas čtvrté bytosti: „Pojď [a viz]!“</verse>
				<verse number="8">I podíval jsem se, a hle, plavý kůň! Jezdec na něm se jmenoval „Smrt“ a v jeho doprovodu byla říše mrtvých. Jemu byla dána moc nad čtvrtinou země, aby ji vyhubil mečem a hladem, morem a pozemskými šelmami.</verse>
				<verse number="9">A když otevřel pečeť pátou, uzřel jsem pod oltářem duše těch, kteří byli usmrceni pro slovo Boží a pro svědectví, které svědčili.</verse>
				<verse number="10">I zvolali mocným hlasem: „Jak dlouho ještě, Pane, Svatý a Opravdový, nebudeš souditi a mstíti naši krev nad obyvateli země?“</verse>
				<verse number="11">A bylo každému (z nich) dáno bílé roucho a řeklo se jim, aby ještě posečkali krátký čas, až budou v plném počtu jejich spoluslužebníci a bratří, kteří jako oni mají býti usmrceni.</verse>
				<verse number="12">A když otevřel pečeť šestou, podíval jsem se, a hle, nastalo veliké zemětřesení. Slunce zčernalo jako žíněný šat a celý měsíc byl jako krev;</verse>
				<verse number="13">nebeské hvězdy spadly na zem, jako když fíkovník shazuje své padavky, klátí-li jím veliký vítr.</verse>
				<verse number="14">Nebeská klenba zmizela, jako když se svine svitek, a všechny hory i všechny ostrovy se pohnuly se svého místa.</verse>
				<verse number="15">A králové světa, velmoži, vládcové, boháči, mocní a všichni, otroci i páni, ukryli se v jeskyních a v horských skalách</verse>
				<verse number="16">a pravili k horám a skalám: „Padněte na nás a ukryjte nás před Tím, jenž sedí na trůně, a před hněvem Beránkovým!</verse>
				<verse number="17">Nadešel totiž ten veliký den jejich hněvu, a kdo bude moci obstáti?“</verse>
			</chapter>
			<chapter number="7">
				<verse number="1">Potom jsem spatřil čtyři anděly státi na čtyřech stranách světových. Drželi čtyři větry zemské, aby nevály na zem ani na moře ani na žádný strom.</verse>
				<verse number="2">A spatřil jsem jiného anděla vystupovati s pečetí Boha živého od východu slunce. Ten zvolal mocným hlasem ke čtyřem andělům, jimž byla dána moc škoditi zemi a moři:</verse>
				<verse number="3">„Neškoďte zemi ani moři ani stromům, dokud nepoznamenáme služebníky Boha našeho na jejich čelech!“</verse>
				<verse number="4">I uslyšel jsem počet poznamenaných: sto čtyřiačtyřicet tisíc poznamenaných ze všeho pokolení synů Izraelových:</verse>
				<verse number="5">Z pokolení Judova dvanáct tisíc poznamenaných, z pokolení Rubenova dvanáct tisíc poznamenaných, z pokolení Gadova dvanáct tisíc poznamenaných,</verse>
				<verse number="6">z pokolení Aserova dvanáct tisíc poznamenaných, z pokolení Neftalimova dvanáct tisíc poznamenaných, z pokolení Manassesova dvanáct tisíc poznamenaných,</verse>
				<verse number="7">z pokolení Simeonova dvanáct tisíc poznamenaných, z pokolení Leviova dvanáct tisíc poznamenaných, z pokolení Issacharova dvanáct tisíc poznamenaných,</verse>
				<verse number="8">z pokolení Zabulonova dvanáct tisíc poznamenaných, z pokolení Josefova dvanáct tisíc poznamenaných, z pokolení Benjaminova dvanáct tisíc poznamenaných.</verse>
				<verse number="9">Potom jsem spatřil veliký zástup, který nikdo nemohl spočítati, ze všech národů a pokolení, kmenů a jazyků. Stáli před trůnem a před Beránkem v bílých rouších a s palmami v rukách</verse>
				<verse number="10">a volali mocným hlasem: „Spasil nás Bůh náš, jenž sedí na trůně, a Beránek!“</verse>
				<verse number="11">A všichni andělé stáli okolo trůnu, okolo starců a těch čtyř bytostí. Ti padli před trůnem na tváře a klaněli se Bohu</verse>
				<verse number="12">se slovy: „Amen! Chvála, sláva, moudrost, dík a čest, moc a síla Bohu našemu na věky věků! Amen!“</verse>
				<verse number="13">I promluvil jeden ze starců a řekl mi: „Kdo jsou ti oblečení v bílá roucha a odkud přišli?“</verse>
				<verse number="14">A řekl jsem mu: „Pane můj, ty to víš!“ I řekl mi: „To jsou ti, kteří přišli z velikého soužení a vyprali svá roucha a vybílili je v krvi Beránkově.</verse>
				<verse number="15">Proto jsou před trůnem Boha a slouží mu ve dne v noci v jeho chrámě, a Ten, jenž sedí na trůně, bude přebývati nad nimi.</verse>
				<verse number="16">Nebudou již lačněti ani žízniti, a nestihne je ani sluneční žár ani jiné horko,</verse>
				<verse number="17">neboť Beránek, který jest uprostřed trůnu, bude je pásti a dovede je k prameni živých vod, a Bůh setře každou slzu s jejich očí.“</verse>
			</chapter>
			<chapter number="8">
				<verse number="1">A když otevřel pečeť sedmou, nastalo v nebi ticho asi půl hodiny.</verse>
				<verse number="2">I spatřil jsem, jak bylo dáno sedmi andělům, kteří stáli před Bohem, sedm trub.</verse>
				<verse number="3">Potom přišel jiný anděl a postavil se se zlatou kadidelnicí k oltáři; a bylo mu dáno mnoho kadidla, aby je položil s modlitbami všech věřících na zlatý oltář před trůnem [Božím],</verse>
				<verse number="4">I vystoupil před Boha z ruky andělovy dým z kadidla s modlitbami věřících.</verse>
				<verse number="5">A tu anděl vzal kadidelnici, naplnil ji ohněm s oltáře a svrhl na zem. I nastalo hřímavé hromobití, blýskání a [veliké] zemětřesení.</verse>
				<verse number="6">A těch sedm andělů se sedmi troubami se připravilo, aby zatroubili.</verse>
				<verse number="7">I zatroubil první anděl. A nastalo krupobití a oheň smíšený s krví a bylo (to) vrženo na zem. Třetina země shořela, třetina stromů shořela a všechna zelená tráva shořela.</verse>
				<verse number="8">I zatroubil druhý anděl. A (něco) jako veliká hora, planoucí ohněm, bylo vrženo do moře.</verse>
				<verse number="9">Třetina moře se obrátila v krev, třetina tvorstva, která žila v moři, pomřela, a třetina loďstva vzala za své.</verse>
				<verse number="10">I zatroubil třetí anděl. Tu spadla s nebe veliká hvězda, hořící Jako pochodeň. Spadla na třetinu řek a na prameny vod.</verse>
				<verse number="11">A jméno té hvězdy zní „Pelyněk“. I stala se třetina vod pelyňkem, a mnoho lidí zemřelo z té vody, neboť zhořkla.</verse>
				<verse number="12">I zatroubil čtvrtý anděl. Tu byla zasažena ranou třetina slunce, třetina měsíce a třetina hvězd, takže se třetina jich zatměla a třetina dne nebyla jasná, podobně i (třetina) noci.</verse>
				<verse number="13">A podíval jsem se a uslyšel jsem jednoho orla letěti uprostřed ovzduší a silným hlasem křičeti: „Běda, běda, běda obyvatelům země pro ostatní zvuky trub tří andělů, kteří (ještě) mají troubiti!“</verse>
			</chapter>
			<chapter number="9">
				<verse number="1">I zatroubil pátý anděl. Tu jsem spatřil hvězdu, která spadla s nebe na zem. Té byl dán klíč od jícnu propasti.</verse>
				<verse number="2">I otevřela jícen propasti a z jícnu vystoupil kouř jako z veliké peci, takže se slunce i ovzduší zatmělo dýmem z jícnu.</verse>
				<verse number="3">A z kouře [z jícnu] vyletěly na zem kobylky. Těm byla dána moc, jakou mají štíři na zemi,</verse>
				<verse number="4">a bylo jim řečeno, aby neškodily na zemi trávě ani žádné zeleni ani žádnému stromu, jenom lidem, kteří nemají znamení Boží na svém čele.</verse>
				<verse number="5">Dále jim bylo zakázáno je usmrcovat; měly je jen trápiti po pět měsíců. I působily bolest, jako ji působí štír, když uštkne člověka.</verse>
				<verse number="6">A v těch dnech budou lidé hledati smrt, a nenaleznou ji; budou si přáti umříti, ale smrt uteče od nich.</verse>
				<verse number="7">A svou podobou se ty kobylky podobaly koním připraveným k boji. Na jejich hlavách byly jako koruny podobné zlatu a jejich obličeje se podobaly lidskému obličeji.</verse>
				<verse number="8">Žíně měly jako ženské vlasy a zuby jejich byly jako lví,</verse>
				<verse number="9">a měly pancíře jako ze železa. Šum jejich křídel se podobal šramotu vozů s mnoha koňmi běžícími do války.</verse>
				<verse number="10">Ocasy a též žihadla měly jako štíři a v svých ocasech měly sílu škoditi lidem po pět měsíců.</verse>
				<verse number="11">Králem nad sebou měly anděla propasti, který se hebrejsky nazýval Abaddon, řecky Apollyon, [latinsky se nazýval Exterminans].</verse>
				<verse number="12">Jedno „běda“ pominulo, hle, ještě dvě „běda“ mají přijíti!</verse>
				<verse number="13">I zatroubil šestý anděl. Tu jsem uslyšel jeden hlas ze čtyř rohů zlatého oltáře, který je před Bohem,</verse>
				<verse number="14">jak praví šestému andělu s troubou: „Odvaž ty čtyři anděly, kteří jsou přivázáni při veliké řece Eufratu!“</verse>
				<verse number="15">I byli odvázáni ti čtyři andělé, kteří byli připraveni na hodinu, den, měsíc a rok, aby usmrtili třetinu lidí.</verse>
				<verse number="16">A počet jezdectva byl dvě stě milionů. Toto číslo jsem slyšel.</verse>
				<verse number="17">A tak jsem spatřil ve vidění koně a na nich jezdce. Měli pancíře ohnivé a hyacintové a žluté jako síra. Hlavy koňů byly jako (hlavy) lví a z jejich tlam vycházel oheň, kouř a síra.</verse>
				<verse number="18">Těmito třemi ranami: ohněm, kouřem a sírou, které vycházely z jejich tlamy, byla zabita třetina lidí,</verse>
				<verse number="19">neboť síla koní je v jejich tlamách a v jejich ocasech. Jejich ocasy jsou totiž podobny hadům, kteří mají hlavy a jimi škodí.</verse>
				<verse number="20">Ale ostatní lidé, kteří nebyli zabiti těmito ranami, neobrátili se od skutků svých rukou, nýbrž se klaněli (dále) zlým duchům, modlám ze zlata, ze stříbra, z mědi, z kamene a ze dřeva, ačkoli tyto nemohou and viděti ani slyšeti ani choditi.</verse>
				<verse number="21">A neobrátili se od svého vraždění ani od svých čárů ani od svého smilstva ani od svých krádeží.</verse>
			</chapter>
			<chapter number="10">
				<verse number="1">I spatřil jsem jiného anděla silného sestupovati s nebe. Byl přioděn oblakem a nad jeho hlavou byla duha a jeho obličej zářil jako slunce a jeho nohy byly jako ohnivé sloupy.</verse>
				<verse number="2">V ruce držel otevřenou knihu. I postavil pravou nohu na moře, levou pak na zem</verse>
				<verse number="3">a zvolal silným hlasem, jako když řve lev. Na jeho hlas zaznělo svými hlasy sedm hromů.</verse>
				<verse number="4">A když těch sedm hromů doznělo, chtěl jsem psáti, ale uslyšel jsem s nebe hlas, jak [mi] praví: „Zapečeť, co sedm hromů mluvilo, a nepiš to!“</verse>
				<verse number="5">A ten anděl, kterého jsem dříve spatřil státi na moři a na zemi, pozvedl svou pravici k nebi</verse>
				<verse number="6">a přísahal při Tom, jenž žije na věky věků, jenž stvořil nebe a co je v něm, při zemi a co je na ní, při moři a co je v něm: „Již nebude (dána) lhůta.</verse>
				<verse number="7">Ale ve dnech, až začne troubit sedmý anděl, naplní se Boží tajemství, jak to zvěstoval svým služebníkům, prorokům.“</verse>
				<verse number="8">A ten hlas, který jsem už slyšel s nebe, opět mluvil se mnou a pravil: „Jdi a vezmi tu otevřenou knížku z ruky anděla, stojícího na moři a na zemi!“</verse>
				<verse number="9">I šel jsem k andělovi a řekl jsem mu, ať mi dá tu knížku. A on mi řekl: „Vezmi ji a polkni! V žaludku ti bude sice hořko, ale v tvých ústech bude sladko jako po medu.“</verse>
				<verse number="10">I vzal jsem knížku z ruky andělovy a spolkl jsem ji. V ústech mi bylo sladko jako po medu, ale když jsem ji snědl, pocítil jsem v žaludku hořkost.</verse>
				<verse number="11">I řekl mi: „Musíš opět prorokovati proti mnoha národům, kmenům, jazykům a králům.“</verse>
			</chapter>
			<chapter number="11">
				<verse number="1">I byla mi dána třtina podobná holi a řeklo se mi: „Vstaň a změř Boží chrám, oltář i ty, kdo se v něm klanějí Bohu,</verse>
				<verse number="2">ale vynech vnější chrámovou předsíň. Tu neměř, neboť byla dána pohanům, a ti budou dvaačtyřicet měsíců šlapati po svatém městě.“</verse>
				<verse number="3">„A dám svým dvěma svědkům (rozkaz), a budou prorokovati v kajícném šatu tisíc dvě stě šedesát dní.</verse>
				<verse number="4">To jsou ty dvě olivy a ty dva svícny, stojící před Pánem země.</verse>
				<verse number="5">A chce-li jim někdo ublížiti, vyrazí oheň z jejich úst a stráví jejich nepřátele; ano, chce-li jim někdo ublížiti, bude též takto usmrcen.</verse>
				<verse number="6">Ti mají moc zavříti nebe, aby nepršelo ve dny jejich prorokování. Mají moc nad vodami obraceti je v krev a bíti zemi jakoukoli ranou, kolikrát by chtěli.“</verse>
				<verse number="7">„Až pak skončí své svědectví, počne šelma, vystupující z propasti, válku proti nim a přemůže je a usmrtí.</verse>
				<verse number="8">A jejich těla budou ležeti na ulicích velikého města, které se obrazně nazývá Sodoma a Egypt, kde také jejich Pán byl ukřižován.</verse>
				<verse number="9">I budou se dívati na jejich těla (lidé) z kmenů, pokolení, jazyků a národů po tři a půl dne a nedovolí, aby jejich těla byla pochována do hrobu.</verse>
				<verse number="10">Obyvatelé země se budou nad nimi radovati a veseliti a budou si navzájem posílati dary, poněvadž ti dva proroci trápili obyvatele země.“</verse>
				<verse number="11">Ale po půltřetím dni vešel do nich od Boha duch života. I postavili se na nohy, a veliká bázeň se zmocnila těch, kdož je viděli.</verse>
				<verse number="12">A uslyšeli mocný hlas s nebe, jak k nim praví: „Vstupte sem!“ I vystoupili před očima svých nepřátel v oblace do nebe.</verse>
				<verse number="13">A v tu hodinu nastalo veliké zemětřesení; desetina města se zřítila a sedm tisíc lidí bylo při tom zemětřesení usmrceno. Ostatní se však zalekli a vzdali čest Bohu na nebi.</verse>
				<verse number="14">Druhé „běda“ pominulo. Hle, třetí „běda“ přijde brzy!</verse>
				<verse number="15">I zatroubil sedmý anděl. Tu se ozvaly v nebi mocné hlasy a volaly: „Královské moci nad tímto světem se dostalo Pánu našemu a jeho Pomazanému, a bude kralovati na věky věků. [Amen.]“</verse>
				<verse number="16">A těch čtyřiadvacet starců sedících na svých trůnech před Bohem padlo na tváře a poklonilo se Bohu</verse>
				<verse number="17">se slovy: „Pane, Bože všemohoucí, jenž jsi a jenž jsi byl [a jenž budeš], děkujeme ti, že jsi převzal svou velikou moc a ujal ses vlády.</verse>
				<verse number="18">Neboť se rozhněvaly národy, a přišel tvůj hněv i čas soudit mrtvé, abys odměnil své služebníky: proroky a světce i ty, kdož ctí tvoje jméno, malé i velké, a abys zničil ty, kdož zkazili zemi.“</verse>
				<verse number="19">I otevřel se Boží chrám na nebi a ukázala se archa úmluvy v jeho chrámě; nastalo blýskání, hromobití, zemětřesení a veliké krupobití.</verse>
			</chapter>
			<chapter number="12">
				<verse number="1">I ukázalo se na nebi veliké znamení: Žena ozářená sluncem, pod jejíma nohama měsíc a na její hlavě koruna z dvanácti hvězd.</verse>
				<verse number="2">A jsouc v požehnaném stavu, křičela v svých porodních bolestech a těžce pracovala k porodu.</verse>
				<verse number="3">I ukázalo se jiné znamení na nebi: Hle, veliký drak, ohnivý, se sedmi hlavami a desíti rohy a na jeho hlavách sedm korun</verse>
				<verse number="4">a jeho ocas táhl (za sebou) třetinu nebeských hvězd a pak je hodil na zem. A ten drak se postavil před ženu, která měla poroditi, aby hned po porodu pohltil její dítko.</verse>
				<verse number="5">I porodila dítko mužského pohlaví, jež mělo říditi všechny národy železnou berlou. Avšak to její dítko bylo vzato k Bohu na jeho trůn.</verse>
				<verse number="6">A žena utekla na poušť, a tam jí připravil Bůh místo, aby ji tam živili po tisíc dvě stě šedesát dní.</verse>
				<verse number="7">I nastal [veliký] boj v nebi. Michael se svými anděly bojoval proti draku. A bojoval drak i jeho andělé,</verse>
				<verse number="8">ale nepřemohli (je) a ztratili své místo v nebi.</verse>
				<verse number="9">I byl svržen ten veliký drak, ten starý had, zvaný ďáblem a satanem, jenž svádí celý svět; byl svržen na zem a s ním byli svrženi i jeho andělé.</verse>
				<verse number="10">A uslyšel jsem mocný hlas v nebi volati: „Nyní přišla spása, moc a království Boha našeho i moc jeho Pomazaného, neboť byl svržen žalobník našich bratří, který žaloval na ně před Bohem naším ve dne i v noci.</verse>
				<verse number="11">Oni zvítězili nad ním krví Beránkovou a slovem svého svědectví a nemilovali svůj život až k smrti.</verse>
				<verse number="12">Proto se veselte, nebesa a jejich obyvatelé! Běda zemi a moři, neboť ďábel sestoupil s velikou zlostí k vám! Ví, jak krátkou má lhůtu.“</verse>
				<verse number="13">Jakmile drak viděl, že je svržen na zem, pronásledoval tu ženu, která porodila hošíka.</verse>
				<verse number="14">Ale ženě byla dána dvě křídla toho velikého orla, aby letěla na poušť na své místo, kde měla býti živena po čas a po časy a po půl času, jsouc vzdálena od hada.</verse>
				<verse number="15">I vychrlil had ze své tlamy na ženu mocný proud vody, aby ji (tím proudem) strhl.</verse>
				<verse number="16">Ale země přispěla ženě na pomoc; otevřela svůj jícen a pohltila proud, který drak vychrlil ze své tlamy.</verse>
				<verse number="17">I rozzlobil se drak na ženu a vzdálil se, aby bojoval s ostatními jejími dítkami, které plní Boží přikázání a drží se pevně svědectví Ježíše [Krista].</verse>
				<verse number="18">A postavil se na mořském písku.</verse>
			</chapter>
			<chapter number="13">
				<verse number="1">I spatřil jsem vystupovati z moře šelmu. Měla sedm hlav a sedm rohů; na jejích rozích (bylo) deset korun a na jejích hlavách rouhavá slova.</verse>
				<verse number="2">A ta šelma, kterou jsem viděl, podobala se levhartovi. Její nohy (byly) jako [nohy] medvědí a její tlama jako (tlama) lví. I dal jí drak svou sílu i svůj trůn i svou velikou moc.</verse>
				<verse number="3">A jednu z jejích hlav [jsem viděl] jako zbitou na smrt, ale její smrtelná rána se zahojila. Celá země šla s údivem za šelmou;</verse>
				<verse number="4">a poklonili se draku, jenž dal tu moc šelmě. Také se poklonili šelmě se slovy: „Kdo je podoben šelmě a kdo s ní může bojovati?“</verse>
				<verse number="5">A byla jí dána tlama, která zpupně a rouhavě mluvila, a byla jí dána moc (tak) činiti po dvaačtyřicet měsíců.</verse>
				<verse number="6">I otevřela svou tlamu, aby se rouhala Bohu, jeho jménu, jeho stánku i obyvatelům nebes.</verse>
				<verse number="7">A bylo jí dovoleno válčiti se světci a přemoci je. Jí byla dána moc nade všemi pokoleními, kmeny, jazyky a národy,</verse>
				<verse number="8">takže se jí klaněli všichni obyvatelé země; jejich jména (však) nejsou zapsána od počátku světa u Beránka v knize života.</verse>
				<verse number="9">Má-li kdo uši, poslyš:</verse>
				<verse number="10">Odvede-li kdo (jiné) do zajetí, do zajetí půjde; zabije-li kdo (jiné) mečem, mečem musí býti zabit. Tu platí trpělivost a víra svatých.</verse>
				<verse number="11">A spatřil jsem jinou šelmu, jak vystupuje ze země. Měla dva rohy jako beran a mluvila jako drak.</verse>
				<verse number="12">Prováděla totéž násilí jako ona první šelma, a to před její tváří. Popouzela zemi i její obyvatele k tomu, aby se klaněli první šelmě, jejíž smrtelná rána se zahojila.</verse>
				<verse number="13">I činila veliké divy, takže způsobila, aby se i oheň s nebe snesl na zem před lidmi.</verse>
				<verse number="14">A divy, které jí bylo dovoleno činiti před šelmou, sváděla obyvatele na zemi, říkajíc obyvatelům země, aby udělali obraz té šelmy, která má ránu od meče, a zůstala na živu.</verse>
				<verse number="15">A bylo jí dovoleno vdechnouti do obrazu té šelmy ducha, aby obraz šelmy také mluvil a způsobil, aby byli zabiti všichni, kdož by se neklaněli obrazu šelmy.</verse>
				<verse number="16">Všechny, malé i velké, bohaté i chudé, pány i otroky, přiměla k tomu, aby si učinili znamení na své pravé ruce nebo na svém čele</verse>
				<verse number="17">a aby nikdo nemohl (něco) koupiti nebo prodati, leda kdo měl znamení, buď jméno šelmy nebo číslo jejího jména.</verse>
				<verse number="18">Tu je (potřebí) moudrosti! Kdo má rozum, sečti číslo šelmy, neboť je to číslo člověka, a číslo jeho je šest set šestašedesát.</verse>
			</chapter>
			<chapter number="14">
				<verse number="1">I podíval jsem se, a hle, Beránek stál na hoře Sionu a s ním sto čtyřiačtyřicet tisíc těch, kdož měli jeho jméno a jméno jeho Otce napsáno na svých čelech.</verse>
				<verse number="2">A uslyšel jsem s nebe hlas jako hukot velkých vod a jako rachot mocného hromu. A ten hlas, který jsem slyšel, zněl jako (zpěv) pěvců, hrajících na své citery.</verse>
				<verse number="3">I zpívali jakoby novou píseň před trůnem a před čtyřmi bytostmi a před starci. A nikdo se nemohl naučiti té písni kromě těch sto čtyřiačtyřiceti tisíc, kteří jsou vykoupeni ze světa.</verse>
				<verse number="4">To jsou ti, kteří se neposkvrnili se ženami, neboť jsou panici. Ti jdou za Beránkem, kamkoli jde. Oni byli vykoupeni z lidí jako prvotiny pro Boha a pro Beránka</verse>
				<verse number="5">a z jejich úst nevyšla lež, neboť jsou bez poskvrny [před trůnem Božím].</verse>
				<verse number="6">A spatřil jsem jiného anděla, jak letí uprostřed ovzduší a má věčné evangelium, aby je zvěstoval obyvatelům země, a to každému národu a pokolení, jazyku a kmenu.</verse>
				<verse number="7">Volal mocným hlasem: „Bojte se Boha a vzdejte mu čest, neboť nadešla hodina jeho soudu, a pokloňte se Tomu, jenž stvořil nebe a zemi, moře a prameny vod!“</verse>
				<verse number="8">A za ním šel druhý anděl a pravil: „Padl, padl ten veliký Babylon, který žárem vína svého smilstva opájel všechny národy.“</verse>
				<verse number="9">Za nimi šel (ještě) třetí anděl a volal mocným hlasem: „Kdo se bude klaněti šelmě a jejímu obrazu a přijme její znamení na své čelo nebo na svou ruku,</verse>
				<verse number="10">bude také píti z vína Božího hněvu, které bude smíšeno nerozředěné v kalichu jeho hněvu, a bude trápen ohněm a sírou před svatými anděly a před Beránkem.</verse>
				<verse number="11">A jejich trápení bude jako dým vystupovati na věky věků, a nebudou míti odpočinku ve dne ani v noci ti, kdož se klaněli šelmě a jejímu obrazu a kdož přijmou znamení jejího jména.</verse>
				<verse number="12">Tu se ukazuje trpělivost věřících, kteří zachovávají Boží přikázání a víru v Ježíše.“</verse>
				<verse number="13">I uslyšel jsem hlas s nebe, který pravil [ke mně]: „Napiš: Blahoslavení mrtví, kteří umírají v Pánu! Od té chvíle mají, jak praví Duch, odpočinouti od svých námah, neboť jejich skutky jdou za nimi.“</verse>
				<verse number="14">I podíval jsem se, a hle, bílý oblak, a na oblaku seděl někdo, jenž byl podoben Synu člověka; na hlavě měl zlatou korunu a v ruce ostrý srp.</verse>
				<verse number="15">A jiný anděl vyšel z chrámu a volal mocným hlasem na toho, jenž seděl na oblaku: „Pusť svůj srp a žni, neboť nadešla hodina žní, poněvadž uzrál plod země!“</verse>
				<verse number="16">Ten, jenž seděl na oblaku, pustil svůj srp na zem a země byla požata.</verse>
				<verse number="17">A vyšel druhý anděl z nebeského chrámu a měl také ostrý srp.</verse>
				<verse number="18">A (ještě) jiný anděl vyšel od oltáře, maje moc nad ohněm, a zvolal mocným hlasem na toho, jenž měl ostrý srp: „Pusť svůj ostrý srp a seber hrozny z vinice pozemské, neboť jejich hrozny jsou zralé!“</verse>
				<verse number="19">I pustil anděl svůj [ostrý] srp na zem, sebral hrozny z vinice pozemské a hodil je do velikého lisu Božího hněvu.</verse>
				<verse number="20">A ten lis byl tlačen mimo město a z lisu tekla krev až po uzdy koní do vzdálenosti tisíce šesti set honů.</verse>
			</chapter>
			<chapter number="15">
				<verse number="1">A spatřil jsem jiné znamení na nebi, veliké a podivuhodné: sedm andělů s posledními sedmi ranami. Jimi se měl totiž vyčerpati Boží hněv.</verse>
				<verse number="2">A spatřil jsem něco jako skleněné moře, smíšené s ohněm, a vítěze nad šelmou a jejím obrazem i číslem jejího jména, jak stojí s citerami Božími nad skleněným mořem</verse>
				<verse number="3">a zpívají píseň Božího služebníka Mojžíše a píseň Beránkovu: „Veliké a podivuhodné jsou tvé skutky, Pane, Bože všemohoucí! Spravedlivé a přímé jsou tvoje cesty, Králi národů!</verse>
				<verse number="4">Kdo by se neměl báti tebe, Pane, a neměl velebiti tvé jméno? Neboť ty jediný jsi svatý! Vždyť všichni národové přijdou a pokloní se před tebou, poněvadž tvoje soudy přišly najevo.“</verse>
				<verse number="5">A potom jsem se podíval, a [hle], otevřel se v nebi chrám se stánkem úmluvy,</verse>
				<verse number="6">a z chrámu vyšlo sedm andělů se sedmi ranami. Byli oblečeni v čisté, běloskvoucí lněné roucho a na prsou přepásáni zlatými pásy.</verse>
				<verse number="7">A jedna ze čtyř bytostí dala sedmi andělům sedm zlatých misek, plných hněvu Boha, který žije na věky věků.</verse>
				<verse number="8">I naplnil se chrám dýmem Boží velebnosti a jeho mocí, a nikdo nemohl vejíti do chrámu, dokud se nevykonalo sedm ran těch sedmi andělů.</verse>
			</chapter>
			<chapter number="16">
				<verse number="1">I uslyšel jsem z chrámu mocný hlas volati k sedmi andělům: „Jděte a vylijte na zem sedm misek Božího hněvu!“</verse>
				<verse number="2">A odešel první a vylil svou misku na zem; tu vyrazily kruté a bolestivé vředy na lidech, kteří měli znamení šelmy, i na těch, kdož se klaněli jejímu obrazu.</verse>
				<verse number="3">A druhý [anděl] vylil svou misku na moře; to se změnilo v krev jako z mrtvého, a pomřely všechny živé bytosti v moři.</verse>
				<verse number="4">A třetí (anděl) vylil svou misku na řeky a na prameny voď; ty se proměnily v krev.</verse>
				<verse number="5">A uslyšel jsem anděla vod praviti: „Spravedlivý jsi, [Pane,] jenž jsi a jenž jsi byl, Svatý, že jsi tak rozsoudil!</verse>
				<verse number="6">Neboť prolili krev svatých i proroků, a za to jsi jim dal pít krev. Zasluhují si toho.“</verse>
				<verse number="7">A od oltáře jsem uslyšel hlas: „Ano, Pane, Bože všemohoucí, pravé a spravedlivé jsou tvé soudy!“</verse>
				<verse number="8">A čtvrtý [anděl] vylil svou misku na slunce. Tomu byla dána moc rozpáliti lidi žárem a ohněm.</verse>
				<verse number="9">A lidé byli rozpáleni velikým žárem. I rouhali se jménu Boha, jenž má moc nad těmito ranami; pokání však neučinili, aby mu vzdali slávu.</verse>
				<verse number="10">A pátý [anděl] vylil svou misku na trůn šelmy. I zatmělo se její království a lidé si rozkousávali bolestí své jazyky</verse>
				<verse number="11">a rouhali se Bohu na nebesích pro své bolesti a pro své vředy, ale pokání za své skutky neučinili.</verse>
				<verse number="12">A šestý [anděl] vylil svou misku na velikou řeku Eufrat. I vyschla její voda, aby se tak připravila cesta králům od východu slunce.</verse>
				<verse number="13">A viděl jsem z tlamy drakovy a z tlamy šelmy a z úst falešného proroka vycházeti tři nečisté duchy jako žáby.</verse>
				<verse number="14">Jsou to totiž ďábelští duchové, kteří činí divy; vycházejí ke králům celého světa, aby je shromáždili k válce ve veliký den všemohoucího Boha. –</verse>
				<verse number="15">Hle, přicházím jako zloděj. Blahoslavený jest, kdo bdí a opatruje si šat, aby nechodil nahý a aby neviděli jeho nahotu. –</verse>
				<verse number="16">I shromáždil je na místo zvané hebrejsky Harmagedon.</verse>
				<verse number="17">A sedmý anděl vylil svou misku do vzduchu. I ozval se od trůnu z chrámu mocný hlas: „Stalo se!“</verse>
				<verse number="18">A nastalo blýskání a hřímavé hromobití; i veliké zemětřesení povstalo, jakého nebylo nikdy, co lidé jsou na zemi, takové zemětřesení, tak veliké!</verse>
				<verse number="19">A rozpadlo se to veliké město ve tři části a města pohanská padla. Bůh se upamatoval na ten veliký Babylon a podal mu kalich s vínem své nevole a hněvu.</verse>
				<verse number="20">A všechny ostrovy zmizely a hory nebylo možno nalézti.</verse>
				<verse number="21">Také kroupy jak cent těžké padaly s nebe na lidi, ale lidé se rouhali Bohu pro ránu krupobití; neboť byla to (rána) nadmíru velká.</verse>
			</chapter>
			<chapter number="17">
				<verse number="1">I přišel jeden z těch sedmi andělů se sedmi miskami a mluvil se mnou takto: „Pojď, ukáži ti soud nad tou velikou nevěstkou, která sedí na mnoha vodách,</verse>
				<verse number="2">s kterou pozemští králové smilnili a jejímž smilným vínem se opojili obyvatelé země.“</verse>
				<verse number="3">A v duchu mě dovedl na poušť. I spatřil jsem ženu seděti na šelmě barvy šarlatové a plné rouhavých slov, se sedmi hlavami a desíti rohy.</verse>
				<verse number="4">A ta žena byla oděna nachem a šarlatem a ozdobena zlatem, drahokamy a perlami, v ruce držela zlatý kalich, plný ohavného a nečistého svého smilstva,</verse>
				<verse number="5">a na svém čele měla napsáno tajemné jméno: „Veliký Babylon, matka smilstev a ohavností světa.“</verse>
				<verse number="6">A viděl jsem, jak je ta žena opojena krví svatých a krví mučedníků Ježíšových. Když jsem ji spatřil, velice jsem se podivil.</verse>
				<verse number="7">A anděl mi řekl: „Proč se divíš? Já ti povím tajemství té ženy i té šelmy, která ji nese a která má sedm hlav a deset rohů.</verse>
				<verse number="8">Šelma, kterou jsi spatřil, byla, a (už) není. Vystoupí (ještě) z propasti, ale půjde do záhuby. I budou se diviti obyvatelé země, jejichž jména nejsou od ustavení světa napsána v knize života, až uzří šelmu, že byla, a není, a (opět) tu bude.</verse>
				<verse number="9">Tu je potřebí rozumu s moudrostí. Sedm hlav znamená sedm hor, na nichž ta žena sedí,</verse>
				<verse number="10">a ty znamenají sedm králů; pět z nich padlo, jeden jest a druhý ještě nepřišel, a až přijde, musí zůstati (jen) kratičký čas.</verse>
				<verse number="11">A tou šelmou, která byla, a není, je zároveň i ten osmý. Pochází také z těch sedmi a jde do záhuby.“</verse>
				<verse number="12">„A deset rohů, které jsi viděl, znamená deset králů. Ti se královské moci dosud neujali, ale jako králové dostanou moc se šelmou na jednu hodinu.</verse>
				<verse number="13">Jsou stejné mysli a propůjčují svou sílu a moc té šelmě.</verse>
				<verse number="14">Budou bojovati proti Beránkovi, ale Beránek je přemůže – neboť On je Pán pánů a Král králů – a s ním i ti, kdož jsou povoláni, vyvoleni a věrni.“</verse>
				<verse number="15">I řekl mi: „Vody, na nichž jsi viděl seděti nevěstku, znamenají národy, kmeny a jazyky.</verse>
				<verse number="16">A těch deset rohů, které jsi viděl, i ta šelma, budou nenáviďěti nevěstku; i zpustoší ji a svlekou do naha a budou jísti její maso a spálí ji ohněm.</verse>
				<verse number="17">Neboť Bůh jim vnukl, aby provedli jeho úradek a aby odevzdali své království šelmě na tak dlouho, až se naplní slova Boží.</verse>
				<verse number="18">A ta žena, kterou jsi viděl, je to veliké město, které kraluje nad králi země.“</verse>
			</chapter>
			<chapter number="18">
				<verse number="1">Potom jsem spatřil jiného anděla sestupovati s nebe s velikou mocí. Přitom se země ozářila jeho leskem.</verse>
				<verse number="2">I vykřikl mocným hlasem: „Padl, padl ten veliký Babylon! Stal se obydlím zlých duchů, vězením všech duchů nečistých a vazbou všeho nečistého a odporného ptactva.</verse>
				<verse number="3">Vždyť všichni národové pili ze žhavého vína jeho smilstva a králové tohoto světa smilnili s ním a kupci tohoto světa se obohatili z pyšného jeho rozkošnictví.“</verse>
				<verse number="4">A jiný hlas s nebe jsem uslyšel volatí: „Vyjděte z něho, vy, můj lide, abyste neměli účast na jeho hříších a nedostali také z jeho ran,</verse>
				<verse number="5">neboť jeho hříchy se kupí až k nebi a Bůh se rozpomenul na jeho nepravosti.</verse>
				<verse number="6">Odplaťte mu, co [vám] učinil, a odplaťte (mu) dvojnásobně podle jeho skutků! Do kalicha, do kterého naléval, nalejte mu dvojnásobně!</verse>
				<verse number="7">Jak veliká byla jeho sláva a jeho rozkoš, tolik mu dejte muk a zármutku! Myslí totiž v svém srdci:,Sedím zde jako královna, vdovou nejsem a zármutek neuzřím.'</verse>
				<verse number="8">Proto v jeden den přijdou jeho rány: smrt, zármutek a hlad. Ohněm bude spálen, poněvadž mocný je Pán Bůh, jenž ho bude soudit.“</verse>
				<verse number="9">„I budou nad ním plakati a kvíliti králové světa, kteří s ním smilnili a žili rozmařile, až uzří dým z jeho požáru.</verse>
				<verse number="10">Ze strachu před jeto mukami budou státi opodál a volati:,Běda, běda, ty veliké město Babylone, ty mocné město! V jedné hodině nadešel soud nad tebou!' “</verse>
				<verse number="11">„Také obchodníci tohoto světa budou plakati a rmoutiti se nad tím, poněvadž nikdo již nebude kupovati jejich zboží:</verse>
				<verse number="12">zboží ze zlata a stříbra, zboží s kameny a perlami, zboží z kmentu, nachu, hedvábí a šarlatu, i zboží z thujového dřeva všech druhů, všeliké nářadí ze slonové kosti, všeliké nářadí z drahého dřeva, z mědi, železa a mramoru;</verse>
				<verse number="13">též skořici, amon, voňavky, masti a kadidlo, také vína a oleje, jemnou mouku a pšenici, skot a ovce, koně a vozy, i otroky, to jest lidské duše.</verse>
				<verse number="14">Také tvé zamilované ovoce ti zmizelo, a všechno cenné a skvostné se od tebe ztratilo, a již se to nikdy nenalezne.</verse>
				<verse number="15">Kupci s těmito věcmi, kteří z něho zbohatli, budou ze strachu před jeho mukami státi opodál, budou s pláčem</verse>
				<verse number="16">naříkati a volati:,Běda, běda, to veliké město, které se odívalo kmentem, nachem a šarlatem, ozdobeno bylo zlatem, drahokamy a perlami,</verse>
				<verse number="17">neboť v jedné hodině je zničeno tak veliké bohatství)!' “ „A každý kormidelník a každý pobřežní plavec i lodníci a všichni, kdož jsou na moři zaměstnáni, zůstali stát opodál.</verse>
				<verse number="18">Když viděli kouř z jeho požáru, vykřikli a pravili:,Které město bylo tak veliké jako toto?'</verse>
				<verse number="19">I posypali si hlavu popelem a křičeli v pláči a kvílení:,Běda, běda, to veliké město, v němž zbohatli z jeho bohatství všichni majitelé lodí na moři, neboť v jedné hodině bylo zpustošeno!' “</verse>
				<verse number="20">„Radujte se nad ním, nebe, svatí a apoštolé a proroci, neboť Bůh pomstil vás na něm!“</verse>
				<verse number="21">I zdvihl jeden silný anděl kámen, veliký jako žernov, a vrhl jej do moře se slovy: „S takovou prudkostí bude smeten Babylon, veliké město, a nebude možno jej nalézti!</verse>
				<verse number="22">Žádná hra na citeru a žádný zpěv, žádná hra na flétnu a žádný zvuk trub už nezazní v tobě! Žádný umělec jakéhokoliv umění se již v tobě neobjeví, žádný klepot mlýna nebude v tobě už slyšen.</verse>
				<verse number="23">Žádné světlo lampy už v tobě nezasvítí. Žádný hlas ženichův a nevěstin nebude v tobě slyšen. Neboť tvoji obchodníci byli velmoži tohoto světa, a tvými kouzly se dali svésti všichni národové.</verse>
				<verse number="24">A na něm lpí krev proroků a svatých a všech ostatních usmrcených na zemi.“</verse>
			</chapter>
			<chapter number="19">
				<verse number="1">Potom jsem uslyšel jakoby mocný hlas velikého zástupu v nebi mluviti: „Aleluja! Vítězství, sláva a moc patří našemu Bohu!</verse>
				<verse number="2">Vždyť pravé a spravedlivé jsou jeho soudy, poněvadž vykonal soud nad tou velikou nevěstkou, která zkazila zemi svým smilným životem. Pomstil krev svých služebníků, lpící na jejich rukou.“</verse>
				<verse number="3">A opět řekli: „Aleluja! A dým z ní vystupuje na věky věků.“</verse>
				<verse number="4">I padlo čtyřiadvacet starců a čtyři bytosti na tvář a poklonili se Bohu, sedícímu na trůně, a řekli: „Amen! Aleluja!“</verse>
				<verse number="5">A s trůnu bylo slyšeli tento hlas: „Chvalte Boha našeho, všichni jeho služebníci a kdo se ho bojíte, malí i velcí!“</verse>
				<verse number="6">I uslyšel jsem mluviti jakoby hlas velikého zástupu a jako hukot veliké vody a jako burácení silného hromu: „Aleluja! Pán, máš Bůh všemohoucí, se ujal vlády.</verse>
				<verse number="7">Radujme se, plesejme a vzdejme mu chválu, neboť nadešla svatba Beránkova a jeho nevěsta je připravena!</verse>
				<verse number="8">Směla se obléci v běloskvoucí, čisté jemné plátno.“ – Jemné plátno znamená spravedlivé skutky svatých.</verse>
				<verse number="9">I řekl mi: „Napiš: Blahoslavení, kdož jsou povoláni k svatební hostině Beránkově!“ A řekl mi: „To jsou</verse>
				<verse number="10">pravdivá slova Boží.“ Padl jsem mu k nohám, chtěje se mu pokloniti. Ale řekl mi: „Chraň se to udělati Jsem spoluslužebník tvůj a tvých bratří, kteří mají svědectví O Ježíšovi. Bohu se klaněj!“ – Svědectví o Ježíšovi je totiž prorocký duch.</verse>
				<verse number="11">A spatřil jsem nebe otevřené, a hle, bílý kůň! Jezdec na něm se nazývá Věrný a Pravdivý. Ten spravedlivě soudí a bojuje.</verse>
				<verse number="12">Jeho oči svítily jako plamen ohně a na hlavě měl mnoho věnců a napsané jméno, které nikdo kromě něho nezná.</verse>
				<verse number="13">Oděn byl v roucho zbarvené krví a jeho jméno je „Slovo Boží“.</verse>
				<verse number="14">A nebeské zástupy doprovázely ho na bílých koních, oblečeny jsouce v jemné bílé a čisté plátno.</verse>
				<verse number="15">Z jeho úst vychází meč [po obou stranách] ostrý. Jím měl bíti národy. A on je bude řídit železnou berlou a sám bude tlačit lis vína prudkého hněvu Boha všemohoucího.</verse>
				<verse number="16">Na svém šatě ve výši beder má napsáno: „Král králů a Pán pánů.“</verse>
				<verse number="17">A spatřil jsem jednoho anděla státi v sluneční záři. Volal mocným hlasem ke všem ptákům, kteří lítali nebeským prostorem: „Pojďte, shromážděte se k veliké hostině Boží,</verse>
				<verse number="18">abyste pojedli těla králů, těla velitelů, těla silných, těla koní i jejich jezdců a těla všech pánů i otroků, malých i velkých!“</verse>
				<verse number="19">A uviděl jsem šelmu a krále pozemské i jejich vojska shromážděná, aby vedla válku proti tomu, jenž seděl na koni, a proti jeho vojsku.</verse>
				<verse number="20">I byla ta šelma jata a s ní i falešný prorok, který činil před ní divy a jimi svedl ty, kdož přijali znamení oné šelmy a. klaněli se jejímu obrazu. Oba byli za živa vrženi do ohnivého jezera, v němž hořela síra.</verse>
				<verse number="21">A ostatní byli pobiti mečem, který vyšel z úst toho jezdce na koni; a všichni ptáci se nasytili jejich masem.</verse>
			</chapter>
			<chapter number="20">
				<verse number="1">A spatřil jsem anděla sestupovati s nebe. Držel v ruce klíč od propasti a veliký řetěz.</verse>
				<verse number="2">I uchopil draka, starého hada, to jest ďábla neboli satana, a spoutal ho na tisíc let.</verse>
				<verse number="3">Potom ho uvrhl do propasti a zavřel ji a zapečetil, aby drak již nesváděl národy, dokud by neuplynulo tisíc let. Poté měl býti na krátký čas rozvázán.</verse>
				<verse number="4">A spatřil jsem trůny. I posadili se na ně a bylo jim dáno souditi. Též (jsem spatřil) duše těch, kdož byli sťati pro svědectví o Ježíšovi a pro slovo Boží, i duše těch, kdož se neklaněli šelmě ani jejímu obrazu, ani nepřijali na své čelo nebo na svou ruku její znamení. Ti ožili a kralovali s Kristem po tisíc let. Ostatní mrtví ožili, až uplynulo tisíc let.</verse>
				<verse number="5">To je první vzkříšení.</verse>
				<verse number="6">Blažený a svatý kdo má účast na prvním vzkříšení! Nad nimi nemá moci druhá smrt. Ti budou kněžími Božími a Kristovými, a budou s ním kralovati po tisíc let.</verse>
				<verse number="7">Až uplyne těch tisíc let, bude satan propuštěn ze svého žaláře. I vyjde, aby sváděl národy na čtyřech stranách světových, Goga a Magoga, a aby je shromáždil k válce. – Je jich takové množství jako mořského písku. –</verse>
				<verse number="8">A vyšli do širého světa a obklíčili tábor svatých a milované město.</verse>
				<verse number="9">Ale s nebe od Boha se snesl oheň a strávil je,</verse>
				<verse number="10">a ďábel, jejich svůdce, byl vržen do ohnivého a sirnatého jezera, kde jest i šelma a falešný prorok; budou (tam) trápeni ve dne v noci na věky věků.</verse>
				<verse number="11">Také jsem spatřil veliký bílý trůn, i toho, jenž na něm seděl. Před ním zmizela země i nebe, a nenalezlo se pro ně místo.</verse>
				<verse number="12">A spatřil jsem před trůnem státi mrtvé, veliké i malé. I byly otevřeny knihy; též jiná kniha byla otevřena, totiž kniha života. A mrtví byli souzeni podle zápisů v knihách, (totiž) podle svých skutků.</verse>
				<verse number="13">Neboť moře vydalo své mrtvé, kteří byli v něm, a smrt i místo zemřelých vydaly své mrtvé, kteří byli v nich, a byli souzeni každý podle svých skutků.</verse>
				<verse number="14">Smrt i místo zemřelých byly uvrženy do ohnivého jezera. To je druhá smrt, ohnivé jezero.</verse>
				<verse number="15">A kdo nebyl nalezen zapsán v knize života, byl uvržen do ohnivého jezera.</verse>
			</chapter>
			<chapter number="21">
				<verse number="1">A spatřil jsem nové nebe a novou zemi, neboť první nebe a první země pominuly, a moře již není.</verse>
				<verse number="2">Také jsem spatřil já, [Jan,] svaté město, nový Jerusalem, snášeti se s nebe od Boha; byl připraven jako ozdobená nevěsta pro svého ženicha.</verse>
				<verse number="3">A s trůnu jsem uslyšel mluviti mocný hlas: „Hle, stánek Boží mezi lidmi! A přebývati bude mezi nimi a oni budou jeho lidem, a On, Bůh, bude mezi nimi jejich [Bohem],</verse>
				<verse number="4">Setře [Bůh] každou slzu s jejich očí, a nebude již smrti ani zármutku ani nářku ani bolesti, neboť co dříve bylo, přestalo.“</verse>
				<verse number="5">Ten, jenž seděl na trůně, řekl: „Hle, obnovuji všechno.“ A řekl mi: „Napiš (to), neboť jsou tato slova spolehlivá a pravdivá!“</verse>
				<verse number="6">Dále mi řekl: „Stalo se! Já jsem Alfa a Omega, Počátek a Konec. Já zdarma dám žíznivému z pramene vody živé.</verse>
				<verse number="7">Kdo zvítězí, dostane to dědictvím, a (já) mu budu Bohem a on mi bude synem.</verse>
				<verse number="8">Bázlivci však a nevěřící, hříšníci, vrazi, smilníci, čarodějníci, modláři a všichni lháři budou míti svůj díl v jezeře hořícím ohněm a sírou. To je druhá smrt.“</verse>
				<verse number="9">I přišel jeden ze sedmi andělů, kteří drželi sedm misek plných sedmi posledních ran, a mluvil se mnou toto: „Pojď, ukáži ti nevěstu, choť Beránkovu!“</verse>
				<verse number="10">I odvedl mě v duchu na velikou a vysokou horu a ukázal mi svaté město, Jerusalem, jak se snáší s nebe od Boha v božské velebnosti.</verse>
				<verse number="11">Třpytilo se jako drahokam, jako křišťálově jasný jaspis.</verse>
				<verse number="12">Mělo veliké a vysoké hradby s dvanácti branami. V branách (stálo) dvanáct andělů, a byla (tam) napsána jména, totiž jména dvanácti pokolení synů Izraelových.</verse>
				<verse number="13">Tři brány (stály) k východu, tři brány k severu, tři brány k jihu a tři brány k západu.</verse>
				<verse number="14">A městské hradby měly dvanáct základů a na nich dvanáct jmen dvanácti apoštolů Beránkových.</verse>
				<verse number="15">A ten, který se mnou mluvil, držel zlatou třtinu na měření, aby jí změřil město, brány a jeho hradby.</verse>
				<verse number="16">Město tvoří čtverec, takže jeho délka je rovná šířce. I změřil město zlatou třtinou: bylo dvanáct tisíc honů, a jeho délka, šířka i výška jsou stejné.</verse>
				<verse number="17">Také změřil jeho hradby: byly sto čtyřiačtyřicet loktů podle lidské míry, a ta je (také) míra andělů.</verse>
				<verse number="18">Zdi jeho hradeb byly z jaspisu, město samo bylo z čistého zlata, tak čisté jako sklo.</verse>
				<verse number="19">Základy městských hradeb byly ozdobeny drahokamy všech druhů: první základ byl z jaspisu, druhý ze safíru, třetí z chalcedonu, čtvrtý ze smaragdu,</verse>
				<verse number="20">pátý ze sardonyxu, šestý z karneolu, sedmý z chrysolitu, osmý z berylu, devátý z topasu, desátý z chrysoprasu, jedenáctý z hyacintu, dvanáctý z ametystu.</verse>
				<verse number="21">A dvanáct bran (bylo) dvanáct perel; každá jednotlivá brána byla z jedné perly. Náměstí města bylo čisté zlato jako průhledné sklo.</verse>
				<verse number="22">Ale chrám jsem v něm neviděl, neboť Pán, Bůh všemohoucí, a Beránek je jeho chrámem.</verse>
				<verse number="23">A to město nepotřebuje na osvětlování slunce ani měsíc, poněvadž velebnost Boží je osvítila, a jeho světlem je Beránek.</verse>
				<verse number="24">I budou choditi v jeho světle národové a králové země přinesou do něho svou slávu [a čest].</verse>
				<verse number="25">A brány jeho nebudou přes den zavírány a noci tam také nebude.</verse>
				<verse number="26">Slávu a čest národů vnesou do něho.</verse>
				<verse number="27">A nic poskvrněného do něho nevejde, ani kdo se dopouští ohavnosti a lži, nýbrž jenom ti (vejdou), kdož jsou zapsáni v Beránkově knize života.</verse>
			</chapter>
			<chapter number="22">
				<verse number="1">I ukázal mi proud vody života, třpytící se jako křišťál a vytékající z trůnu Božího a Beránkova.</verse>
				<verse number="2">Uprostřed jeho náměstí a po obou stranách proudu stál strom života, který přinášel dvanáctero plodů; každý měsíc přinášel totiž svůj plod, a listí toho stromu je léčebný prostředek pro národy.</verse>
				<verse number="3">A nebude již žádné kletby. Trůn Boží a Beránkův bude v něm a jeho služebníci budou mu sloužiti,</verse>
				<verse number="4">a budou patřiti na jeho tvář, a jeho jméno bude na jejich čelech.</verse>
				<verse number="5">Ani noci již nebude, ani světlo lampy ani světlo sluneční nebudou potřebovat, neboť Pán Bůh je bude osvěcovat a budou kralovati na věky věků.</verse>
				<verse number="6">I řekl mi: „Tato slova jsou spolehlivá a pravdivá. A Pán, Bůh prorockých duchů, poslal svého anděla, aby ukázal svým služebníkům, co se má vbrzku státi.</verse>
				<verse number="7">A hle, přijdu brzy! Blahoslavený, kdo plní prorocká slova této knihy.“</verse>
				<verse number="8">A já, Jan, jsem to slyšel a viděl. A jakmile jsem to uslyšel a uviděl, padl jsem andělovi, který mi to ukazoval, k nohám, chtěje se mu poklonit.</verse>
				<verse number="9">Ale on mi řekl: „Chraň se to udělat! Jsem spoluslužebník tvůj a tvých bratří proroků, a těch. kdož plní [prorocká] slova knihy. Bohu se klaněj!“</verse>
				<verse number="10">I řekl mi: „Nezapečeťuj prorocká slova této knihy, neboť čas je blízko!</verse>
				<verse number="11">Kdo páše bezpráví, ať je páše ještě; kdo je poskvrněn, ať se poskvrní ještě, a kdo je spravedlivý, ať jedná spravedlivě ještě, kdo je svatý, posvěť se ještě!“</verse>
				<verse number="12">„Hle, přijdu brzy a se mnou moje odplata, abych odplatil každému podle jeho skutků.</verse>
				<verse number="13">Já jsem Alfa a Omega, První a Poslední, Počátek a Konec.</verse>
				<verse number="14">Blahoslavení, kdož perou svá roucha [v krvi Beránkově]! Ti mají právo ke stromu života, i (právo) vejíti branami do toho města.</verse>
				<verse number="15">Mimo (město) budou psi, čarodějníci, smilníci, vrahové, modláři a všichni, kdož rádi lžou.“</verse>
				<verse number="16">„Já, Ježíš, poslal jsem svého anděla, abych vám to sdělil pro křesťanské obce. Já jsem ratolest a potomek Davidův, zářivá jitřenka.“</verse>
				<verse number="17">Duch i nevěsta praví: „Přijď!“ A kdo slyší, ať řekne: „Přijď!“ A kdo žízni, ať přijde; a kdo chce, ať si zdarma nabere vody života!</verse>
				<verse number="18">Osvědčuji pak každému, kdo slyší prorocká slova této knihy: Přidal-li by někdo něco k těmto slovům, tomu přidá Bůh rány, o nichž je napsáno v této knize.</verse>
				<verse number="19">A ubral-li by někdo něco z prorockých slov této knihy, tomu odejme Bůh jeho podíl na stromě života a na svatém městě, jak je to psáno v této knize.</verse>
				<verse number="20">Ten, kdo to osvědčuje, praví: „Ano, přijdu brzy.“ Amen. Přijď, Pane Ježíši!</verse>
				<verse number="21">Milost Pána [našeho] Ježíše [Krista] (budiž) s vámi se všemi! Amen.</verse>
			</chapter>
		</book>
	</testament>
</bible>
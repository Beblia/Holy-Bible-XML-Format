<?xml version="1.0" encoding="UTF-8" standalone="yes"?>
<bible translation="Swedish Bible (SB) 2016" status="Copyright © Svenskbibel, 2012, 2013, 2016 Ragnar Blomfelt">
	<testament name="New">
		<book number="40">
			<chapter number="1">
				<verse number="1">Det här är släkttavlan för Jesus Kristus, Davids son, Abrahams son:</verse>
				<verse number="2">Abraham var far till Isak, Isak var far till Jakob, Jakob var far till Juda och hans bröder.</verse>
				<verse number="3">Juda var far till Peres och Serach, och Tamar var deras mor. Peres var far till Hesron, Hesron var far till Ram,</verse>
				<verse number="4">Ram var far till Amminadav, Amminadav var far till Nachshon, Nachshon var far till Salma,</verse>
				<verse number="5">Salma var far till Boas, och Rachav var hans mor. Boas var far till Oved, vars mor var Rut, Oved var far till Jishaj,</verse>
				<verse number="6">och Jishaj var far till David, kungen. David var far till Salomo, vars mor var Urias hustru.</verse>
				<verse number="7">Salomo var far till Rehabeam, Rehabeam var far till Avia, Avia var far till Asa,</verse>
				<verse number="8">Asa var far till Joshafat, Joshafat var far till Joram, Joram var far till Ussia,</verse>
				<verse number="9">Ussia var far till Jotam, Jotam var far till Achas, Achas var far till Hiskia,</verse>
				<verse number="10">Hiskia var far till Manasse, Manasse var far till Amon, Amon var far till Josia,</verse>
				<verse number="11">och Josia var far till Jojakin och hans bröder, vid den tid då folket bortfördes till Babylon.</verse>
				<verse number="12">Efter att folket hade blivit bortfört till Babylon, blev Jojakin far till Shealtiel, Shealtiel far till Serubbabel,</verse>
				<verse number="13">Serubbabel far till Avihud, Avihud far till Eljakim, Eljakim far till Asor,</verse>
				<verse number="14">Asor far till Sadok, Sadok far till Akim, Akim far till Eliud,</verse>
				<verse number="15">Eliud far till Eleasar, Eleasar far till Mattan, Mattan far till Jakob,</verse>
				<verse number="16">och Jakob far till Josef, Marias man. Av henne föddes Jesus, som kallas Kristus.</verse>
				<verse number="17">Därmed blir det tillsammans fjorton släktled från Abraham till David, fjorton led från David till fångenskapen i Babylon och fjorton led från fångenskapen i Babylon till Kristus.</verse>
				<verse number="18">Så här gick det till vid Jesu Kristi födelse: Maria, hans mor, var trolovad med Josef. Men innan de var tillsammans visade det sig att hon var havande genom den helige Ande.</verse>
				<verse number="19">Hennes man Josef var rättfärdig och ville inte dra vanära över henne. Han beslöt att i hemlighet skilja sig från henne.</verse>
				<verse number="20">Men när han tänkte på det hände sig att en Herrens ängel uppenbarade sig för honom i en dröm och sa: ˮJosef, Davids son, räds inte att ta till dig din hustru Maria, för barnet i henne har blivit till genom den helige Ande.</verse>
				<verse number="21">Hon ska föda en son som du ska ge namnet Jesus, för han ska frälsa sitt folk från deras synder.ˮ</verse>
				<verse number="22">Allt detta hände för att det skulle uppfyllas som Herren hade sagt genom profeten:</verse>
				<verse number="23">Lyssna, jungfrun ska bli havande och föda en son, och man ska ge honom namnet Immanuel, som betyder ʼGud är med oss.ʼ</verse>
				<verse number="24">När Josef vaknade gjorde han som Herrens ängel hade befallt och tog sin hustru till sig.</verse>
				<verse number="25">Men han rörde henne inte förrän hon hade fött en son. Och han gav honom namnet Jesus.</verse>
			</chapter>
			<chapter number="2">
				<verse number="1">När Jesus var född i Betlehem i Judeen på kung Herodes tid hände sig att lärda män från östern kom till Jerusalem</verse>
				<verse number="2">och frågade: ˮVar är judarnas nyfödde kung? Vi har sett hans stjärna gå upp och har kommit för att hylla honom.ˮ</verse>
				<verse number="3">När kung Herodes hörde det blev han oroad, och hela Jerusalem med honom.</verse>
				<verse number="4">Han samlade folkets alla överstepräster och skriftlärda och frågade dem var Kristus skulle födas.</verse>
				<verse number="5">De svarade: ˮI Betlehem i Judeen, för så är skrivet genom profeten:</verse>
				<verse number="6">Du Betlehem i Juda land är inte minst bland ledarna i Juda, från dig ska nämligen utgå en ledare som ska vara en herde för mitt folk Israel.ˮ</verse>
				<verse number="7">Då kallade Herodes i hemlighet till sig de lärda männen och frågade dem när stjärnan hade visat sig.</verse>
				<verse number="8">Sedan sände han dem till Betlehem och sa: ˮGå och sök noga efter barnet. Och underrätta mig när ni har funnit honom, så att även jag kan komma och hylla honom.ˮ</verse>
				<verse number="9">Efter att ha lyssnat på kungen gav de sig av. Och det hände att stjärnan som de hade sett gå upp gick nu före dem, tills den stannade över den plats där barnet var.</verse>
				<verse number="10">När de såg stjärnan fylldes de av en översvallande stor glädje.</verse>
				<verse number="11">De gick in i huset och fick se barnet med Maria, hans mor. Då föll de ner och hyllade honom. Och de tog fram sina skatter och överlämnade gåvor till barnet: guld, rökelse och myrra.</verse>
				<verse number="12">Och efter att de i en dröm hade varnats för att återvända till Herodes tog de en annan väg hem till sitt land.</verse>
				<verse number="13">När de lärda männen hade gett sig av hände sig att en Herrens ängel uppenbarade sig för Josef i en dröm och sa: ˮStig upp och ta med dig barnet och hans mor och fly till Egypten. Stanna där tills jag säger till, för Herodes kommer att söka efter barnet för att döda det.ˮ</verse>
				<verse number="14">Josef steg då upp och tog med sig barnet och hans mor och begav sig om natten till Egypten.</verse>
				<verse number="15">Där stannade han tills Herodes hade dött, för att det skulle uppfyllas som Herren hade sagt genom profeten: Jag kallade min son ut ur Egypten.</verse>
				<verse number="16">När Herodes såg att han hade blivit förd bakom ljuset av de lärda männen blev han ursinnig. Han beordrade massaker på alla pojkar i Betlehem och dess omgivning som var två år eller därunder, detta enligt den tid han tagit reda på av de lärda männen.</verse>
				<verse number="17">Då uppfylldes det som var sagt genom profeten Jeremia:</verse>
				<verse number="18">I Rama hördes rop, gråt och högljudd klagan: Rakel sörjde sina barn, hon vägrade låta sig tröstas, för de fanns inte mer.</verse>
				<verse number="19">När Herodes var död hände sig att en Herrens ängel uppenbarade sig i en dröm för Josef i Egypten</verse>
				<verse number="20">och sa: ˮStig upp och ta med dig barnet och hans mor och bege dig till Israels land, för de som ville ta barnets liv är döda.ˮ</verse>
				<verse number="21">Josef steg då upp och tog med sig barnet och hans mor och kom till Israels land.</verse>
				<verse number="22">Men när han hörde att Archelaos var kung över Judeen efter sin far Herodes vågade han inte bege sig dit. Efter att ha varnats i en dröm begav han sig till Galileens område.</verse>
				<verse number="23">Han bosatte sig i en stad som heter Nasaret, för att det skulle uppfyllas som var sagt genom profeterna att Jesus skulle kallas nasaré.</verse>
			</chapter>
			<chapter number="3">
				<verse number="1">Vid den tiden kom Johannes Döparen och förkunnade i Judeens öken</verse>
				<verse number="2">och sa: ˮOmvänd er, för himmelriket är nära.ˮ</verse>
				<verse number="3">Det är om honom det heter hos profeten Jesaja: En röst ropar i öknen: Förbered väg för Herren, gör hans stigar raka!</verse>
				<verse number="4">Johannes bar kläder av kamelhår och hade ett läderbälte om sig. Hans mat var gräshoppor och vildhonung.</verse>
				<verse number="5">Folk från Jerusalem och hela Judeen och hela trakten kring Jordan gick ut till honom.</verse>
				<verse number="6">De döptes av honom i Jordanfloden medan de bekände sina synder.</verse>
				<verse number="7">Men när han såg att många fariseer och saddukeer kom för att bli döpta, sa han till dem: ˮGiftormars yngel, vem har intalat er att ni kan undfly den kommande vreden?</verse>
				<verse number="8">Bär då frukt som hör till omvändelsen.</verse>
				<verse number="9">Och inbilla er inte att ni kan säga till er själva att ni har Abraham till fader. Jag säger er att Gud av dessa stenar kan resa upp barn åt Abraham.</verse>
				<verse number="10">Yxan är redan satt till roten på träden. Varje träd som inte bär bra frukt huggs ner och kastas i elden.</verse>
				<verse number="11">Jag döper er i vatten till omvändelse. Men efter mig kommer en som är starkare än jag, vars sandaler jag inte är värdig att bära. Han ska döpa er i den helige Ande och eld.</verse>
				<verse number="12">Han har sin kastskovel i handen och ska rensa sin tröskplats och samla sitt vete i ladan. Men agnarna ska han bränna upp i en eld som aldrig slocknar.ˮ</verse>
				<verse number="13">Sedan kom Jesus från Galileen till Johannes vid Jordanfloden för att döpas av honom.</verse>
				<verse number="14">Men Johannes försökte hindra honom och sa: ˮJag behöver döpas av dig, och du kommer till mig.ˮ</verse>
				<verse number="15">Jesus svarade: ˮLåt det ske nu, för så ska vi uppfylla all rättfärdighet.ˮ Då lät han det ske.</verse>
				<verse number="16">När Jesus hade blivit döpt steg han genast upp ur vattnet. Och plötsligt öppnade sig himlen och han såg Guds Ande komma ner som en duva och vara över honom.</verse>
				<verse number="17">Och en röst från himlen sa: ˮDet här är min Son, den Älskade, han är min glädje.ˮ</verse>
			</chapter>
			<chapter number="4">
				<verse number="1">Sedan fördes Jesus av Anden ut i öknen för att frestas av djävulen.</verse>
				<verse number="2">Och när han hade fastat i fyrtio dagar och fyrtio nätter blev han hungrig.</verse>
				<verse number="3">Då trädde frestaren fram och sa till honom: ˮOm du är Guds Son, så befall att de här stenarna blir bröd.ˮ</verse>
				<verse number="4">Jesus svarade: ˮDet står skrivet: Människan ska inte leva endast av bröd, utan av varje ord som kommer från Guds mun.ˮ</verse>
				<verse number="5">Sedan tog djävulen honom till den heliga staden och ställde honom högst uppe på tempelmuren</verse>
				<verse number="6">och sa: ˮOm du är Guds Son, så kasta dig ner. Det står ju skrivet: Han ska ge sina änglar befallning angående dig, och: De ska bära dig på händerna så att du inte stöter din fot mot någon sten.ˮ</verse>
				<verse number="7">Jesus svarade: ˮDet står också skrivet: Du ska inte sätta Herren din Gud på prov.ˮ</verse>
				<verse number="8">Åter tog djävulen honom med sig, upp på ett mycket högt berg och visade honom alla riken i världen och deras härlighet,</verse>
				<verse number="9">och sa: ˮJag vill ge dig allt detta om du faller ner och tillber mig.ˮ</verse>
				<verse number="10">Då sa Jesus till honom: ˮFörsvinn, Satan! För det står skrivet: Herren din Gud ska du tillbe och endast honom ska du tjäna.ˮ</verse>
				<verse number="11">Då lämnade djävulen honom, och se, änglar trädde fram och tjänade honom.</verse>
				<verse number="12">När Jesus fick höra att Johannes hade blivit fängslad återvände han till Galileen.</verse>
				<verse number="13">Han lämnade Nasaret och slog sig ner i Kafarnaum, som ligger vid sjön på Sebulons och Naftalis område,</verse>
				<verse number="14">för att det skulle uppfyllas som var sagt genom profeten Jesaja:</verse>
				<verse number="15">Sebulons och Naftalis land, sjövägen, landet på andra sidan Jordan, hednafolkens Galileen</verse>
				<verse number="16">— det folk som satt i mörker fick se ett stort ljus, och över dem som bodde i dödens land och skugga strålade ett ljus.</verse>
				<verse number="17">Från den tiden började Jesus förkunna: ˮOmvänd er, för himmelriket är nära.ˮ</verse>
				<verse number="18">När Jesus gick längs Galileiska sjön fick han se två bröder, Simon som kallas Petrus och hans bror Andreas. De kastade ut nät i sjön, för de var fiskare.</verse>
				<verse number="19">Han sa till dem: ˮFölj mig, jag ska göra er till människofiskare.ˮ</verse>
				<verse number="20">Genast lämnade de näten och följde honom.</verse>
				<verse number="21">Jesus gick vidare och fick se två andra bröder, Jakob, Sebedaios son, och hans bror Johannes. De satt i båten med sin far Sebedaios och gjorde i ordning sina nät. Han kallade på dem,</verse>
				<verse number="22">och genast lämnade de båten och sin far och följde honom.</verse>
				<verse number="23">Jesus vandrade omkring i hela Galileen. Han undervisade i deras synagogor och förkunnade evangeliet om riket och botade alla slags sjukdomar och krämpor bland folket.</verse>
				<verse number="24">Ryktet om honom spreds över hela Syrien, och man förde till honom alla som led av olika sjukdomar och plågor, besatta, epileptiker och lama, och han botade dem.</verse>
				<verse number="25">Och stora skaror följde honom från Galileen och Dekapolis, från Jerusalem och Judeen och från andra sidan Jordanfloden.</verse>
			</chapter>
			<chapter number="5">
				<verse number="1">När Jesus såg folkskarorna gick han upp på berget och satte sig ner. Hans lärjungar kom fram till honom</verse>
				<verse number="2">och han tog till orda och började undervisa dem:</verse>
				<verse number="3">ˮSaliga är de fattiga i anden, himmelriket tillhör dem.</verse>
				<verse number="4">Saliga är de som sörjer, de ska bli tröstade.</verse>
				<verse number="5">Saliga är de ödmjuka, de ska ärva jorden.</verse>
				<verse number="6">Saliga är de som hungrar och törstar efter rättfärdigheten, de ska bli mättade.</verse>
				<verse number="7">Saliga är de barmhärtiga, de ska få barmhärtighet.</verse>
				<verse number="8">Saliga är de renhjärtade, de ska se Gud.</verse>
				<verse number="9">Saliga är de som främjar harmoni, de ska kallas Guds söner.</verse>
				<verse number="10">Saliga är de som förföljs på grund av rättfärdighet, himmelriket tillhör dem.</verse>
				<verse number="11">Saliga är ni när människor hånar och förföljer er och säger allt lögnaktigt ont om er på grund av mig.</verse>
				<verse number="12">Gläd er och jubla, för er lön är stor i himlen. På samma sätt förföljde man profeterna som fanns före er.</verse>
				<verse number="13">Ni är jordens salt. Men om saltet mister sin sälta, hur ska man då få det salt igen? Det duger bara till att slängas bort och trampas ner av människorna.</verse>
				<verse number="14">Ni är världens ljus. En stad på ett berg kan inte döljas.</verse>
				<verse number="15">Man tänder inte heller en lykta och ställer den under sädesmåttet, utan på hållaren så att den lyser för alla i huset.</verse>
				<verse number="16">Låt på samma sätt ert ljus lysa för människorna, så att de ser era goda gärningar och prisar er Fader i himlen.</verse>
				<verse number="17">Tro inte att jag har kommit för att avskaffa lagen eller profeterna. Jag har inte kommit för att avskaffa utan för att fullborda.</verse>
				<verse number="18">Det jag säger till er är sant: Innan himmel och jord försvinner ska inte en enda bokstav eller prick i lagen försvinna, förrän allt har skett.</verse>
				<verse number="19">Den som därför upphäver ett av de minsta buden och undervisar människorna att göra detsamma, ska kallas minst i himmelriket. Men den som håller dem och undervisar om dem, ska kallas stor i himmelriket.</verse>
				<verse number="20">Jag säger er att om inte er rättfärdighet överträffar de skriftlärdas och fariseernas, ska ni inte komma in i himmelriket.</verse>
				<verse number="21">Ni har hört att det blev sagt till fäderna: Du ska inte mörda. Den som mördar är skyldig inför domstolen.</verse>
				<verse number="22">Jag säger er att den som är arg på sin broder är skyldig inför domstolen, och den som skymfar sin broder är skyldig inför Sanhedrin, och den som säger ʼdåreʼ är skyldig och döms till helveteselden.</verse>
				<verse number="23">Om du därför bär fram din gåva till altaret och där minns att din broder har något emot dig,</verse>
				<verse number="24">så lämna din gåva framför altaret och gå först och försona dig med din broder. Och kom sedan och bär fram din gåva.</verse>
				<verse number="25">Skynda att bli vän med din motpart medan ni är på vägen. Det förhindrar att din motpart överlämnar dig till domaren och domaren överlämnar dig till fångvaktaren och du kastas i fängelse.</verse>
				<verse number="26">Det jag säger till dig är sant: Du kommer inte ut förrän du betalt det allra sista.</verse>
				<verse number="27">Ni har hört att det blev sagt: Du ska inte begå äktenskapsbrott.</verse>
				<verse number="28">Men jag säger er: Den som ser på en kvinna med begär har redan begått äktenskapsbrott med henne i sitt hjärta.</verse>
				<verse number="29">Om ditt högra öga får dig på fall, så riv ut det och kasta bort det. Det är bättre för dig att en del av din kropp går förlorad än att hela din kropp kastas i helvetet.</verse>
				<verse number="30">Och om din högra hand får dig på fall, så hugg av den och kasta bort den. Det är bättre för dig att en del av din kropp går förlorad än att hela din kropp kommer till helvetet.</verse>
				<verse number="31">Det blev sagt: Den som skiljer sig från sin hustru ska ge henne ett skilsmässobrev.</verse>
				<verse number="32">Men jag säger er: Den som skiljer sig från sin hustru av annat skäl än otukt, orsakar att hon begår äktenskapsbrott. Och den som gifter sig med en frånskild kvinna begår äktenskapsbrott.</verse>
				<verse number="33">Ni har också hört att det blev sagt till fäderna: Du ska inte svära falskt, och: Du ska hålla din ed inför Herren.</verse>
				<verse number="34">Men jag säger er: Ni ska inte alls svära någon ed, varken vid himlen, som är Guds tron,</verse>
				<verse number="35">eller vid jorden, som är hans fotpall, eller vid Jerusalem, som är den store Kungens stad.</verse>
				<verse number="36">Inte heller ska du svära någon ed vid ditt huvud, för du kan inte göra ett enda hårstrå vitt eller svart.</verse>
				<verse number="37">När ni talar ska ja vara ja, och nej vara nej. Allt utöver det kommer från den onde.</verse>
				<verse number="38">Ni har hört att det blev sagt: Öga för öga, och: tand för tand.</verse>
				<verse number="39">Men jag säger er: Gör inte motstånd mot den som är ond. Om någon slår dig på högra kinden, vänd även fram den andra åt honom.</verse>
				<verse number="40">Om någon vill ställa dig inför rätta och ta din långskjorta, låt honom även få din mantel.</verse>
				<verse number="41">Om någon tvingar dig att gå med en mil, gå två mil med honom.</verse>
				<verse number="42">Ge åt den som ber dig, och vänd inte ryggen åt den som vill låna av dig.</verse>
				<verse number="43">Ni har hört att det blev sagt: Älska din nästa och hata din fiende.</verse>
				<verse number="44">Men jag säger er: Älska era fiender och be för dem som förföljer er.</verse>
				<verse number="45">Då är ni er himmelske Faders söner. Han låter sin sol gå upp över onda och goda och låter det regna över rättfärdiga och orättfärdiga.</verse>
				<verse number="46">För om ni älskar dem som älskar er, vilken lön får ni för det? Gör inte skatteindrivarna likadant?</verse>
				<verse number="47">Och om ni hälsar hjärtligt endast på era bröder — än sen? Gör inte hedningar likadant?</verse>
				<verse number="48">Var alltså fullkomliga, så som er Fader i himlen är fullkomlig.</verse>
			</chapter>
			<chapter number="6">
				<verse number="1">Men se till att inte utöva er rättfärdighet i människornas åsyn. Då väntar ingen lön hos er Fader i himlen.</verse>
				<verse number="2">När du ger till behövande ska du inte trumpeta ut det. Så gör hycklarna i synagogorna och på gatorna för att vinna människornas bifall. Det jag säger till er är sant: De har fått ut sin lön.</verse>
				<verse number="3">Nej, när du ger till behövande, låt inte din vänstra hand veta vad den högra gör,</verse>
				<verse number="4">så att din gåva ges i det fördolda. Då ska din Fader som ser i det fördolda belöna dig.</verse>
				<verse number="5">När ni ber ska ni inte vara som hycklarna. De älskar att stå och be i synagogorna och i gathörnen för att bli sedda av människorna. Det jag säger till er är sant: De har fått ut sin lön.</verse>
				<verse number="6">Nej, när du ber, gå in i ditt rum och stäng din dörr och be till din Fader i det fördolda. Då ska din Fader som ser i det fördolda belöna dig.</verse>
				<verse number="7">Och när ni ber ska ni inte rabbla tomma ord som hednafolken, som tror att de ska bli bönhörda för att de är mångordiga.</verse>
				<verse number="8">Var inte som de, för er Fader vet vad ni behöver innan ni ber till honom.</verse>
				<verse number="9">Så ska ni be: Vår Fader i himlen. Låt ditt namn hållas heligt.</verse>
				<verse number="10">Låt ditt rike komma. Låt din vilja ske på jorden så som i himlen.</verse>
				<verse number="11">Ge oss i dag vårt dagliga bröd.</verse>
				<verse number="12">Förlåt oss våra skulder, liksom vi förlåtit dem som står i skuld till oss.</verse>
				<verse number="13">Och för oss inte in i frestelse, utan fräls oss från den onde.</verse>
				<verse number="14">För om ni förlåter människorna deras överträdelser ska er himmelske Fader förlåta även er.</verse>
				<verse number="15">Men om ni inte förlåter människorna ska inte heller er Fader förlåta er era överträdelser.</verse>
				<verse number="16">När ni fastar ska ni inte se dystra ut likt hycklarna. De ovårdar sina ansikten för att människorna ska se att de fastar. Det jag säger till er är sant: De har fått ut sin lön.</verse>
				<verse number="17">Nej, när du fastar ska du smörja ditt huvud och tvätta ditt ansikte</verse>
				<verse number="18">så att människorna inte ser att du fastar, utan endast din Fader som är i det fördolda. Då ska din Fader som ser i det fördolda belöna dig.</verse>
				<verse number="19">Samla inte skatter på jorden där rost och mal förstör och tjuvar bryter sig in och stjäl.</verse>
				<verse number="20">Samla er skatter i himlen där varken rost eller mal förstör och inga tjuvar bryter sig in och stjäl.</verse>
				<verse number="21">För där din skatt är, där kommer också ditt hjärta att vara.</verse>
				<verse number="22">Ögat är kroppens lykta. Om ditt öga är friskt, får hela din kropp ljus.</verse>
				<verse number="23">Men är ditt öga fördärvat, då är hela din kropp full av mörker. Om nu ljuset i dig är mörker, hur djupt är då inte mörkret.</verse>
				<verse number="24">Ingen kan tjäna två herrar. Antingen kommer han att hata den ene och älska den andre eller hålla sig till den ene och förakta den andre. Ni kan inte tjäna både Gud och rikedomen.</verse>
				<verse number="25">Därför säger jag er: Bekymra er inte för ert liv, vad ni ska äta eller dricka, inte heller för er kropp, vad ni ska ha på er. Är inte livet mer än maten, och kroppen mer än kläderna?</verse>
				<verse number="26">Se på himlens fåglar. De varken sår, skördar eller samlar i lador. Ändå föder er himmelske Fader dem. Är inte ni värda mycket mer än de?</verse>
				<verse number="27">Vem av er kan med sitt bekymmer lägga en enda meter till sin livslängd?</verse>
				<verse number="28">Och varför bekymrar ni er för kläder? Se på ängens blommor, hur de växer. De varken arbetar eller spinner.</verse>
				<verse number="29">Men jag säger er att inte ens Salomo i all sin härlighet var klädd som en av dem.</verse>
				<verse number="30">Och om Gud ger sådana kläder åt gräset som står i dag, och i morgon kastas i ugnen, hur mycket mer ska han då inte klä er. Er tro är liten.</verse>
				<verse number="31">Var därför inte bekymrade. Fråga inte: ʼVad ska vi äta?ʼ ʼVad ska vi dricka?ʼ ʼVad ska vi ta på oss?ʼ</verse>
				<verse number="32">Allt sådant intresserar hednafolken, men er himmelske Fader vet att ni behöver allt detta.</verse>
				<verse number="33">Sök först Guds rike och hans rättfärdighet, så ska ni även få allt det andra.</verse>
				<verse number="34">Bekymra er alltså inte för morgondagen, den ska själv bära sitt bekymmer. Varje dag har tillräckligt av sin egen plåga.</verse>
			</chapter>
			<chapter number="7">
				<verse number="1">Döm inte, så blir ni inte dömda.</verse>
				<verse number="2">För utifrån den dom ni fäller ska ni bli dömda, och utifrån det mått ni mäter ska det mätas upp åt er.</verse>
				<verse number="3">Varför ser du flisan i din broders öga men märker inte bjälken i ditt eget öga?</verse>
				<verse number="4">Eller hur kan du säga till din broder: ʼLåt mig ta bort flisan ur ditt öga,ʼ du som har en bjälke i ditt eget öga?</verse>
				<verse number="5">Du hycklare! Ta först bort bjälken ur ditt eget öga, då kan du se klart och ta ut flisan ur din broders öga.</verse>
				<verse number="6">Ge inte det heliga åt hundarna och kasta inte era pärlor för svinen. De stampar ner dem och vänder sig om och sliter sönder er.</verse>
				<verse number="7">Be, och ni ska få. Sök, och ni ska finna. Knacka, och dörren ska öppnas för er.</verse>
				<verse number="8">För den som ber ska få, och den som söker ska finna, och för den som knackar ska dörren öppnas.</verse>
				<verse number="9">Finns det någon bland er som ger sin son en sten när han ber om bröd,</verse>
				<verse number="10">eller en orm när han ber om fisk?</verse>
				<verse number="11">Om ni som är onda förstår att ge era barn goda gåvor, hur mycket mer ska då inte er Fader i himlen ge det som är gott åt dem som ber honom.</verse>
				<verse number="12">Därför, allt vad ni vill att människorna ska göra för er, det ska ni också göra för dem. Detta är lagen och profeterna.</verse>
				<verse number="13">Gå in genom den trånga porten, för den port är vid och den väg är bekväm som leder till fördärvet, och det är många som går in genom den.</verse>
				<verse number="14">Men den port är trång och den väg är besvärlig som leder till livet, och det är få som finner den.</verse>
				<verse number="15">Akta er för de falska profeterna som kommer till er i fårakläder men invärtes är rovlystna vargar.</verse>
				<verse number="16">På deras frukt ska ni känna igen dem. Plockar man kanske vindruvor från törnbuskar eller fikon från tistlar?</verse>
				<verse number="17">Så bär varje bra träd bra frukt, men ett dåligt träd bär dålig frukt.</verse>
				<verse number="18">Ett bra träd kan inte bära dålig frukt, inte heller kan ett dåligt träd bära bra frukt.</verse>
				<verse number="19">Ett träd som inte bär bra frukt huggs ner och kastas i elden.</verse>
				<verse number="20">Alltså ska ni känna igen dem på deras frukt.</verse>
				<verse number="21">Inte alla som säger till mig ʼHerre, Herreʼ ska komma in i himmelriket, utan den som gör min himmelske Faders vilja.</verse>
				<verse number="22">Många ska säga till mig på den dagen: ʼHerre, Herre, har vi inte profeterat i ditt namn och i ditt namn kastat ut demoner och i ditt namn gjort många kraftgärningar?ʼ</verse>
				<verse number="23">Men då ska jag säga dem som det är: ʼJag har aldrig känt er. Försvinn härifrån, ni laglösa!ʼ</verse>
				<verse number="24">Den som därför lyssnar på dessa mina ord och lever efter dem liknar en förståndig man som byggde sitt hus på klippan.</verse>
				<verse number="25">Regnet öste ner, floderna kom och vindarna blåste och slog mot det huset. Men det rasade inte eftersom det var grundat på klippan.</verse>
				<verse number="26">Men den som lyssnar på dessa mina ord och inte lever efter dem liknar en oförståndig man som byggde sitt hus på sanden.</verse>
				<verse number="27">Regnet öste ner, floderna kom och vindarna blåste och störtade mot det huset. Och det rasade, och raset blev stort.ˮ</verse>
				<verse number="28">När Jesus hade avslutat detta tal var folket förundrat över hans undervisning,</verse>
				<verse number="29">för han undervisade dem med auktoritet och inte som deras skriftlärda.</verse>
			</chapter>
			<chapter number="8">
				<verse number="1">När Jesus gick ner från berget följde honom mycket folk.</verse>
				<verse number="2">Då hände sig att en leprasjuk man kom fram och föll ner för honom och sa: ˮHerre, om du vill så kan du göra mig ren.ˮ</verse>
				<verse number="3">Jesus sträckte ut handen och rörde vid honom och sa: ˮJag vill. Bli ren.ˮ Och genast blev mannen ren från sin lepra.</verse>
				<verse number="4">Jesus sa: ˮBerätta inte för någon. Men gå och visa dig för prästen och frambär den offergåva som Mose har föreskrivit, till ett vittnesbörd för dem.ˮ</verse>
				<verse number="5">Då Jesus gick in i Kafarnaum kom en officer fram och bad honom:</verse>
				<verse number="6">ˮHerre, min tjänare ligger lam där hemma med svåra plågor.ˮ</verse>
				<verse number="7">Jesus sa till honom: ˮJag ska komma och bota honom.ˮ</verse>
				<verse number="8">Officeren svarade: ˮHerre, jag förtjänar inte att du går in under mitt tak. Men säg bara ett ord och min tjänare blir frisk.</verse>
				<verse number="9">Även jag är en man som står under befäl, med soldater under mig. Säger jag till någon att gå, och till en annan att komma, och till min slav att göra en viss sak, så lyder de alla.”</verse>
				<verse number="10">När Jesus hörde det förvånades han och sa till dem som följde honom: ˮDet jag säger till er är sant: Hos ingen i Israel har jag funnit en så stark tro.</verse>
				<verse number="11">Jag säger er: Många ska komma från öster och väster och ligga till bords med Abraham och Isak och Jakob i himmelriket.</verse>
				<verse number="12">Men rikets söner ska kastas ut i mörkret utanför. Där ska man gråta och våndas.ˮ</verse>
				<verse number="13">Till officeren sa Jesus: ˮGå, som du tror ska det ske dig.ˮ Och i samma ögonblick blev tjänaren frisk. None</verse>
				<verse number="14">Jesus kom hem till Petrus och såg att hans svärmor låg sjuk i feber.</verse>
				<verse number="15">Han rörde hennes hand och febern lämnade henne. Och hon steg upp och betjänade honom.</verse>
				<verse number="16">Den kvällen förde man till honom många besatta. Och han drev ut andarna med ett ord och han botade alla sjuka.</verse>
				<verse number="17">Detta för att det skulle uppfyllas som var sagt genom profeten Jesaja: Han tog på sig våra svagheter och bar våra sjukdomar.</verse>
				<verse number="18">När Jesus såg folkskaran omkring sig gav han befallning att fara över till andra sidan sjön.</verse>
				<verse number="19">Då kom en skriftlärd fram och sa till honom: ˮLärare, jag vill följa dig vart du än går.ˮ</verse>
				<verse number="20">Jesus svarade honom: ˮRävarna har lyor och himlens fåglar har bon, men Människosonen har inget att vila huvudet mot.ˮ</verse>
				<verse number="21">En annan av hans lärjungar sa till honom: ˮHerre, låt mig först gå och begrava min far.ˮ</verse>
				<verse number="22">Jesus svarade: ˮFölj mig och låt de döda begrava sina döda.ˮ</verse>
				<verse number="23">Jesus steg i båten och hans lärjungar följde honom.</verse>
				<verse number="24">Och plötsligt utbröt en våldsam storm på sjön och vågorna slog över båten. Men han sov.</verse>
				<verse number="25">De gick fram och väckte honom och sa: ˮHerre, hjälp, vi kommer att dö!ˮ</verse>
				<verse number="26">Han svarade: ˮVarför är ni rädda? Er tro är liten.ˮ Sedan reste han sig och talade strängt till vindarna och sjön och det blev alldeles lugnt.</verse>
				<verse number="27">Människorna häpnade och sa: ˮVad är detta för en människa? Både vindarna och sjön lyder ju honom.ˮ</verse>
				<verse number="28">När Jesus kom över på andra sidan till Gadaras område mötte honom två besatta som kom ut från gravarna. De var så våldsamma att ingen kunde gå fram på den vägen.</verse>
				<verse number="29">Och plötsligt skrek de: ˮVad har du med oss att göra, du Guds Son? Kommer du hit för att tortera oss i förtid?ˮ</verse>
				<verse number="30">En bit därifrån gick en stor svinhjord och betade.</verse>
				<verse number="31">Demonerna vädjade till honom: ˮOm du kastar ut oss, sänd oss då in i svinhjorden.ˮ</verse>
				<verse number="32">Han sa till dem: ˮIväg!ˮ Då kom de ut och for in i svinen, och hela hjorden störtade utför branten ner i sjön och drunknade i vattnet.</verse>
				<verse number="33">Svinvaktarna sprang iväg till staden och berättade allt, även vad som hade hänt med de besatta.</verse>
				<verse number="34">Hela staden gick då ut för att möta Jesus. Och när de såg honom bad de honom att lämna deras område.</verse>
			</chapter>
			<chapter number="9">
				<verse number="1">Jesus steg i en båt och for över sjön och kom till den stad där han bodde.</verse>
				<verse number="2">Där förde de till honom en lam man som låg på en bädd. Och då Jesus såg deras tro sa han till den lame: ˮMitt barn, misströsta inte, dina synder är förlåtna.ˮ</verse>
				<verse number="3">Några skriftlärda tänkte: ˮHan hädar.ˮ</verse>
				<verse number="4">Men Jesus visste vad de tänkte och sa: ˮVarför tänker ni ont i era hjärtan?</verse>
				<verse number="5">Vilket är lättast att säga: ʼDina synder är förlåtna,ʼ eller: ʼRes dig upp och gå?ʼ</verse>
				<verse number="6">Men ni ska veta att Människosonen har makt här på jorden att förlåta synder.” Sedan sa han till den lame: ”res dig upp, ta din bädd och gå hem.”</verse>
				<verse number="7">Och han reste sig och gick hem.</verse>
				<verse number="8">När folket såg det greps de av fruktan och prisade Gud som hade gett sådan makt åt människor.</verse>
				<verse number="9">Jesus gick vidare och fick se en man vid namn Matteus sitta vid en plats där skatt drevs in. Han sa till honom: ˮFölj mig.ˮ Då steg han upp och följde honom.</verse>
				<verse number="10">När Jesus sedan gästade hans hem kom många skatteindrivare och syndare och låg till bords med Jesus och hans lärjungar.</verse>
				<verse number="11">Fariseerna såg det och frågade hans lärjungar: ˮVarför äter er lärare med skatteindrivare och syndare?ˮ</verse>
				<verse number="12">Jesus hörde det och sa: ˮDet är inte de friska som behöver läkare utan de sjuka.</verse>
				<verse number="13">Gå och lär er vad detta betyder: Jag vill se barmhärtighet och inte offer. För jag har inte kommit för att kalla rättfärdiga, utan syndare.ˮ</verse>
				<verse number="14">Sedan kom Johannes lärjungar till honom och frågade: ˮVarför fastar inte dina lärjungar, när både vi och fariseerna ofta fastar?ˮ</verse>
				<verse number="15">Jesus svarade: ˮBrudgummens vänner kan inte sörja så länge brudgummen är hos dem. Men den tid kommer då brudgummen tas ifrån dem och då ska de fasta.</verse>
				<verse number="16">Ingen sätter en lapp av okrympt tyg på en gammal mantel för då skulle den riva bort ännu mer av manteln och revan bli värre.</verse>
				<verse number="17">Inte heller slår man nytt vin i gamla skinnsäckar, för då sprängs säckarna och vinet rinner ut och säckarna förstörs. Nytt vin häller man i nya säckar så att både vin och säckar bevaras.ˮ</verse>
				<verse number="18">Medan Jesus talade till dem kom en synagogföreståndare och föll ner för honom och sa: ˮMin dotter har just dött. Men kom och lägg din hand på henne så hon får livet tillbaka.ˮ</verse>
				<verse number="19">Jesus reste sig och gick med honom. Även hans lärjungar gick med.</verse>
				<verse number="20">Då hände sig att en kvinna som haft blödningar i tolv år närmade sig bakom Jesus och rörde vid tofsen på hans mantel.</verse>
				<verse number="21">Hon tänkte: ˮKan jag bara röra vid hans kläder så blir jag botad.ˮ</verse>
				<verse number="22">När Jesus vände sig om och såg henne sa han: ˮMin dotter, misströsta inte. Din tro har botat dig.ˮ Och i samma ögonblick var kvinnan botad.</verse>
				<verse number="23">När Jesus kom in i synagogföreståndarens hus och såg flöjtisterna och hopens gapande,</verse>
				<verse number="24">sa han: ˮGå härifrån. Flickan är inte död, hon sover.ˮ Då skrattade de åt honom.</verse>
				<verse number="25">Men efter att folket motats ut gick han in och tog flickans hand, och hon steg upp.</verse>
				<verse number="26">Ryktet om detta spreds över hela den trakten.</verse>
				<verse number="27">Då Jesus gick därifrån följde två blinda efter honom och ropade: ˮFörbarma dig över oss, Davids son!ˮ</verse>
				<verse number="28">När han kom in i huset gick de fram till honom, och Jesus frågade dem: ˮTror ni att jag kan göra detta?ˮ De svarade: ˮJa, Herre.ˮ</verse>
				<verse number="29">Då rörde han vid deras ögon och sa: ˮNi tror, och det ska ske.ˮ</verse>
				<verse number="30">Och deras ögon öppnades. Jesus sa strängt till dem: ˮSe till att ingen får veta detta.ˮ</verse>
				<verse number="31">Men de gick ut och spred ryktet om honom i hela den trakten.</verse>
				<verse number="32">Medan de var på väg ut hände sig att en man som var stum och besatt fördes till Jesus.</verse>
				<verse number="33">Och när demonen hade kastats ut talade den stumme. Folket häpnade och sa: ˮAldrig har man sett något liknande i Israel.ˮ</verse>
				<verse number="34">Men fariseerna sa: ˮDet är med demonernas härskare som han kastar ut demonerna.ˮ</verse>
				<verse number="35">Jesus gick omkring i alla städer och byar, undervisade i deras synagogor och förkunnade evangeliet om riket och botade alla slags sjukdomar och krämpor.</verse>
				<verse number="36">När han såg folkskarorna greps han av medlidande med dem, eftersom de var plågade och ansatta, som får utan herde.</verse>
				<verse number="37">Och han sa till sina lärjungar: ˮSkörden är stor, men arbetarna är få.</verse>
				<verse number="38">Be därför skördens Herre att han sänder ut arbetare till sin skörd.ˮ</verse>
			</chapter>
			<chapter number="10">
				<verse number="1">Jesus kallade till sig sina tolv lärjungar och gav dem auktoritet att kasta ut orena andar och att bota alla slags sjukdomar och krämpor.</verse>
				<verse number="2">Detta är namnen på de tolv apostlarna: Först Simon, som kallas Petrus, och hans bror Andreas, vidare Jakob, Sebedaios son, och hans bror Johannes,</verse>
				<verse number="3">Filippos och Bartolomaios, Tomas och skatteindrivaren Matteus, Jakob, Alfaios son, och Taddaios,</verse>
				<verse number="4">Simon seloten och Judas Iskariot, han som förrådde Jesus.</verse>
				<verse number="5">Dessa tolv sände Jesus ut, och han befallde dem: ˮUndvik hednafolkens område och gå inte in i någon samarisk stad.</verse>
				<verse number="6">Gå istället till de förlorade fåren av Israels folk.</verse>
				<verse number="7">Och där ni går fram ska ni förkunna att himmelriket är nära.</verse>
				<verse number="8">Bota sjuka, res de döda, gör leprasjuka rena och kasta ut demoner. Ni har fått för intet, ge för intet.</verse>
				<verse number="9">Ta inte med guld, silver eller koppar i era bälten,</verse>
				<verse number="10">ingen väska för färden, inte dubbla långskjortor, inte sandaler eller stav. För arbetaren är värd sin mat.</verse>
				<verse number="11">När ni kommer in i en stad eller by, ta reda på vem som är värdig och stanna där tills ni fortsätter.</verse>
				<verse number="12">Och när ni träder in i ett hus, så hälsa det.</verse>
				<verse number="13">Om huset är värdigt ska friden komma över det. Men om det inte är värdigt ska friden återvända till er.</verse>
				<verse number="14">Och då någon inte välkomnar er eller lyssnar till era ord, lämna det huset eller den staden och skaka av dammet från era fötter.</verse>
				<verse number="15">Det jag säger till er är sant: För Sodoms och Gomorras land ska det på domens dag bli lindrigare än för den staden.</verse>
				<verse number="16">Lyssna, jag sänder er som får in bland vargar. Var därför listiga som ormar och oskyldiga som duvor.</verse>
				<verse number="17">Akta er för människorna, för de ska utlämna er till domstolar och prygla er i sina synagogor.</verse>
				<verse number="18">Och ni kommer att föras inför ståthållare och kungar på grund av mig, som vittnen inför dem och hednafolken.</verse>
				<verse number="19">Men när man utlämnar er ska ni inte oroa er för hur eller vad ni ska tala. Det ska ges åt er i just den stunden.</verse>
				<verse number="20">Och då är det inte ni som talar utan er Faders Ande som talar genom er.</verse>
				<verse number="21">Broder ska utlämna broder till att dödas, och en far sitt barn, och barn ska trotsa sina föräldrar och döda dem.</verse>
				<verse number="22">Och ni ska bli hatade av alla på grund av mitt namn. Men den som håller ut till slutet ska bli frälst.</verse>
				<verse number="23">När man förföljer er i en stad, fly till nästa. Det jag säger till er är sant: Ni hinner inte till alla Israels städer förrän Människosonen kommer.</verse>
				<verse number="24">En elev är inte förmer än sin lärare, inte heller en slav sin herre.</verse>
				<verse number="25">Det är nog för eleven att han får det som sin lärare, och att slaven får det som sin herre. Har man kallat husbonden för djävulen, desto mer ska man kalla hans husfolk så.</verse>
				<verse number="26">Så var inte rädda för dem, för inget är dolt som inte ska uppenbaras och inget är hemligt som inte ska bli känt.</verse>
				<verse number="27">Vad jag säger er i mörkret ska ni säga i ljuset, och vad ni hör viskas i ert öra ska ni ropa ut på taken.</verse>
				<verse number="28">Var inte rädda för dem som dödar kroppen men inte kan döda själen. Frukta istället Honom som kan förgöra både själ och kropp i helvetet.</verse>
				<verse number="29">Säljs inte två sparvar för några småmynt? Och inte en enda faller till marken utan er Fader.</verse>
				<verse number="30">På er är till och med varje hårstrå på huvudet räknat.</verse>
				<verse number="31">Var alltså inte rädda, ni är mer värda än många sparvar.</verse>
				<verse number="32">Var och en som bekänner mig inför människorna ska även jag kännas vid inför min Fader i himlen.</verse>
				<verse number="33">Men den som förnekar mig inför människorna ska även jag förneka inför min Fader i himlen.</verse>
				<verse number="34">Tro inte att jag har kommit för att skapa fred på jorden. Jag har inte kommit med fred utan med svärd.</verse>
				<verse number="35">Jag har kommit för att ställa en son mot sin far, en dotter mot sin mor och en sonhustru mot sin svärmor.</verse>
				<verse number="36">Och en man får sitt eget husfolk till fiender.</verse>
				<verse number="37">Den som älskar far eller mor mer än mig är inte värdig mig, och den som älskar son eller dotter mer än mig är inte värdig mig.</verse>
				<verse number="38">Den som inte tar sitt kors och följer mig är inte värdig mig.</verse>
				<verse number="39">Den som finner sitt liv ska mista det, och den som mister sitt liv för min skull ska finna det.</verse>
				<verse number="40">Den som välkomnar er välkomnar mig, och den som välkomnar mig välkomnar honom som har sänt mig.</verse>
				<verse number="41">Den som välkomnar en profet för att han är en profet ska få en profets lön. Och den som välkomnar en rättfärdig man för att han är en rättfärdig man ska få en rättfärdig mans lön.</verse>
				<verse number="42">Och den som ger en bägare kallt vatten att dricka till en av dessa små därför att det är en lärjunge — det jag säger till er är sant: Han går inte miste om sin lön.ˮ</verse>
			</chapter>
			<chapter number="11">
				<verse number="1">När Jesus hade gett sina tolv lärjungar dessa föreskrifter gick han vidare för att undervisa och förkunna i deras städer.</verse>
				<verse number="2">Johannes fick i fängelset höra vad Kristus gjorde. Då sände han sina lärjungar</verse>
				<verse number="3">för att fråga honom: ˮÄr du den som ska komma, eller ska vi vänta på någon annan?ˮ</verse>
				<verse number="4">Jesus svarade dem: ˮGå och berätta för Johannes vad ni hör och ser:</verse>
				<verse number="5">blinda ser, lama går, leprasjuka blir rena, döva hör, döda står upp och för fattiga förkunnas evangelium.</verse>
				<verse number="6">Och salig är den som inte tar anstöt av mig.ˮ</verse>
				<verse number="7">När de hade gått började Jesus tala till folket om Johannes: ˮVad gick ni ut i öknen för att se? Ett strå som vajar för vinden?</verse>
				<verse number="8">Om inte, vad gick ni ut för att se? En man i finkläder? Nej, de med finkläder finns i kungapalatsen.</verse>
				<verse number="9">Så vad gick ni då ut för att se? En profet? Ja, och jag säger er: mer än en profet.</verse>
				<verse number="10">Det är om honom det står skrivet: Lyssna, jag sänder min budbärare framför dig, han ska förbereda vägen för dig.</verse>
				<verse number="11">Det jag säger till er är sant: Bland alla av kvinnor födda har ingen trätt fram som är större än Johannes Döparen. Men den minste i himmelriket är större än han.</verse>
				<verse number="12">Och alltsedan Johannes Döparens dagar utsätts himmelriket för våld och våldsverkare angriper det.</verse>
				<verse number="13">För alla profeterna och lagen har profeterat fram till Johannes,</verse>
				<verse number="14">och om ni vill ta emot det — han är Elia som skulle komma.</verse>
				<verse number="15">Lyssna, du som har öron.</verse>
				<verse number="16">Vad ska jag likna detta släkte vid? De liknar barn som sitter på torgen och ropar till andra barn:</verse>
				<verse number="17">ʼVi spelade flöjt för er, men ni dansade inte. Vi sjöng sorgesånger, men ni grät inte.ʼ</verse>
				<verse number="18">För Johannes kom och han varken äter eller dricker, och man säger: ʼHan har en demon i sig.ʼ</verse>
				<verse number="19">Människosonen kom och han äter och dricker, och då säger man: ʼTitta vilken frossare och drinkare, en vän till skatteindrivare och syndare.ʼ Men Visheten har fått rätt genom sina gärningar.ˮ</verse>
				<verse number="20">Sedan började Jesus förebrå de städer där han hade utfört sina många kraftgärningar eftersom de inte hade omvänt sig:</verse>
				<verse number="21">ˮFördömelse över dig, Korasin! Fördömelse över dig, Betsaida! För om de kraftgärningar som har utförts hos er hade skett i Tyros och Sidon, skulle de sedan länge ha omvänt sig i säck och aska.</verse>
				<verse number="22">Jag säger er: För Tyros och Sidon ska det på domens dag bli lindrigare än för er.</verse>
				<verse number="23">Och du, Kafarnaum, ska du upphöjas till himlen? Nej, du ska störtas ner till dödsriket. För om de kraftgärningar som har utförts i dig hade skett i Sodom, skulle det ha stått ännu i dag.</verse>
				<verse number="24">Men jag säger er: För Sodoms land ska det på domens dag bli lindrigare än för dig.ˮ</verse>
				<verse number="25">Vid den tiden sa Jesus: ˮJag prisar dig Fader, himlens och jordens Herre, för att du dolt detta för de lärda och intelligenta och uppenbarat det för små barn.</verse>
				<verse number="26">Ja, Fader, det behagade dig.</verse>
				<verse number="27">Allt har min Fader överlämnat åt mig. Och ingen känner Sonen utom Fadern, och ingen känner Fadern utom Sonen och den som Sonen vill uppenbara honom för.</verse>
				<verse number="28">Kom till mig, alla ni som sliter och tyngs av bördor, jag ska ge er vila.</verse>
				<verse number="29">Ta på er mitt ok och lär av mig, för jag är mild och ödmjuk i hjärtat, och ni ska finna vila för era själar.</verse>
				<verse number="30">För mitt ok är skonsamt och min packning är lätt.ˮ</verse>
			</chapter>
			<chapter number="12">
				<verse number="1">Vid den tiden gick Jesus genom sädesfälten på sabbaten. Hans lärjungar var hungriga och började rycka av ax och äta.</verse>
				<verse number="2">När fariseerna såg det sa de till honom: ˮTitta, dina lärjungar gör sådant som är otillåtet på en sabbat.ˮ</verse>
				<verse number="3">Han svarade: ˮHar ni inte läst vad David gjorde när han och hans män blev hungriga?</verse>
				<verse number="4">Han gick in i Guds hus och åt de heliga bröden, som varken han eller hans män fick äta, utan endast prästerna.</verse>
				<verse number="5">Eller har ni inte läst i lagen att på sabbaten bryter prästerna i templet mot sabbaten och står ändå utan skuld?</verse>
				<verse number="6">Jag säger er: här är vad som är större än templet.</verse>
				<verse number="7">Om ni hade förstått detta ord: Jag vill se barmhärtighet och inte offer, då skulle ni inte ha dömt de oskyldiga.</verse>
				<verse number="8">För Människosonen är Herre över sabbaten.ˮ</verse>
				<verse number="9">Sedan begav han sig därifrån och kom till deras synagoga.</verse>
				<verse number="10">Där fanns en man med förlamad hand. För att kunna anklaga Jesus frågade de honom: ˮÄr det tillåtet att bota på sabbaten?ˮ</verse>
				<verse number="11">Han svarade dem: ˮOm någons får skulle falla i en grop på sabbaten, skulle han då inte gripa tag i det och dra upp det?</verse>
				<verse number="12">En människa är värd mycket mer än ett får. Alltså är det tillåtet att göra gott på sabbaten.ˮ</verse>
				<verse number="13">Sedan sa han till mannen: ˮSträck ut din hand.ˮ Han sträckte ut den och den var nu lika normal och frisk som den andra.</verse>
				<verse number="14">Fariseerna gick då ut och överlade om hur de skulle döda honom.</verse>
				<verse number="15">När Jesus fick veta det drog han sig därifrån. Skaror av folk följde honom, och han botade dem alla.</verse>
				<verse number="16">Och han förbjöd dem strängt att avslöja vem han var,</verse>
				<verse number="17">för att det skulle uppfyllas som var sagt genom profeten Jesaja:</verse>
				<verse number="18">Här är min tjänare som jag utvalt, min älskade, min själs glädje. Jag ska låta min Ande komma över honom, och han ska kungöra dom för folken.</verse>
				<verse number="19">Han ska inte tvista eller skrika, ingen ska höra hans röst på gatorna.</verse>
				<verse number="20">Han ska inte krossa ett brutet strå eller släcka en rykande veke, till dess han fört domen till seger.</verse>
				<verse number="21">Och i hans namn ska folken sätta sitt hopp.</verse>
				<verse number="22">Sedan förde de till Jesus en besatt som var blind och stum, och han botade honom så att den stumme talade och såg.</verse>
				<verse number="23">Allt folket häpnade och sa: ˮKan han vara Davids son?ˮ</verse>
				<verse number="24">Men när fariseerna hörde det sa de: ˮDet är med demonernas härskare djävulen som den mannen kastar ut demonerna.ˮ</verse>
				<verse number="25">Men han visste vad de tänkte och sa till dem: ˮEtt rike som är splittrat blir ödelagt, och ingen stad eller familj som är splittrad kan bestå.</verse>
				<verse number="26">Om Satan kastar ut Satan är han splittrad i sig själv. Hur kan då hans rike bestå?</verse>
				<verse number="27">Och om jag kastar ut demonerna med djävulen, med vem kastar då era söner ut dem? Därför ska de vara era domare.</verse>
				<verse number="28">Men om det är med Guds Ande jag kastar ut demonerna, då har Guds rike kommit till er.</verse>
				<verse number="29">Eller hur kan någon gå in i den starkes hus och beröva honom hans ägodelar utan att först ha bundit den starke? Därefter kan han plundra hans hus.</verse>
				<verse number="30">Den som inte är med mig är emot mig, och den som inte samlar med mig skingrar.</verse>
				<verse number="31">Därför säger jag er: All synd och hädelse ska förlåtas människorna, men hädelse mot Anden ska inte förlåtas.</verse>
				<verse number="32">Den som säger något mot Människosonen ska få förlåtelse. Men den som talar mot den helige Ande ska inte få förlåtelse, varken i denna tidsålder eller i den kommande.</verse>
				<verse number="33">Bedöm trädet antingen som bra och dess frukt bra, eller bedöm trädet som dåligt och dess frukt dålig. För på frukten känner man trädet.</verse>
				<verse number="34">Giftormars yngel, hur skulle ni som är onda kunna tala något gott? Det som hjärtat är fullt av talar munnen.</verse>
				<verse number="35">En god människa tar fram ur sitt goda förråd det som är gott, och en ond människa tar fram ur sitt onda förråd det som är ont.</verse>
				<verse number="36">Men jag säger er att för varje tanklöst ord som människor talar ska de få svara för på domens dag.</verse>
				<verse number="37">Efter dina ord ska du rättfärdigas, och efter dina ord ska du fällas.ˮ</verse>
				<verse number="38">Sedan sa några skriftlärda och fariseer till honom: ˮLärare, vi vill se dig göra ett tecken.ˮ</verse>
				<verse number="39">Han svarade dem: ˮEtt ont och otroget släkte kräver ett tecken, men inget annat tecken ska ges än profeten Jonas tecken.</verse>
				<verse number="40">För liksom Jona var i den stora fiskens buk i tre dagar och tre nätter, så ska Människosonen vara i jordens inre i tre dagar och tre nätter.</verse>
				<verse number="41">Män från Nineve ska träda fram vid domen med detta släkte och fördöma det, eftersom de omvände sig då Jona gav sitt budskap. Och här är något som är större än Jona.</verse>
				<verse number="42">Drottningen av Söderlandet ska stå upp vid domen med detta släkte och fördöma det. För hon kom från ett avlägset land för att lyssna till Salomos vishet. Och här är något som är större än Salomo.</verse>
				<verse number="43">När en oren ande farit ut ur en människa vandrar den genom torra trakter letande efter vila, men finner ingen.</verse>
				<verse number="44">Då säger den: ʼJag vill återvända till mitt hus som jag lämnade.ʼ När den då kommer och finner det tomt och städat och pyntat</verse>
				<verse number="45">går den och tar med sig sju andra andar som är ännu ondare, och de går in och bor där. För den människan blir slutet värre än början. Så kommer det även att gå för detta onda släkte.ˮ</verse>
				<verse number="46">Medan Jesus ännu talade till folket hände sig att hans mor och hans bröder stod utanför och ville tala med honom.</verse>
				<verse number="47">Någon sa då till honom: ˮDin mor och dina bröder står här utanför och vill tala med dig.ˮ</verse>
				<verse number="48">Jesus svarade honom: ˮVem är min mor och vilka är mina bröder?ˮ</verse>
				<verse number="49">Och han sträckte ut handen mot sina lärjungar och sa: ˮSe, här är min mor och mina bröder.</verse>
				<verse number="50">För den som gör min himmelske Faders vilja är min bror och min syster och min mor.ˮ</verse>
			</chapter>
			<chapter number="13">
				<verse number="1">Samma dag gick Jesus ut från huset och satte sig vid sjön.</verse>
				<verse number="2">Det samlades då så mycket folk omkring honom att han steg i en båt och satt i den medan allt folket stod på stranden.</verse>
				<verse number="3">Och han talade till dem i många liknelser. Han sa: ˮDet hände sig att en såningsman gick ut för att så.</verse>
				<verse number="4">Och när han sådde föll en del vid vägen, och fåglarna kom och åt upp dem.</verse>
				<verse number="5">En del föll på stenig mark där de inte hade mycket jord, och de kom snabbt upp eftersom jordlagret var tunt.</verse>
				<verse number="6">Men när solen steg förbrändes de och vissnade eftersom de inte hade någon rot.</verse>
				<verse number="7">En del föll bland törnen, och törnena växte upp och kvävde dem.</verse>
				<verse number="8">Men en del föll i den goda jorden och bar frukt, hundrafalt och sextiofalt och trettiofalt.</verse>
				<verse number="9">Lyssna, du som har öron.ˮ</verse>
				<verse number="10">Lärjungarna kom då fram och frågade honom: ˮVarför talar du till dem i liknelser?ˮ</verse>
				<verse number="11">Han svarade: ˮNi har fått gåvan att veta himmelrikets hemligheter, men det har inte de andra.</verse>
				<verse number="12">Åt den som har ska ges, och det i överflöd. Men från den som inte har ska tas även det han har.</verse>
				<verse number="13">Därför talar jag till dem i liknelser, för de ser utan att se, och lyssnar utan att lyssna eller förstå.</verse>
				<verse number="14">På dem uppfylls Jesajas profetia: Ni ska lyssna och lyssna men ingenting förstå, ni ska se och se men ingenting uppfatta.</verse>
				<verse number="15">För detta folks hjärta har blivit defekt. De lyssnar illa med sina öron och de sluter sina ögon. Så sker för att de inte ska se med ögonen, lyssna med öronen och förstå med hjärtat och vända om och bli botade av mig.</verse>
				<verse number="16">Men saliga är era ögon, för de ser, och era öron, för de lyssnar.</verse>
				<verse number="17">Det jag säger till er är sant: Många profeter och rättfärdiga längtade efter att få se det ni ser, men fick inte se det, och få höra det ni hör, men fick inte höra det.</verse>
				<verse number="18">Lyssna då till betydelsen av liknelsen om såningsmannen.</verse>
				<verse number="19">När någon lyssnar till ordet om riket men inte förstår det, kommer den onde och rycker bort det som blivit sått i hans hjärta. Detta är sådden vid vägen.</verse>
				<verse number="20">Sådden på stenig mark är den som lyssnar till ordet och genast tar emot det med glädje,</verse>
				<verse number="21">men han har ingen rot i sig utan håller ut en kort tid. Och när han möter lidande eller förföljelse på grund av ordet kommer han genast på fall.</verse>
				<verse number="22">Sådden bland törnen är den som lyssnar till ordet, men världsliga omsorger och försåtlig rikedom kväver ordet, och frukten uteblir.</verse>
				<verse number="23">Men sådden i den goda jorden är den som lyssnar till ordet och förstår. Han bär frukt, hundrafalt och sextiofalt och trettiofalt.ˮ</verse>
				<verse number="24">Han framställde en annan liknelse för dem: ˮHimmelriket är likt en man som sådde god säd i sin åker.</verse>
				<verse number="25">Men då folket sov kom hans fiende och sådde ogräs bland vetet och gick sedan därifrån.</verse>
				<verse number="26">När nu säden sköt upp och gick i ax visade sig också ogräset.</verse>
				<verse number="27">Då gick slavarna till sin husbonde och sa: ʼHerre, visst sådde du god säd i din åker? Varifrån har då ogräset kommit?ʼ</verse>
				<verse number="28">Han svarade: ʼEn fiende har gjort det.ʼ Slavarna frågade honom: ʼVill du att vi ska gå och samla ihop det?ʼ</verse>
				<verse number="29">ʼNej,ʼ svarade han, ʼom ni rensar bort ogräset kan ni samtidigt rycka upp vetet.</verse>
				<verse number="30">Låt båda växa tillsammans fram till skörden. Och när skördetiden är inne ska jag säga till skördemännen: Samla först ihop ogräset och bind det i knippen till att brännas. Men vetet ska ni samla in i min ladaʼ.ˮ</verse>
				<verse number="31">Han framställde en annan liknelse för dem: ˮHimmelriket är likt ett senapskorn som en man tog och sådde i sin åker.</verse>
				<verse number="32">Det är minst av alla frön, men när det har växt upp är det större än alla kryddväxter. Det blir ett träd så att himlens fåglar kommer och bygger bo bland grenarna.ˮ</verse>
				<verse number="33">Han gav dem en annan liknelse: ˮHimmelriket är likt en surdeg som en kvinna blandar med tre mått mjöl tills allt blir syrat.ˮ</verse>
				<verse number="34">Allt detta talade Jesus till folket i liknelser, och utan liknelser talade han inte till dem.</verse>
				<verse number="35">Så skulle uppfyllas det som var sagt genom profeten: Jag vill öppna min mun för liknelser. Jag vill uppenbara vad som varit dolt sedan världens skapelse.</verse>
				<verse number="36">Därefter lämnade Jesus folkskaran och gick in i huset. Hans lärjungar kom fram till honom och sa: ˮFörklara för oss liknelsen om ogräset i åkern.ˮ</verse>
				<verse number="37">Han svarade: ˮDen som sår den goda säden är Människosonen.</verse>
				<verse number="38">Åkern är världen. Den goda säden är dem som tillhör riket. Ogräset är dem som tillhör den onde,</verse>
				<verse number="39">och fienden som sådde det är djävulen. Skördetiden är tidsålderns slut, och skördemännen är änglar.</verse>
				<verse number="40">Som när ogräset samlas ihop och bränns i eld ska det vara vid tidsålderns slut.</verse>
				<verse number="41">Människosonen ska sända sina änglar och de ska samla och föra bort alla ur hans rike som förleder och lever i laglöshet,</verse>
				<verse number="42">och kasta dem i den brinnande ugnen. Där ska man gråta och våndas.</verse>
				<verse number="43">Då ska de rättfärdiga lysa som solen i sin Faders rike. Lyssna, du som har öron.</verse>
				<verse number="44">Himmelriket är likt en skatt som är gömd i en åker. En man finner den och gömmer den, och i glädje går han och säljer allt han äger och köper den åkern.</verse>
				<verse number="45">Himmelriket är även likt en köpman som söker efter vackra pärlor.</verse>
				<verse number="46">När han funnit en mycket dyrbar pärla går han och säljer allt han äger och köper den.</verse>
				<verse number="47">Himmelriket är vidare likt ett nät som kastas i sjön och fångar fisk av alla slag.</verse>
				<verse number="48">När det blir fullt drar man upp det på stranden och sätter sig ner och sorterar de goda fiskarna i kärl, men de dåliga kastar man bort.</verse>
				<verse number="49">Så ska det vara vid tidsålderns slut. Änglarna ska gå ut och skilja de onda från de rättfärdiga</verse>
				<verse number="50">och kasta dem i den brinnande ugnen. Där ska man gråta och våndas.</verse>
				<verse number="51">Har ni förstått allt detta?ˮ De svarade honom: ˮJa.ˮ</verse>
				<verse number="52">Då sa han till dem: ˮDärför är varje lärare i Skriften som blivit tränad för himmelriket lik en husbonde som ur sitt förråd hämtar fram både nytt och gammalt.ˮ</verse>
				<verse number="53">När Jesus hade avslutat dessa liknelser lämnade han platsen.</verse>
				<verse number="54">Han kom till sin hemstad och undervisade dem i deras synagoga. De blev alldeles häpna och sa: ˮVarifrån kommer hans visdom och dessa kraftgärningar?</verse>
				<verse number="55">Är det inte snickarens son? Heter inte hans mor Maria, och hans bröder Jakob och Josef och Simon och Judas?</verse>
				<verse number="56">Och bor inte alla hans systrar här hos oss? Varifrån har han då fått allt detta?ˮ</verse>
				<verse number="57">Och de tog anstöt av honom. Men Jesus sa till dem: ˮEn profet är föraktad endast i sin hemstad och i sin egen familj.ˮ</verse>
				<verse number="58">Och han gjorde inte många kraftgärningar där på grund av deras otro.</verse>
			</chapter>
			<chapter number="14">
				<verse number="1">Vid den tiden fick tetrarken Herodes höra ryktet om Jesus.</verse>
				<verse number="2">Han sa till sina tjänare: ˮDet är Johannes Döparen. Han har stått upp från de döda och därför verkar sådana krafter i honom.ˮ</verse>
				<verse number="3">Herodes hade nämligen låtit gripa Johannes och binda och fängsla honom på grund av Herodias, som var gift med hans bror Filippos.</verse>
				<verse number="4">För Johannes hade sagt till Herodes: ˮDet är inte tillåtet för dig att ha henne.ˮ</verse>
				<verse number="5">Herodes ville döda honom men vågade inte för folket, som höll Johannes för en profet.</verse>
				<verse number="6">Så kom Herodes födelsedag och Herodias dotter dansade inför alla. Herodes blev mycket förtjust</verse>
				<verse number="7">och lovade högtidligt att han skulle ge henne vad hon än begärde.</verse>
				<verse number="8">Hon uppmanades då av sin mor att säga: ˮGe mig här på ett fat Johannes Döparens huvud.ˮ</verse>
				<verse number="9">Kungen blev bedrövad, men för löftets och gästernas skull befallde han att så skulle ske.</verse>
				<verse number="10">Och han lät halshugga Johannes i fängelset.</verse>
				<verse number="11">Man bar in Johannes huvud på ett fat och gav det åt flickan, och hon bar det till sin mor.</verse>
				<verse number="12">Johannes lärjungar kom och tog den döda kroppen och begravde den. Sedan gick de och berättade allt för Jesus.</verse>
				<verse number="13">När Jesus hörde detta for han därifrån med båt till en ödslig plats där han kunde vara ensam. Men folket fick höra det och följde efter honom till fots från städerna.</verse>
				<verse number="14">När han steg ur båten fick han se en stor folkskara, och han greps av medlidande med dem och botade de som var sjuka.</verse>
				<verse number="15">På kvällen kom lärjungarna till honom och sa: ˮPlatsen här är så ödslig och det är redan sent. Låt folket gå in i byarna för att köpa sig mat.ˮ</verse>
				<verse number="16">Men Jesus sa: ˮDe behöver inte gå härifrån, ni kan ge dem att äta.ˮ</verse>
				<verse number="17">De svarade: ˮVi har bara fem bröd och två fiskar här.ˮ</verse>
				<verse number="18">Han sa: ˮGe dem till mig.ˮ</verse>
				<verse number="19">Sedan sa han åt folket att sätta sig ner i gräset. Och Jesus tog de fem bröden och de två fiskarna och såg upp mot himlen och bad välsignelsebönen. Och han bröt bröden och gav dem till lärjungarna, som gav vidare till folket.</verse>
				<verse number="20">Alla åt och blev mätta, och man samlade ihop tolv fulla korgar av de bitar som blev över.</verse>
				<verse number="21">De som hade ätit var omkring fem tusen män, förutom kvinnor och barn.</verse>
				<verse number="22">Strax därefter sa Jesus bestämt åt sina lärjungar att stiga i båten och före honom fara till andra sidan sjön medan han sände iväg folket.</verse>
				<verse number="23">Därefter gick han upp på berget för att få vara för sig själv och be. När det blev kväll var han ensam där.</verse>
				<verse number="24">Båten befann sig redan ett par kilometer från land och var hårt ansatt av vågorna eftersom vinden låg emot.</verse>
				<verse number="25">Strax före gryningen kom han till dem, gående på sjön.</verse>
				<verse number="26">När lärjungarna fick se honom gå på sjön blev de förskräckta och sa: ˮDet är en vålnad.ˮ De skrek av rädsla,</verse>
				<verse number="27">men Jesus sa genast: ˮLugna er, det är jag. Var inte rädda.ˮ</verse>
				<verse number="28">Petrus sa: ˮHerre, om det är du, så befall mig att komma till dig på vattnet.ˮ</verse>
				<verse number="29">Han sa: ˮKom.ˮ Petrus steg ur båten och gick på vattnet fram till Jesus.</verse>
				<verse number="30">Men när han såg den starka vinden blev han rädd. Och då han började sjunka ropade han: ˮHerre, hjälp mig!ˮ</verse>
				<verse number="31">Jesus sträckte genast ut handen och grep tag i honom och sa: ˮDin tro är liten. Varför tvivlade du?ˮ</verse>
				<verse number="32">De steg i båten och vinden lade sig.</verse>
				<verse number="33">Och de som var i båten tillbad honom och sa: ˮDu är verkligen Guds Son.ˮ</verse>
				<verse number="34">Väl på andra sidan lade de till vid Gennesaret.</verse>
				<verse number="35">Männen på platsen kände igen honom och lät meddela hela trakten. Och man förde till honom alla som var sjuka</verse>
				<verse number="36">och bad honom att de åtminstone skulle få röra vid tofsen på hans mantel. Och alla som rörde vid den blev helt friska.</verse>
			</chapter>
			<chapter number="15">
				<verse number="1">Sedan kom några fariseer och skriftlärda från Jerusalem fram till Jesus och frågade:</verse>
				<verse number="2">ˮVarför bryter dina lärjungar mot de äldstes tradition? De tvättar ju inte händerna innan de äter.ˮ</verse>
				<verse number="3">Han svarade dem: ˮVarför bryter ni själva mot Guds bud på grund av er tradition?</verse>
				<verse number="4">För Gud sa: Hedra din far och din mor, och: Den som förolämpar sin far eller mor måste straffas med döden.</verse>
				<verse number="5">Men ni påstår: ’Om någon säger till sin far eller mor: ”Det som du kunde ha fått av mig ger jag istället som offergåva”,</verse>
				<verse number="6">då behöver han inte hedra sin far’. Ni upphäver Guds ord på grund av er tradition.</verse>
				<verse number="7">Ni hycklare! Jesaja profeterade rätt om er när han sa:</verse>
				<verse number="8">Detta folk ärar mig med sina läppar, men deras hjärtan är långt ifrån mig.</verse>
				<verse number="9">De dyrkar mig förgäves, de förkunnar läror som är människobud. ˮ</verse>
				<verse number="10">Sedan kallade Jesus till sig folket och sa till dem: ˮLyssna och förstå.</verse>
				<verse number="11">Det är inte det som går in i munnen som orenar människan. Det är det som går ut ur munnen som orenar henne.ˮ</verse>
				<verse number="12">Lärjungarna gick då fram till honom och sa: ˮVet du att fariseerna tog anstöt när de hörde detta?ˮ</verse>
				<verse number="13">Jesus svarade: ˮVarje planta som min himmelske Fader inte har planterat ska ryckas upp med roten.</verse>
				<verse number="14">Låt dem vara. De är blinda ledare för blinda. Och om en blind leder en blind faller båda i gropen.ˮ</verse>
				<verse number="15">Petrus sa då till honom: ˮFörklara denna liknelse för oss.ˮ</verse>
				<verse number="16">Jesus sa: ˮFörstår inte heller ni ännu?</verse>
				<verse number="17">Begriper ni inte att allt som går in i munnen hamnar i magen och går sin naturliga väg?</verse>
				<verse number="18">Men det som går ut ur munnen kommer från hjärtat, och det gör människan oren.</verse>
				<verse number="19">Från hjärtat kommer nämligen onda tankar, mord, äktenskapsbrott, otukt, stöld, falska vittnesmål och hädelser.</verse>
				<verse number="20">Detta är vad som orenar människan. Men att äta utan att tvätta händerna gör inte människan oren.ˮ</verse>
				<verse number="21">Jesus lämnade platsen och drog sig undan till området kring Tyros och Sidon.</verse>
				<verse number="22">Då hände sig att en kanaaneisk kvinna kom från dessa trakter och ropade: ˮHerre, Davids Son, förbarma dig över mig! Min dotter plågas svårt av en demon.ˮ</verse>
				<verse number="23">Men han svarade henne inte med ett ord. Hans lärjungar gick då fram och bad honom: ˮSänd iväg henne, hon följer ju efter oss och ropar.ˮ</verse>
				<verse number="24">Han svarade: ˮJag är sänd endast till de förlorade fåren av Israels folk.ˮ</verse>
				<verse number="25">Men hon kom och föll ner för honom och sa: ˮHerre, hjälp mig.ˮ</verse>
				<verse number="26">Han svarade: ˮDet är inte rätt att ta barnens bröd och kasta det åt hundarna.ˮ</verse>
				<verse number="27">Hon sa: ˮSå är det, Herre, och hundarna äter smulorna som faller från deras herrars bord.ˮ</verse>
				<verse number="28">Då svarade Jesus henne: ˮKvinna, din tro är stor. Det ska ske så som du vill.ˮ Och från det ögonblicket var hennes dotter botad.</verse>
				<verse number="29">Jesus begav sig därifrån och kom till Galileiska sjön. Han gick upp på berget och satte sig där.</verse>
				<verse number="30">Mycket folk kom till honom, och de hade med sig lama, blinda, krymplingar, stumma och många andra som de lade ner vid hans fötter, och han botade dem.</verse>
				<verse number="31">Folket häpnade när de såg stumma tala, krymplingar bli friska, lama gå och blinda se. Och de prisade Israels Gud.</verse>
				<verse number="32">Jesus kallade till sig sina lärjungar och sa: ˮJag lider med folket, för de har varit hos mig i tre dagar och har inget att äta. Jag vill inte sända iväg dem hungriga, för då går det illa för dem på vägen.ˮ</verse>
				<verse number="33">Lärjungarna frågade honom: ˮVar kan vi här i ödemarken få så mycket bröd att vi kan mätta så många?ˮ</verse>
				<verse number="34">Jesus frågade: ˮHur många bröd har ni?ˮ De svarade: ˮSju, och några små fiskar.ˮ</verse>
				<verse number="35">Då befallde han folket att slå sig ner på marken.</verse>
				<verse number="36">Och han tog de sju bröden och fiskarna och bad tackbönen, bröt bröden och gav dem åt lärjungarna, som gav vidare åt folket.</verse>
				<verse number="37">Alla åt och blev mätta, och man samlade ihop sju stora korgar fulla av de bitar som blev över.</verse>
				<verse number="38">De som hade ätit var fyra tusen män, förutom kvinnor och barn.</verse>
				<verse number="39">Och efter att ha sänt iväg folket steg han i båten och for till Magadans område.</verse>
			</chapter>
			<chapter number="16">
				<verse number="1">Fariseerna och saddukeerna kom fram och ville sätta Jesus på prov. De begärde att han skulle visa dem ett tecken från himlen.</verse>
				<verse number="2">Men han svarade dem: ˮPå kvällen säger ni: ʼDet blir vackert väder, för himlen är röd,ʼ</verse>
				<verse number="3">och på morgonen: ʼI dag blir det oväder, för himlen är röd och hotfull.ʼ Himlens utseende förstår ni att tyda, men tidernas tecken kan ni inte tyda.</verse>
				<verse number="4">Ett ont och otroget släkte begär ett tecken, men inget annat tecken ska ges än Jonas tecken.ˮ Och han lämnade dem och gick sin väg.</verse>
				<verse number="5">När lärjungarna kom till andra sidan sjön hade de glömt att ta med bröd.</verse>
				<verse number="6">Jesus sa till dem: ˮAkta er noga för fariseernas och saddukeernas surdeg.ˮ</verse>
				<verse number="7">De började diskutera med varandra: ˮDet är för att vi inte har tagit bröd med oss.ˮ</verse>
				<verse number="8">Jesus märkte det och sa: ˮNi har så lite tro. Varför diskuterar ni med varandra om att ni inte har bröd?</verse>
				<verse number="9">Begriper ni inte ännu? Kommer ni inte ihåg de fem bröden till de fem tusen och hur många korgar ni fick över?</verse>
				<verse number="10">Eller de sju bröden till de fyra tusen och hur många stora korgar ni fick över?</verse>
				<verse number="11">Varför kan ni inte begripa att jag inte talade om bröd? Akta er för fariseernas och saddukeernas surdeg.ˮ</verse>
				<verse number="12">Då förstod de att han inte varnade dem för surdeg i bröd, utan för fariseernas och saddukeernas undervisning.</verse>
				<verse number="13">Då Jesus kom till trakten av Caesarea Filippi frågade han sina lärjungar: ˮVem säger människorna att Människosonen är?ˮ</verse>
				<verse number="14">De svarade: ˮNågra säger Johannes Döparen, andra Elia och andra Jeremia eller någon av profeterna.ˮ</verse>
				<verse number="15">Han sa: ˮOch vem säger ni att jag är?ˮ</verse>
				<verse number="16">Simon Petrus svarade: ˮDu är Kristus, den levande Gudens Son.ˮ</verse>
				<verse number="17">Jesus sa: ˮSalig är du, Simon, Jonas son, för kött och blod har inte uppenbarat detta för dig, utan min Fader i himlen.</verse>
				<verse number="18">Jag säger dig: Du är Petrus, och på denna klippa ska jag bygga min församling. Och dödsrikets portar ska inte få makt över den.</verse>
				<verse number="19">Jag ska ge dig himmelrikets nycklar. Allt vad du binder på jorden ska vara bundet i himlen, och allt vad du löser på jorden ska vara löst i himlen.ˮ</verse>
				<verse number="20">Sedan förbjöd han lärjungarna att tala om för någon att han var Kristus.</verse>
				<verse number="21">Från den tiden började Jesus förklara för sina lärjungar att han måste gå till Jerusalem och lida mycket genom de äldste och översteprästerna och de skriftlärda. Och att han måste dödas och på tredje dagen uppstå.</verse>
				<verse number="22">Då tog Petrus honom åt sidan och började förebrå honom: ˮGud är dig nådig, Herre, detta ska aldrig hända dig.ˮ</verse>
				<verse number="23">Men Jesus vände sig om och sa till Petrus: ˮFörsvinn ifrån mig, Satan. Du vill få mig på fall, för du tänker inte Guds tankar utan människors.ˮ</verse>
				<verse number="24">Sedan sa Jesus till sina lärjungar: ˮOm någon vill bli min efterföljare måste han försaka sig själv och ta sitt kors och följa mig.</verse>
				<verse number="25">För den som vill frälsa sitt liv ska mista det, men den som mister sitt liv för min skull ska finna det.</verse>
				<verse number="26">För vad hjälper det en människa om hon vinner hela världen men förlorar sin själ? Eller vad kan en människa ge i utbyte mot sin själ?</verse>
				<verse number="27">För Människosonen ska komma i sin Faders härlighet med sina änglar, och då ska han löna var och en efter hans livs gärning.</verse>
				<verse number="28">Det jag säger till er är sant: Några av dem som står här ska inte smaka döden förrän de får se Människosonen komma i sitt rike.ˮ</verse>
			</chapter>
			<chapter number="17">
				<verse number="1">Sex dagar därefter tog Jesus med sig Petrus, Jakob och hans bror Johannes och förde dem upp på ett högt berg för att vara ensamma.</verse>
				<verse number="2">Och han förvandlades inför dem. Hans ansikte lyste som solen, och hans kläder blev vita som ljuset.</verse>
				<verse number="3">Och det hände sig att Mose och Elia visade sig för dem, och de samtalade med honom.</verse>
				<verse number="4">Petrus sa till Jesus: ˮHerre, det är ljuvligt för oss att vara här. Om du vill ska jag göra tre hyddor här, en åt dig, en åt Mose och en åt Elia.ˮ</verse>
				<verse number="5">Medan han ännu talade sänkte sig plötsligt ett lysande moln över dem. Och en röst ur molnet sa: ˮDet här är min Son, den Älskade, han är min glädje. Lyssna till honom.ˮ</verse>
				<verse number="6">När lärjungarna hörde detta föll de skräckslagna ner på sina ansikten.</verse>
				<verse number="7">Men Jesus gick fram och rörde vid dem och sa: ˮRes er upp och var inte rädda.ˮ</verse>
				<verse number="8">De lyfte blicken, och de såg ingen förutom Jesus.</verse>
				<verse number="9">På väg ner från berget sa Jesus bestämt åt dem: ˮBerätta inte om denna syn för någon förrän Människosonen har stått upp från de döda.ˮ</verse>
				<verse number="10">Lärjungarna frågade honom: ˮVarför säger då de skriftlärda att Elia först måste komma?ˮ</verse>
				<verse number="11">Han svarade: ˮElia ska komma och återupprätta allt.</verse>
				<verse number="12">Men jag säger er att Elia har redan kommit, och de kände inte igen honom utan gjorde med honom vadhelst de ville. På samma sätt ska även Människosonen få lida av dem.ˮ</verse>
				<verse number="13">Då förstod lärjungarna att han talade till dem om Johannes Döparen.</verse>
				<verse number="14">När de sedan kom till folket trädde en man fram och föll på knä för Jesus</verse>
				<verse number="15">och sa: ˮHerre, förbarma dig över min son. Han är epileptiker och plågas svårt, för ofta faller han i elden eller i vattnet.</verse>
				<verse number="16">Jag förde honom till dina lärjungar men de kunde inte bota honom.ˮ</verse>
				<verse number="17">Jesus svarade: ˮDu perversa släkte utan tro. Hur länge ska jag vara hos er? Hur länge ska jag stå ut med er? För honom till mig.ˮ</verse>
				<verse number="18">Och Jesus tillrättavisade honom skarpt och demonen for ut ur honom, och från det ögonblicket var pojken botad.</verse>
				<verse number="19">Då lärjungarna blev ensamma med Jesus gick de fram och frågade: ˮVarför kunde inte vi kasta ut demonen?ˮ</verse>
				<verse number="20">Han svarade: ˮDärför att er tro är liten. Det jag säger till er är sant: Om ni har tro som ett senapskorn kan ni säga till detta berg: ʼFlytta dig härifrån och dit,ʼ och det ska flyttas. Ingenting ska vara omöjligt för er.ˮ</verse>
				<verse number="21"></verse>
				<verse number="22">När de var samlade i Galileen sa Jesus till dem: ˮMänniskosonen ska överlämnas i människors händer</verse>
				<verse number="23">och de ska döda honom och på tredje dagen ska han uppstå.ˮ Då blev de mycket bedrövade.</verse>
				<verse number="24">När de kom till Kafarnaum kom de som tog upp tempelskatten fram till Petrus och frågade: ˮBetalar inte er lärare tempelskatt?ˮ</verse>
				<verse number="25">ˮJo,ˮ svarade han. När Petrus kom in i huset tog Jesus först till orda: ˮVad tror du, Simon? Av vilka kräver jordens kungar tull och skatt, av sina söner eller av andra?ˮ</verse>
				<verse number="26">När Petrus svarade: ˮAv andra,ˮ sa Jesus till honom: ˮAlltså är sönerna fria.</verse>
				<verse number="27">Men vi ska inte stöta oss med dem. Gå därför ner till sjön och kasta ut en krok och ta den första fisk som du får. Öppna gapet på den och du ska finna ett silvermynt. Ta det och ge åt dem för min och din räkning.ˮ</verse>
			</chapter>
			<chapter number="18">
				<verse number="1">Just då kom lärjungarna fram till Jesus och frågade: ˮVem är störst i himmelriket?ˮ</verse>
				<verse number="2">Då kallade han till sig ett barn och ställde det mitt ibland dem</verse>
				<verse number="3">och sa: ˮDet jag säger till er är sant: Om ni inte vänder om och blir som barn ska ni inte komma in i himmelriket.</verse>
				<verse number="4">Den som ödmjukar sig som detta barn är den störste i himmelriket.</verse>
				<verse number="5">Och den som välkomnar ett sådant barn i mitt namn välkomnar mig.</verse>
				<verse number="6">Men den som bringar på fall en av dessa små som tror på mig, för honom vore det bättre att en kvarnsten hängdes om hans hals och han dränktes i havets djup.</verse>
				<verse number="7">Fördömelse över världen för allt som leder till fall! Sådant måste komma, men fördömelse över den människa genom vilken de kommer.</verse>
				<verse number="8">Om din hand eller din fot får dig på fall, hugg av den och kasta den ifrån dig. Det är bättre för dig att gå in i livet stympad eller halt än att med två händer och två fötter kastas i den eviga elden.</verse>
				<verse number="9">Och om ditt öga får dig på fall, riv ut det och kasta det ifrån dig. Det är bättre för dig att gå in i livet med ett öga än att med två ögon kastas i helveteselden.</verse>
				<verse number="10">Se till att ni inte föraktar någon enda av dessa små. Jag säger er att deras änglar i himlen ser alltid min himmelske Faders ansikte.</verse>
				<verse number="11"></verse>
				<verse number="12">Vad tror ni, om en man har hundra får och ett av dem går vilse, lämnar han då inte de nittionio i bergen och går och letar efter det som är borta?</verse>
				<verse number="13">Och om han finner det — det jag säger till er är sant — han gläds mer över det fåret än över de nittionio som inte gått vilse.</verse>
				<verse number="14">Så är det inte heller er himmelske Faders vilja att någon av dessa små ska gå förlorad.</verse>
				<verse number="15">Om din broder syndar mot dig, gå och ställ honom till svars mellan fyra ögon. Om han lyssnar på dig har du vunnit din broder.</verse>
				<verse number="16">Men om han inte lyssnar, ta då med dig en eller två till, för att varje sak ska avgöras efter två eller tre vittnens ord.</verse>
				<verse number="17">Vägrar han lyssna på dem, så tala till församlingen. Vägrar han lyssna även på församlingen, då ska han vara för dig som en hedning och skatteindrivare.</verse>
				<verse number="18">Det jag säger till er är sant: Vad ni än binder på jorden ska vara bundet i himlen, och vad ni än löser på jorden ska vara löst i himlen.</verse>
				<verse number="19">Åter säger jag till er det som är sant: Om två av er enas här på jorden att be, om vad som helst, så ska de få det av min Fader i himlen.</verse>
				<verse number="20">För där två eller tre är tillsammans i mitt namn, där är jag mitt ibland dem.ˮ</verse>
				<verse number="21">Då gick Petrus fram och frågade Jesus: ˮHerre, hur ofta ska jag förlåta min broder när han syndar mot mig? Räcker sju gånger?ˮ</verse>
				<verse number="22">Jesus svarade: ˮJag säger dig: inte sju gånger utan sjuttio gånger sju.</verse>
				<verse number="23">Av den anledningen kan himmelriket liknas vid en kung som ville ha redovisning av sina slavar.</verse>
				<verse number="24">När han började granskningen förde man fram till honom en som var skyldig tiotusentals årslöner.</verse>
				<verse number="25">Eftersom han inte kunde betala, befallde hans herre att han och hans hustru och barn och allt han ägde skulle säljas och skulden betalas.</verse>
				<verse number="26">Slaven föll ner för honom och vädjade: ʼHa tålamod med mig, så ska jag betala dig allt!ʼ</verse>
				<verse number="27">Då fick hans herre medlidande med honom och frigav honom och efterskänkte hans skuld.</verse>
				<verse number="28">Men när slaven gick därifrån träffade han en annan slav. Denne var skyldig honom hundra dagslöner. Han grep tag i honom och tog strupgrepp på honom och sa: ʼBetala vad du är skyldig!ʼ</verse>
				<verse number="29">Den andre föll då ner och bad honom: ʼHa tålamod med mig, så ska jag betala dig!ʼ</verse>
				<verse number="30">Men han vägrade och lät kasta honom i fängelse tills skulden var betald.</verse>
				<verse number="31">När de andra slavarna såg vad som hände blev de mycket bedrövade och gick och berättade precis allt för sin herre.</verse>
				<verse number="32">Då kallade hans herre till sig honom och sa: ʼDu är en ond slav. Jag efterskänkte dig hela skulden därför att du bönföll mig.</verse>
				<verse number="33">Borde inte du också ha varit barmhärtig mot din kamrat, så som jag var barmhärtig mot dig?ʼ</verse>
				<verse number="34">Och i sin vrede överlämnade hans herre honom till att torteras, till dess han hade betalat hela skulden.</verse>
				<verse number="35">Så ska också min himmelske Fader göra med er om ni inte var och en av hjärtat förlåter sin broder.ˮ</verse>
			</chapter>
			<chapter number="19">
				<verse number="1">När Jesus hade talat klart lämnade han Galileen och gick på andra sidan Jordanfloden till Judeens område.</verse>
				<verse number="2">Mycket folk följde honom, och han botade dem där.</verse>
				<verse number="3">Några fariseer kom fram för att sätta honom på prov och frågade: ˮÄr det tillåtet för en man att skilja sig från sin hustru av vilken anledning som helst?ˮ</verse>
				<verse number="4">Jesus svarade: ˮHar ni inte läst att Skaparen från begynnelsen gjorde dem till man och kvinna?</verse>
				<verse number="5">Han sa: Därför ska en man lämna sin far och sin mor och hålla sig till sin hustru, och de två ska vara ett kött.</verse>
				<verse number="6">Så är de inte längre två utan ett kött. Vad Gud fogat samman ska inte människan skilja åt.ˮ</verse>
				<verse number="7">De frågade honom: ˮVarför har då Mose befallt om skilsmässobrev så att han kan skilja sig från henne?ˮ</verse>
				<verse number="8">Han svarade: ˮMose tillät er att skiljas från era hustrur därför att era hjärtan är så hårda. Men från begynnelsen var det inte så.</verse>
				<verse number="9">Jag säger er: Den som skiljer sig från sin hustru av annat skäl än otukt och gifter sig med en annan, begår äktenskapsbrott.ˮ</verse>
				<verse number="10">Hans lärjungar sa till honom: ˮOm mannens relation till hustrun är sådan, då är det bäst att inte gifta sig.ˮ</verse>
				<verse number="11">Men Jesus svarade dem: ˮInte alla kan acceptera detta som ni säger utan endast de som har fått den gåvan.</verse>
				<verse number="12">Det finns de som från födseln är oförmögna till äktenskap. Andra har gjorts sådana av människor. Och andra har gjort sig själva sådana för himmelrikets skull. Den som kan får acceptera detta.ˮ</verse>
				<verse number="13">Sedan bar man fram små barn till Jesus för att han skulle lägga händerna på dem och be. Men lärjungarna tillrättavisade dem.</verse>
				<verse number="14">Då sa Jesus: ˮLåt de små barnen vara, och hindra dem inte från att komma till mig, för himmelriket tillhör sådana.ˮ</verse>
				<verse number="15">Och han lade händerna på dem och gick sedan därifrån.</verse>
				<verse number="16">Och det hände sig att en man kom fram till Jesus och frågade: ˮLärare, vilken god gärning måste jag göra för att få evigt liv?ˮ</verse>
				<verse number="17">Jesus sa: ˮVarför frågar du mig om det goda? Det finns endast en som är god. Men vill du gå in i livet, så håll buden.ˮ</verse>
				<verse number="18">”Vilka?” frågade han, och Jesus svarade: ”Du ska inte mörda, Du ska inte begå äktenskapsbrott, Du ska inte stjäla, Du ska inte vittna falskt,</verse>
				<verse number="19">Hedra din far och mor, och: Älska din nästa som dig själv.”</verse>
				<verse number="20">Den unge mannen sa till Jesus: ˮAllt detta har jag hållit, vad behöver jag göra mer?ˮ</verse>
				<verse number="21">Jesus svarade: ˮVill du vara fullkomlig, gå och sälj vad du äger och ge åt de fattiga. Då ska du få en skatt i himlen. Kom sedan och följ mig.ˮ</verse>
				<verse number="22">När den unge mannen hörde detta gick han bedrövad sin väg eftersom han ägde mycket.</verse>
				<verse number="23">Jesus sa till sina lärjungar: ˮDet jag säger till er är sant: Det är svårt för en rik att komma in i himmelriket.</verse>
				<verse number="24">Ja, jag säger er: Det är lättare för en kamel att gå igenom ett nålsöga än för en rik att komma in i Guds rike.ˮ</verse>
				<verse number="25">När lärjungarna hörde det blev de helt förfärade och sa: ˮVem kan då bli frälst?ˮ</verse>
				<verse number="26">Jesus såg på dem och sa: ˮFör människor är det omöjligt, men för Gud är allting möjligt.ˮ</verse>
				<verse number="27">Då tog Petrus till orda: ˮVi har ju lämnat allt och följt dig, hur blir det då för oss?ˮ</verse>
				<verse number="28">Jesus svarade: ˮDet jag säger till er är sant: I den nya världen, då Människosonen sätter sig på sin härlighets tron, då ska även ni som har följt mig sitta på tolv troner och döma Israels tolv stammar.</verse>
				<verse number="29">Och var och en som för mitt namns skull har lämnat hus eller bröder eller systrar eller far eller mor eller barn eller åkrar, ska få hundrafalt igen och ska ärva evigt liv.</verse>
				<verse number="30">Men många som är först ska bli sist, och många som är sist ska bli först.</verse>
			</chapter>
			<chapter number="20">
				<verse number="1">För himmelriket är likt en husbonde som tidigt på morgonen gick ut för att leja arbetare till sin vingård.</verse>
				<verse number="2">Han kom överens med dem om en dagslön och sände dem till sin vingård.</verse>
				<verse number="3">När han gick ut på förmiddagen fick han se andra stå sysslolösa på torget.</verse>
				<verse number="4">Han sa: ʼGå även ni till min vingård, jag ska ge er en rättvis lön.ʼ</verse>
				<verse number="5">Och de gav sig av. Han gick även ut mitt på dagen och tidig eftermiddag och gjorde likadant.</verse>
				<verse number="6">Även senare på eftermiddagen gick han ut och såg att några stod där, och han sa: ʼVarför står ni här hela dagen sysslolösa?ʼ</verse>
				<verse number="7">De svarade: ʼDärför att ingen har lejt oss.ʼ Han sa då: ʼGå även ni till min vingård.ʼ</verse>
				<verse number="8">När kvällen kom sa vingårdens ägare till sin förvaltare: ʼKalla på arbetarna och ge dem deras lön. Börja med de sista och sluta med de första.ʼ</verse>
				<verse number="9">De som hade blivit lejda sent på eftermiddagen kom fram, och var och en fick en dagslön.</verse>
				<verse number="10">När sedan de första kom fram trodde de att de skulle få mer, men även de fick en dagslön.</verse>
				<verse number="11">När de tog emot lönen klagade de på husbonden och sa:</verse>
				<verse number="12">ʼDe som kom sist har arbetat en timme, och du jämställer dem med oss som har slitit under hela dagens hetta.ʼ</verse>
				<verse number="13">Han svarade en av dem: ʼMin vän, jag är inte orättvis mot dig. Var det inte en dagslön vi kom överens om?</verse>
				<verse number="14">Ta det som är ditt och gå. Men åt den siste vill jag ge lika mycket som åt dig.</verse>
				<verse number="15">Eller ska inte jag tillåtas göra som jag vill med det som är mitt? Eller ser du med onda ögon på att jag är god?ʼ</verse>
				<verse number="16">Så ska de sista bli de första och de första bli de sista.ˮ</verse>
				<verse number="17">Gående upp till Jerusalem tog Jesus de tolv lärjungarna avsides på vägen och sa till dem:</verse>
				<verse number="18">ˮLyssna, vi går upp till Jerusalem. Och Människosonen ska överlämnas till översteprästerna och de skriftlärda. De ska döma honom till döden</verse>
				<verse number="19">och överlämna honom åt hedningarna som ska håna och prygla och korsfästa honom. Och på tredje dagen ska han uppstå.ˮ</verse>
				<verse number="20">Sedan kom modern till Sebedaios söner fram till Jesus tillsammans med sina söner. Hon föll på knä och ville be honom om något.</verse>
				<verse number="21">Han frågade henne vad hon ville och hon sa: ˮLova att mina båda söner här får sitta bredvid dig i ditt rike, den ene på din högra sida och den andre på din vänstra.ˮ</verse>
				<verse number="22">Jesus svarade: ˮNi vet inte vad ni ber om. Kan ni dricka den bägare som jag ska dricka?ˮ De svarade: ˮDet kan vi.ˮ</verse>
				<verse number="23">Jesus sa: ˮMin bägare ska ni dricka, men platserna på min högra och vänstra sida är det inte min sak att tilldela. De tillhör dem som min Fader har färdigställt dem för.ˮ</verse>
				<verse number="24">När de tio andra hörde detta blev de arga på de båda bröderna.</verse>
				<verse number="25">Men Jesus kallade dem till sig och sa: ˮNi vet att folkens ledare härskar över sina folk och att stormännen utövar sin makt över dem.</verse>
				<verse number="26">Men så ska det inte vara bland er. Den som vill vara stor bland er ska vara de andras tjänare,</verse>
				<verse number="27">och den som vill vara främst bland er ska vara de andras slav.</verse>
				<verse number="28">Så har inte heller Människosonen kommit för att bli tjänad utan för att tjäna och ge sitt liv till lösen för många.ˮ</verse>
				<verse number="29">När de lämnade Jeriko följde honom mycket folk.</verse>
				<verse number="30">Och det hände sig att två blinda satt vid vägen. Och när de fick höra att Jesus gick förbi ropade de: ˮHerre, Davids son, förbarma dig över oss!ˮ</verse>
				<verse number="31">Folket sa strängt åt dem att tiga, men de ropade ännu högre: ˮHerre, Davids son, förbarma dig över oss!ˮ</verse>
				<verse number="32">Jesus stannade och kallade dem till sig och frågade: ˮVad vill ni att jag ska göra för er?ˮ</verse>
				<verse number="33">De svarade honom: ˮHerre, öppna våra ögon.ˮ</verse>
				<verse number="34">Fylld av medlidande rörde Jesus vid deras ögon, och genast kunde de se. Och de följde honom.</verse>
			</chapter>
			<chapter number="21">
				<verse number="1">När de närmade sig Jerusalem och kom till Betfage vid Olivberget sände Jesus iväg två lärjungar</verse>
				<verse number="2">och sa till dem: ˮGå till byn som ligger framför er. Där ska ni strax finna en åsna som står bunden med ett föl bredvid sig. Lös dem och led dem till mig.</verse>
				<verse number="3">Och om någon säger något till er ska ni svara att Herren behöver dem, och han ska då genast sända dem.ˮ</verse>
				<verse number="4">Detta hände för att det skulle uppfyllas som var sagt genom profeten:</verse>
				<verse number="5">Säg till Sions dotter: Se, din konung kommer till dig, ödmjuk och ridande på en åsna, på ett åsneföl, en arbetsåsnas föl.</verse>
				<verse number="6">Lärjungarna gav sig av och gjorde som Jesus hade sagt åt dem.</verse>
				<verse number="7">De kom med åsnan och fölet och lade sina mantlar på dem, och han satte sig därpå.</verse>
				<verse number="8">De flesta bland folket bredde ut sina mantlar på vägen. Andra skar av trädkvistar och la ut på vägen.</verse>
				<verse number="9">Och folket som gick före honom och de som följde efter ropade: ˮ Hosianna, Davids son! Välsignad är han som kommer i Herrens namn. Hosianna i höjden!ˮ</verse>
				<verse number="10">Och när han drog in i Jerusalem kom hela staden i rörelse. Och man frågade: ˮVem är han?ˮ</verse>
				<verse number="11">Folket svarade: ˮDet är Jesus, profeten från Nasaret i Galileen.ˮ</verse>
				<verse number="12">Jesus kom in på tempelplatsen och drev ut alla som sålde och köpte där. Han slog omkull borden för dem som växlade pengar, och stolarna för dem som sålde duvor.</verse>
				<verse number="13">Han sa till dem: ˮDet är skrivet: Mitt hus ska kallas ett bönens hus, men ni har gjort det till ett förbrytarnäste.ˮ</verse>
				<verse number="14">Blinda och lama kom fram till honom på tempelplatsen och han botade dem.</verse>
				<verse number="15">När översteprästerna och de skriftlärda såg de underverk han gjorde och barnen som ropade i templet: ˮHosianna, Davids son!ˮ blev de upprörda</verse>
				<verse number="16">och sa till honom: ˮHör du vad de säger?ˮ Jesus svarade dem: ˮJa, har ni aldrig läst: Ur barns och spädbarns mun har du berett dig lovsång?ˮ</verse>
				<verse number="17">Sedan lämnade han dem och gick ut ur staden till Betania där han övernattade.</verse>
				<verse number="18">När Jesus tidigt på morgonen återvände till staden blev han hungrig.</verse>
				<verse number="19">Han fick se ett fikonträd vid vägen och gick fram till det men fann inget utom blad. Då sa han till det: ˮDu ska aldrig någonsin bära frukt.ˮ Och genast vissnade fikonträdet.</verse>
				<verse number="20">När lärjungarna såg det sa de förvånat: ˮHur kunde fikonträdet vissna så snabbt?ˮ</verse>
				<verse number="21">Jesus svarade dem: ˮDet jag säger till er är sant: Om ni har tro och inte tvivlar ska ni kunna göra mer än vad som skedde med fikonträdet. Ni kan säga till detta berg: ʼUpp och kasta dig i havet,ʼ och det ska ske.</verse>
				<verse number="22">Och allt vad ni ber om i trons bön ska ni få.ˮ</verse>
				<verse number="23">Jesus befann sig i templet och undervisade när översteprästerna och folkets äldste kom fram till honom och frågade: ˮMed vilken fullmakt gör du detta? Och vem gav dig den fullmakten?ˮ</verse>
				<verse number="24">Jesus svarade dem: ˮJag vill också ställa en fråga till er. Svarar ni mig på den ska jag säga er vad jag har för fullmakt att göra detta.</verse>
				<verse number="25">Varifrån kom Johannes dop? Från himlen eller från människor?ˮ De överlade med varandra: ˮSäger vi ʼfrån himlen,ʼ kommer han att svara: ʼVarför trodde ni då inte på honom?ʼ</verse>
				<verse number="26">Säger vi ʼfrån människor,ʼ måste vi frukta folket, eftersom alla anser att Johannes var en profet.ˮ</verse>
				<verse number="27">Därför svarade de: ˮVi vet inte.ˮ Jesus sa: ˮDå talar inte heller jag om för er med vilken fullmakt jag gör detta.ˮ</verse>
				<verse number="28">ˮVad säger ni om detta? En man hade två söner. Han gick till den förste och sa: ʼMin son, gå och arbeta i min vingård i dag.ʼ</verse>
				<verse number="29">ʼJag vill inte,ʼ svarade han, men ångrade sig sedan och gick.</verse>
				<verse number="30">Mannen vände sig till den andre och sa samma sak. Han svarade: ʼJa, herre,ʼ men han gick inte.</verse>
				<verse number="31">Vilken av de båda gjorde som fadern ville?ˮ De svarade: ˮDen förste.ˮ Jesus sa till dem: ˮDet jag säger till er är sant: Skatteindrivare och prostituerade ska gå in i Guds rike, men inte ni.</verse>
				<verse number="32">För Johannes kom till er på rättfärdighetens väg och ni trodde honom inte. Men skatteindrivare och prostituerade trodde på honom. Och ni såg det men ångrade er ändå inte efteråt och trodde på honom.</verse>
				<verse number="33">Lyssna till en annan liknelse. En husbonde anlade en vingård. Han satte stängsel kring den, grävde däri en vinpress och byggde ett vakttorn. Sedan arrenderade han ut den till vinodlare och reste utomlands.</verse>
				<verse number="34">När skördetiden närmade sig sände han sina slavar till vinodlarna för att hämta sin frukt.</verse>
				<verse number="35">Men vinodlarna grep hans slavar och misshandlade en, dödade en annan och stenade en tredje.</verse>
				<verse number="36">Han sände då ännu fler slavar än första gången, och de gjorde likadant med dem.</verse>
				<verse number="37">Slutligen sände han sin son till dem, för han sa: ʼDe kommer att respektera min son.ʼ</verse>
				<verse number="38">Men när vinodlarna fick se sonen sa de till varandra: ʼDet är arvtagaren, kom, vi dödar honom så får vi hans arv.ʼ</verse>
				<verse number="39">Och de grep tag i honom och kastade ut honom ur vingården och dödade honom.</verse>
				<verse number="40">När nu vingårdens ägare kommer, vad ska han då göra med dessa vinodlare?ˮ</verse>
				<verse number="41">De sa till honom: ˮHan låter dessa onda drabbas av en hemsk död och arrenderar ut vingården till andra vinodlare som ger honom hans andel i rätt tid.ˮ</verse>
				<verse number="42">Jesus sa till dem: ˮHar ni aldrig läst i Skrifterna: Den sten som byggarna förkastade har blivit en hörnsten. Så har Herren gjort, och det är underbart att bevittna.</verse>
				<verse number="43">Därför säger jag er: Guds rike ska tas ifrån er och ges åt ett folk som bär dess frukt.</verse>
				<verse number="44">Den som faller på den stenen ska krossas. Och den som stenen faller på ska bli tillintetgjord.ˮ</verse>
				<verse number="45">När översteprästerna och fariseerna hörde hans liknelser förstod de att det var om dem han talade.</verse>
				<verse number="46">De ville gripa honom men vågade inte för folket eftersom folket höll honom för en profet.</verse>
			</chapter>
			<chapter number="22">
				<verse number="1">Jesus talade åter till dem i liknelser:</verse>
				<verse number="2">ˮHimmelriket är likt en kung som höll bröllop för sin son.</verse>
				<verse number="3">Han sände ut sina slavar för att kalla de inbjudna till bröllopet. Men de ville inte komma.</verse>
				<verse number="4">Då sände han ut andra slavar och lät dem säga till de inbjudna: ʼJag har tillrett min måltid, mina oxar och min gödboskap är slaktade, allt är färdigt. Kom till bröllopet.ʼ</verse>
				<verse number="5">Men de brydde sig inte, utan en gick iväg till sitt jordbruk och en annan till sina affärer.</verse>
				<verse number="6">De övriga tog fast hans slavar och misshandlade och dödade dem.</verse>
				<verse number="7">Då blev kungen vred och sände ut sina trupper och hade ihjäl mördarna och brände ner deras stad.</verse>
				<verse number="8">Sedan sa han till sina slavar: ʼAllt är klart för bröllopet, men de inbjudna var inte värdiga.</verse>
				<verse number="9">Gå därför till vägskälen och bjud till bröllopet alla som ni träffar på.ʼ</verse>
				<verse number="10">Och slavarna gick ut på vägarna och samlade alla de mötte, både onda och goda, och bröllopssalen fylldes med gäster.</verse>
				<verse number="11">När kungen kom in för att se sina gäster såg han en man som inte var klädd i bröllopskläder.</verse>
				<verse number="12">Han sa till honom: ʼMin vän, hur kunde du komma in utan bröllopskläder?ʼ Mannen kunde inte svara.</verse>
				<verse number="13">Då sa kungen till tjänarna: ʼBind honom till händer och fötter och kasta ut honom i mörkret här utanför. Där ska man gråta och våndas.ʼ</verse>
				<verse number="14">För många är kallade, men få är utvalda.ˮ</verse>
				<verse number="15">Då gick fariseerna och överlade om hur de skulle kunna fälla Jesus genom något ord från honom.</verse>
				<verse number="16">De sände till honom sina lärjungar tillsammans med anhängare till Herodes, och de sa: ˮLärare, vi vet att du är sanningsenlig och undervisar sant om Guds väg. Du låter dig inte påverkas av någon och du är opartisk mot alla.</verse>
				<verse number="17">Säg oss då vad du anser? Är det tillåtet att betala skatt till kejsaren, eller inte?ˮ</verse>
				<verse number="18">Jesus genomskådade deras ondska och sa: ˮVarför ska ni hycklare sätta mig på prov?</verse>
				<verse number="19">Visa mig det mynt som man betalar skatten med.ˮ De räckte honom ett,</verse>
				<verse number="20">och han frågade dem: ˮVems bild och inskrift är på detta?ˮ</verse>
				<verse number="21">De svarade: ˮKejsarens.ˮ Då sa han till dem: ˮGe då kejsaren det som tillhör kejsaren, och Gud det som tillhör Gud.ˮ</verse>
				<verse number="22">När de hörde detta häpnade de. Och de lämnade honom och gick sin väg.</verse>
				<verse number="23">Samma dag kom det några saddukeer till Jesus och hävdade att det inte finns någon uppståndelse. Och de frågade honom:</verse>
				<verse number="24">ˮLärare, Mose har sagt: Om någon dör barnlös ska hans bror gifta sig med änkan och skaffa barn åt sin bror.</verse>
				<verse number="25">Nu fanns det bland oss sju bröder. Den förste gifte sig och dog, och då han var utan barn lämnade han hustrun efter sig åt sin bror.</verse>
				<verse number="26">På samma sätt gick det med den andre och den tredje och med alla sju.</verse>
				<verse number="27">Sist av alla dog kvinnan.</verse>
				<verse number="28">Vid uppståndelsen, vem av de sju blir hon hustru till? Alla hade ju henne.ˮ</verse>
				<verse number="29">Jesus svarade dem: ˮNi har kommit vilse och förstår varken Skriften eller Guds makt.</verse>
				<verse number="30">För vid uppståndelsen varken gifter de sig eller blir bortgifta, utan de är som änglarna i himlen.</verse>
				<verse number="31">Men angående de dödas uppståndelse, har ni inte läst vad Gud har sagt till er:</verse>
				<verse number="32">Jag är Abrahams Gud och Isaks Gud och Jakobs Gud. Gud är inte de dödas Gud, utan de levandes.ˮ</verse>
				<verse number="33">När folket hörde detta häpnade de över hans undervisning.</verse>
				<verse number="34">När fariseerna fick höra att Jesus hade gjort saddukeerna svarslösa kom de samman.</verse>
				<verse number="35">En laglärd bland dem ville sätta Jesus på prov och frågade:</verse>
				<verse number="36">ˮLärare, vilket bud är störst i lagen?ˮ</verse>
				<verse number="37">Han svarade: ˮ Älska Herren din Gud med hela ditt hjärta och med hela din själ och med hela ditt förstånd.</verse>
				<verse number="38">Detta är det största och första budet.</verse>
				<verse number="39">Det andra liknar det: Älska din nästa som dig själv.</verse>
				<verse number="40">På dessa två bud vilar hela lagen och profeterna.ˮ</verse>
				<verse number="41">Medan fariseerna var samlade frågade Jesus dem:</verse>
				<verse number="42">ˮVad tänker ni om Kristus? Vems son är han?ˮ De svarade honom: ˮDavids.ˮ</verse>
				<verse number="43">Då sa han till dem: ˮHur kan då David genom Anden kalla honom Herre, och säga:</verse>
				<verse number="44">Herren sa till min Herre: Sätt dig på min högra sida tills jag lagt dina fiender under dina fötter.</verse>
				<verse number="45">Om nu David kallar honom Herre, hur kan då Kristus vara Davids son?ˮ</verse>
				<verse number="46">Ingen kunde svara honom ett ord. Och från den dagen vågade ingen längre ställa frågor till honom.</verse>
			</chapter>
			<chapter number="23">
				<verse number="1">Sedan sa Jesus till folket och till sina lärjungar:</verse>
				<verse number="2">ˮDe skriftlärda och fariseerna har satt sig på Moses stol.</verse>
				<verse number="3">Därför ska ni hålla och lyda allt vad de talar till er om. Men följ inte deras gärningar, för de lever inte som de lär.</verse>
				<verse number="4">De binder ihop tunga och besvärliga packningar och lägger dem på människornas axlar, men själva vill de inte lyfta ett finger för att hjälpa dem.</verse>
				<verse number="5">De utför alla sina gärningar för att människor ska uppmärksamma dem. De gör sina bönekapslar breda och sina hörntofsar stora.</verse>
				<verse number="6">De älskar hedersplatsen vid festmåltiderna och de främsta platserna i synagogorna,</verse>
				<verse number="7">och att bli hälsade på torgen och att man kallar dem rabbi.</verse>
				<verse number="8">Men ni ska inte låta er kallas rabbi, för en är er Lärare och ni är alla bröder.</verse>
				<verse number="9">Och ni ska inte kalla någon på jorden er fader, för en är er Fader, han som är i himlen.</verse>
				<verse number="10">Ni ska inte heller låta någon kalla er läromästare, för en är er läromästare, Kristus.</verse>
				<verse number="11">Den som är störst bland er ska vara de andras tjänare.</verse>
				<verse number="12">Men den som upphöjer sig ska bli förödmjukad, och den som ödmjukar sig ska bli upphöjd.</verse>
				<verse number="13">Fördömelse över er, skriftlärda och fariseer, ni hycklare! Ni stänger himmelriket för människor. Ni går inte in själva, och dem som är på väg dit hindrar ni att komma in.</verse>
				<verse number="14"></verse>
				<verse number="15">Fördömelse över er, skriftlärda och fariseer, ni hycklare! Ni far över land och hav för att omvända någon, och när så har skett gör ni honom till ett helvetets barn, dubbelt värre än ni själva.</verse>
				<verse number="16">Fördömelse över er, blinda ledare! Ni säger: ʼOm någon svär en ed vid templet betyder det ingenting, men den som svär vid guldet i templet är bunden vid sin ed.ʼ</verse>
				<verse number="17">Ni blinda och oförståndiga, vilket är förmer: guldet, eller templet som helgar guldet?</verse>
				<verse number="18">Ni säger också: ʼOm någon svär en ed vid altaret betyder det ingenting, men den som svär vid gåvan på altaret är bunden vid sin ed.ʼ</verse>
				<verse number="19">Ni blinda, vilket är förmer: gåvan, eller altaret som helgar gåvan?</verse>
				<verse number="20">Den som därför svär en ed vid altaret, svär både vid det och vid allt som ligger på det.</verse>
				<verse number="21">Och den som svär en ed vid templet svär både vid det och vid honom som bor där.</verse>
				<verse number="22">Och den som svär en ed vid himlen svär både vid Guds tron och vid honom som sitter på den.</verse>
				<verse number="23">Fördömelse över er, skriftlärda och fariseer, ni hycklare! Ni ger tionde av mynta, dill och kummin men försummar det som är viktigare i lagen: rättvisan och barmhärtigheten och troheten. Men det ena borde ni göra utan att försumma det andra.</verse>
				<verse number="24">Ni blinda ledare, som silar mygg och sväljer kameler!</verse>
				<verse number="25">Fördömelse över er, skriftlärda och fariseer, ni hycklare! Ni rengör utsidan av bägaren och fatet, men inuti är de fulla av habegär och omåttlighet.</verse>
				<verse number="26">Du blinde farisé, gör först insidan av bägaren ren, så blir också utsidan ren.</verse>
				<verse number="27">Fördömelse över er, skriftlärda och fariseer, ni hycklare! Ni liknar vitkalkade gravar som utanpå ser vackra ut, men inuti är fulla av de dödas ben och allt orent.</verse>
				<verse number="28">Så verkar även ni till det yttre vara rättfärdiga inför människorna, men inuti är ni fulla av hyckleri och laglöshet.</verse>
				<verse number="29">Fördömelse över er, skriftlärda och fariseer, ni hycklare! Ni bygger profeternas gravar och pryder de rättfärdigas gravmonument</verse>
				<verse number="30">och säger: ʼOm vi hade levt på våra fäders tid skulle vi inte med dem ha utgjutit profeternas blod.ʼ</verse>
				<verse number="31">Därmed vittnar ni om er själva att ni är söner till dem som mördade profeterna.</verse>
				<verse number="32">Så fyll då era fäders syndamått.</verse>
				<verse number="33">Ni ormar, ni giftormars yngel, hur ska ni kunna undgå att dömas till helvetet?</verse>
				<verse number="34">Därför sänder jag till er profeter och visa män och lärare i Skriften. En del ska ni döda och korsfästa, andra ska ni prygla i era synagogor och förfölja från stad till stad.</verse>
				<verse number="35">Så kommer över er allt rättfärdigt blod som är utgjutet på jorden, från den rättfärdige Abels blod till blodet från Sakarja, Berekjas son, som ni mördade mellan templet och altaret.</verse>
				<verse number="36">Det jag säger till er är sant: Allt detta ska komma över det här släktet.</verse>
				<verse number="37">Jerusalem, Jerusalem, du som dödar profeterna och stenar dem som är sända till dig. Hur ofta har jag inte velat samla dina barn så som hönan samlar sina kycklingar under vingarna. Men ni ville inte.</verse>
				<verse number="38">Lyssna, ert hus lämnas öde.</verse>
				<verse number="39">För jag säger er att härefter ska ni inte se mig förrän ni säger: Välsignad är han som kommer i Herrens namn.ˮ</verse>
			</chapter>
			<chapter number="24">
				<verse number="1">När Jesus lämnade templet och var på väg ut kom hans lärjungar fram och uppmärksammade honom på tempelbyggnaderna.</verse>
				<verse number="2">Men han sa: ˮNi ser allt detta. Det jag säger till er är sant: Här ska inte lämnas sten på sten utan allt ska brytas ner.ˮ</verse>
				<verse number="3">När Jesus sedan satt på Olivberget och lärjungarna var ensamma med honom gick de fram och frågade: ˮSäg oss när detta ska ske? Och vad blir tecknet på din ankomst och den här tidsålderns slut?ˮ</verse>
				<verse number="4">Jesus svarade: ˮSe till att ingen vilseleder er.</verse>
				<verse number="5">För många ska komma i mitt namn och påstå att de är Kristus, och ska leda många vilse.</verse>
				<verse number="6">Ni kommer att få höra om krig och rykten om krig. Men bli inte skrämda, för detta måste hända, men det är inte slutet.</verse>
				<verse number="7">Folk ska resa sig mot folk och rike mot rike, och det ska bli svält och jordbävningar på olika platser.</verse>
				<verse number="8">Men allt detta är bara början på födslovåndorna.</verse>
				<verse number="9">Då ska man utlämna er till att plågas och dödas. Och ni ska bli hatade av alla folk på grund av mitt namn.</verse>
				<verse number="10">Och då ska många komma på fall och förråda varandra och hata varandra.</verse>
				<verse number="11">Många falska profeter ska träda fram och vilseleda många.</verse>
				<verse number="12">Och eftersom laglösheten breder ut sig ska kärleken kallna hos de flesta.</verse>
				<verse number="13">Men den som håller ut till slutet ska bli frälst.</verse>
				<verse number="14">Och detta evangelium om riket ska förkunnas i hela världen till ett vittnesbörd för alla folk. Och sedan ska slutet komma.</verse>
				<verse number="15">När ni ser ʼförödelsens vidrighetʼ som profeten Daniel talar om stå på helig plats — förstå detta den som läser —</verse>
				<verse number="16">då ska de som är i Judeen fly till bergen.</verse>
				<verse number="17">Den som är på taket ska inte gå ner och hämta något från sitt hus,</verse>
				<verse number="18">och den som är på åkern ska inte återvända för att hämta sin mantel.</verse>
				<verse number="19">Det blir hemskt för dem som väntar barn eller ammar i de dagarna.</verse>
				<verse number="20">Be att ni inte måste fly under vintern eller på sabbaten.</verse>
				<verse number="21">För då ska det bli en stor nöd vars like inte har inträffat sedan världens begynnelse och aldrig mer ska inträffa.</verse>
				<verse number="22">Och om inte de dagarna förkortades skulle ingen människa bli frälst. Men för de utvaldas skull kommer de dagarna att förkortas.</verse>
				<verse number="23">Om någon då säger till er: ʼHär är Kristus,ʼ eller: ʼDär är han,ʼ så tro det inte.</verse>
				<verse number="24">För falska kristusgestalter och falska profeter ska träda fram och utföra stora tecken och under för att om möjligt vilseleda även de utvalda.</verse>
				<verse number="25">Kom ihåg, jag har sagt er detta i förväg.</verse>
				<verse number="26">Om de alltså säger till er: ʼHan är i öknen,ʼ så gå inte dit, eller: ʼHan är i de inre rummen,ʼ så tro det inte.</verse>
				<verse number="27">För liksom blixten kommer från öster och syns i väster, så ska Människosonens ankomst vara.</verse>
				<verse number="28">Gamarna samlas vid liket.</verse>
				<verse number="29">Strax efter de dagarnas nöd ska solen förmörkas och månen mista sitt sken. Stjärnorna ska falla från himlen och himlens krafter skakas.</verse>
				<verse number="30">Då ska Människosonens tecken synas på himlen, och jordens alla folk ska jämra sig. De ska se Människosonen komma på himlens moln med stor makt och härlighet.</verse>
				<verse number="31">Med starkt trumpetljud ska han sända ut sina änglar som ska samla hans utvalda från de fyra väderstrecken, från varje plats under himlen.</verse>
				<verse number="32">Lär av en jämförelse med fikonträdet. Så fort kvisten blir mjuk och bladen spricker ut vet ni att sommaren nalkas.</verse>
				<verse number="33">Likaså ska ni veta när ni ser detta hända att han är nära, utanför dörren.</verse>
				<verse number="34">Det jag säger till er är sant: Detta släkte ska inte försvinna förrän allt det här sker.</verse>
				<verse number="35">Himmel och jord ska försvinna, men mina ord ska aldrig försvinna.</verse>
				<verse number="36">Men angående den dagen eller timmen vet ingen, inte ens himlens änglar eller Sonen, ingen utom Fadern.</verse>
				<verse number="37">För som det var i Noas dagar, så ska det vara vid Människosonens ankomst.</verse>
				<verse number="38">Som under dagarna före floden — folk åt och drack, gifte sig och blev bortgifta, ända till den dag då Noa gick in i arken,</verse>
				<verse number="39">och de begrep inget förrän floden kom och svepte bort alla — så ska det bli vid Människosonens ankomst.</verse>
				<verse number="40">Då ska två män vara ute på åkern, en tas med och en lämnas kvar.</verse>
				<verse number="41">Två kvinnor ska mala på en handkvarn, en tas med och en lämnas kvar.</verse>
				<verse number="42">Var därför vaksamma, för ni vet inte vilken dag er Herre kommer.</verse>
				<verse number="43">Men det förstår ni att om husbonden visste när på natten tjuven kom skulle han hålla sig vaken och inte tillåta att någon bröt sig in i hans hus.</verse>
				<verse number="44">Var därför också ni beredda, för Människosonen kommer i en timme då ni inte väntar det.</verse>
				<verse number="45">Vem är alltså en trogen och förståndig slav som av sin herre blivit satt över sitt husfolk för att ge dem mat i rätt tid?</verse>
				<verse number="46">Salig är den slaven om hans herre finner honom göra så när han kommer.</verse>
				<verse number="47">Det jag säger till er är sant: Han ska låta honom förvalta allt han äger.</verse>
				<verse number="48">Men om slaven är ond och tänker: ʼMin herre dröjer,ʼ</verse>
				<verse number="49">och börjar slå de andra slavarna och äter och dricker med de berusade,</verse>
				<verse number="50">då ska hans herre komma en oväntad dag och en överraskande timme.</verse>
				<verse number="51">Han ska hugga honom i bitar och låta honom få sin plats bland hycklare. Där ska man gråta och våndas.</verse>
			</chapter>
			<chapter number="25">
				<verse number="1">Då ska himmelriket bli som tio jungfrur som tog sina lampor och gick ut för att möta brudgummen.</verse>
				<verse number="2">Fem av dem var oförståndiga och fem var kloka.</verse>
				<verse number="3">De oförståndiga hade tagit med sig lamporna men tog ingen olja till dem.</verse>
				<verse number="4">De kloka tog olja i kärlen tillsammans med lamporna.</verse>
				<verse number="5">Då nu brudgummen dröjde blev de alla dåsiga och somnade.</verse>
				<verse number="6">Vid midnatt hördes ett rop: ʼBrudgummen är här, gå ut och möt honom!ʼ</verse>
				<verse number="7">Då vaknade alla jungfrurna och gjorde i ordning sina lampor.</verse>
				<verse number="8">De oförståndiga sa till de kloka: ʼGe oss av er olja, för våra lampor slocknar.ʼ</verse>
				<verse number="9">De kloka svarade: ʼDen räcker nog inte både till oss och till er. Gå till dem som säljer och köp åt er.ʼ</verse>
				<verse number="10">Men när de hade gått för att köpa kom brudgummen. Och de som stod redo gick med honom in till bröllopsfesten. Och dörren stängdes.</verse>
				<verse number="11">Efter ett tag kom de andra jungfrurna tillbaka och sa: ʼHerre, Herre, öppna för oss!ʼ</verse>
				<verse number="12">Men han svarade: ʼDet jag säger till er är sant: Jag känner er inte.ʼ</verse>
				<verse number="13">Vaka därför, för ni vet inte dagen eller timmen.</verse>
				<verse number="14">Det blir som när en man skulle resa utomlands. Han kallade på sina slavar och lät dem ta hand om sin förmögenhet.</verse>
				<verse number="15">En gav han omkring hundra årslöner, en annan fyrtio och en tredje tjugo — var och en efter hans förmåga. Sedan reste han iväg.</verse>
				<verse number="16">Den som hade fått hundra årslöner gick genast och gjorde affärer med dem och tjänade lika mycket till.</verse>
				<verse number="17">Den som hade fått fyrtio årslöner tjänade på samma sätt lika mycket till.</verse>
				<verse number="18">Men den som hade fått tjugo årslöner gick och grävde ner dem i marken och gömde sin herres pengar.</verse>
				<verse number="19">En lång tid därefter kom slavarnas herre och begärde redovisning av dem.</verse>
				<verse number="20">Den som hade fått omkring hundra årslöner kom och lämnade fram lika mycket till och sa: ʼHerre, den förmögenhet du gav mig har jag fördubblat.ʼ</verse>
				<verse number="21">Hans herre sa till honom: ʼUtmärkt, du är en bra och trogen slav. Du har varit trogen i det lilla, jag ska anförtro dig mycket. Gå in och dela din herres glädje.ʼ</verse>
				<verse number="22">Så kom den som hade fått omkring fyrtio årslöner fram och sa: ʼHerre, den förmögenhet du gav mig har jag fördubblat.ʼ</verse>
				<verse number="23">Hans herre sa till honom: ʼUtmärkt, du är en bra och trogen slav. Du har varit trogen i det lilla, jag ska anförtro dig mycket. Gå in och dela din herres glädje.ʼ</verse>
				<verse number="24">Även den som hade fått omkring tjugo årslöner kom fram. Han sa: ʼHerre, jag visste att du är en hård man som skördar där du inte har sått och samlar in där du inte har strött ut.</verse>
				<verse number="25">Av rädsla gick jag och gömde din förmögenhet i marken. Här har du vad som är ditt.ʼ</verse>
				<verse number="26">Men hans herre svarade: ʼDu är en dålig och lat slav. Du visste att jag skördar där jag inte har sått och samlar in där jag inte har strött ut.</verse>
				<verse number="27">Då borde du ha placerat mina pengar i en bank så att jag hade fått igen det som är mitt med ränta när jag kom.</verse>
				<verse number="28">Ta därför ifrån honom förmögenheten och ge den åt honom som har tvåhundra årslöner.</verse>
				<verse number="29">För den som har ska få, och det i överflöd, men från den som inget har ska tas också det han har.</verse>
				<verse number="30">Kasta ut den värdelösa slaven i mörkret här utanför. Där ska man gråta och våndas.ʼ</verse>
				<verse number="31">När Människosonen kommer i sin härlighet, och alla änglar med honom, då ska han sätta sig på sin härlighets tron.</verse>
				<verse number="32">Alla folk ska samlas inför honom. Och han ska skilja dem från varandra som herden skiljer fåren från getterna.</verse>
				<verse number="33">Han ska ställa fåren på sin högra sida men getterna på den vänstra.</verse>
				<verse number="34">Då ska kungen säga till dem som står på hans högra sida: ʼKom, ni som är välsignade av min Fader, och ta det rike i arv som stått förberett åt er från världens skapelse.</verse>
				<verse number="35">För jag var hungrig och ni gav mig att äta, jag var törstig och ni gav mig att dricka, jag var främling och ni välkomnade mig,</verse>
				<verse number="36">jag var naken och ni klädde mig, jag var sjuk och ni besökte mig, jag satt i fängelse och ni kom till mig.ʼ</verse>
				<verse number="37">Då ska de rättfärdiga svara honom: ʼHerre, när såg vi dig hungrig och gav dig att äta, eller törstig och gav dig att dricka?</verse>
				<verse number="38">Och när såg vi dig vara främling och välkomnade dig, eller naken och klädde dig?</verse>
				<verse number="39">Och när såg vi dig sjuk eller i fängelse och kom till dig?ʼ</verse>
				<verse number="40">Då ska kungen svara: ʼDet jag säger till er är sant: Det som ni har gjort för en av dessa mina minsta bröder, det har ni gjort för mig.ʼ</verse>
				<verse number="41">Sedan ska han säga till dem som står på den vänstra sidan: ʼGå bort ifrån mig, ni som är under förbannelse, till den eviga elden som är beredd åt djävulen och hans änglar.</verse>
				<verse number="42">För jag var hungrig och ni gav mig inte att äta, jag var törstig och ni gav mig inte att dricka,</verse>
				<verse number="43">jag var främling och ni välkomnade mig inte, naken och ni klädde mig inte, sjuk och i fängelse och ni besökte mig inte.ʼ</verse>
				<verse number="44">Då ska de svara: ʼHerre, när såg vi dig hungrig eller törstig eller som främling eller naken eller sjuk eller i fängelse och tog inte hand om dig?ʼ</verse>
				<verse number="45">Då ska han svara dem: ʼDet jag säger till er är sant: Det som ni inte har gjort för en av dessa minsta, det har ni inte heller gjort för mig.ʼ</verse>
				<verse number="46">Och dessa ska gå bort till evigt straff, men de rättfärdiga till evigt liv.ˮ</verse>
			</chapter>
			<chapter number="26">
				<verse number="1">När Jesus hade avslutat hela detta tal sa han till sina lärjungar:</verse>
				<verse number="2">ˮNi vet att det om två dagar är påsk, och då ska Människosonen överlämnas till att korsfästas.ˮ</verse>
				<verse number="3">Översteprästerna och folkets äldste samlades nu i översteprästen Kajafas palats.</verse>
				<verse number="4">De planerade att gripa Jesus med list och döda honom.</verse>
				<verse number="5">Men de sa: ˮInte under högtiden, för det kan orsaka upplopp bland folket.ˮ</verse>
				<verse number="6">När Jesus befann sig i Betania hemma hos Simon den leprasjuke,</verse>
				<verse number="7">kom en kvinna fram till honom. Hon hade en alabasterflaska med mycket dyrbar balsam och hällde ut den över hans huvud där han låg till bords.</verse>
				<verse number="8">När lärjungarna såg det blev de upprörda och sa: ˮVarför detta slöseri?</verse>
				<verse number="9">Det där hade man ju kunnat sälja för mycket pengar och ge åt de fattiga.ˮ</verse>
				<verse number="10">Jesus hörde det och sa till dem: ˮVarför besvärar ni kvinnan? Hon har gjort en vacker gärning mot mig.</verse>
				<verse number="11">De fattiga har ni alltid ibland er, men mig har ni inte alltid.</verse>
				<verse number="12">När hon hällde ut denna balsam över min kropp förberedde hon min begravning.</verse>
				<verse number="13">Det jag säger till er är sant: Överallt i världen där detta evangelium förkunnas ska man också berätta vad hon gjorde och minnas henne.ˮ</verse>
				<verse number="14">Då gick en av de tolv, han som hette Judas Iskariot, till översteprästerna</verse>
				<verse number="15">och sa: ˮVad vill ni ge mig om jag överlämnar honom åt er?ˮ De vägde upp trettio silvermynt åt honom.</verse>
				<verse number="16">Och från det ögonblicket sökte han efter ett lämpligt tillfälle att förråda Jesus.</verse>
				<verse number="17">Första dagen i det osyrade brödets högtid gick lärjungarna fram till Jesus och frågade: ˮVar vill du att vi ska förbereda för påskmåltiden åt dig?ˮ</verse>
				<verse number="18">Han svarade: ˮGå in i staden till en viss man och säg till honom: ʼLäraren säger: Min stund är nära, hos dig vill jag äta påskmåltiden med mina lärjungarʼ.ˮ</verse>
				<verse number="19">Lärjungarna gjorde som Jesus hade sagt åt dem och de förberedde för påskmåltiden.</verse>
				<verse number="20">När det blev kväll låg Jesus till bords med de tolv.</verse>
				<verse number="21">Medan de åt sa han: ˮDet jag säger till er är sant: En av er ska förråda mig.ˮ</verse>
				<verse number="22">De blev mycket bedrövade och började fråga honom en efter en: ˮHerre, det är väl inte jag?ˮ</verse>
				<verse number="23">Han svarade: ˮDen som har doppat handen i skålen tillsammans med mig ska förråda mig.</verse>
				<verse number="24">Människosonen går bort, som det står skrivet om honom, men det blir hemskt för den människa som förråder Människosonen. Det hade varit bättre för honom om han aldrig blivit född.ˮ</verse>
				<verse number="25">Judas, som skulle förråda honom, sa: ˮRabbi, det är väl inte jag?ˮ Jesus svarade: ˮDu har själv sagt det.ˮ</verse>
				<verse number="26">Medan de åt tog Jesus ett bröd, välsignade det, bröt det och gav åt lärjungarna och sa: ˮTag och ät. Detta är min kropp.ˮ</verse>
				<verse number="27">Och han tog en bägare, bad tackbönen och gav åt dem och sa: ˮDrick av den alla,</verse>
				<verse number="28">för detta är mitt blod, förbundsblodet som är utgjutet för många till syndernas förlåtelse.</verse>
				<verse number="29">Jag säger er, från denna stund kommer jag inte att dricka av det som vinstocken ger förrän den dag då jag dricker nytt vin med er i min Faders rike.ˮ</verse>
				<verse number="30">Och när de hade sjungit lovsången gick de ut till Olivberget.</verse>
				<verse number="31">Då sa Jesus till dem: ˮI denna natt ska ni alla överge mig, för det står skrivet: Jag ska slå herden, och fåren i hjorden ska skingras.</verse>
				<verse number="32">Men när jag har uppstått ska jag gå före er till Galileen.ˮ</verse>
				<verse number="33">Petrus svarade honom: ˮOm än alla överger dig, så ska jag aldrig överge dig.ˮ</verse>
				<verse number="34">Jesus sa: ˮDet jag säger till dig är sant: I denna natt, innan tuppen gal, ska du tre gånger ha förnekat mig.ˮ</verse>
				<verse number="35">Petrus svarade honom: ˮOm jag än måste dö med dig ska jag aldrig förneka dig.ˮ Och det sa även alla de andra lärjungarna.</verse>
				<verse number="36">Sedan gick Jesus med dem till en plats som heter Getsemane. Och han sa till lärjungarna: ˮSätt er här, medan jag går dit och ber.ˮ</verse>
				<verse number="37">Han tog med sig Petrus och Sebedaios båda söner. Sorg och ångest kom över honom,</verse>
				<verse number="38">och han sa till dem: ˮMin själ är djupt bedrövad, ända till döds. Stanna här och vaka med mig.ˮ</verse>
				<verse number="39">Och han gick lite längre bort, föll ner på ansiktet och bad: ˮMin Fader, om det är möjligt, låt denna bägare gå förbi mig. Men inte som jag vill utan som du vill.ˮ</verse>
				<verse number="40">När han kom tillbaka till lärjungarna och fann dem sovande, sa han till Petrus: ˮNi kunde alltså inte vaka ens en timme med mig?</verse>
				<verse number="41">Vaka och be att ni inte kommer i frestelse. Anden är villig, men kroppen är svag.ˮ</verse>
				<verse number="42">Sedan gick han bort för andra gången och bad: ˮMin Fader, om den inte kan tas bort, utan jag måste dricka den, så ske din vilja.ˮ</verse>
				<verse number="43">Han kom tillbaka och fann dem sovande igen, för deras ögon var sömntunga.</verse>
				<verse number="44">Då lämnade han dem och gick åter bort och bad för tredje gången med samma ord.</verse>
				<verse number="45">Sedan kom han till lärjungarna och sa till dem: ˮNi sover och vilar er. Lyssna, timmen är här då Människosonen ska överlämnas i syndarnas händer.</verse>
				<verse number="46">Res er upp, låt oss gå, han som förråder mig är nära.ˮ</verse>
				<verse number="47">Medan han talade kom Judas, en av de tolv, och med honom en stor folkhop med svärd och påkar. De var utsända av översteprästerna och folkets äldste.</verse>
				<verse number="48">Förrädaren hade gett dem ett tecken och sagt: ˮDet är den som jag kysser, grip honom.ˮ</verse>
				<verse number="49">Och han gick genast fram till Jesus, hälsade honom och sa: ˮrabbi,ˮ och kysste honom.</verse>
				<verse number="50">Jesus sa: ˮMin vän, gör vad du ska.ˮ Då gick de fram och grep Jesus och höll fast honom.</verse>
				<verse number="51">Och en av dem som var med Jesus sträckte plötsligt ut handen och grep sitt svärd, drog ut det och slog mot översteprästens slav och högg av honom örat.</verse>
				<verse number="52">Då sa Jesus till honom: ˮFör in ditt svärd tillbaka till dess plats, för alla som drar svärd ska dödas med svärd.</verse>
				<verse number="53">Eller tror du inte att jag kan be min Fader att han genast sänder mig en hel armé av änglar?</verse>
				<verse number="54">Men hur skulle då Skrifterna uppfyllas som säger att detta måste ske?ˮ</verse>
				<verse number="55">I samma stund sa Jesus till folkhopen: ˮSom mot en förbrytare har ni gått ut med svärd och påkar för att gripa mig. Dagligen satt jag i templet och undervisade, och ni grep mig inte.</verse>
				<verse number="56">Men allt detta har skett för att profeternas skrifter skulle uppfyllas.ˮ Då övergav alla lärjungarna honom och flydde.</verse>
				<verse number="57">De som hade gripit Jesus förde honom till översteprästen Kajafas. Där hade de skriftlärda och de äldste samlats.</verse>
				<verse number="58">Petrus följde Jesus på avstånd fram till översteprästens gård. Där gick han in och satte sig bland vakterna för att se hur det skulle sluta.</verse>
				<verse number="59">Översteprästerna och hela Sanhedrin sökte få fram något falskt vittnesmål mot Jesus för att kunna döma honom till döden.</verse>
				<verse number="60">Men de fann inget trots att många falska vittnen trädde fram. Till sist kom det fram två män</verse>
				<verse number="61">som sa: ˮHan har sagt att han kan riva ner Guds tempel och bygga upp det igen på tre dagar.ˮ</verse>
				<verse number="62">Då reste sig översteprästen och frågade honom: ˮHar du inget svar på deras vittnesmål mot dig?ˮ</verse>
				<verse number="63">Men Jesus teg. Då sa översteprästen till honom: ˮJag avkräver dig svar under ed vid den levande Guden, säg oss om du är Kristus, Guds Son.ˮ</verse>
				<verse number="64">Jesus svarade: ˮDu själv sa det. Men jag säger er: Härefter ska ni se Människosonen sitta på Maktens högra sida och komma på himlens moln.ˮ</verse>
				<verse number="65">Då rev översteprästen sönder sina kläder och sa: ˮHan har hädat! Vad behöver vi nu vittnen till? Ni har ju nu hört hädelsen.</verse>
				<verse number="66">Vad säger ni?ˮ De svarade: ˮHan förtjänar döden.ˮ</verse>
				<verse number="67">Och de spottade honom i ansiktet och slog honom med knytnävarna. Andra gav honom örfilar</verse>
				<verse number="68">och sa: ˮProfetera för oss, Kristus! Vem var det som slog dig?ˮ</verse>
				<verse number="69">Petrus satt ute på gården. En tjänsteflicka kom fram till honom och sa: ˮDu var också tillsammans med Jesus från Galileen.ˮ</verse>
				<verse number="70">Men han nekade inför alla och sa: ˮJag vet inte vad du pratar om.ˮ</verse>
				<verse number="71">När han sedan gick ut till porten såg en annan tjänsteflicka honom och hon sa till de närvarande: ˮDen där var tillsammans med Jesus från Nasaret.ˮ</verse>
				<verse number="72">Han nekade igen och svor på det: ˮJag känner inte den mannen.ˮ</verse>
				<verse number="73">Strax därefter kom de som stod där fram till Petrus och sa: ˮVisst är även du en av dem, till och med ditt uttal avslöjar dig.ˮ</verse>
				<verse number="74">Då började han förbanna sig, och bedyrade: ˮJag känner inte den mannen.ˮ Och strax gol tuppen.</verse>
				<verse number="75">Då mindes Petrus det ord som Jesus hade sagt: ˮInnan tuppen gal ska du tre gånger förneka mig.ˮ Och han gick ut och grät bittert.</verse>
			</chapter>
			<chapter number="27">
				<verse number="1">Tidigt på morgonen beslöt alla översteprästerna och folkets äldste att de skulle få Jesus avrättad.</verse>
				<verse number="2">De band honom, förde bort honom och överlämnade honom till Pilatus, ståthållaren.</verse>
				<verse number="3">Men då Judas, som hade förrått Jesus, såg att Jesus var dömd, ångrade han sig och lämnade tillbaka de trettio silvermynten till översteprästerna och de äldste</verse>
				<verse number="4">och sa: ˮJag har syndat och förrått oskyldigt blod.ˮ De svarade: ˮVad rör det oss? Ansvaret är ditt.ˮ</verse>
				<verse number="5">Då kastade han silvermynten i templet och lämnade platsen och gick bort och hängde sig.</verse>
				<verse number="6">Översteprästerna tog mynten och sa: ˮDet är inte lagligt att lägga dem i offerkistan eftersom det är blodspengar.ˮ</verse>
				<verse number="7">Efter rådslag beslöt de att för dessa pengar köpa Krukmakaråkern till begravningsplats för främlingar.</verse>
				<verse number="8">Därför kallas den åkern Blodsåkern än i dag.</verse>
				<verse number="9">Då uppfylldes det som var sagt genom profeten Jeremia: Och de tog de trettio silvermynten, priset på den värderade, satt av Israels söner,</verse>
				<verse number="10">och gav dem för Krukmakaråkern, så som Herren hade sagt åt mig.</verse>
				<verse number="11">Jesus ställdes nu inför ståthållaren, som frågade honom: ˮÄr du judarnas kung?ˮ Jesus svarade: ˮDu säger det själv.ˮ</verse>
				<verse number="12">Men när översteprästerna och de äldste anklagade honom gav han inget svar.</verse>
				<verse number="13">Då sa Pilatus till honom: ˮHör du inte hur mycket de anklagar dig?ˮ</verse>
				<verse number="14">Men Jesus svarade honom inte med ett enda ord, så att ståthållaren blev mycket förvånad.</verse>
				<verse number="15">Vid högtiden brukade ståthållaren frige en fånge, vald av folket.</verse>
				<verse number="16">Just då hade man en beryktad fånge vid namn Jesus Barabbas.</verse>
				<verse number="17">När de nu var samlade frågade Pilatus dem: ˮVem vill ni att jag ska frige, Jesus Barabbas eller Jesus som kallas Kristus?ˮ</verse>
				<verse number="18">För han visste att det var av avund som de hade överlämnat honom.</verse>
				<verse number="19">Medan Pilatus satt på domartribunen sände hans hustru detta budskap till honom: ˮHa ingenting att göra med denne rättfärdige man, för jag har i dag lidit svårt i en dröm på grund av honom.ˮ</verse>
				<verse number="20">Men översteprästerna och de äldste övertalade folkmassan att begära Barabbas fri och Jesus avrättad.</verse>
				<verse number="21">Ståthållaren frågade dem nu: ˮVem av de två vill ni att jag ska frige åt er?ˮ De svarade: ˮBarabbas.ˮ</verse>
				<verse number="22">Pilatus frågade dem: ˮVad ska jag då göra med Jesus som kallas Kristus?ˮ Alla svarade: ˮKorsfäst honom!ˮ</verse>
				<verse number="23">Han frågade: ˮVarför? Vad ont har han gjort?ˮ Men de skrek ännu högre: ˮKorsfäst honom!ˮ</verse>
				<verse number="24">Då Pilatus såg att ingenting hjälpte utan att upplopp var nära, tog han vatten och sköljde sina händer inför folket och sa: ˮJag är oskyldig till denne mans blod. Ansvaret är ert.ˮ</verse>
				<verse number="25">Allt folket svarade: ˮLåt hans blod komma över oss och över våra barn.ˮ</verse>
				<verse number="26">Då frigav han Barabbas åt dem. Men Jesus lät han prygla och överlämnade honom till att korsfästas.</verse>
				<verse number="27">Därefter tog ståthållarens soldater Jesus till ståthållarens högkvarter och samlade hela vaktstyrkan kring honom.</verse>
				<verse number="28">De tog av honom kläderna och svepte en röd mantel om honom,</verse>
				<verse number="29">vred ihop en krans av törne och satte den på hans huvud och en käpp i hans högra hand. Medan de föll på knä inför honom hånade de honom och sa: ˮLeve judarnas kung!ˮ</verse>
				<verse number="30">Och de spottade på honom och tog käppen och slog honom i huvudet.</verse>
				<verse number="31">När de hade hånat honom tog de av honom manteln och klädde honom i hans egna kläder och förde bort honom till att korsfästas.</verse>
				<verse number="32">På vägen ut fann de en man, Simon från Kyrene. Honom tvingade de att bära Jesu kors.</verse>
				<verse number="33">Och när de kom till den plats som kallas Golgota — det betyder Skallen —</verse>
				<verse number="34">gav de Jesus vin att dricka blandat med galla. Han smakade, men ville inte dricka.</verse>
				<verse number="35">När de hade korsfäst honom delade de hans kläder mellan sig genom att kasta lott om dem.</verse>
				<verse number="36">Sedan satte de sig där och vaktade honom.</verse>
				<verse number="37">Över hans huvud hade de satt upp anklagelsen mot honom som löd: ʼDetta är Jesus, judarnas kung.ʼ</verse>
				<verse number="38">Samtidigt korsfästes två förbrytare med honom, en på högra sidan och en på vänstra.</verse>
				<verse number="39">De som gick förbi smädade honom och skakade på huvudet</verse>
				<verse number="40">och sa: ˮDu som river ner templet och bygger upp det på tre dagar, fräls dig själv! Om du är Guds Son, stig ner från korset.ˮ</verse>
				<verse number="41">Även översteprästerna och de skriftlärda och de äldste hånade honom och sa:</verse>
				<verse number="42">ˮAndra har han frälst, sig själv kan han inte frälsa. Han är Israels kung! Han kan stiga ner nu från korset så ska vi tro på honom.</verse>
				<verse number="43">Han litar på Gud, nu får Gud rädda honom om han vill ha honom. För han har ju sagt att han är Guds Son.ˮ</verse>
				<verse number="44">Och på samma sätt blev han skymfad av förbrytarna som var korsfästa med honom.</verse>
				<verse number="45">Mitt på dagen kom ett mörker över hela landet. Det varade till femtontiden,</verse>
				<verse number="46">och då ropade Jesus med hög röst: Eli, Eli, lema sabachtani? Det betyder: Min Gud, min Gud, varför har du övergett mig?</verse>
				<verse number="47">Några som stod där hörde det och sa: ˮHan ropar på Elia.ˮ</verse>
				<verse number="48">Genast sprang en av dem och tog en svamp, fyllde den med surt vin och fäste den runt en käpp och gav honom att dricka.</verse>
				<verse number="49">De andra sa: ˮVänta, låt oss se om Elia kommer och frälser honom.ˮ</verse>
				<verse number="50">Men Jesus ropade åter högt och överlämnade sin ande.</verse>
				<verse number="51">Och plötsligt brast templets förhänge i två delar, uppifrån och ända ner. Och jorden skakade och klipporna rämnade.</verse>
				<verse number="52">Gravarna öppnades och många av de insomnade heligas kroppar restes upp.</verse>
				<verse number="53">De gick efter hans uppståndelse ut ur gravarna och gick in i den heliga staden och uppenbarade sig för många.</verse>
				<verse number="54">När officeren och de som med honom bevakade Jesus såg jordbävningen och det som hände, greps de av stark fruktan och sa: ˮDenne var i sanning Guds Son.ˮ</verse>
				<verse number="55">Många kvinnor stod där på avstånd och såg på. De hade följt Jesus från Galileen och tjänat honom.</verse>
				<verse number="56">Bland dem var Maria Magdalena, Maria som var Jakobs och Josefs mor, och modern till Sebedaios söner.</verse>
				<verse number="57">När det blev kväll kom en rik man från Arimataia vid namn Josef, som också han hade blivit en Jesu lärjunge.</verse>
				<verse number="58">Han gick till Pilatus och bad att få Jesu kropp. Pilatus gav då order om att han skulle få den.</verse>
				<verse number="59">Josef tog kroppen, svepte den i rent linnetyg</verse>
				<verse number="60">och lade den i sin nya grav som han hade låtit hugga ut i klippan. Sedan rullade han en stor sten för ingången till graven och gick därifrån.</verse>
				<verse number="61">Maria Magdalena och den andra Maria var där. De satt mitt emot graven.</verse>
				<verse number="62">Nästa dag, som var dagen efter förberedelsedagen, samlades översteprästerna och fariseerna hos Pilatus</verse>
				<verse number="63">och sa: ˮHerre, vi minns vad den där irrläraren sa medan han levde: ʼEfter tre dagar ska jag uppstå.ʼ</verse>
				<verse number="64">Ge därför order om att graven blir bevakad fram till tredje dagen. Annars kan hans lärjungar komma och stjäla honom och säga till folket att han har stått upp från de döda. Då blir den sista irrläran värre än den första.ˮ</verse>
				<verse number="65">Pilatus sa till dem: ˮNi har en vaktstyrka, gå och bevaka graven så gott ni kan.ˮ</verse>
				<verse number="66">De gick och bevakade graven genom att försegla stenen och placera ut vakten.</verse>
			</chapter>
			<chapter number="28">
				<verse number="1">Tidigt söndag morgon efter sabbaten gick Maria Magdalena och den andra Maria för att se till graven.</verse>
				<verse number="2">Och det hände att ett kraftigt jordskalv inträffade, för en Herrens ängel steg ner från himlen. Han gick fram och rullade undan stenen och satte sig på den.</verse>
				<verse number="3">Hans gestalt var som blixten och hans kläder var vita som snö.</verse>
				<verse number="4">Vakterna skakade av skräck för honom och blev som döda.</verse>
				<verse number="5">Ängeln sa till kvinnorna: ˮVar inte rädda. Jag vet att ni söker Jesus, den korsfäste.</verse>
				<verse number="6">Han är inte här, han har uppstått, så som han sa. Kom och se platsen där han låg.</verse>
				<verse number="7">Och skynda iväg och säg till hans lärjungar att han har stått upp från de döda. Lyssna, han går före er till Galileen, där ska ni få se honom. Detta är nu sagt.ˮ</verse>
				<verse number="8">De skyndade sig från graven under fruktan och stor glädje, och sprang för att berätta för hans lärjungar.</verse>
				<verse number="9">Plötsligt kom Jesus emot dem och hälsade dem. De gick fram och tog om hans fötter och tillbad honom.</verse>
				<verse number="10">Då sa Jesus till dem: ˮVar inte rädda. Gå och säg till mina bröder att de ska gå till Galileen. Där ska de få se mig.ˮ</verse>
				<verse number="11">Medan kvinnorna var på väg kom några ur vaktstyrkan in i staden och underrättade översteprästerna om allt som hade hänt.</verse>
				<verse number="12">Dessa samlades med de äldste och höll råd. Sedan gav de soldaterna en stor summa pengar</verse>
				<verse number="13">och sa: ˮSäg att hans lärjungar kom under natten och stal honom medan ni sov.</verse>
				<verse number="14">Och om ståthållaren får höra detta ska vi övertyga honom så att ni kan känna er lugna.ˮ</verse>
				<verse number="15">De tog emot pengarna och gjorde som de blivit tillsagda. Och detta rykte är än i dag spritt bland judarna.</verse>
				<verse number="16">De elva lärjungarna begav sig till det berg i Galileen dit Jesus hade befallt dem att gå.</verse>
				<verse number="17">Och när de såg honom tillbad de honom. Men andra tvivlade.</verse>
				<verse number="18">Då trädde Jesus fram och talade till dem. Han sa: ˮJag har fått all makt i himlen och på jorden.</verse>
				<verse number="19">Gå därför och gör alla folk till lärjungar, döp dem i Faderns och Sonens och den helige Andes namn,</verse>
				<verse number="20">lär dem att hålla allt vad jag befallt er. Och kom ihåg, jag är med er alla dagar intill tidsålderns slut.ˮ</verse>
			</chapter>
		</book>
		<book number="41">
			<chapter number="1">
				<verse number="1">Här börjar evangeliet om Jesus Kristus, Guds Son.</verse>
				<verse number="2">Så står det skrivet hos profeten Jesaja: Lyssna, jag sänder min budbärare framför dig, han ska bereda din väg.</verse>
				<verse number="3">En röst ropar i öknen: Förbered väg för Herren, gör hans stigar raka!</verse>
				<verse number="4">Johannes Döparen trädde fram i öknen och förkunnade omvändelsens dop till syndernas förlåtelse.</verse>
				<verse number="5">Och hela Judeen och alla i Jerusalem gick ut till honom och bekände sina synder då de döptes av honom i Jordanfloden.</verse>
				<verse number="6">Johannes var klädd i kamelhår och hade ett läderbälte om sig. Han levde av gräshoppor och vildhonung.</verse>
				<verse number="7">Han förkunnade: ˮEfter mig kommer den som är mäktigare än jag. Och jag är inte värdig att böja mig ner och knyta upp hans sandalremmar.</verse>
				<verse number="8">Jag har döpt er i vatten, men han ska döpa er i den helige Ande.ˮ</verse>
				<verse number="9">Vid den tiden kom Jesus från Nasaret i Galileen och blev döpt i Jordanfloden av Johannes.</verse>
				<verse number="10">Så fort han steg upp ur vattnet såg han himlen dela sig och Anden komma ner över honom som en duva.</verse>
				<verse number="11">Och en röst kom från himlen: ˮDu är min Son, den Älskade, du är min glädje.ˮ</verse>
				<verse number="12">Genast drev Anden honom ut i öknen.</verse>
				<verse number="13">Han befann sig i öknen under fyrtio dagar och frestades av Satan. Han levde bland de vilda djuren. Och änglarna tjänade honom.</verse>
				<verse number="14">Efter att Johannes satts i fängelse kom Jesus till Galileen och förkunnade Guds evangelium.</verse>
				<verse number="15">Han sa: ˮTiden är fullbordad och Guds rike är nära. Vänd om och tro på evangeliet.ˮ</verse>
				<verse number="16">När han gick längs Galileiska sjön fick han se Simon och hans bror Andreas. De kastade ut nät i sjön, för de var fiskare.</verse>
				<verse number="17">Jesus sa till dem: ˮFölj mig, jag ska göra er till människofiskare.ˮ</verse>
				<verse number="18">Genast lämnade de näten och följde honom.</verse>
				<verse number="19">Han gick en bit till och fick se Jakob, Sebedaios son, och hans bror Johannes. De var i båten och gjorde i ordning sina nät.</verse>
				<verse number="20">Utan att dröja kallade han på dem, och de lämnade sin far Sebedaios och hans anställda kvar i båten och följde Jesus.</verse>
				<verse number="21">De kom till Kafarnaum, och så fort det blev sabbat gick han till synagogan och undervisade.</verse>
				<verse number="22">De häpnade över hans lära, för han undervisade dem med auktoritet, och inte som de skriftlärda.</verse>
				<verse number="23">Plötsligt kom i deras synagoga en man med en oren ande i sig, och han skrek:</verse>
				<verse number="24">ˮVad har du med oss att göra, Jesus från Nasaret? Har du kommit för att fördärva oss? Jag vet vem du är — Guds Helige.ˮ</verse>
				<verse number="25">Men Jesus sa strängt till honom: ˮTig och far ut ur honom!ˮ</verse>
				<verse number="26">Den orena anden ryckte våldsamt i mannen och skrek högt och for ut ur honom.</verse>
				<verse number="27">Alla blev förskräckta och frågade varandra: ˮVad är detta? En ny lära med makt! Även de orena andarna befaller han, och de lyder honom.ˮ</verse>
				<verse number="28">Och ryktet om honom spred sig snabbt överallt i hela Galileen.</verse>
				<verse number="29">Från synagogan gick de direkt till Simons och Andreas hus tillsammans med Jakob och Johannes.</verse>
				<verse number="30">Simons svärmor låg i feber, och de talade genast med Jesus om henne.</verse>
				<verse number="31">Han gick fram, tog hennes hand och reste henne upp. Febern lämnade henne och hon betjänade dem.</verse>
				<verse number="32">När kvällen kom och solen gått ner förde man till honom alla som var sjuka och besatta.</verse>
				<verse number="33">Hela staden var samlad utanför dörren.</verse>
				<verse number="34">Och han botade många som led av olika sjukdomar och kastade ut många demoner. Han förbjöd demonerna att tala eftersom de visste vem han var.</verse>
				<verse number="35">Tidigt på morgonen då det ännu var mörkt steg Jesus upp och gick till en enslig plats. Där bad han.</verse>
				<verse number="36">Simon och de andra letade efter honom.</verse>
				<verse number="37">De fann Jesus och sa: ˮAlla söker efter dig.ˮ</verse>
				<verse number="38">Han sa: ˮVi går någon annanstans, till byarna här omkring så att jag kan förkunna även där. För därför har jag kommit.ˮ</verse>
				<verse number="39">Och han var i hela Galileen och förkunnade i deras synagogor och kastade ut demonerna.</verse>
				<verse number="40">En leprasjuk kom till honom och föll på knä och bad: ˮOm du vill, så kan du göra mig ren.ˮ</verse>
				<verse number="41">Jesus greps av medlidande, sträckte ut handen och rörde vid honom och sa: ˮJag vill. Bli ren.ˮ</verse>
				<verse number="42">På en gång försvann lepran och han blev ren.</verse>
				<verse number="43">Jesus sände omedelbart iväg honom och sa strängt:</verse>
				<verse number="44">ˮBerätta inte för någon. Men gå och visa dig för prästen och frambär den offergåva som Mose har föreskrivit för din rening. Det blir ett vittnesbörd för dem.ˮ</verse>
				<verse number="45">Men han gick därifrån och började ivrigt ropa ut och sprida vad som hade hänt. Jesus kunde därför inte längre öppet gå in i någon stad utan måste vistas på obefolkade platser. Och det kom folk till honom från alla håll.</verse>
			</chapter>
			<chapter number="2">
				<verse number="1">Några dagar därefter återvände Jesus till Kafarnaum. När man fick höra att han var i huset</verse>
				<verse number="2">samlades så många att de inte längre fick plats ens utanför dörren. Och han talade ordet till dem.</verse>
				<verse number="3">Då förde man till honom en lam man som bars av fyra män.</verse>
				<verse number="4">Men när de på grund av allt folket inte kunde komma nära Jesus tog de bort taket över honom och gjorde en öppning och firade ner bädden på vilken den lame låg.</verse>
				<verse number="5">Jesus såg deras tro och sa till den lame: ˮMitt barn, dina synder är förlåtna.ˮ</verse>
				<verse number="6">Nu satt där några skriftlärda, och de tänkte i sina hjärtan:</verse>
				<verse number="7">ˮVarför säger han så? Han hädar. Vem kan förlåta synder utom Gud?ˮ</verse>
				<verse number="8">Omedelbart visste Jesus i sin ande vad de tänkte inom sig, och sa till dem: ˮVarför tänker ni så i era hjärtan?</verse>
				<verse number="9">Vilket är lättast, att säga till den lame: ʼDina synder är förlåtna,ʼ eller att säga: ʼRes dig upp, ta din bädd och gå?ʼ</verse>
				<verse number="10">Men för att ni ska förstå att Människosonen har makt på jorden att förlåta synder så säger jag dig:ˮ — nu talade han till den lame —</verse>
				<verse number="11">ˮRes dig upp, ta din bädd och gå hem.ˮ</verse>
				<verse number="12">Då reste sig mannen och tog genast sin bädd och gick ut i allas åsyn, så att de slogs av häpnad och prisade Gud och sa: ˮAldrig har vi sett något liknande.ˮ</verse>
				<verse number="13">Jesus gick åter längs sjön. Allt folket kom till honom, och han undervisade dem.</verse>
				<verse number="14">Och när han gick där fick han se Levi, Alfaios son, sitta vid en plats där skatt drevs in. Jesus sa till honom: ˮFölj mig.ˮ Och Levi steg upp och följde honom.</verse>
				<verse number="15">När Jesus sedan låg till bords i hans hus var det många skatteindrivare och syndare som låg till bords med honom och hans lärjungar, för det var många som följde honom.</verse>
				<verse number="16">När de skriftlärda bland fariseerna såg att han åt tillsammans med skatteindrivare och syndare, frågade de hans lärjungar: ˮVarför äter han med skatteindrivare och syndare?ˮ</verse>
				<verse number="17">Jesus hörde det och sa till dem: ˮDet är inte de friska som behöver läkare utan de sjuka. Jag har inte kommit för att kalla rättfärdiga, utan syndare.ˮ</verse>
				<verse number="18">Johannes lärjungar och fariseerna fastade. Då kom några och frågade Jesus: ˮVarför fastar Johannes lärjungar och fariseernas, men inte dina lärjungar?ˮ</verse>
				<verse number="19">Jesus svarade: ˮKan bröllopsgästerna fasta medan brudgummen är hos dem? Så länge brudgummen är hos dem kan de inte fasta.</verse>
				<verse number="20">Men den tid kommer när brudgummen tas ifrån dem och då ska de fasta på den dagen.</verse>
				<verse number="21">Ingen syr fast en lapp av okrympt tyg på en gammal mantel, för då river det nya tyget av från den gamla manteln och revan blir värre.</verse>
				<verse number="22">Ingen häller nytt vin i gamla skinnsäckar, för då skulle vinet spränga säckarna och både vinet och säckarna förstöras. Nytt vin häller man i nya säckar.ˮ</verse>
				<verse number="23">Och det hände att han på sabbaten vandrade genom sädesfälten. Och hans lärjungar började rycka av ax där de gick.</verse>
				<verse number="24">Då sa fariseerna till honom: ˮTitta, varför gör de sådant på sabbaten som är otillåtet?ˮ</verse>
				<verse number="25">Han svarade: ˮHar ni aldrig läst vad David gjorde då han och hans män blev hungriga och kom i nöd?</verse>
				<verse number="26">När Evjatar var överstepräst gick han in i Guds hus och åt de heliga bröden som endast är tillåtet för prästerna att äta, och han gav även till dem som var med honom.ˮ</verse>
				<verse number="27">Jesus sa till dem: ˮSabbaten blev gjord för människan och inte människan för sabbaten.</verse>
				<verse number="28">Så är Människosonen Herre också över sabbaten.ˮ</verse>
			</chapter>
			<chapter number="3">
				<verse number="1">Jesus gick åter in i synagogan, och där fanns en man med förlamad hand.</verse>
				<verse number="2">Spänt iakttog de Jesus för att se om han skulle bota honom på sabbaten, så att de skulle kunna anklaga honom.</verse>
				<verse number="3">Han sa till mannen med den förlamade handen: ˮStäll dig här i mitten.ˮ</verse>
				<verse number="4">Sedan frågade han dem: ˮVad är tillåtet på sabbaten, göra gott eller göra ont, rädda liv eller döda?ˮ Men de teg.</verse>
				<verse number="5">Då såg han sig omkring med vrede, bedrövad över deras förhärdade hjärtan, och sa till mannen: ˮSträck ut din hand.ˮ Han sträckte ut handen, och den var frisk.</verse>
				<verse number="6">Men fariseerna gick ut och började genast överlägga med Herodes anhängare om hur de skulle döda honom.</verse>
				<verse number="7">Jesus drog sig undan med sina lärjungar ner mot sjön. Mycket folk från Galileen följde efter. Även från Judeen,</verse>
				<verse number="8">Jerusalem, Idumeen och från andra sidan Jordanfloden och från trakten av Tyros och Sidon kom folk till honom i skaror när de hörde berättas om allt han gjorde.</verse>
				<verse number="9">Jesus sa till sina lärjungar att ha en båt i beredskap åt honom så att inte massan skulle tränga honom.</verse>
				<verse number="10">Han hade nämligen botat många, så att alla som led av någon plåga pressade sig på honom för att få röra vid honom.</verse>
				<verse number="11">Och när de orena andarna såg honom kastade de sig ner för honom och ropade: ˮDu är Guds Son!ˮ</verse>
				<verse number="12">Men han förbjöd dem strängt att avslöja vem han var.</verse>
				<verse number="13">Och Jesus gick upp på berget och kallade till sig dem som han hade bestämt, och de kom till honom.</verse>
				<verse number="14">Han utsåg tolv som han kallade apostlar. De skulle vara med honom, och dem skulle han sända ut att förkunna</verse>
				<verse number="15">och ha auktoritet att kasta ut demonerna.</verse>
				<verse number="16">Han utsåg dessa tolv: Simon, som han gav namnet Petrus.</verse>
				<verse number="17">Jakob, Sebedaios son, och Johannes, Jakobs bror — dem kallade han Boanerges, det betyder Åskans söner —.</verse>
				<verse number="18">Vidare Andreas, Filippos, Bartolomaios, Matteus, Tomas, Jakob, Alfaios son, Taddaios, Simon seloten</verse>
				<verse number="19">och Judas Iskariot, han som förrådde Jesus.</verse>
				<verse number="20">Han kom till ett hus. Åter samlades så mycket folk att de inte ens kunde få sig mat.</verse>
				<verse number="21">När hans familj fick höra det gick de för att ta hand om honom, för de sa: ˮHan har förlorat förståndet.ˮ</verse>
				<verse number="22">Och de skriftlärda som hade kommit ner från Jerusalem sa: ˮHan är besatt av djävulen. Det är med demonernas härskare han kastar ut demonerna.ˮ</verse>
				<verse number="23">Då kallade han dem till sig och talade till dem i liknelser: ˮHur kan Satan kasta ut Satan?</verse>
				<verse number="24">Om ett rike är splittrat kan det riket inte bestå,</verse>
				<verse number="25">och om en familj är splittrad kan den familjen inte bestå.</verse>
				<verse number="26">Om Satan gör uppror mot sig själv och splittras kan han inte bestå, det är slut med honom.</verse>
				<verse number="27">Ingen kan gå in i den starkes hus och beröva honom hans ägodelar utan att först ha bundit den starke. Därefter kan han plundra hans hus.</verse>
				<verse number="28">Det jag säger till er är sant: Allt ska förlåtas människorna, deras synder och hädelser, hur de än hädar.</verse>
				<verse number="29">Men den som hädar den helige Ande får aldrig i evighet förlåtelse utan är skyldig till evig synd.ˮ</verse>
				<verse number="30">De hade nämligen sagt: ˮHan har en oren ande i sig.ˮ</verse>
				<verse number="31">Hans mor och hans bröder kom. De ställde sig utanför och sände någon in för att kalla på honom.</verse>
				<verse number="32">Mycket folk satt runt omkring honom, och de sa: ˮDin mor och dina bröder och dina systrar står här utanför och frågar efter dig.ˮ</verse>
				<verse number="33">Han svarade: ˮVem är min mor och mina bröder?ˮ</verse>
				<verse number="34">Han såg på dem som satt omkring honom och sa: ˮSe, här är min mor och mina bröder.</verse>
				<verse number="35">För den som gör Guds vilja är min bror och min syster och min mor.ˮ</verse>
			</chapter>
			<chapter number="4">
				<verse number="1">Jesus började åter undervisa vid sjön. Då samlades så mycket folk omkring honom att han steg i en båt och satt i den ute på sjön, medan allt folket stod på stranden.</verse>
				<verse number="2">Han använde många liknelser när han undervisade, och i sin undervisning sa han:</verse>
				<verse number="3">ˮLyssna! Det hände att en såningsman gick ut för att så.</verse>
				<verse number="4">Och när han sådde föll en del vid vägen, och fåglarna kom och åt upp det.</verse>
				<verse number="5">En del föll på stenig mark där det inte fanns mycket jord, och det kom snabbt upp eftersom jordlagret var tunt.</verse>
				<verse number="6">Men när solen steg förbrändes det och vissnade eftersom det inte hade någon rot.</verse>
				<verse number="7">En del föll bland törnen, och törnena växte upp och kvävde det, och det gav ingen skörd.</verse>
				<verse number="8">Men en del föll i den goda jorden. Det sköt upp och växte och gav skörd, trettiofalt och sextiofalt och hundrafalt.ˮ</verse>
				<verse number="9">Och han sa: ˮLyssna, du som har öron att lyssna med.ˮ</verse>
				<verse number="10">När han blev ensam med de tolv och de andra som var med honom, frågade de honom om liknelserna.</verse>
				<verse number="11">Då sa han: ˮNi har fått gåvan att veta Guds rikes hemlighet. Men de som står utanför får allt i liknelser,</verse>
				<verse number="12">för att de ska se och se utan att uppfatta, och lyssna och lyssna utan att förstå. Så sker för att de inte ska omvända sig och få förlåtelse. ˮ</verse>
				<verse number="13">Han sa till dem: ˮFörstår ni inte denna liknelse? Hur ska ni då alls kunna förstå några liknelser?</verse>
				<verse number="14">Såningsmannen sår ordet.</verse>
				<verse number="15">De vid vägen är de hos vilka ordet blir sått. Men när de lyssnar till det kommer genast Satan och tar bort ordet som är sått i dem.</verse>
				<verse number="16">De som sås på stenig mark är de som genast tar emot ordet med glädje när de lyssnar till det.</verse>
				<verse number="17">Men de har inte någon rot i sig utan håller ut en kort tid. När de sedan möter lidande eller förföljelse på grund av ordet kommer de genast på fall.</verse>
				<verse number="18">Andra är sådana som såddes bland törnen. Det är de som har lyssnat till ordet,</verse>
				<verse number="19">men världsliga omsorger, försåtlig rikedom och allt slags begär kommer in och kväver ordet, och frukten uteblir.</verse>
				<verse number="20">Men de som såddes i den goda jorden är de som lyssnar till ordet och tar emot det och bär frukt, trettiofalt och sextiofalt och hundrafalt.ˮ</verse>
				<verse number="21">Och han sa: ˮInte går man in med en lykta för att ställa den under sädesmåttet eller bänken. Man placerar den på hållaren.</verse>
				<verse number="22">För inget är hemligt som inte ska uppenbaras, och inget är dolt som inte ska komma i ljuset.</verse>
				<verse number="23">Lyssna, du som har öron att lyssna med.ˮ</verse>
				<verse number="24">Och han sa: ˮVar uppmärksamma på vad ni hör. Med det mått ni mäter med ska det mätas åt er, och ännu mer ska ni få.</verse>
				<verse number="25">För den som har ska få, och från den som inget har ska tas även det han har.ˮ</verse>
				<verse number="26">Jesus sa: ˮGuds rike är likt en man som sår säd i jorden.</verse>
				<verse number="27">Han sover och vaknar natt och dag och säden gror och växer, han vet inte hur.</verse>
				<verse number="28">Av sig själv ger jorden gröda, först strå, sedan ax och sedan fullmoget vete i axet.</verse>
				<verse number="29">Men då grödan är mogen låter han skäran gå, eftersom skördetiden är inne.ˮ</verse>
				<verse number="30">Och han sa: ˮHur ska vi illustrera Guds rike? Vilken liknelse ska vi använda för det?</verse>
				<verse number="31">Det är som ett senapskorn, som är minst av alla frön på jorden när man sår det.</verse>
				<verse number="32">Men när det har blivit sått växer det upp och blir större än alla kryddväxter och får så stora grenar att himlens fåglar kan bygga bo i dess skugga.ˮ</verse>
				<verse number="33">Med många sådana liknelser förkunnade han ordet för dem, så långt de nu kunde förstå.</verse>
				<verse number="34">Han talade bara i liknelser till dem. Men när han var ensam med sina lärjungar förklarade han allt.</verse>
				<verse number="35">På kvällen samma dag sa han till sina lärjungar: ˮLåt oss fara över till andra sidan.ˮ</verse>
				<verse number="36">De lämnade folket och tog honom med sig i den båt som han satt i. Även andra båtar följde med.</verse>
				<verse number="37">Då kom en våldsam stormby och vågorna slog in i båten så att den höll på att fyllas.</verse>
				<verse number="38">Men han låg i aktern och sov på en dyna. De väckte honom och sa: ˮLärare, bryr du dig inte om att vi dör?ˮ</verse>
				<verse number="39">Han vaknade och talade strängt till vinden och sa till sjön: ˮTig, var stilla!ˮ Och vinden lade sig och det blev alldeles lugnt.</verse>
				<verse number="40">Han sa till dem: ˮVarför är ni rädda? Har ni ännu ingen tro?ˮ</verse>
				<verse number="41">Då blev de alldeles förskräckta och sa till varandra: ˮVem är han? Både vinden och sjön lyder ju honom.ˮ</verse>
			</chapter>
			<chapter number="5">
				<verse number="1">De kom över till gerasenernas område på andra sidan sjön.</verse>
				<verse number="2">När Jesus steg ur båten kom genast en man emot honom från gravarna. Han hade en oren ande i sig</verse>
				<verse number="3">och höll till bland gravarna. Ingen kunde binda honom ens med kedjor längre.</verse>
				<verse number="4">Ofta hade han bundits med fotbojor och kedjor men han hade slitit av kedjorna och brutit sönder bojorna. Ingen kunde rå på honom.</verse>
				<verse number="5">Ständigt, natt och dag, höll han till bland gravarna och uppe i bergen och skrek och skar sig med stenar.</verse>
				<verse number="6">När han på avstånd fick se Jesus sprang han fram och föll ner för honom</verse>
				<verse number="7">och skrek så högt han kunde: ˮVad har du med mig att göra, Jesus, den högste Gudens Son? Svär vid Gud att du inte tänker tortera mig!ˮ</verse>
				<verse number="8">Jesus hade nämligen just befallt honom: ˮFar ut ur mannen, du orena ande!ˮ</verse>
				<verse number="9">Och Jesus frågade honom: ˮVad är ditt namn?ˮ Mannen svarade: ˮMitt namn är Legion, för vi är många.ˮ</verse>
				<verse number="10">Och han vädjade enträget till Jesus att inte sända iväg dem från området.</verse>
				<verse number="11">Nu fanns där vid bergssluttningen en stor svinhjord som gick och betade.</verse>
				<verse number="12">Demonerna vädjade: ˮSänd iväg oss till svinen så kan vi fara in i dem.ˮ</verse>
				<verse number="13">Han gav dem tillåtelse. Och de orena andarna for ut ur mannen och in i svinen, och hjorden störtade utför branten ner i sjön. Omkring två tusen svin drunknade i sjön.</verse>
				<verse number="14">Svinvaktarna sprang iväg och berättade detta i staden och ute på landsbygden. Och folk gick för att se vad som hade hänt.</verse>
				<verse number="15">De kom till Jesus och såg den besatte som haft ʼlegionenʼ sitta där, klädd och vid sina sinnen. De blev rädda.</verse>
				<verse number="16">Och ögonvittnen berättade för dem vad som hade hänt med den besatte och med svinen.</verse>
				<verse number="17">Då bad man Jesus att lämna deras område.</verse>
				<verse number="18">När han steg i båten bad mannen som hade varit besatt att få följa med honom.</verse>
				<verse number="19">Jesus nekade honom det, istället sa han: ˮGå hem till de dina och berätta för dem om allt det som Herren har gjort med dig och hur han förbarmade sig över dig.ˮ</verse>
				<verse number="20">Han gick iväg och började berätta i hela Dekapolis om allt vad Jesus hade gjort med honom, och alla häpnade.</verse>
				<verse number="21">När Jesus hade farit tillbaka med båten till andra sidan sjön samlades mycket folk omkring honom där vid sjön.</verse>
				<verse number="22">En synagogföreståndare vid namn Jairos kom dit. Då han såg Jesus föll han ner vid hans fötter</verse>
				<verse number="23">och bad honom enträget: ˮMin dotter ligger för döden. Kom och lägg händerna på henne så att hon räddas och får leva.ˮ</verse>
				<verse number="24">Och Jesus gick med honom. Mycket folk följde efter och trängde sig inpå honom.</verse>
				<verse number="25">Där fanns en kvinna som hade haft blödningar i tolv år.</verse>
				<verse number="26">Hon hade lidit mycket hos många läkare och lagt ut allt hon ägde men inget hade hjälpt. Det hade bara blivit sämre.</verse>
				<verse number="27">Hon hade hört om Jesus och kom nu bakifrån i folkmassan och rörde vid hans mantel,</verse>
				<verse number="28">för hon tänkte: ʼOm jag bara rör vid hans kläder så blir jag frisk.ʼ</verse>
				<verse number="29">Omedelbart upphörde hennes blödningar och hon kände i kroppen att hon var botad från sin plåga.</verse>
				<verse number="30">Och så fort Jesus märkte att det hade gått ut kraft från honom vände han sig om i folkskaran och frågade: ˮVem rörde vid mina kläder?ˮ</verse>
				<verse number="31">Hans lärjungar sa till honom: ˮDu ser hur folket tränger sig på dig, och du frågar vem som rörde vid dig?ˮ</verse>
				<verse number="32">Han såg sig omkring efter kvinnan som hade gjort detta.</verse>
				<verse number="33">Kvinnan skakade av rädsla, för hon visste vad som hade hänt med henne och hon kom och föll ner för honom och berättade hela sanningen.</verse>
				<verse number="34">Då sa han till henne: ˮMin dotter, din tro har botat dig. Gå i fred och var helad från din plåga.ˮ</verse>
				<verse number="35">Medan han ännu talade kom några från synagogföreståndarens hus och sa: ˮDin dotter är död. Varför fortsätta besvära Läraren?ˮ</verse>
				<verse number="36">Men Jesus hörde deras ord och sa till föreståndaren: ˮVar inte rädd, tro endast.ˮ</verse>
				<verse number="37">Och han lät ingen följa med utom Petrus, Jakob och hans bror Johannes.</verse>
				<verse number="38">Och när de kom till föreståndarens hus såg han ett enda virrvarr och människor som högljutt grät och jämrade sig.</verse>
				<verse number="39">Han gick in och sa till dem: ˮVarför gapar ni och gråter? Flickan är inte död, hon sover.ˮ</verse>
				<verse number="40">Då skrattade de åt honom. Men han körde ut alla, tog med sig barnets far och mor och sina egna lärjungar och gick in där barnet låg.</verse>
				<verse number="41">Han tog hennes hand och sa till henne: ˮTalita koum.ˮ Det betyder: ʼLilla flicka, jag säger dig, res dig upp.ʼ</verse>
				<verse number="42">Genast reste sig flickan och började gå omkring, för hon var tolv år. Och de blev utom sig av häpnad.</verse>
				<verse number="43">Men han förbjöd dem strängt att låta någon få veta detta, och sa till dem att ge henne något att äta.</verse>
			</chapter>
			<chapter number="6">
				<verse number="1">Jesus gick därifrån och kom till sin hemstad, och hans lärjungar följde honom.</verse>
				<verse number="2">När det blev sabbat undervisade han i synagogan, och många som hörde honom häpnade och sa: ˮVar har han detta ifrån? Vad är det för visdom han har fått? Och vilka mäktiga gärningar från hans händer!</verse>
				<verse number="3">Är det inte snickaren, Marias son och bror till Jakob och Joses och Judas och Simon? Bor inte hans systrar här hos oss?ˮ Och de tog anstöt av honom.</verse>
				<verse number="4">Men Jesus sa till dem: ˮEn profet är föraktad endast i sin hemstad, bland sina släktingar och i sin egen familj.ˮ</verse>
				<verse number="5">Han kunde inte göra någon kraftgärning där, förutom att lägga händerna på några sjuka och bota dem.</verse>
				<verse number="6">Och han förundrade sig över deras otro. Jesus gick omkring i byarna där i trakten och undervisade.</verse>
				<verse number="7">Och han kallade till sig de tolv och började sända ut dem två och två och gav dem auktoritet över de orena andarna.</verse>
				<verse number="8">Han förbjöd dem att ta med sig något annat på vägen än en stav, inget bröd, ingen väska och inga pengar i bältet.</verse>
				<verse number="9">Sandaler fick de ha, men inte dubbla långskjortor.</verse>
				<verse number="10">Han sa också: ˮNär ni kommer in i ett hus, så stanna där tills ni går vidare.</verse>
				<verse number="11">Och då man någonstans inte välkomnar er eller lyssnar på er, gå därifrån och skaka av dammet under era fötter till ett vittnesbörd mot dem.ˮ</verse>
				<verse number="12">De gick ut och förkunnade att folket skulle omvända sig.</verse>
				<verse number="13">Och de kastade ut många demoner och smorde många sjuka med olja och botade dem.</verse>
				<verse number="14">Kung Herodes fick höra om detta, för Jesu namn hade blivit känt. Några sa att Johannes Döparen hade stått upp från de döda och att dessa krafter därför verkade i honom.</verse>
				<verse number="15">Men andra sa att han var Elia, och andra sa att han var en profet, som någon av profeterna.</verse>
				<verse number="16">När Herodes hörde detta sa han: ˮDet är Johannes som har uppstått, han som jag halshögg.ˮ</verse>
				<verse number="17">Herodes hade nämligen låtit gripa och binda Johannes och fängsla honom på grund av Herodias, hans bror Filippos hustru. Henne hade Herodes gift sig med,</verse>
				<verse number="18">men Johannes hade sagt till honom: ˮDet är inte tillåtet för dig att ha din brors hustru.ˮ</verse>
				<verse number="19">Herodias hatade honom och ville döda honom, men hon kunde inte</verse>
				<verse number="20">eftersom Herodes var rädd för Johannes. Han visste att Johannes var en rättfärdig och helig man, och skyddade honom. Och när han hörde Johannes blev han ofta rådvill, men lyssnade ändå på honom.</verse>
				<verse number="21">Men en passande dag dök upp för Herodias när Herodes firade sin födelsedag med en festmåltid för sina stormän och överstar och de främsta männen i Galileen.</verse>
				<verse number="22">Då kom Herodias dotter in och dansade. Och Herodes och hans bordsgäster blev så förtjusta att kungen sa till flickan: ˮBe mig om vad du vill, och du ska få det.ˮ</verse>
				<verse number="23">Han lovade henne och svor: ˮAllt vad du ber om ska jag ge dig, upp till halva mitt rike.ˮ</verse>
				<verse number="24">Då gick hon ut och frågade sin mor: ˮVad ska jag be om?ˮ Hon svarade: ˮJohannes Döparens huvud.ˮ</verse>
				<verse number="25">Flickan skyndade in till kungen och bad: ˮJag vill att du genast ger mig på ett fat Johannes Döparens huvud.ˮ</verse>
				<verse number="26">Kungen blev mycket bedrövad, men för löftets och gästernas skull ville han inte förvägra henne.</verse>
				<verse number="27">Omedelbart sände han därför iväg en bödel och befallde honom att hämta Johannes Döparens huvud. Han gick och halshögg Johannes i fängelset</verse>
				<verse number="28">och bar fram hans huvud på ett fat och gav det åt flickan, som gav det åt sin mamma.</verse>
				<verse number="29">När Johannes lärjungar fick höra det kom de och tog hans döda kropp och lade den i en grav.</verse>
				<verse number="30">Apostlarna samlades hos Jesus och berättade för honom om allt de hade gjort och undervisat om.</verse>
				<verse number="31">Han sa till dem: ˮKom, vi far privat till en öde plats så ni får vila er lite.” För det var så mycket folk i rörelse där att de inte ens fick tid att äta.</verse>
				<verse number="32">Och endast de for iväg i båten till en öde plats.</verse>
				<verse number="33">Men det upptäcktes att de for och många kände igen dem. Och från alla städerna skyndade de dit till fots och kom före dem.</verse>
				<verse number="34">När Jesus steg i land fick han se en stor folkskara. Han greps av medlidande med dem eftersom de var som får utan herde. Och han gav dem rikligt med undervisning.</verse>
				<verse number="35">När det hade blivit sent kom hans lärjungar till honom och sa: ˮPlatsen här är så ödslig och timmen är sen.</verse>
				<verse number="36">Sänd iväg dem så att de kan gå till gårdarna och byarna här omkring och köpa sig något att äta.ˮ</verse>
				<verse number="37">Men han svarade: ˮGe ni dem att äta.ˮ De frågade honom: ˮSka vi gå och köpa bröd för tvåhundra dagslöner och ge dem att äta?ˮ</verse>
				<verse number="38">Han sa: ˮGå och se efter hur många bröd ni har.ˮ De tog reda på det och sa: ˮFem bröd och två fiskar.ˮ</verse>
				<verse number="39">Då befallde han att alla skulle sätta sig ner i det gröna gräset i grupper.</verse>
				<verse number="40">De satte sig ner i grupper om hundra eller femtio.</verse>
				<verse number="41">Och Jesus tog de fem bröden och de två fiskarna och såg upp mot himlen och bad välsignelsebönen. Och han bröt bröden och gav åt sina lärjungar för att de skulle dela ut åt folket. Han delade också ut de två fiskarna så att alla fick.</verse>
				<verse number="42">Alla åt och blev mätta.</verse>
				<verse number="43">Och man samlade ihop tolv korgar fulla med brödbitar och fisk.</verse>
				<verse number="44">Det var fem tusen män som hade ätit av bröden.</verse>
				<verse number="45">Omedelbart därefter sa Jesus bestämt åt sina lärjungar att stiga i båten och i förväg fara över till Betsaida på andra sidan, medan han sände iväg folket.</verse>
				<verse number="46">Och när han hade tagit avsked av dem gick han upp på berget för att be.</verse>
				<verse number="47">När kvällen kom var båten mitt ute på sjön, och han var ensam kvar på land.</verse>
				<verse number="48">Han såg hur de led vid årorna, för vinden låg emot dem. Strax före gryningen kom han till dem gående på sjön och tänkte gå förbi dem.</verse>
				<verse number="49">När de fick se honom gå på sjön trodde de att det var en vålnad, och de skrek.</verse>
				<verse number="50">För alla såg honom och blev förskräckta. Men genast sa han till dem: ˮLugna er, det är jag. Var inte rädda.ˮ</verse>
				<verse number="51">Sedan steg han upp i båten till dem, och vinden lade sig. De var helt utom sig av häpnad,</verse>
				<verse number="52">för de hade inte förstått detta med bröden. Deras hjärtan var tillslutna.</verse>
				<verse number="53">De for över sjön och kom till Gennesaret och lade till där.</verse>
				<verse number="54">När de steg ur båten kände folk genast igen honom.</verse>
				<verse number="55">Man skyndade ut i hela trakten och bar de sjuka på bäddar dit där de hörde att han var.</verse>
				<verse number="56">Och vart Jesus än kom, i byar, städer eller gårdar, så lade man de sjuka på de öppna platserna och bad honom att de åtminstone skulle få röra vid tofsen på hans mantel. Och alla som rörde vid honom blev friska.</verse>
			</chapter>
			<chapter number="7">
				<verse number="1">Fariseerna och några skriftlärda som hade kommit från Jerusalem samlades kring Jesus.</verse>
				<verse number="2">De såg att några av hans lärjungar åt med orena händer, det vill säga utan att tvätta händerna. —</verse>
				<verse number="3">Fariseerna och alla andra judar äter inte utan att omsorgsfullt ha tvättat händerna. De håller fast vid de äldstes tradition.</verse>
				<verse number="4">Och när de kommer från torget äter de inte utan att först ha tvättat sig. Även många andra traditioner följer de, som att skölja bägare, kannor, kopparkärl och bordsbänkar. —</verse>
				<verse number="5">Så fariseerna och de skriftlärda frågade honom: ˮVarför följer inte dina lärjungar de äldstes tradition utan äter med orena händer?ˮ</verse>
				<verse number="6">Jesus svarade: ˮNi hycklare, Jesaja profeterade rätt om er, som det står skrivet: Detta folk ärar mig med sina läppar, men deras hjärtan är långt ifrån mig.</verse>
				<verse number="7">De dyrkar mig förgäves, de förkunnar läror som är människobud.</verse>
				<verse number="8">Ni har övergett Guds bud och håller er till människornas tradition.ˮ</verse>
				<verse number="9">Han sa också till dem: ˮSå tjusigt ni upphäver Guds bud för att kunna införa er tradition.</verse>
				<verse number="10">För Mose har sagt: Hedra din far och din mor, och: Den som förolämpar sin far eller sin mor måste straffas med döden.</verse>
				<verse number="11">Men ni påstår: ’Om någon säger till sin far eller mor: ”Det som du kunde ha fått av mig ger jag istället som korban” — det betyder offergåva —,</verse>
				<verse number="12">då tillåter ni honom inte längre att göra något för sin far eller mor.</verse>
				<verse number="13">Ni upphäver Guds ord genom den tradition som ni för vidare. Och mycket annat sådant gör ni.ˮ</verse>
				<verse number="14">Jesus kallade åter till sig folket och sa: ˮLyssna på mig allesammans och förstå:</verse>
				<verse number="15">Inget som kommer in i människan utifrån kan göra henne oren. Det är istället det som går ut ur människan som orenar henne.ˮ</verse>
				<verse number="16"></verse>
				<verse number="17">När han hade lämnat folket och gått in i huset frågade hans lärjungar honom om liknelsen.</verse>
				<verse number="18">Han svarade: ˮFörstår inte ni heller? Begriper ni inte att inget som kommer in i människan utifrån kan göra henne oren?</verse>
				<verse number="19">Det går ju inte in i hjärtat utan ner i magen och sedan sin naturliga väg.ˮ Därmed förklarade han all mat för ren.</verse>
				<verse number="20">Och han sa: ˮDet är vad som går ut ur människan som gör henne oren.</verse>
				<verse number="21">För inifrån, från människans hjärta, utgår onda tankar, otukt, stöld, mord,</verse>
				<verse number="22">äktenskapsbrott, girighet, ondska, svek, liderlighet, avund, hädelse, högmod och dårskap.</verse>
				<verse number="23">Allt detta onda kommer inifrån och gör människan oren.ˮ</verse>
				<verse number="24">Jesus gav sig av därifrån och kom till Tyros område. Han gick in i ett hus och ville inte att någon skulle få veta det. Men han kunde inte hålla sig dold.</verse>
				<verse number="25">Strax fick en kvinna vars dotter hade en oren ande i sig höra talas om honom och kom och föll ner vid hans fötter.</verse>
				<verse number="26">Det var en hednisk kvinna av syrisk-fenikisk härkomst. Hon bad att Jesus skulle kasta ut demonen ur hennes dotter.</verse>
				<verse number="27">Han sa till henne: ˮLåt barnen först få äta sig mätta, för det är inte rätt att ta barnens bröd och kasta det åt hundarna.ˮ</verse>
				<verse number="28">Hon svarade honom: ˮSå är det, Herre, och hundarna under bordet äter av barnens smulor.ˮ</verse>
				<verse number="29">Då sa han till henne: ˮPå grund av de orden, gå, demonen har farit ut ur din dotter.ˮ</verse>
				<verse number="30">Och hon gick hem och fann barnet ligga på bädden och demonen var borta.</verse>
				<verse number="31">Därefter lämnade han Tyros område och gick genom Sidon till Galileiska sjön, in på Dekapolis område.</verse>
				<verse number="32">Och man förde till honom en som var döv och nästan stum och bad Jesus lägga handen på honom.</verse>
				<verse number="33">Han tog honom avsides bort från folkskaran, stack fingrarna i hans öron, spottade och rörde vid hans tunga,</verse>
				<verse number="34">såg upp mot himlen, suckade, och sa: ˮEffata,ˮ — det betyder ‘öppna dig.ʼ</verse>
				<verse number="35">Genast öppnades hans öron och hans tunga löstes och han talade tydligt.</verse>
				<verse number="36">Jesus förbjöd dem att berätta detta för någon. Men ju mer han förbjöd desto ivrigare spred de ut det.</verse>
				<verse number="37">Och de blev alldeles utom sig av häpnad och sa: ˮAllt han har gjort är gott. Han får de döva att höra och de stumma att tala.ˮ</verse>
			</chapter>
			<chapter number="8">
				<verse number="1">Vid den tiden hände det åter att mycket folk hade samlats utan något att äta. Då kallade Jesus till sig sina lärjungar och sa:</verse>
				<verse number="2">ˮJag lider med folket, för de har varit hos mig i tre dagar och har inget att äta.</verse>
				<verse number="3">Om jag sänder dem hem hungriga går det illa för dem på vägen. Och några av dem kommer långväga ifrån.ˮ</verse>
				<verse number="4">Hans lärjungar svarade honom: ˮVar kan man finna bröd här ute i ödemarken som kan mätta dem?ˮ</verse>
				<verse number="5">Han frågade dem: ˮHur många bröd har ni?ˮ ˮSju,ˮ svarade de.</verse>
				<verse number="6">Då befallde han folket att slå sig ner på marken. Och han tog de sju bröden, bad tackbönen, bröt dem och gav åt sina lärjungar för att delas ut, och de lade fram åt folket.</verse>
				<verse number="7">De hade också några små fiskar. Han bad välsignelsebönen och sa att även de skulle sättas fram.</verse>
				<verse number="8">Alla åt och blev mätta. Och man samlade ihop sju stora korgar av de bitar som blev över.</verse>
				<verse number="9">De var omkring fyra tusen. Och han sände iväg dem.</verse>
				<verse number="10">Genast därefter steg han i båten med sina lärjungar och for till trakten av Dalmanuta.</verse>
				<verse number="11">Fariseerna kom dit och började diskutera med honom. För att sätta honom på prov bad de honom om ett tecken från himlen.</verse>
				<verse number="12">Jesus suckade i sin ande och sa: ˮVarför begär detta släkte ett tecken? Det jag säger till er är sant: Inget tecken ska ges åt detta släkte.ˮ</verse>
				<verse number="13">Och han lämnade dem och steg i båten igen och for över till andra sidan sjön.</verse>
				<verse number="14">Och de glömde att ta med sig bröd. De hade bara ett bröd med sig i båten.</verse>
				<verse number="15">Jesus varnade dem: ˮAkta er noga för fariseernas surdeg och för Herodes surdeg.ˮ</verse>
				<verse number="16">Då började de diskutera med varandra om detta att de saknade bröd.</verse>
				<verse number="17">Han uppfattade det och frågade: ˮVarför säger ni att ni saknar bröd? Har ni ännu inte begripit och förstått? Är era hjärtan så tillslutna?</verse>
				<verse number="18">Ni har ögon och ser inget? Och ni har öron och hör inget? Kommer ni inte ihåg</verse>
				<verse number="19">när jag bröt de fem bröden åt de fem tusen? Hur många korgar fulla med bröd fick ni då över?ˮ De svarade: ˮTolv.ˮ</verse>
				<verse number="20">ˮOch de sju bröden åt de fyra tusen, hur många stora korgar fyllde ni då med brödbitar?ˮ De svarade: ˮSju.ˮ</verse>
				<verse number="21">Han sa: ˮFörstår ni fortfarande ingenting?ˮ</verse>
				<verse number="22">De kom till Betsaida. Där förde man en blind till Jesus och bad honom röra vid mannen.</verse>
				<verse number="23">Då tog han den blinde vid handen och ledde honom ut ur byn. Han spottade på hans ögon, lade händerna på honom och frågade: ˮSer du något?ˮ</verse>
				<verse number="24">Han spärrade upp ögonen och sa: ˮJag ser människorna, de liknar träd som går omkring.ˮ</verse>
				<verse number="25">Då lade Jesus åter händerna på hans ögon. Nu fick han sin syn och var botad och kunde se allt tydligt.</verse>
				<verse number="26">Jesus sände hem honom med orden: ˮGå inte ens in i byn.ˮ</verse>
				<verse number="27">Jesus gick med sina lärjungar ut till byarna kring Cesarea Filippi. På vägen frågade han sina lärjungar: ˮVem säger människorna att jag är?ˮ</verse>
				<verse number="28">De svarade: ˮJohannes Döparen, andra säger Elia, och andra säger någon av profeterna.ˮ</verse>
				<verse number="29">Då frågade han dem: ˮOch vem säger ni att jag är?ˮ Petrus svarade honom: ˮDu är Kristus.ˮ</verse>
				<verse number="30">Men Jesus förbjöd dem strängt att säga det till någon.</verse>
				<verse number="31">Därefter började Jesus undervisa dem om att Människosonen måste lida mycket och bli förkastad av de äldste och översteprästerna och de skriftlärda. Och att han måste bli dödad och efter tre dagar uppstå.</verse>
				<verse number="32">Öppet och rakt talade han om detta. Då tog Petrus honom till sig och började förebrå honom.</verse>
				<verse number="33">Men Jesus vände sig om, såg på sina lärjungar, och tillrättavisade Petrus med orden: ˮFörsvinn ifrån mig, Satan. Du tänker inte Guds tankar utan människors.ˮ</verse>
				<verse number="34">Och han kallade till sig folket och sina lärjungar och sa till dem: ˮOm någon vill bli min efterföljare måste han försaka sig själv och ta sitt kors och följa mig.</verse>
				<verse number="35">För den som vill frälsa sitt liv ska mista det. Men den som mister sitt liv för min och evangeliets skull ska frälsa det.</verse>
				<verse number="36">För vad hjälper det en människa att vinna hela världen men förlora sin själ?</verse>
				<verse number="37">Och vad kan en människa ge i utbyte mot sin själ?</verse>
				<verse number="38">Den som skäms för mig och mina ord i detta otrogna och syndiga släkte, för honom ska också Människosonen skämmas när han kommer i sin Faders härlighet med de heliga änglarna.ˮ</verse>
			</chapter>
			<chapter number="9">
				<verse number="1">Jesus sa till dem: ˮDet jag säger till er är sant: Några av dem som står här ska inte smaka döden förrän de ser att Guds rike har kommit i makt.ˮ</verse>
				<verse number="2">Sex dagar därefter tog Jesus med sig Petrus, Jakob och Johannes och förde dem upp på ett högt berg där de var helt ensamma. Och han förvandlades inför dem.</verse>
				<verse number="3">Hans kläder blev glänsande och strålande vita, så vita som ingen tygberedare i världen kan göra några kläder.</verse>
				<verse number="4">Och där visade sig för dem Elia och Mose, som samtalade med Jesus.</verse>
				<verse number="5">Då sa Petrus till Jesus: ˮRabbi, det är ljuvligt för oss att vara här. Låt oss göra tre hyddor, en åt dig, en åt Mose och en åt Elia.ˮ</verse>
				<verse number="6">Han visste nämligen inte vad han skulle säga, så rädda var de.</verse>
				<verse number="7">Då kom ett moln och sänkte sig ner över dem, och ur molnet hördes en röst: ˮDet här är min Son, den Älskade. Lyssna till honom.ˮ</verse>
				<verse number="8">Och plötsligt när de såg sig omkring, såg de ingen där med dem själva förutom Jesus.</verse>
				<verse number="9">När de gick ner från berget förbjöd han dem att berätta för någon vad de hade sett förrän Människosonen uppstått från de döda.</verse>
				<verse number="10">De tog orden till sig och talade med varandra om betydelsen av att uppstå från de döda.</verse>
				<verse number="11">De frågade honom: ˮVarför säger de skriftlärda att Elia först måste komma?ˮ</verse>
				<verse number="12">Han svarade: ˮJa, Elia kommer först och återupprättar allt. Och vad står det skrivet om Människosonen? Att han måste lida mycket och bli föraktad.</verse>
				<verse number="13">Men jag säger er att Elia har verkligen kommit och de gjorde med honom vadhelst de ville, som det är skrivet om honom.ˮ</verse>
				<verse number="14">När de kom tillbaka till lärjungarna såg de mycket folk omkring dem, och skriftlärda som diskuterade med dem.</verse>
				<verse number="15">Så fort folket fick se Jesus blev de hänförda och skyndade fram och hälsade honom.</verse>
				<verse number="16">Han frågade dem: ˮVad diskuterar ni med dem?ˮ</verse>
				<verse number="17">Någon ur folkskaran svarade: ˮLärare, jag har kommit med min son till dig. Han har en stum ande i sig.</verse>
				<verse number="18">Och var den än tar över honom kastar den omkull honom, och han tuggar fradga och gnisslar tänder och blir stel. Jag bad dina lärjungar kasta ut den, men de kunde inte.ˮ</verse>
				<verse number="19">Jesus svarade dem: ˮDu släkte utan tro. Hur länge måste jag vara hos er? Hur länge måste jag stå ut med er? För honom till mig.ˮ</verse>
				<verse number="20">Och de kom med honom till Jesus. När han såg Jesus började anden genast rycka våldsamt i pojken. Han föll till marken och vältrade sig och tuggade fradga.</verse>
				<verse number="21">Jesus frågade hans far: ˮHur länge har det varit så med honom?ˮ Fadern svarade: ˮFrån det han var barn.</verse>
				<verse number="22">Ofta kastar den honom i eld och i vatten för att ta död på honom. Men om du kan göra något, så förbarma dig över oss och hjälp oss.ˮ</verse>
				<verse number="23">Jesus sa: ˮOm du kan, säger du. Allt förmår den som tror.ˮ</verse>
				<verse number="24">Genast ropade barnets far: ˮJag tror, hjälp min otro!ˮ</verse>
				<verse number="25">När Jesus såg att folk strömmade till sa han strängt till den orena anden: ˮDu stumma och döva ande, jag befaller dig: far ut ur honom och kom aldrig mer in i honom!ˮ</verse>
				<verse number="26">Den skrek och ryckte våldsamt i honom och for ut. Och pojken såg ut som ett lik, så att många sa att han var död.</verse>
				<verse number="27">Men Jesus tog honom i handen och reste honom upp, och han steg upp.</verse>
				<verse number="28">När Jesus hade kommit in i ett hus och lärjungarna var ensamma med honom frågade de: ˮVarför kunde inte vi kasta ut demonen?ˮ</verse>
				<verse number="29">Han svarade: ˮDetta slag kan endast komma ut genom bön.ˮ</verse>
				<verse number="30">Sedan gick de därifrån och vandrade genom Galileen. Och han ville inte att någon skulle få veta det</verse>
				<verse number="31">eftersom han höll på att undervisa sina lärjungar. Han sa: ˮMänniskosonen ska överlämnas i människors händer och de ska döda honom och tre dagar efter sin död ska han uppstå.ˮ</verse>
				<verse number="32">Men de förstod inte vad han sa och vågade inte fråga honom.</verse>
				<verse number="33">De kom till Kafarnaum. När han kom in i huset frågade han dem: ˮVad var det ni talade om på vägen?ˮ</verse>
				<verse number="34">De förblev tysta, för de hade under vägen diskuterat med varandra om vem som var störst.</verse>
				<verse number="35">Han satte sig ner och kallade på de tolv och sa: ˮOm någon vill vara den främste ska han vara den ringaste av alla och allas tjänare.ˮ</verse>
				<verse number="36">Sedan tog han ett barn och ställde det mitt ibland dem. Han omfamnade barnet och sa till dem:</verse>
				<verse number="37">ˮDen som välkomnar ett sådant barn i mitt namn välkomnar mig. Och den som välkomnar mig, välkomnar inte mig utan honom som har sänt mig.ˮ</verse>
				<verse number="38">Johannes sa till Jesus: ˮLärare, vi såg en som kastade ut demoner i ditt namn. Vi försökte hindra honom eftersom han inte följde oss.ˮ</verse>
				<verse number="39">Men Jesus sa: ˮHindra honom inte, för ingen som utför en kraftgärning i mitt namn kan sedan genast tala illa om mig.</verse>
				<verse number="40">Den som inte är emot oss är för oss.</verse>
				<verse number="41">Den som räcker er en bägare vatten att dricka därför att ni tillhör Kristus — det jag säger till er är sant: Han går inte miste om sin lön.</verse>
				<verse number="42">Den som bringar på fall en av dessa små som tror på mig, för honom vore det bättre att en kvarnsten hängdes om hans hals och han kastades i havet.</verse>
				<verse number="43">Om din hand får dig på fall, hugg av den. Det är bättre för dig att gå in i livet stympad än att ha bägge händerna i behåll och gå till helvetet, till elden som aldrig släcks.</verse>
				<verse number="44"></verse>
				<verse number="45">Och om din fot får dig på fall, hugg av den. Det är bättre för dig att gå in i livet halt än att ha bägge fötterna i behåll och kastas i helvetet.</verse>
				<verse number="46"></verse>
				<verse number="47">Och om ditt öga får dig på fall, riv ut det. Det är bättre för dig att gå in i Guds rike med ett öga än att med bägge ögonen i behåll kastas i helvetet,</verse>
				<verse number="48">där deras mask inte dör och elden inte släcks.</verse>
				<verse number="49">För var och en ska saltas med eld.</verse>
				<verse number="50">Salt är bra, men om saltet mister sin sälta, hur ska ni få det salt igen? Ha salt i er och lev i harmoni med varandra.ˮ</verse>
			</chapter>
			<chapter number="10">
				<verse number="1">Jesus begav sig därifrån och gick till Judeens område och landet på andra sidan Jordanfloden. Åter samlades mycket folk omkring honom, och han undervisade dem som han brukade.</verse>
				<verse number="2">Några fariseer ville sätta honom på prov. De kom fram till honom och frågade: ˮÄr det tillåtet för en man att skilja sig från sin hustru?ˮ</verse>
				<verse number="3">Han svarade: ˮVad har Mose påbjudit er?ˮ</verse>
				<verse number="4">De sa: ˮMose tillåter att mannen skriver ett skilsmässobrev och skiljer sig.ˮ</verse>
				<verse number="5">Då sa Jesus: ˮDärför att era hjärtan är så hårda skrev han detta bud.</verse>
				<verse number="6">Men från skapelsens begynnelse gjorde han dem till man och kvinna.</verse>
				<verse number="7">Därför ska en man lämna sin far och mor och hålla sig till sin hustru,</verse>
				<verse number="8">och de två ska vara ett kött. Så är de inte längre två utan ett kött.</verse>
				<verse number="9">Vad Gud fogat samman ska människan inte skilja åt.ˮ</verse>
				<verse number="10">När de kommit in i huset frågade lärjungarna honom igen om detta.</verse>
				<verse number="11">Han svarade dem: ˮDen som skiljer sig från sin hustru och gifter om sig begår äktenskapsbrott mot henne.</verse>
				<verse number="12">Och om hon skiljer sig från sin man och gifter om sig begår hon äktenskapsbrott.ˮ</verse>
				<verse number="13">Man bar fram små barn till Jesus för att han skulle röra vid dem. Men lärjungarna tillrättavisade dem.</verse>
				<verse number="14">När Jesus såg det blev han upprörd och sa till dem: ˮLåt de små barnen komma till mig och hindra dem inte, för Guds rike tillhör sådana.</verse>
				<verse number="15">Det jag säger till er är sant: Den som inte tar emot Guds rike som ett barn kommer aldrig in dit.ˮ</verse>
				<verse number="16">Och han omfamnade barnen och lade händerna på dem och välsignade dem.</verse>
				<verse number="17">När Jesus fortsatte sin väg sprang en man fram och föll på knä för honom och frågade: ˮGode Lärare, vad ska jag göra för att ärva evigt liv?ˮ</verse>
				<verse number="18">Jesus sa: ˮVarför kallar du mig god? Ingen är god utom en — Gud.</verse>
				<verse number="19">Buden kan du: Du ska inte mörda, Du ska inte begå äktenskapsbrott, Du ska inte stjäla, Du ska inte vittna falskt, Du ska inte bedra, Hedra din far och din mor. ˮ</verse>
				<verse number="20">Mannen sa: ˮLärare, allt detta har jag hållit från min ungdom.ˮ</verse>
				<verse number="21">Jesus såg på honom, fick kärlek till honom och sa: ˮEn sak återstår. Gå och sälj allt du äger och ge åt de fattiga, då har du en skatt i himlen. Kom sedan och följ mig.ˮ</verse>
				<verse number="22">Vid de orden blev mannen illa berörd och gick bedrövad sin väg eftersom han ägde mycket.</verse>
				<verse number="23">Jesus såg sig omkring och sa till sina lärjungar: ˮHur svårt är det inte för de förmögna att komma in i Guds rike.ˮ</verse>
				<verse number="24">Lärjungarna häpnade över hans ord, men Jesus sa igen: ˮMina barn, hur svårt är det inte att komma in i Guds rike.</verse>
				<verse number="25">Det är lättare för en kamel att gå igenom ett nålsöga än för en rik att komma in i Guds rike.ˮ</verse>
				<verse number="26">De blev än mer förfärade och sa till varandra: ˮVem kan då bli frälst?ˮ</verse>
				<verse number="27">Jesus såg på dem och sa: ˮFör människor är det omöjligt, men inte för Gud, eftersom allting är möjligt för Gud.ˮ</verse>
				<verse number="28">Petrus tog till orda och sa till honom: ˮVi har ju lämnat allt och följt dig.ˮ</verse>
				<verse number="29">Jesus sa: ˮDet jag säger till er är sant: Ingen lämnar hus eller bröder eller systrar eller mor eller far eller barn eller åkrar för min och evangeliets skull</verse>
				<verse number="30">utan att få hundrafalt igen. Här i världen får de hus, bröder, systrar, mödrar, barn och åkrar, mitt under förföljelser, och i den kommande tidsåldern evigt liv.</verse>
				<verse number="31">Men många som är först ska bli sist, och många som är sist ska bli först.ˮ</verse>
				<verse number="32">De var på väg upp till Jerusalem och Jesus gick före dem. De var förundrade, och andra som följde med var rädda. Han tog åter de tolv avsides och talade om för dem vad som skulle hända honom:</verse>
				<verse number="33">ˮLyssna, vi går upp till Jerusalem. Och Människosonen ska överlämnas till översteprästerna och de skriftlärda som ska döma honom till döden. De ska överlämna honom åt hedningarna</verse>
				<verse number="34">som ska håna honom, spotta på honom, prygla honom, och döda honom. Och efter tre dagar ska han uppstå.ˮ</verse>
				<verse number="35">Jakob och Johannes, Sebedaios söner, gick fram till Jesus och sa: ˮLärare, vi vill att du ger oss vad vi ber dig om.ˮ</verse>
				<verse number="36">Han sa: ˮVad vill ni att jag ska göra för er?ˮ</verse>
				<verse number="37">De svarade: ˮLåt den ene av oss få sitta på din högra sida och den andre på din vänstra, i din härlighet.ˮ</verse>
				<verse number="38">Jesus sa: ˮNi vet inte vad ni ber om. Kan ni dricka den bägare som jag dricker eller döpas med det dop som jag döps med?ˮ</verse>
				<verse number="39">De svarade: ˮDet kan vi.ˮ Jesus sa: ˮDen bägare som jag dricker ska ni dricka, och med det dop som jag döps med ska ni döpas.</verse>
				<verse number="40">Men platserna på min högra och vänstra sida är det inte min sak att tilldela. De tillhör dem de är färdigställda för.ˮ</verse>
				<verse number="41">När de tio andra hörde detta började de bli arga på Jakob och Johannes.</verse>
				<verse number="42">Då kallade Jesus dem till sig och sa: ˮNi vet att de som anses vara folkens ledare härskar över sina folk, och deras stormän utövar sin makt över dem.</verse>
				<verse number="43">Men så är det inte bland er. Den som vill vara stor bland er ska vara de andras tjänare</verse>
				<verse number="44">och den som vill vara främst bland er ska vara allas slav.</verse>
				<verse number="45">För Människosonen har inte kommit för att bli tjänad utan för att tjäna och ge sitt liv till lösen för många.ˮ</verse>
				<verse number="46">De kom till Jeriko. Och när Jesus lämnade staden med sina lärjungar och en stor folkskara, satt en blind tiggare vid vägen, Bartimaios, Timaios son.</verse>
				<verse number="47">När han hörde att det var Jesus från Nasaret började han ropa: ˮJesus, Davids son, förbarma dig över mig!ˮ</verse>
				<verse number="48">Många förmanade honom att vara tyst, men han ropade ännu högre: ˮDavids son, förbarma dig över mig!ˮ</verse>
				<verse number="49">Jesus stannade och sa: ˮKalla hit honom.ˮ De gjorde det och sa till den blinde: ˮLugn, res dig upp, han kallar på dig.ˮ</verse>
				<verse number="50">Han kastade av sig manteln, sprang upp och kom fram till Jesus,</verse>
				<verse number="51">och Jesus frågade: ˮVad vill du att jag ska göra för dig?ˮ Den blinde sa: ˮRabbouni, jag vill kunna se igen.ˮ</verse>
				<verse number="52">Jesus sa: ˮGå, din tro har botat dig.ˮ Genast fick han sin syn, och följde Jesus på vägen.</verse>
			</chapter>
			<chapter number="11">
				<verse number="1">De närmade sig Jerusalem och kom till Betfage och Betania vid Olivberget. Då sände Jesus iväg två av sina lärjungar</verse>
				<verse number="2">och sa till dem: ˮGå till byn där framför er. Så fort ni kommer in där ska ni finna ett åsneföl som står bunden och som ingen ännu har suttit på. Lös den och led hit den.</verse>
				<verse number="3">Om någon frågar varför ni gör så ska ni svara: ʼHerren behöver den, och han ska strax sända tillbaka denʼ.ˮ</verse>
				<verse number="4">De gick iväg och fann ett åsneföl bundet vid en dörr utmed gatan, och de löste den.</verse>
				<verse number="5">Några av dem som stod där frågade: ˮVad gör ni? Löser ni fölet?ˮ</verse>
				<verse number="6">De svarade som Jesus hade sagt, och man lät dem gå.</verse>
				<verse number="7">De ledde åsnefölet till Jesus och lade sina mantlar på den, och han satte sig upp.</verse>
				<verse number="8">Och många bredde ut sina mantlar på vägen. Andra skar av lövkvistar ute på fälten och la ut på vägen.</verse>
				<verse number="9">Och de som gick före och de som följde efter ropade: ˮ Hosianna! Välsignad är han som kommer i Herrens namn.</verse>
				<verse number="10">Välsignat är vår fader Davids kommande rike. Hosianna i höjden!ˮ</verse>
				<verse number="11">Jesus gick in i Jerusalem och in på tempelplatsen. Han såg på allt och gick sedan ut till Betania med de tolv eftersom det redan var sent.</verse>
				<verse number="12">Nästa dag då de gick från Betania blev han hungrig.</verse>
				<verse number="13">På avstånd fick han se ett fikonträd med gröna blad. Han gick dit för att se om han kunde finna något på det. Väl framme fann han inget utom blad, för det var inte tiden för fikon.</verse>
				<verse number="14">Han sa till trädet: ˮAldrig någonsin ska någon äta frukt från dig.ˮ Detta hörde hans lärjungar.</verse>
				<verse number="15">De kom till Jerusalem. Och Jesus gick in på tempelplatsen och började driva ut dem som sålde och köpte. Han slog omkull borden för dem som växlade pengar, och stolarna för dem som sålde duvor.</verse>
				<verse number="16">Och han tillät inte att någon bar varor över tempelplatsen.</verse>
				<verse number="17">Han undervisade dem och sa: ˮStår det inte skrivet: Mitt hus ska kallas ett bönens hus för alla folk? Men ni har gjort det till ett förbrytarnäste.ˮ</verse>
				<verse number="18">När översteprästerna och de skriftlärda hörde detta försökte de finna ett sätt att döda honom. De var nämligen rädda för honom eftersom allt folket var överväldigat av hans undervisning.</verse>
				<verse number="19">När kvällen kom lämnade Jesus och lärjungarna staden.</verse>
				<verse number="20">När de tidigt nästa morgon gick vägen fram såg de fikonträdet vara förtorkat från roten.</verse>
				<verse number="21">Petrus kom ihåg vad som hade hänt och sa till Jesus: ˮRabbi, titta! Fikonträdet som du förbannade har torkat.ˮ</verse>
				<verse number="22">Jesus svarade dem: ˮTro på Gud.</verse>
				<verse number="23">Det jag säger till er är sant: Om någon säger till detta berg: ʼUpp och kasta dig i havet,ʼ och inte tvivlar i sitt hjärta utan tror att det blir som han säger, då blir det så.</verse>
				<verse number="24">Därför säger jag er: Allt vad ni ber om och begär, tro att ni har fått det, då blir det ert.</verse>
				<verse number="25">Och när ni står och ber ska ni förlåta om ni har något emot någon. Då ska också er himmelske Fader förlåta er era överträdelser.ˮ</verse>
				<verse number="26"></verse>
				<verse number="27">De kom åter till Jerusalem. Och när Jesus gick omkring på tempelplatsen kom översteprästerna och de skriftlärda och de äldste fram till honom</verse>
				<verse number="28">och frågade: ˮMed vilken fullmakt gör du detta? Eller vem gav dig denna fullmakt att göra detta?ˮ</verse>
				<verse number="29">Jesus sa: ˮJag har en fråga till er. Svara mig på den så ska jag säga er med vilken fullmakt jag gör detta.</verse>
				<verse number="30">Var Johannes dop från himlen eller från människor? Svara mig.ˮ</verse>
				<verse number="31">De överlade med varandra: ˮOm vi säger ʼfrån himlen,ʼ kommer han att fråga: ʼVarför trodde ni då inte på honom?ʼ</verse>
				<verse number="32">Men kan vi säga ʼfrån människorʼ?ˮ De var rädda för folket eftersom alla ansåg att Johannes verkligen var en profet.</verse>
				<verse number="33">De svarade Jesus: ˮVi vet inte.ˮ Jesus sa: ˮDå talar inte heller jag om för er med vilken fullmakt jag gör detta.ˮ</verse>
			</chapter>
			<chapter number="12">
				<verse number="1">Jesus började sedan tala till dem i liknelser: ˮEn man anlade en vingård. Han satte stängsel kring den, grävde en grop för vinfatet och byggde ett vakttorn. Därefter arrenderade han ut den till vinodlare och reste bort.</verse>
				<verse number="2">När tiden var inne sände han en slav till vinodlarna för att hämta en del av vingårdens frukt.</verse>
				<verse number="3">Men de tog fast honom, misshandlade honom och sände iväg honom tomhänt.</verse>
				<verse number="4">Då sände han en annan slav till dem. Honom slog de i huvudet och skymfade.</verse>
				<verse number="5">Och han sände ännu en och honom dödade de. Likaså med många andra. En del misshandlade de, andra dödade de.</verse>
				<verse number="6">Ännu en hade han, en älskad son. Honom sände han slutligen till dem. Han tänkte: ʼDe kommer att respektera min son.ʼ</verse>
				<verse number="7">Men vinodlarna sa till varandra: ʼDet är arvtagaren, kom, vi dödar honom, och arvet blir vårt.ʼ</verse>
				<verse number="8">Och de grep tag i honom, dödade honom och kastade ut honom ur vingården.</verse>
				<verse number="9">Vad gör nu vingårdens herre? Han ska komma och döda vinodlarna och ge vingården till andra.</verse>
				<verse number="10">Har ni inte läst detta Skriftord: Den sten som byggarna förkastade har blivit en hörnsten.</verse>
				<verse number="11">Så har Herren gjort, och det är underbart att bevittna. ˮ</verse>
				<verse number="12">De hade velat gripa honom eftersom de förstod att liknelsen var riktad mot dem. Men de vågade inte för folket. Och de lämnade honom och gick sin väg.</verse>
				<verse number="13">Sedan sände de till honom några fariseer och anhängare till Herodes för att fånga honom genom något ord.</verse>
				<verse number="14">De kom till honom och sa: ˮLärare, vi vet att du är sanningsenlig. Du låter dig inte påverkas av någon och är opartisk gentemot alla människor och undervisar sant om Guds väg. Är det tillåtet att betala skatt till kejsaren, eller inte? Ska vi betala eller inte?ˮ</verse>
				<verse number="15">Men han genomskådade deras hyckleri och sa: ˮVarför sätter ni mig på prov? Ge mig en denar så jag får se.ˮ</verse>
				<verse number="16">De räckte fram ett, och han frågade dem: ˮVems bild och inskrift är på detta?ˮ De svarade: ˮKejsarens.ˮ</verse>
				<verse number="17">Då sa Jesus: ˮGe kejsaren det som tillhör kejsaren, och Gud det som tillhör Gud.ˮ Och de häpnade över honom.</verse>
				<verse number="18">Några saddukeer kom till honom — dessa hävdar att det inte finns någon uppståndelse — och de frågade honom:</verse>
				<verse number="19">ˮLärare, Mose har föreskrivit att om någon har en bror som dör och efterlämnar hustru men inga barn, då ska han gifta sig med henne och skaffa barn åt sin bror.</verse>
				<verse number="20">Nu fanns där sju bröder. Den förste gifte sig, och dog utan några barn.</verse>
				<verse number="21">Den andre gifte sig med henne, också han dog barnlös. Så även den tredje.</verse>
				<verse number="22">Ingen av de sju lämnade barn efter sig. Sist av alla dog kvinnan.</verse>
				<verse number="23">Vid uppståndelsen då de uppstår, vems hustru blir hon? För alla sju var ju gifta med henne.ˮ</verse>
				<verse number="24">Jesus sa till dem: ˮHar ni inte kommit vilse eftersom ni varken förstår Skrifterna eller Guds makt?</verse>
				<verse number="25">När de döda uppstår gifter de sig inte eller blir bortgifta, utan de är som änglarna i himlen.</verse>
				<verse number="26">Men att de döda står upp, har ni inte läst där i Moseboken om törnbusken, hur Gud sa till Mose: Jag är Abrahams Gud och Isaks Gud och Jakobs Gud.</verse>
				<verse number="27">Han är inte de dödas Gud, utan de levandes. Ni är alldeles vilse.ˮ</verse>
				<verse number="28">En av de skriftlärda som lyssnade när de diskuterade insåg att han svarade dem väl. Han gick fram och frågade Jesus: ˮVilket är det förnämsta av alla buden?ˮ</verse>
				<verse number="29">Han svarade: ˮDet förnämsta är detta: Lyssna, Israel! Herren, vår Gud, Herren är en.</verse>
				<verse number="30">Älska Herren din Gud med hela ditt hjärta och med hela din själ och med hela ditt förstånd och med hela din kraft.</verse>
				<verse number="31">Därnäst kommer: Älska din nästa som dig själv. Inget annat bud är större än dessa.ˮ</verse>
				<verse number="32">Den skriftlärde sa: ˮDu har rätt, Lärare, det är sant som du säger. Han är en, och det finns ingen annan än han.</verse>
				<verse number="33">Och att älska honom med hela sitt hjärta och med hela sitt förstånd och med hela sin kraft och att älska sin nästa som sig själv, det är mer än alla brännoffer och andra offer.ˮ</verse>
				<verse number="34">När Jesus hörde att mannen svarade förståndigt sa han till honom: ˮDu är inte långt från Guds rike.ˮ Sedan vågade ingen fråga honom längre.</verse>
				<verse number="35">Då Jesus undervisade i templet frågade han: ˮHur kan de skriftlärda säga att Kristus är Davids son?</verse>
				<verse number="36">David har själv sagt genom den helige Ande: Herren sa till min Herre: Sätt dig på min högra sida tills jag lagt dina fiender under dina fötter.</verse>
				<verse number="37">David själv kallar honom Herre. Hur kan då Kristus vara Davids son?ˮ Allt folket lyssnade gärna på honom.</verse>
				<verse number="38">I sin undervisning sa han: ˮAkta er för de skriftlärda! De går gärna omkring i långa mantlar och vill bli hälsade på torgen</verse>
				<verse number="39">och sitta främst i synagogorna och få hedersplatserna vid festmåltiderna.</verse>
				<verse number="40">De äter änkorna ur husen, och ber långa böner för att uppmärksammas. De ska få en så mycket hårdare dom.ˮ</verse>
				<verse number="41">Jesus satte sig mitt emot offerboxen och såg på när folket lade pengar i den. Många rika gav mycket.</verse>
				<verse number="42">Och det kom en fattig änka som lade i två små kopparmynt, av minsta värde.</verse>
				<verse number="43">Då kallade han till sig sina lärjungar och sa till dem: ˮDet jag säger till er är sant: Denna fattiga änka lade i mer än alla andra som lade något i offerboxen.</verse>
				<verse number="44">För alla gav de av sitt överflöd, men hon gav av sin fattigdom allt vad hon hade att leva på.ˮ</verse>
			</chapter>
			<chapter number="13">
				<verse number="1">När Jesus gick ut från templet sa en av hans lärjungar: ˮLärare, titta vilka stenar och vilka byggnader!ˮ</verse>
				<verse number="2">Jesus sa: ˮDu ser dessa stora byggnader. Här ska inte lämnas sten på sten, allt kommer att brytas ner.ˮ</verse>
				<verse number="3">Han satt på Olivberget mitt emot templet, och Petrus, Jakob, Johannes och Andreas var ensamma med honom. De frågade:</verse>
				<verse number="4">ˮSäg oss när detta ska ske? Och vad är tecknet på att allt ska fullbordas?ˮ</verse>
				<verse number="5">Jesus började tala: ˮSe till att ingen vilseleder er.</verse>
				<verse number="6">Många ska komma i mitt namn och påstå att de är Kristus. De ska leda många vilse.</verse>
				<verse number="7">När ni får höra om krig och rykten om krig bli då inte skrämda. Sådant måste komma, men det är ännu inte slutet.</verse>
				<verse number="8">Folk ska resa sig mot folk och rike mot rike. Det blir jordbävningar på olika platser, och det blir hungersnöd. Detta är början på födslovåndorna.</verse>
				<verse number="9">Var på er vakt. Man ska utlämna er till domstolar och misshandla er i synagogor och ställa er inför ståthållare och kungar på grund av mig, som vittnen inför dem.</verse>
				<verse number="10">Och först måste evangeliet förkunnas för alla folk.</verse>
				<verse number="11">När man för bort er för att utlämnas, oroa er inte för vad ni ska säga, utan tala det som ges er i den stunden. För det är inte ni som då talar utan den helige Ande.</verse>
				<verse number="12">Broder ska utlämna broder till att dödas, och en far sitt barn, och barn ska trotsa sina föräldrar och döda dem.</verse>
				<verse number="13">Och ni ska bli hatade av alla på grund av mitt namn. Men den som håller ut till slutet ska bli frälst.</verse>
				<verse number="14">När ni ser ʼförödelsens vidrighetʼ stå på förbjuden plats — förstå detta den som läser — då ska de som bor i Judeen fly till bergen.</verse>
				<verse number="15">Den som är på taket ska inte stiga ner, eller gå in för att hämta något i sitt hus.</verse>
				<verse number="16">Och den som är ute på åkern ska inte återvända för att hämta sin mantel.</verse>
				<verse number="17">Det blir hemskt för dem som väntar barn eller ammar i de dagarna.</verse>
				<verse number="18">Be att det inte händer på vintern.</verse>
				<verse number="19">För i de dagarna blir det en sådan nöd vars like inte har inträffat sedan Gud i begynnelsen skapade världen, intill nu, och aldrig mer ska inträffa.</verse>
				<verse number="20">Om Herren inte förkortade dagarna skulle ingen människa bli frälst. Men för de utvaldas skull har han förkortat dagarna.</verse>
				<verse number="21">Om någon då säger till er: ʼHär är Kristus,ʼ eller: ʼDär är han,ʼ så tro det inte.</verse>
				<verse number="22">Falska kristusgestalter och falska profeter ska träda fram och utföra tecken och under för att om möjligt leda de utvalda vilse.</verse>
				<verse number="23">Men var på er vakt. Jag har sagt er allt i förväg.</verse>
				<verse number="24">Men i de dagarna, efter denna nöd, ska solen förmörkas och månen mista sitt sken.</verse>
				<verse number="25">Stjärnorna ska falla från himlen och himlens krafter skakas.</verse>
				<verse number="26">Då ska man få se Människosonen komma bland molnen med stor makt och härlighet.</verse>
				<verse number="27">Och då ska han sända ut änglarna och samla sina utvalda från de fyra väderstrecken, från jordens ände till himlens ände.</verse>
				<verse number="28">Lär av en jämförelse med fikonträdet. Så fort kvisten blir mjuk och bladen spricker ut vet ni att sommaren nalkas.</verse>
				<verse number="29">Likaså ska ni veta när ni ser detta hända att han är nära, utanför dörren.</verse>
				<verse number="30">Det jag säger till er är sant: Detta släkte ska inte försvinna förrän allt det här sker.</verse>
				<verse number="31">Himmel och jord ska försvinna, men mina ord ska aldrig försvinna.</verse>
				<verse number="32">Men angående den dagen eller timmen vet ingen, inte ens änglarna i himlen eller Sonen, ingen utom Fadern.</verse>
				<verse number="33">Var på er vakt och håll er vakna, för ni vet inte när tiden är inne.</verse>
				<verse number="34">Det blir som när en man reste bort. Han lämnade sitt hus och gav sina slavar fullmakt och var sin uppgift. Och portvakten befallde han att vaka.</verse>
				<verse number="35">Vaka därför, för ni vet inte när husets herre kommer, om det sker på kvällen eller vid midnatt eller på efternatten eller på morgonen.</verse>
				<verse number="36">Annars kan han komma plötsligt och finna att ni sover.</verse>
				<verse number="37">Vad jag säger till er säger jag till alla: Vaka!ˮ</verse>
			</chapter>
			<chapter number="14">
				<verse number="1">Det var två dagar kvar till påsken och det osyrade brödets högtid. Översteprästerna och de skriftlärda sökte efter ett listigt sätt att gripa Jesus och döda honom.</verse>
				<verse number="2">De sa: ˮInte under högtiden, för då kan det bli upplopp bland folket.ˮ</verse>
				<verse number="3">Jesus var i Betania och låg till bords i Simon den leprasjukes hus. Då kom en kvinna med en alabasterflaska med dyrbar äkta nardusbalsam. Hon bröt upp flaskan och hällde ut allt över hans huvud.</verse>
				<verse number="4">Några blev upprörda och sa till varandra: ˮVarför slösa så med balsam?</verse>
				<verse number="5">Den kunde man ju ha sålt för en årslön och gett åt de fattiga.ˮ Och de grälade på henne.</verse>
				<verse number="6">Men Jesus sa: ˮLåt henne vara, varför besvärar ni henne? Hon har gjort en vacker gärning mot mig.</verse>
				<verse number="7">De fattiga har ni alltid ibland er och när ni vill kan ni göra gott mot dem, men mig har ni inte alltid.</verse>
				<verse number="8">Hon har gjort det hon kunde. Hon har i förväg smort min kropp till begravningen.</verse>
				<verse number="9">Det jag säger till er är sant: Överallt i världen där evangeliet förkunnas ska man också berätta vad hon gjorde och minnas henne.ˮ</verse>
				<verse number="10">Och Judas Iskariot, en av de tolv, gick till översteprästerna för att förråda Jesus.</verse>
				<verse number="11">De blev glada när de hörde det och lovade honom pengar. Och han sökte efter ett lämpligt tillfälle att förråda Jesus.</verse>
				<verse number="12">På första dagen av det osyrade brödets högtid då påskalammet slaktades frågade hans lärjungar honom: ˮVart vill du att vi ska gå och förbereda för dig att äta påskmåltiden?ˮ</verse>
				<verse number="13">Då sände han två av sina lärjungar och sa till dem: ˮGå in i staden. Där ska en man som bär en vattenkruka möta er. Följ honom.</verse>
				<verse number="14">Och där han går in ska ni säga till husbonden: ʼLäraren frågar: Var är mitt gästrum där jag ska äta påskmåltiden med mina lärjungar?ʼ</verse>
				<verse number="15">Han ska då visa er ett stort rum på övervåningen, inrett och färdigt. Förbered åt oss där.ˮ</verse>
				<verse number="16">Lärjungarna gick iväg och kom till staden och fann att det var som han hade sagt dem. Och de förberedde för påskmåltiden.</verse>
				<verse number="17">På kvällen kom han med de tolv.</verse>
				<verse number="18">Medan de låg till bords och åt sa Jesus: ˮDet jag säger till er är sant: En av er ska förråda mig, en som äter med mig.ˮ</verse>
				<verse number="19">Då blev de bedrövade och frågade honom en efter en: ˮDet är väl inte jag?ˮ</verse>
				<verse number="20">Han svarade: ˮEn av de tolv, en som doppar med mig i skålen.</verse>
				<verse number="21">För Människosonen går bort, som det står skrivet om honom. Men det blir hemskt för den man som förråder Människosonen. Det hade varit bättre för honom om han aldrig hade blivit född.ˮ</verse>
				<verse number="22">Medan de åt tog Jesus ett bröd, välsignade det, bröt det och gav åt dem och sa: ˮTag detta, det är min kropp.ˮ</verse>
				<verse number="23">Och han tog en bägare, bad tackbönen och gav åt dem, och de drack alla ur den.</verse>
				<verse number="24">Och han sa: ˮDetta är mitt blod, förbundsblodet, som är utgjutet för många.</verse>
				<verse number="25">Det jag säger till er är sant: Jag ska aldrig mer dricka av det som vinstocken ger förrän den dag då jag dricker nytt vin i Guds rike.ˮ</verse>
				<verse number="26">Och när de hade sjungit lovsången gick de ut till Olivberget.</verse>
				<verse number="27">Jesus sa till dem: ˮNi ska alla överge mig, för det står skrivet: Jag ska slå herden, och fåren ska skingras.</verse>
				<verse number="28">Men när jag har uppstått ska jag gå före er till Galileen.ˮ</verse>
				<verse number="29">Petrus sa till honom: ˮOm än alla överger dig, så ska inte jag göra det.ˮ</verse>
				<verse number="30">Jesus svarade: ˮDet jag säger till dig är sant: I dag, i denna natt, innan tuppen har galt två gånger, ska du tre gånger ha förnekat mig.ˮ</verse>
				<verse number="31">Men Petrus försäkrade bestämt: ˮOm jag än måste dö med dig ska jag aldrig förneka dig.ˮ Så sa även alla andra.</verse>
				<verse number="32">De kom till ett ställe som heter Getsemane, och han sa till sina lärjungar: ˮSätt er här medan jag ber.ˮ</verse>
				<verse number="33">Och han tog med sig Petrus, Jakob och Johannes. Han greps av bävan och ångest</verse>
				<verse number="34">och sa till dem: ˮMin själ är djupt bedrövad, ända till döds. Stanna här och vaka.ˮ</verse>
				<verse number="35">Han gick lite längre fram och föll ner på marken och bad att om möjligt få bli förskonad från denna stund.</verse>
				<verse number="36">Han sa: ˮAbba, Fader, allt är möjligt för dig. Ta denna bägare ifrån mig. Men inte som jag vill utan som du vill.ˮ</verse>
				<verse number="37">Han kom tillbaka och fann att de sov, och sa till Petrus: ˮSimon, sover du? Kunde du inte hålla dig vaken ens en timme?</verse>
				<verse number="38">Vaka och be att ni inte kommer i frestelse. Anden är villig, men kroppen är svag.ˮ</verse>
				<verse number="39">Han gick åter bort och bad med samma ord.</verse>
				<verse number="40">Då han kom tillbaka fann han igen att de sov eftersom deras ögon var sömntunga. Och de visste inte vad de skulle svara honom.</verse>
				<verse number="41">Han kom tillbaka för tredje gången och sa till dem: ˮSover ni fortfarande och vilar er? Det räcker. Timmen har kommit, nu ska Människosonen överlämnas i syndarnas händer.</verse>
				<verse number="42">Res er upp, låt oss gå, han som förråder mig är här.ˮ</verse>
				<verse number="43">Och just då han talade kom Judas, en av de tolv, och med honom en folkhop med svärd och påkar. De kom från översteprästerna och de skriftlärda och de äldste.</verse>
				<verse number="44">Förrädaren hade avtalat med dem om ett tecken och sagt: ˮDet är den som jag kysser. Grip honom och för bort honom under bevakning.ˮ</verse>
				<verse number="45">När Judas kom gick han genast fram till Jesus och sa: ˮrabbi,ˮ och kysste honom.</verse>
				<verse number="46">De grep Jesus och höll fast honom.</verse>
				<verse number="47">Men en av dem som stod bredvid drog sitt svärd och slog mot översteprästens slav och högg av honom örat.</verse>
				<verse number="48">Jesus sa till dem: ˮSom mot en förbrytare har ni gått ut med svärd och påkar för att gripa mig.</verse>
				<verse number="49">Dagligen var jag hos er i templet och undervisade, och ni grep mig inte. Men Skrifterna skulle uppfyllas.ˮ</verse>
				<verse number="50">Då lämnade alla honom och flydde.</verse>
				<verse number="51">En ung man följde efter Jesus, med bara ett linnekläde på kroppen. Honom grep de tag i,</verse>
				<verse number="52">men han lämnade linneklädet kvar och sprang iväg naken.</verse>
				<verse number="53">De förde Jesus till översteprästen. Och alla översteprästerna och de äldste och de skriftlärda samlades.</verse>
				<verse number="54">Petrus följde Jesus på avstånd ända in på översteprästens gård. Han satt där bland vakterna och värmde sig vid elden.</verse>
				<verse number="55">Översteprästerna och hela Sanhedrin försökte finna något vittnesmål mot Jesus för att kunna döma honom till döden. Men de fann inget.</verse>
				<verse number="56">Många vittnade falskt mot honom, och deras vittnesmål stämde inte överens.</verse>
				<verse number="57">Då reste sig några och gav detta falska vittnesmål mot honom:</verse>
				<verse number="58">ˮVi har hört att han sagt: ʼJag ska bryta ner detta tempel byggt med händer och på tre dagar bygga ett annat som inte är byggt med händerʼ.ˮ</verse>
				<verse number="59">Men inte heller deras vittnesmål stämde överens.</verse>
				<verse number="60">Då reste sig översteprästen och steg fram och frågade Jesus: ˮSka du inte svara på deras vittnesmål mot dig?ˮ</verse>
				<verse number="61">Men han teg och svarade inte. Åter frågade översteprästen honom: ˮÄr du Kristus, den Välsignades son?ˮ</verse>
				<verse number="62">Jesus svarade: ˮJag Är. Och ni ska få se Människosonen sitta på Maktens högra sida och komma bland himlens moln.ˮ</verse>
				<verse number="63">Då rev översteprästen sönder sina kläder och sa: ˮVad behöver vi nu vittnen till?</verse>
				<verse number="64">Ni har hört hädelsen. Vad säger ni?ˮ Alla dömde honom skyldig till döden.</verse>
				<verse number="65">Några började spotta på honom, och täckte hans ögon och slog honom med knytnävarna och sa: ˮProfetera!ˮ Även vakterna gick lös på honom med slag.</verse>
				<verse number="66">Och medan Petrus var nere på gården kom en av översteprästens tjänsteflickor dit.</verse>
				<verse number="67">När hon fick se Petrus sitta där och värma sig stirrade hon på honom och sa: ˮDu var också med Jesus från Nasaret.ˮ</verse>
				<verse number="68">Men han nekade: ˮJag vet inte vad du pratar om, jag fattar ingenting.ˮ Och han gick ut på den yttre gården. Då gol tuppen.</verse>
				<verse number="69">Tjänsteflickan såg honom och sa igen till dem som stod i närheten: ˮHan är en av dem.ˮ</verse>
				<verse number="70">Men Petrus nekade på nytt. Strax därpå sa även de som stod där till Petrus: ˮHelt säkert är du en av dem, för du är ju från Galileen.ˮ</verse>
				<verse number="71">Men han började förbanna sig, och bedyrade: ˮJag känner inte den där mannen som ni pratar om!ˮ</verse>
				<verse number="72">I det ögonblicket gol tuppen för andra gången. Då kom Petrus ihåg det som Jesus hade sagt till honom: ˮInnan tuppen har galt två gånger ska du tre gånger förneka mig.ˮ Och han bröt ihop och grät.</verse>
			</chapter>
			<chapter number="15">
				<verse number="1">Omedelbart på morgonen fattade översteprästerna sitt beslut tillsammans med de äldste och de skriftlärda, hela Sanhedrin. De band Jesus och förde bort honom och överlämnade honom åt Pilatus.</verse>
				<verse number="2">Pilatus frågade honom: ˮÄr du judarnas kung?ˮ Jesus svarade: ˮDu säger det själv.ˮ</verse>
				<verse number="3">Och översteprästerna anklagade honom ihärdigt.</verse>
				<verse number="4">Åter frågade Pilatus honom: ˮSvarar du inget? Du hör ju hur mycket de anklagar dig.ˮ</verse>
				<verse number="5">Men Jesus svarade inte längre, och det förvånade Pilatus.</verse>
				<verse number="6">Vid högtiden brukade Pilatus frige vilken fånge de än begärde.</verse>
				<verse number="7">Där fanns en man vid namn Barabbas som satt fängslad tillsammans med upprorsmän som hade begått mord under upproret.</verse>
				<verse number="8">Folket vandrade upp och bad Pilatus att göra vad han brukade.</verse>
				<verse number="9">Pilatus svarade: ˮVill ni att jag ska frige judarnas kung?ˮ</verse>
				<verse number="10">För han förstod att det var av avund som översteprästerna hade överlämnat honom.</verse>
				<verse number="11">Men översteprästerna hetsade folket så att han istället skulle frige Barabbas.</verse>
				<verse number="12">Pilatus talade åter till dem: ˮVad vill ni då att jag ska göra med honom som ni kallar judarnas kung?ˮ</verse>
				<verse number="13">De skrek: ˮKorsfäst honom!ˮ</verse>
				<verse number="14">Pilatus frågade dem: ˮVad ont har han då gjort?ˮ Men de skrek ännu högre: ˮKorsfäst honom!ˮ</verse>
				<verse number="15">Pilatus ville vara folket till lags och frigav Barabbas. Jesus lät han prygla och överlämnade honom sedan till att korsfästas.</verse>
				<verse number="16">Soldaterna förde nu in Jesus i palatset till ståthållarens högkvarter och kallade samman hela vaktstyrkan.</verse>
				<verse number="17">De svepte en purpurmantel om honom och vred ihop en krans av törne och satte den på honom.</verse>
				<verse number="18">Sedan hälsade de honom: ˮLeve judarnas kung!ˮ</verse>
				<verse number="19">Och de slog honom i huvudet med en käpp och spottade på honom och böjde knä och hyllade honom.</verse>
				<verse number="20">Och när de hade hånat honom tog de av honom purpurmanteln och klädde honom i hans egna kläder. Sedan förde de ut honom att korsfästas.</verse>
				<verse number="21">Simon från Kyrene, Alexandros och Rufus far, var på väg in från landet och råkade gå förbi. Honom tvingade de att bära Jesu kors.</verse>
				<verse number="22">Och de förde Jesus till Golgota, det betyder Skallen.</verse>
				<verse number="23">De gav honom vin tillsatt med myrra, men han tog inte emot det.</verse>
				<verse number="24">Och de korsfäste honom och delade hans kläder mellan sig genom lottkastning.</verse>
				<verse number="25">Det var på förmiddagen som de korsfäste honom.</verse>
				<verse number="26">På anslaget stod vad han var anklagad för: ʼJudarnas kung.ʼ</verse>
				<verse number="27">Tillsammans med honom korsfäste de två förbrytare, den ene till höger om honom, den andre till vänster.</verse>
				<verse number="28"></verse>
				<verse number="29">De som gick förbi hånade honom och skakade på huvudet och sa: ˮJaså, du bryter ner templet och bygger upp det igen på tre dagar,</verse>
				<verse number="30">fräls dig själv och stig ner från korset!ˮ</verse>
				<verse number="31">Likaså hånade översteprästerna och de skriftlärda honom och sa: ˮAndra har han frälst, sig själv kan han inte frälsa.</verse>
				<verse number="32">Kristus, Israels kung, stig ner nu från korset så att vi får se och tro!ˮ Även de som var korsfästa med honom skymfade honom.</verse>
				<verse number="33">Mitt på dagen kom ett mörker över hela landet. Det varade till femtontiden,</verse>
				<verse number="34">och då ropade Jesus högt: Eloi, Eloi, lema sabachtani? Det betyder: Min Gud, min Gud, varför har du övergett mig?</verse>
				<verse number="35">Några som stod där hörde det och sa: ˮLyssna, han ropar på Elia.ˮ</verse>
				<verse number="36">En av dem sprang då och fyllde en svamp med surt vin, fäste den runt en käpp och gav honom att dricka och sa: ˮVänta, låt oss se om Elia kommer och tar ner honom.ˮ</verse>
				<verse number="37">Och Jesus ropade högt och slutade andas.</verse>
				<verse number="38">Då brast förhänget i templet i två stycken, uppifrån och ända ner.</verse>
				<verse number="39">När officeren som stod mitt emot honom såg att han dog på det sättet sa han: ˮDen mannen var i sanning Guds Son.ˮ</verse>
				<verse number="40">På avstånd stod även kvinnor och såg på. Bland dem var Maria Magdalena och den Maria som var Jakob den yngres och Joses mor, samt Salome.</verse>
				<verse number="41">De hade följt Jesus och tjänat honom när han var i Galileen. Där var också många andra kvinnor som hade gått upp till Jerusalem med honom.</verse>
				<verse number="42">När kvällen var inne — det var förberedelsedag, dagen före sabbaten —</verse>
				<verse number="43">kom Josef från Arimataia dit, en högt ansedd rådsherre som även han väntade på Guds rike. Han tog mod till sig och gick in till Pilatus och bad att få Jesu kropp.</verse>
				<verse number="44">Pilatus blev förvånad över att Jesus redan var död. Han kallade till sig officeren och frågade honom om Jesus varit död länge.</verse>
				<verse number="45">När han fått det bekräftat av officeren överlät han den döda kroppen till Josef.</verse>
				<verse number="46">Och Josef köpte ett linnetyg, tog ner honom och svepte honom i linnetyget och lade honom i en grav som var uthuggen i klippan. Och han rullade en sten för ingången till graven.</verse>
				<verse number="47">Maria Magdalena och Maria, Joses mor, såg var han blev lagd.</verse>
			</chapter>
			<chapter number="16">
				<verse number="1">När sabbaten var över köpte Maria Magdalena, och Maria, Jakobs mor, och Salome aromatiska kryddoljor för att gå och smörja Jesus.</verse>
				<verse number="2">Mycket tidigt på söndagen, då solen gick upp, kom de till graven.</verse>
				<verse number="3">De sa till varandra: ˮVem ska rulla bort stenen från gravöppningen åt oss?ˮ</verse>
				<verse number="4">Men när de tittade upp såg de att stenen, som var mycket stor, var bortrullad.</verse>
				<verse number="5">De gick in i graven och såg en ung man sitta på höger sida iklädd en vit dräkt. Och de blev förfärade,</verse>
				<verse number="6">men han sa: ˮVar inte förfärade. Ni söker Jesus från Nasaret, den korsfäste. Han har uppstått, han är inte här. Se, här är platsen där de lade honom.</verse>
				<verse number="7">Men gå och säg till hans lärjungar och till Petrus att Jesus går före er till Galileen. Där ska ni få se honom, så som han sagt er.ˮ</verse>
				<verse number="8">Och de gick ut och sprang bort från graven, uppskakade och helt utom sig. Och de sa ingenting till någon eftersom de var rädda. [</verse>
				<verse number="9">Efter sin uppståndelse på söndag morgon visade han sig först för Maria Magdalena, från vilken han kastat ut sju demoner.</verse>
				<verse number="10">Hon gick och berättade det för dem som hade varit med honom, och som nu sörjde och grät.</verse>
				<verse number="11">Men när de hörde att han levde och att hon hade sett honom, trodde de inte på det.</verse>
				<verse number="12">Sedan uppenbarade han sig i en annan skepnad för två av dem som var på väg ut till landet.</verse>
				<verse number="13">Även de gick och berättade det för de andra, men inte heller de blev trodda.</verse>
				<verse number="14">Sedan uppenbarade han sig för de elva när de låg till bords, och han tillrättavisade dem för deras otro och hårda hjärtan eftersom de inte hade trott på dem som hade sett honom uppstånden.</verse>
				<verse number="15">Och han sa till dem: ˮGå ut i hela världen och förkunna evangelium för hela skapelsen.</verse>
				<verse number="16">Den som tror och blir döpt ska bli frälst. Men den som inte tror ska bli fördömd.</verse>
				<verse number="17">Dessa tecken ska följa dem som tror: i mitt namn ska de kasta ut demoner. De ska tala i nya tungor.</verse>
				<verse number="18">De ska ta ormar i händerna. Om de dricker något dödligt gift ska det inte skada dem. De ska lägga händerna på sjuka och de ska bli friska.ˮ</verse>
				<verse number="19">När Herren Jesus hade talat till dem blev han tagen upp till himlen och satte sig på Guds högra sida.</verse>
				<verse number="20">Och de gick ut och förkunnade överallt. Och Herren verkade med dem och bekräftade ordet genom de tecken som åtföljde det.]</verse>
			</chapter>
		</book>
		<book number="42">
			<chapter number="1">
				<verse number="1">Högt ärade Theofilos, många har åtagit sig att sammanställa en skildring av de händelser som fått sin uppfyllelse ibland oss.</verse>
				<verse number="2">Dessa händelser har meddelats oss av de som från början var ögonvittnen och ordets tjänare.</verse>
				<verse number="3">Efter att noga ha satt mig in i allt från början har jag beslutat att i rätt ordning skriva ner det för dig,</verse>
				<verse number="4">så att du ska förstå hur tillförlitlig den undervisning är som du fått.</verse>
				<verse number="5">I de dagar då Herodes var kung i Judeen fanns det i Avias tjänsteavdelning en präst vid namn Sakarias. Hans hustru var av Arons ätt och hette Elisabet.</verse>
				<verse number="6">De var båda rättfärdiga inför Gud och levde oklanderligt efter alla Herrens bud och föreskrifter.</verse>
				<verse number="7">Men de hade inga barn eftersom Elisabet var ofruktsam, och båda var till åren.</verse>
				<verse number="8">En gång när turen kom till Sakarias tjänsteavdelning och han fullgjorde sin prästtjänst inför Gud</verse>
				<verse number="9">hände sig vid den sedvanliga lottningen att han fick uppdraget att gå in i Herrens tempel och tända rökelsen.</verse>
				<verse number="10">Allt folket stod utanför och bad vid timmen för rökoffret.</verse>
				<verse number="11">Då visade sig för honom en Herrens ängel som stod till höger om rökelsealtaret.</verse>
				<verse number="12">Sakarias blev mycket oroad vid denna syn och han överväldigades av fruktan.</verse>
				<verse number="13">Men ängeln sa: ˮVar inte rädd, Sakarias, för din bön har blivit hörd. Din hustru Elisabet ska föda en son åt dig, och du ska ge honom namnet Johannes.</verse>
				<verse number="14">Och han ska göra dig överlycklig, ja, många kommer att glädjas över hans födelse,</verse>
				<verse number="15">för han ska bli stor inför Herren. Han ska inte dricka vin och starka drycker, och redan i moderlivet ska han bli fylld av den helige Ande.</verse>
				<verse number="16">Och många av Israels söner ska han vända om till Herren, deras Gud.</verse>
				<verse number="17">Han ska gå framför Herren i Elias ande och kraft för att vända fädernas hjärtan till barnen och ge de olydiga ett rättfärdigt sinne. Så ska Herren få ett förberett folk.ˮ</verse>
				<verse number="18">Då sa Sakarias till ängeln: ˮHur ska jag få visshet om det här? Jag är ju gammal och min hustru är till åren.ˮ</verse>
				<verse number="19">Ängeln svarade: ˮJag är Gabriel, som står inför Gud. Jag är sänd för att tala till dig och ge dig detta goda budskap.</verse>
				<verse number="20">Och nu ska du bli stum och inte kunna tala förrän den dag detta sker eftersom du inte trodde på mina ord som ska uppfyllas när tiden är inne.ˮ</verse>
				<verse number="21">Folket stod och väntade på Sakarias och förvånade sig över att han dröjde så länge inne i templet.</verse>
				<verse number="22">När han kom ut var han oförmögen att tala till dem. De förstod att han hade sett en syn i templet. Han gjorde tecken åt dem, och förblev stum.</verse>
				<verse number="23">Och när dagarna för hans tjänstgöring var slut begav han sig hem.</verse>
				<verse number="24">Dagar gick och så blev hans hustru Elisabet havande. Hon drog sig undan i fem månader. Hon sa:</verse>
				<verse number="25">ˮHerren har gjort detta för mig. Han såg till mig dessa dagar och tog bort min vanära bland människor.ˮ</verse>
				<verse number="26">Då Elisabet var i sjätte månaden blev ängeln Gabriel sänd av Gud till staden Nasaret i Galileen,</verse>
				<verse number="27">till en jungfru som var trolovad med en man vid namn Josef som var av Davids ätt. Och jungfruns namn var Maria.</verse>
				<verse number="28">Han kom in och sa till henne: ˮGläd dig, du benådade. Herren är med dig.ˮ</verse>
				<verse number="29">Men hon blev förbryllad vid hans ord och undrade vad denna hälsning kunde betyda.</verse>
				<verse number="30">Då sa ängeln till henne: ˮVar inte rädd, Maria, för du har funnit nåd hos Gud.</verse>
				<verse number="31">Lyssna, du ska bli havande och föda en son, och du ska ge honom namnet Jesus.</verse>
				<verse number="32">Han ska bli stor och kallas den Högstes Son. Och Herren Gud ska ge honom hans fader Davids tron.</verse>
				<verse number="33">Han ska regera över Israels folk för evigt, och hans välde har inget slut.ˮ</verse>
				<verse number="34">Maria sa till ängeln: ˮHur ska detta kunna ske, då ingen man har rört mig?ˮ</verse>
				<verse number="35">Ängeln svarade: ˮDen helige Ande ska komma över dig, och den Högstes kraft omsluta dig. Därför ska också det heliga barnet kallas Guds Son.</verse>
				<verse number="36">Även din släkting Elisabet ska på sin ålderdom få en son. Hon som kallades ofruktsam är nu i sjätte månaden,</verse>
				<verse number="37">för inget är omöjligt för Gud.ˮ</verse>
				<verse number="38">Maria sa: ˮJag är Herrens tjänarinna. Låt det ske med mig efter ditt ord.ˮ Och ängeln lämnade henne.</verse>
				<verse number="39">I de dagarna skyndade Maria till en stad i Juda bergsbygd.</verse>
				<verse number="40">Hon gick in i Sakarias hus och hälsade på Elisabet.</verse>
				<verse number="41">När Elisabet hörde Marias hälsning spratt barnet till inom henne. Hon blev fylld av den helige Ande</verse>
				<verse number="42">och ropade högt: ˮVälsignad är du bland kvinnor, och välsignat är barnet inom dig!</verse>
				<verse number="43">Men vem är jag, att min Herres mor kommer till mig?</verse>
				<verse number="44">För när ljudet av din hälsning nådde mina öron spratt barnet till i mig av glädje.</verse>
				<verse number="45">Och salig är hon som trodde, för det som Herren har sagt henne ska uppfyllas.ˮ</verse>
				<verse number="46">Då sa Maria: ˮMin själ upphöjer Herren,</verse>
				<verse number="47">och min ande gläder sig i Gud, min Frälsare,</verse>
				<verse number="48">för han har sett till sin tjänarinnas ringhet. Nu ska härefter alla släkten kalla mig salig.</verse>
				<verse number="49">Den Mäktige har gjort stora ting med mig, hans namn är heligt.</verse>
				<verse number="50">Hans barmhärtighet varar från släkte till släkte över dem som fruktar honom.</verse>
				<verse number="51">Han har utfört väldiga gärningar med sin styrka. Han skingrade dem som hade högmodiga hjärtan och sinnen.</verse>
				<verse number="52">Han störtade härskare från deras troner, och upphöjde ringa män.</verse>
				<verse number="53">Han mättade hungriga med sitt goda, och sände rika tomhänta bort.</verse>
				<verse number="54">Han tog sig an sin tjänare Israel, i åminnelse av sin barmhärtighet</verse>
				<verse number="55">mot Abraham och hans ättlingar till evig tid. Detta enligt sitt löfte till våra fäder.ˮ</verse>
				<verse number="56">Maria stannade hos Elisabet omkring tre månader och återvände sedan hem.</verse>
				<verse number="57">Så kom tiden för Elisabet då hon skulle föda, och hon födde en son.</verse>
				<verse number="58">Hennes grannar och släktingar fick höra att Herren hade visat henne stor barmhärtighet, och de delade hennes glädje.</verse>
				<verse number="59">På åttonde dagen kom de för att omskära barnet. De ville kalla honom Sakarias efter hans far.</verse>
				<verse number="60">Men hans mor svarade: ˮNej, han ska heta Johannes.ˮ</verse>
				<verse number="61">De sa till henne: ˮIngen i din släkt bär det namnet.ˮ</verse>
				<verse number="62">Med tecken frågade de hans far vad han ville att barnet skulle heta.</verse>
				<verse number="63">Då bad han om en tavla och skrev: ʼJohannes är hans namn,ʼ och alla häpnade.</verse>
				<verse number="64">Omedelbart öppnades hans mun och hans tunga löstes, och han började tala och lovprisa Gud.</verse>
				<verse number="65">Fruktan kom över alla kringboende. Och i hela Judeens bergsbygd omtalades detta.</verse>
				<verse number="66">Alla som hörde det tog det till hjärtat och sa: ”Vad ska det bli av detta barn?” För Herrens hand var med honom.</verse>
				<verse number="67">Och hans far Sakarias blev fylld av den helige Ande och profeterade:</verse>
				<verse number="68">ˮLov och pris till Herren, Israels Gud, som har besökt och befriat sitt folk.</verse>
				<verse number="69">Han har upprest en mäktig Frälsare i sin tjänare Davids ätt,</verse>
				<verse number="70">så som han lovat sedan urminnes tid genom sina heliga profeter:</verse>
				<verse number="71">att frälsa oss från våra fiender och från alla som hatar oss.</verse>
				<verse number="72">Han ville visa barmhärtighet mot våra fäder och tänka på sitt heliga förbund,</verse>
				<verse number="73">den ed han gav vår fader Abraham:</verse>
				<verse number="74">att vi, frälsta ur våra fienders hand, skulle få tjäna honom utan rädsla,</verse>
				<verse number="75">i helighet och rättfärdighet inför honom alla våra dagar.</verse>
				<verse number="76">Och du, barn, ska kallas den Högstes profet, för du ska gå före Herren och bana väg för honom</verse>
				<verse number="77">och ge hans folk kunskap om frälsning i deras synders förlåtelse.</verse>
				<verse number="78">Detta ske ske tack vare vår Guds innerliga barmhärtighet, genom vilken en soluppgång från höjden ska besöka oss,</verse>
				<verse number="79">för att stråla över dem som sitter i mörker och dödsskugga och leda våra fötter in på fredens väg.ˮ</verse>
				<verse number="80">Och barnet växte och blev stark i anden. Han vistades i öde trakter till den dag då han skulle träda fram för Israel.</verse>
			</chapter>
			<chapter number="2">
				<verse number="1">Det hände i de dagarna att från kejsar Augustus utgick ett påbud att hela världen skulle skattskrivas.</verse>
				<verse number="2">Detta var den första skattskrivningen och den hölls när Quirinius var ståthållare över Syrien.</verse>
				<verse number="3">Alla gav sig då iväg för att skattskriva sig var och en till sin stad.</verse>
				<verse number="4">Även Josef gav sig av, från staden Nasaret i Galileen upp till Judeen, till Davids stad som heter Betlehem, eftersom han var av Davids hus och ätt.</verse>
				<verse number="5">Han for dit för att skattskriva sig tillsammans med Maria, sin trolovade, som var med barn.</verse>
				<verse number="6">När de befann sig där var tiden inne då hon skulle föda.</verse>
				<verse number="7">Och hon födde sin förstfödde son och lindade honom och lade honom i en krubba, eftersom de inte fick plats i härbärget.</verse>
				<verse number="8">I samma trakt befann sig några herdar som låg ute och vaktade sin hjord om natten.</verse>
				<verse number="9">Då stod en Herrens ängel framför dem och Herrens härlighet strålade omkring dem, och de blev alldeles skräckslagna.</verse>
				<verse number="10">Men ängeln sa: ˮVar inte rädda. Lyssna, jag framför ett gott budskap till er om en stor glädje för hela folket.</verse>
				<verse number="11">För i dag har i Davids stad en Frälsare blivit född åt er. Han är Kristus, Herren.</verse>
				<verse number="12">Och detta är tecknet för er: Ni ska finna ett nyfött barn som är lindat och ligger i en krubba.ˮ</verse>
				<verse number="13">Och plötsligt var där tillsammans med ängeln en stor himmelsk här som prisade Gud:</verse>
				<verse number="14">ˮÄra till Gud i höjden, och fred på jorden till de människor han tycker om.ˮ</verse>
				<verse number="15">När änglarna hade lämnat dem och farit till himlen sa herdarna till varandra: ˮLåt oss nu gå till Betlehem och se det som har hänt och som Herren låtit oss få veta.ˮ</verse>
				<verse number="16">De skyndade iväg och fann Maria och Josef, och barnet som låg i krubban.</verse>
				<verse number="17">När de hade sett honom, berättade de vad som hade sagts till dem om detta barn.</verse>
				<verse number="18">Alla som hörde det förundrade sig över herdarnas berättelse.</verse>
				<verse number="19">Men Maria bevarade och begrundade allt detta i sitt hjärta.</verse>
				<verse number="20">Och herdarna återvände medan de prisade och lovade Gud för allt de hade hört och sett. Allt var så som det hade sagts dem.</verse>
				<verse number="21">När åtta dagar hade gått och barnet skulle omskäras fick han namnet Jesus, det namn ängeln gav honom innan han blev avlad i moderlivet.</verse>
				<verse number="22">När tiden kom för deras rening enligt Mose lag tog de honom till Jerusalem för att bära fram honom inför Herren.</verse>
				<verse number="23">Så står det skrivet i Herrens lag: Varje förstfödd son som öppnar moderlivet ska vara helgad åt Herren.</verse>
				<verse number="24">Därtill skulle de offra ett par turturduvor eller två unga duvor, enligt vad som är sagt i Herrens lag.</verse>
				<verse number="25">Det fanns en man i Jerusalem vid namn Symeon. Han var rättfärdig och gudfruktig och väntade på Israels tröst. Och den helige Ande var över honom.</verse>
				<verse number="26">Det hade uppenbarats för honom av den helige Ande att han inte skulle se döden förrän han hade sett Herrens Kristus.</verse>
				<verse number="27">Han kom i Anden till templet. Och när föräldrarna bar in barnet Jesus för att göra med honom som var sed enligt lagen,</verse>
				<verse number="28">tog Symeon honom i sina armar och lovprisade Gud och sa:</verse>
				<verse number="29">ˮHärskare, nu låter du din tjänare gå bort i frid, i enlighet med ditt ord.</verse>
				<verse number="30">För mina ögon har sett din frälsning</verse>
				<verse number="31">som du berett inför alla folks åsyn,</verse>
				<verse number="32">ett ljus till uppenbarelse för hednafolken och till härlighet för ditt folk Israel.ˮ</verse>
				<verse number="33">Hans far och mor förundrade sig över det som sades om honom.</verse>
				<verse number="34">Och Symeon välsignade dem och sa till hans mor Maria: ˮLyssna, denne är satt till fall och upprättelse för många i Israel, och till ett tecken som väcker motstånd.</verse>
				<verse number="35">Så ska det uppenbaras vad många människor tänker i sina hjärtan. Också genom din själ ska det gå ett svärd.ˮ</verse>
				<verse number="36">Där fanns även en profetissa, Hanna, Fanuels dotter, av Ashers stam. Hon var mycket gammal. Hon hade levt sju år med sin man efter sitt giftermål</verse>
				<verse number="37">och sedan varit änka i åttiofyra år. Hon lämnade aldrig templet utan tjänade Gud med fastor och böner natt och dag.</verse>
				<verse number="38">Just i den stunden kom hon fram och tackade Gud och talade om honom för alla som väntade på Jerusalems befrielse.</verse>
				<verse number="39">När Josef och Maria hade fullgjort allt i enlighet med Herrens lag återvände de till sin hemstad Nasaret i Galileen.</verse>
				<verse number="40">Pojken växte och blev stark och fylldes av visdom. Och Guds välbehag var över honom.</verse>
				<verse number="41">Varje år vid påskhögtiden begav sig Jesu föräldrar till Jerusalem.</verse>
				<verse number="42">När han var tolv år begav de sig upp till högtiden som seden var.</verse>
				<verse number="43">Då festdagarna var över och de vände hem stannade pojken Jesus kvar i Jerusalem utan att föräldrarna visste det.</verse>
				<verse number="44">I tron att han var med i ressällskapet gick de en hel dag innan de började söka efter honom bland släktingar och bekanta.</verse>
				<verse number="45">När de inte fann honom återvände de till Jerusalem och letade efter honom.</verse>
				<verse number="46">Efter tre dagar fann de honom i templet. Där satt han mitt ibland lärarna och lyssnade på dem och ställde frågor till dem.</verse>
				<verse number="47">Alla som hörde Jesus häpnade över hans förstånd och hans svar.</verse>
				<verse number="48">När föräldrarna såg honom blev de bestörta och hans mor sa till honom: ˮBarn, varför har du gjort så här mot oss? Din far och jag har letat efter dig och varit så oroliga.ˮ</verse>
				<verse number="49">Han sa till dem: ˮVarför har ni letat efter mig? Visste ni inte att jag måste vara i min Faders hus?ˮ</verse>
				<verse number="50">Men de förstod inte vad han sa till dem.</verse>
				<verse number="51">Och han följde med dem ner till Nasaret och underordnade sig dem. Hans mor bevarade allt detta i sitt hjärta.</verse>
				<verse number="52">Och Jesus växte till i visdom och ålder, och var mycket omtyckt av Gud och människor.</verse>
			</chapter>
			<chapter number="3">
				<verse number="1">Guds ord kom till Sakarias son Johannes i öknen. Det skedde under kejsar Tiberius femtonde regeringsår, när Pontius Pilatus var ståthållare över Judeen, Herodes tetrark över Galileen, hans bror Filippos tetrark över Itureen och Trachonitislandet, Lysanias tetrark över Abilene, och när Hannas och Kajafas var överstepräster.</verse>
				<verse number="2"></verse>
				<verse number="3">Och Johannes gick ut i hela trakten vid Jordanfloden och förkunnade omvändelsens dop till syndernas förlåtelse.</verse>
				<verse number="4">Som det står skrivet i boken med profeten Jesajas ord: En röst ropar i öknen: Förbered väg för Herren, gör hans stigar raka!</verse>
				<verse number="5">Alla dalar ska fyllas och alla berg och höjder sänkas. Krokiga stigar ska rätas och ojämna vägar jämnas.</verse>
				<verse number="6">Och alla människor ska se Guds frälsning.</verse>
				<verse number="7">Johannes sa nu till folkskarorna som kom ut för att döpas av honom: ˮGiftormars yngel, vem har intalat er att ni kan undfly den kommande vreden?</verse>
				<verse number="8">Bär då frukter som hör till omvändelsen. Och börja inte säga: ʼVi har Abraham till fader.ʼ För jag säger er att Gud av dessa stenar kan resa upp barn åt Abraham.</verse>
				<verse number="9">Yxan är redan satt till roten på träden. Varje träd som därför inte bär bra frukt huggs ner och kastas i elden.ˮ</verse>
				<verse number="10">Folket frågade honom: ˮVad ska vi då göra?ˮ</verse>
				<verse number="11">Han svarade dem: ˮDen som har två långskjortor ska dela med sig åt den som ingen har, och den som har mat ska göra på samma sätt.ˮ</verse>
				<verse number="12">Det kom också skatteindrivare för att bli döpta, och de frågade honom: ˮLärare, vad ska vi göra?ˮ</verse>
				<verse number="13">Han svarade: ˮKräv inte mer än vad som är fastställt.ˮ</verse>
				<verse number="14">Även soldater frågade honom: ˮOch vi, vad ska vi göra?ˮ Han svarade: ˮTa inte pengar genom våld eller hot, anklaga inte på falska grunder. Och var nöjda med er lön.ˮ</verse>
				<verse number="15">Folket var fyllt av förväntan, och alla undrade i sina hjärtan om inte Johannes kunde vara Kristus.</verse>
				<verse number="16">Johannes svarade dem alla: ˮJag döper er med vatten. Men det kommer en som är starkare än jag, vars sandalremmar jag inte är värdig att knyta upp. Han ska döpa er i den helige Ande och eld.</verse>
				<verse number="17">Han har sin kastskovel i handen för att rensa sin tröskplats och samla in vetet i sin lada. Men agnarna ska han bränna upp i en eld som aldrig slocknar.ˮ</verse>
				<verse number="18">Även på många andra sätt förmanade han folket när han förkunnade evangeliet för dem.</verse>
				<verse number="19">Och tetrarken Herodes blev tillrättavisad av Johannes för sitt förhållande med sin brors hustru Herodias och för allt ont som Herodes hade gjort.</verse>
				<verse number="20">Och inte nog med det, Herodes spärrade även in Johannes i fängelse.</verse>
				<verse number="21">Allt folket hade döpts, och Jesus hade döpts. Då hände sig när han bad att himlen öppnades</verse>
				<verse number="22">och den helige Ande sänkte sig ner över honom i en duvas skepnad. Och från himlen hördes en röst: ˮDu är min Son, den Älskade, du är min glädje.ˮ</verse>
				<verse number="23">Jesus var omkring trettio år när han började sin gärning. Han var — menade man — son till Josef, son till Eli,</verse>
				<verse number="24">son till Mattat, son till Levi, son till Melki, son till Jannai, son till Josef,</verse>
				<verse number="25">son till Mattatias, son till Amos, son till Nahum, son till Hesli, son till Naggaj,</verse>
				<verse number="26">son till Machat, son till Mattatias, son till Shimi, son till Josek, son till Joda,</verse>
				<verse number="27">son till Jochanan, son till Resa, son till Serubbabel, son till Shealtiel, son till Ner,</verse>
				<verse number="28">son till Melki, son till Addi, son till Kosam, son till Elmadam, son till Er,</verse>
				<verse number="29">son till Josua, son till Elieser, son till Jorim, son till Mattat, son till Levi,</verse>
				<verse number="30">son till Symeon, son till Juda, son till Josef, son till Jonam, son till Eljakim,</verse>
				<verse number="31">son till Melea, son till Menna, son till Mattata, son till Natan, son till David,</verse>
				<verse number="32">son till Jishaj, son till Oved, son till Boas, son till Salma, son till Nachshon,</verse>
				<verse number="33">son till Amminadav, son till Admin, son till Arni, son till Hesron, son till Peres, son till Juda,</verse>
				<verse number="34">son till Jakob, son till Isak, son till Abraham, son till Terach, son till Nachor,</verse>
				<verse number="35">son till Serug, son till Regu, son till Peleg, son till Ever, son till Shelach, son till Kenan,</verse>
				<verse number="36">son till Arpakshad, son till Sem, son till Noa, son till Lemek,</verse>
				<verse number="37">son till Metushelach, son till Henok, son till Jered, son till Mahalalel, son till Kenan,</verse>
				<verse number="38">son till Enosh, son till Set, son till Adam, son till Gud.</verse>
			</chapter>
			<chapter number="4">
				<verse number="1">Jesus återvände från Jordanfloden fylld av den helige Ande. Han fördes av Anden ut i öknen</verse>
				<verse number="2">där han frestades av djävulen i fyrtio dagar. Han åt ingenting under de dagarna, och när de var förbi blev han hungrig.</verse>
				<verse number="3">Då sa djävulen till honom: ˮOm du är Guds Son, så befall att den här stenen blir bröd.ˮ</verse>
				<verse number="4">Jesus svarade: ˮDet står skrivet: Människan ska inte leva endast av bröd. ˮ</verse>
				<verse number="5">Och djävulen förde honom högt upp och visade honom i ett ögonblick alla riken i världen</verse>
				<verse number="6">och sa: ˮJag vill ge dig all denna makt och härlighet, för åt mig har den överlämnats och jag ger den åt vem jag vill.</verse>
				<verse number="7">Om du därför tillber mig ska allt vara ditt.ˮ</verse>
				<verse number="8">Jesus svarade: ˮDet står skrivet: Herren din Gud ska du tillbe och endast honom ska du tjäna. ˮ</verse>
				<verse number="9">Djävulen förde honom till Jerusalem och ställde honom högst uppe på tempelmuren och sa till honom: ˮOm du är Guds Son, så kasta dig ner härifrån.</verse>
				<verse number="10">Det står skrivet: Han ska befalla sina änglar att beskydda dig,</verse>
				<verse number="11">och: De ska bära dig på händerna så att du inte stöter din fot mot någon sten. ˮ</verse>
				<verse number="12">Jesus svarade: ˮDet är sagt: Du ska inte sätta Herren din Gud på prov. ˮ</verse>
				<verse number="13">När djävulen hade frestat honom på alla sätt lämnade han honom intill läglig tid.</verse>
				<verse number="14">I Andens kraft återvände Jesus till Galileen, och ryktet om honom spreds i hela trakten däromkring.</verse>
				<verse number="15">Han undervisade i deras synagogor och blev uppskattad av alla.</verse>
				<verse number="16">Och han kom till Nasaret där han var uppvuxen. På sabbaten gick han till synagogan som han brukade. Han reste sig för att läsa,</verse>
				<verse number="17">och man räckte honom profeten Jesajas bokrulle. Han rullade upp den och fann stället där det står skrivet:</verse>
				<verse number="18">Herrens Ande är över mig, för han har smort mig till att förkunna ett gott budskap för de fattiga. Han har sänt mig att förkunna frihet för de fångna och syn för de blinda, att ge de förtryckta frihet</verse>
				<verse number="19">och förkunna ett år av välvilja från Herren.</verse>
				<verse number="20">Han rullade ihop bokrullen och gav tillbaka den till tjänaren och satte sig. Alla i synagogan tittade stint på honom.</verse>
				<verse number="21">Och han började tala till dem: ˮI dag har den här Skriften gått i uppfyllelse inför er som lyssnar.ˮ</verse>
				<verse number="22">Alla talade väl om honom och häpnade över de nådens ord som kom från hans mun. Och de frågade: ˮÄr han inte Josefs son?ˮ</verse>
				<verse number="23">Jesus sa: ˮTveklöst kommer ni att rikta detta ordspråk mot mig: ʼLäkare, bota dig själv,ʼ och säga: ʼVi har hört allt som hände i Kafarnaum, gör detsamma här i din hemstadʼ.ˮ</verse>
				<verse number="24">Och han fortsatte: ˮDet jag säger till er är sant: Ingen profet är omtyckt i sin hemstad.</verse>
				<verse number="25">Jag försäkrar: Det fanns många änkor i Israel på Elias tid, då himlen var tillsluten i tre och ett halvt år och det blev svår hungersnöd över hela landet.</verse>
				<verse number="26">Ändå blev inte Elia sänd till någon av dem utan bara till en änka i Sarefat i Sidons land.</verse>
				<verse number="27">Och det fanns många leprasjuka i Israel på profeten Elishas tid. Och ingen av dem blev renad utom Naaman från Syrien.ˮ</verse>
				<verse number="28">Alla i synagogan blev ursinniga när de hörde detta.</verse>
				<verse number="29">De reste sig upp och drev honom ut ur staden. De förde honom fram till branten av det berg som deras stad var byggd på för att störta ner honom.</verse>
				<verse number="30">Men han banade väg genom folkhopen och vandrade bort.</verse>
				<verse number="31">Och han begav sig ner till Kafarnaum, en stad i Galileen. Han undervisade folket på sabbaten,</verse>
				<verse number="32">och de förundrades över hans undervisning eftersom han talade med auktoritet.</verse>
				<verse number="33">I synagogan fanns en man med en oren demonande i sig, och han skrek högt:</verse>
				<verse number="34">ˮÅ nej! Vad vill du oss, Jesus från Nasaret? Har du kommit för att fördärva oss? Jag vet vem du är — Guds Helige.ˮ</verse>
				<verse number="35">Men Jesus sa strängt till honom: ˮTig och far ut ur honom!ˮ Demonen kastade omkull mannen mitt ibland dem och for ut ur honom utan att skada honom.</verse>
				<verse number="36">Alla blev förskräckta och sa till varandra: ˮVad är det med hans ord? Med auktoritet och kraft befaller han ju de orena andarna, och de far ut.ˮ</verse>
				<verse number="37">Och ryktet om honom spreds överallt i trakten.</verse>
				<verse number="38">Han lämnade synagogan och gick hem till Simon. Där låg Simons svärmor ansatt av hög feber och de vädjade till Jesus för henne.</verse>
				<verse number="39">Han lutade sig över henne och talade strängt till febern, och den lämnade henne. Genast steg hon upp och betjänade dem.</verse>
				<verse number="40">Vid solnedgången kom de till honom med alla som led av olika sjukdomar. Och han lade händerna på var och en av dem och botade dem.</verse>
				<verse number="41">Även demoner for ut ur många. De ropade: ˮDu är Guds Son!ˮ Men han tilltalade dem strängt och förbjöd dem att tala, eftersom de visste att han var Kristus.</verse>
				<verse number="42">När det blev dag, gick han bort till en enslig plats. Folket sökte efter honom och när de kom till honom försökte de hindra honom att lämna dem.</verse>
				<verse number="43">Men han sa till dem: ˮJag måste förkunna evangeliet om Guds rike även för de andra städerna. Det är därför jag blivit utsänd.ˮ</verse>
				<verse number="44">Och han förkunnade i synagogorna i Judeen.</verse>
			</chapter>
			<chapter number="5">
				<verse number="1">En gång stod Jesus vid Gennesaretsjön och folket trängde sig inpå honom för att höra Guds ord.</verse>
				<verse number="2">Han fick se två båtar ligga vid stranden, lämnade där av fiskare som höll på att skölja näten.</verse>
				<verse number="3">Han steg då i en av båtarna, den som tillhörde Simon, och bad honom lägga ut lite från land. Sedan satte han sig ner och undervisade folket från båten.</verse>
				<verse number="4">När han hade slutat tala sa han till Simon: ˮLägg ut på djupet och kasta ut näten till fångst.ˮ</verse>
				<verse number="5">Simon svarade: ˮMästare, vi har arbetat hela natten utan att få något. Men på ditt ord ska jag kasta ut näten.ˮ</verse>
				<verse number="6">De gjorde så och fångade så mycket fisk att näten höll på att brista.</verse>
				<verse number="7">De gjorde tecken åt sina kamrater i den andra båten att komma och hjälpa dem. De kom, och fyllde båda båtarna så att de började sjunka.</verse>
				<verse number="8">När Simon Petrus såg det föll han ner vid Jesu knän och sa: ˮHerre, gå ifrån mig, för jag är en syndig man.ˮ</verse>
				<verse number="9">Han och alla som var med honom hade nämligen slagits med häpnad över den fångst de hade fått.</verse>
				<verse number="10">Så även Jakob och Johannes, Sebedaios söner, som fiskade i lag med Simon. Men Jesus sa till Simon: ˮVar inte rädd. Härefter ska du fånga människor.ˮ</verse>
				<verse number="11">Och de tog båtarna till land, lämnade allt och följde honom.</verse>
				<verse number="12">Det hände sig när Jesus befann sig i en av städerna att där var en man som var täckt av lepra. Och när han såg Jesus föll han ner på sitt ansikte och bad: ˮHerre, om du vill så kan du göra mig ren.ˮ</verse>
				<verse number="13">Jesus sträckte ut handen och rörde vid honom och sa: ˮJag vill. Bli ren.ˮ Och genast lämnade lepran honom.</verse>
				<verse number="14">Jesus förbjöd honom att berätta det för någon. Han sa: ˮMen gå och visa dig för prästen och frambär den offergåva som Mose har föreskrivit för din rening, till ett vittnesbörd för dem.ˮ</verse>
				<verse number="15">Men ryktet om Jesus spreds alltmer och stora skaror samlades för att lyssna på honom och bli botade från sina sjukdomar.</verse>
				<verse number="16">Men han drog sig ofta undan till öde trakter och bad.</verse>
				<verse number="17">En av dessa dagar när Jesus undervisade satt där fariseer och laglärare som hade kommit från alla byar i Galileen och Judeen och från Jerusalem. Och han hade Herrens kraft att bota.</verse>
				<verse number="18">Då hände sig att några män kom och bar en lam man på en bår. De försökte komma in med honom och lägga ner honom framför Jesus.</verse>
				<verse number="19">Men då de på grund av folket inte fann något sätt att ta in honom gick de upp på taket. Där firade de ner mannen på hans bår mellan teglet, mitt framför Jesus.</verse>
				<verse number="20">Han såg deras tro och sa: ˮMänniska, du har fått förlåtelse för dina synder.ˮ</verse>
				<verse number="21">De skriftlärda och fariseerna tänkte: ˮVad är det för en hädare? Vem kan förlåta synder förutom Gud?ˮ</verse>
				<verse number="22">Men Jesus visste vad de tänkte och sa till dem: ˮVad är det ni tänker i era hjärtan?</verse>
				<verse number="23">Vilket är lättast, att säga: ʼDu har fått förlåtelse för dina synder,ʼ eller att säga: ʼRes dig upp och gå?ʼ</verse>
				<verse number="24">Men för att ni ska veta att Människosonen har makt här på jorden att förlåta synder, så säger jag dig:ˮ — och han vände sig till den lame — ”Res dig upp, ta din bädd och gå hem.ˮ</verse>
				<verse number="25">Han reste sig omedelbart inför alla och tog bädden som han hade legat på. Han gick hem under det att han prisade Gud.</verse>
				<verse number="26">Alla blev utom sig av häpnad och prisade Gud. Och de fylldes av fruktan och sa: ˮVi har i dag sett obegripliga saker.ˮ</verse>
				<verse number="27">Därefter begav sig Jesus ut och såg då en skatteindrivare vid namn Levi sitta vid en plats där skatt drevs in. Han sa till honom: ˮFölj mig.ˮ</verse>
				<verse number="28">Då lämnade Levi allt och steg upp och följde honom.</verse>
				<verse number="29">Levi ordnade en stor fest för Jesus i sitt hem. En mängd skatteindrivare och andra låg till bords med dem.</verse>
				<verse number="30">Fariseerna och deras skriftlärda klagade på hans lärjungar och frågade: ˮVarför äter och dricker ni tillsammans med skatteindrivare och syndare?ˮ</verse>
				<verse number="31">Jesus svarade dem: ˮDet är inte de friska som behöver läkare utan de sjuka.</verse>
				<verse number="32">Jag har inte kommit för att kalla rättfärdiga att vända om, utan syndare.ˮ</verse>
				<verse number="33">De sa till honom: ˮJohannes lärjungar fastar ofta och ber böner, likaså fariseernas. Men dina lärjungar äter och dricker.ˮ</verse>
				<verse number="34">Jesus svarade: ˮKan ni få bröllopsgästerna att fasta så länge brudgummen är hos dem?</verse>
				<verse number="35">Men den tid kommer då brudgummen tas ifrån dem, i de dagarna ska de fasta.ˮ</verse>
				<verse number="36">Han gav dem också en liknelse: ˮIngen skär bort en lapp från en ny mantel och sätter den på en gammal. För då skulle den nya förstöras och lappen från den nya skulle inte passa till den gamla.</verse>
				<verse number="37">Ingen häller nytt vin i gamla skinnsäckar. För då sprängs säckarna av det nya vinet och vinet rinner ut och säckarna förstörs.</verse>
				<verse number="38">Alltså häller man nytt vin i nya säckar.</verse>
				<verse number="39">Och ingen som druckit gammalt vin vill ha nytt, för han tycker det gamla är gott nog.ˮ</verse>
			</chapter>
			<chapter number="6">
				<verse number="1">Det hände under en sabbat att Jesus tog vägen genom några sädesfält. Hans lärjungar ryckte av ax som de gnuggade i händerna och åt.</verse>
				<verse number="2">Men några av fariseerna sa: ˮVarför gör ni sådant som är otillåtet på sabbaten?ˮ</verse>
				<verse number="3">Jesus svarade dem: ˮHar ni inte ens läst vad David gjorde när han och hans män blev hungriga?</verse>
				<verse number="4">Han gick in i Guds hus och tog de heliga bröden och åt och gav sina män. Endast prästerna hade tillåtelse att äta sådant bröd.ˮ</verse>
				<verse number="5">Och han sa till dem: ˮMänniskosonen är Herre över sabbaten.ˮ</verse>
				<verse number="6">Det hände en annan sabbat att Jesus gick in i synagogan och undervisade. Där fanns en man med förlamad högerhand.</verse>
				<verse number="7">De skriftlärda och fariseerna bevakade honom för att se om han skulle bota någon på sabbaten. De ville finna något att anklaga honom för.</verse>
				<verse number="8">Men han visste vad de tänkte och sa till mannen med den förlamade handen: ˮRes dig upp och kom hit.ˮ Då reste han sig och gick fram.</verse>
				<verse number="9">Jesus sa till dem: ˮJag frågar er, är det tillåtet på sabbaten att göra gott eller att göra ont, att rädda liv eller att döda?ˮ</verse>
				<verse number="10">Och efter att ha sett på dem alla sa han till mannen: ˮSträck ut din hand.ˮ Han gjorde det, och hans hand var frisk.</verse>
				<verse number="11">Men de fylldes av ursinne och började diskutera med varandra vad de skulle göra med Jesus.</verse>
				<verse number="12">Det hände i de dagarna att Jesus gick upp på berget för att be och han bad hela natten till Gud.</verse>
				<verse number="13">När det blev dag samlade han sina lärjungar och valde ut bland dem tolv som han kallade apostlar:</verse>
				<verse number="14">Simon, som han gav namnet Petrus, och hans bror Andreas, Jakob och Johannes, Filippos och Bartolomaios,</verse>
				<verse number="15">Matteus och Tomas, Jakob, Alfaios son, och Simon som kallades seloten,</verse>
				<verse number="16">Judas, Jakobs son, och Judas Iskariot, han som blev förrädare.</verse>
				<verse number="17">Jesus gick ner med dem och stannade på en slätt. Där fanns många av hans lärjungar och mycket folk från hela Judeen och Jerusalem och från kuststräckan vid Tyros och Sidon.</verse>
				<verse number="18">De hade kommit för att lyssna på honom och bli botade från sina sjukdomar. Även de som plågades av orena andar blev botade.</verse>
				<verse number="19">Allt folket försökte röra vid honom eftersom kraft gick ut från honom och botade alla.</verse>
				<verse number="20">Jesus lät blicken vila på sina lärjungar och sa: ˮSaliga är ni som är fattiga, Guds rike tillhör er.</verse>
				<verse number="21">Saliga är ni som nu hungrar, ni ska bli mättade. Saliga är ni som nu gråter, ni ska få skratta.</verse>
				<verse number="22">Saliga är ni när människor hatar er och undviker er och hånar er och smutskastar ert namn — på grund av Människosonen.</verse>
				<verse number="23">Gläd er på den dagen och hoppa av fröjd, för er lön är stor i himlen. På samma sätt gjorde nämligen deras fäder med profeterna.</verse>
				<verse number="24">Men det blir hemskt för er som är rika, ni har fått er tröst.</verse>
				<verse number="25">Det blir hemskt för er som nu är mätta, ni kommer att hungra. Det blir hemskt för er som nu skrattar, ni kommer att sörja och gråta.</verse>
				<verse number="26">Det blir hemskt för er när alla människor talar väl om er, för det gjorde också deras fäder med de falska profeterna.</verse>
				<verse number="27">Men till er som lyssnar säger jag: Älska era fiender, gör gott mot dem som hatar er.</verse>
				<verse number="28">Välsigna dem som förbannar er, be för dem som behandlar er illa.</verse>
				<verse number="29">Om någon slår dig på ena kinden, vänd även fram den andra. Om någon tar ifrån dig manteln, låt honom även ta din långskjorta.</verse>
				<verse number="30">Ge åt alla som ber dig, och tar någon vad som tillhör dig, kräv det inte tillbaka.</verse>
				<verse number="31">Allt vad ni vill att människor ska göra er, det ska ni göra dem.</verse>
				<verse number="32">Om ni älskar dem som älskar er, ska ni ha tack för det? Även syndare älskar dem som visar dem kärlek.</verse>
				<verse number="33">Och om ni gör gott mot dem som gör gott mot er, ska ni ha tack för det? Även syndare gör så.</verse>
				<verse number="34">Och om ni lånar åt dem som ni förväntar ska betala tillbaka, ska ni ha tack för det? Även syndare lånar åt syndare för att få lika mycket tillbaka.</verse>
				<verse number="35">Men älska era fiender och gör gott och ge lån utan att hoppas få tillbaka. Då ska er lön bli stor och ni ska bli den Högstes söner, för han är mild mot de otacksamma och onda.</verse>
				<verse number="36">Var barmhärtiga, så som er Fader är barmhärtig.</verse>
				<verse number="37">Döm inte, och ni ska inte bli dömda. Fördöm inte, och ni ska inte bli fördömda. Frikänn, och ni ska bli frikända.</verse>
				<verse number="38">Ge, och ni ska få. Ett gott mått, packat, skakat och rågat ska ges åt er i famnen. För utifrån det mått ni mäter ska det mätas upp åt er.ˮ</verse>
				<verse number="39">Han gav dem också en liknelse: ˮKan väl en blind leda en blind? Kommer inte båda att ramla i gropen?</verse>
				<verse number="40">En lärjunge är inte förmer än sin lärare. Men varje fullärd man blir som sin lärare.</verse>
				<verse number="41">Varför ser du flisan i din broders öga men märker inte bjälken i ditt eget öga?</verse>
				<verse number="42">Hur kan du säga till din broder: ʼBroder, låt mig ta bort flisan ur ditt öga,ʼ när du inte ser bjälken i ditt eget öga? Du hycklare, ta först bort bjälken ur ditt eget öga. Då ska du se klart till att ta ut flisan ur din broders öga.</verse>
				<verse number="43">För inget bra träd bär dålig frukt, inte heller bär ett dåligt träd bra frukt.</verse>
				<verse number="44">Ett träd känner man nämligen igen på frukten. Man plockar inte fikon från törnbuskar eller vindruvor från taggiga buskar.</verse>
				<verse number="45">En god människa frambringar det som är gott ur sitt hjärtas goda förråd och en ond människa frambringar det som är ont ur sitt onda förråd. För det som hjärtat är fullt av talar munnen.</verse>
				<verse number="46">Varför kallar ni mig ʼHerre, Herre,ʼ när ni inte gör vad jag säger?</verse>
				<verse number="47">Den som kommer till mig och lyssnar till mina ord och handlar efter dem, jag ska visa er vem han är lik.</verse>
				<verse number="48">Han liknar en man som byggde ett hus. Han grävde djupt och lade grunden på klippan. När floden kom vällde vattnet mot huset men kunde inte rubba det, eftersom det var välbyggt.</verse>
				<verse number="49">Men den som lyssnar och inte handlar liknar en man som byggde ett hus på marken utan att lägga någon grund. Vattnet vällde mot huset som genast rasade. Förödelsen blev stor för det huset.ˮ</verse>
			</chapter>
			<chapter number="7">
				<verse number="1">När Jesus hade avslutat hela sitt tal till folket gick han in i Kafarnaum.</verse>
				<verse number="2">Där fanns en officer som hade en slav som var sjuk och låg för döden. Slaven var mycket uppskattad av honom.</verse>
				<verse number="3">Då officeren fick höra om Jesus sände han några av judarnas äldste till honom för att be honom komma och rädda livet på hans slav.</verse>
				<verse number="4">De kom till Jesus och vädjade enträget till honom: ˮHan förtjänar verkligen att du gör detta för honom,</verse>
				<verse number="5">för han älskar vårt folk och det är han som har byggt synagogan åt oss.ˮ</verse>
				<verse number="6">Jesus gick med dem. Han var nästan framme vid huset då officeren sände några vänner och lät hälsa: ˮHerre, gör dig inte besvär, för jag förtjänar inte att du går in under mitt tak.</verse>
				<verse number="7">Därför ansåg jag mig ovärdig att komma till dig. Men säg ett ord och min tjänare blir frisk.</verse>
				<verse number="8">Även jag är en man som står under befäl med soldater under mig. Säger jag till någon att gå, och till en annan att komma, och till min slav att göra en viss sak, så lyder de alla.ˮ</verse>
				<verse number="9">När Jesus hörde detta förvånade han sig över honom. Jesus vände sig om och sa till folket som följde honom: ˮJag säger er, inte ens i Israel har jag funnit en så stark tro.”</verse>
				<verse number="10">Och de utsända återvände till huset och fann slaven frisk.</verse>
				<verse number="11">Därefter begav sig Jesus till en stad som heter Nain. Hans lärjungar och mycket folk följde med honom.</verse>
				<verse number="12">Då han närmade sig stadsporten hände sig att man bar ut en död. Han var sin mors ende son, och hon var änka. Mycket folk från staden gick med henne.</verse>
				<verse number="13">När Herren såg henne fick han medlidande med henne och sa till henne att inte gråta.</verse>
				<verse number="14">Och han gick fram och rörde vid båren. Bärarna stannade och han sa: ˮUnge man, jag säger dig: res dig upp.ˮ</verse>
				<verse number="15">Då satte sig den döde upp och började tala, och Jesus gav honom åt hans mor.</verse>
				<verse number="16">De greps alla av fruktan och prisade Gud och sa: ˮEn stor profet har uppstått bland oss,ˮ och: ˮGud har besökt sitt folk.ˮ</verse>
				<verse number="17">Och detta tal om honom gick ut i hela Judeen och trakten däromkring.</verse>
				<verse number="18">Johannes fick höra om allt detta av sina lärjungar. Han kallade till sig två av dem</verse>
				<verse number="19">och sände dem till Herren för att fråga: ˮÄr du den som ska komma eller ska vi vänta på någon annan?ˮ</verse>
				<verse number="20">Männen kom till honom och sa: ˮJohannes Döparen har sänt oss till dig för att fråga om du är den som ska komma eller om vi ska vänta på någon annan?ˮ</verse>
				<verse number="21">Just då botade Jesus många från sjukdomar och plågor och onda andar, och många blinda fick synen tillbaka.</verse>
				<verse number="22">Han svarade dem: ˮGå och berätta för Johannes vad ni har sett och hört: blinda ser, lama går, leprasjuka blir rena, döva hör, döda står upp och för fattiga förkunnas evangelium.</verse>
				<verse number="23">Och salig är den som inte tar anstöt av mig.ˮ</verse>
				<verse number="24">När de som var utsända av Johannes hade gått började Jesus tala till folket om Johannes: ˮVad gick ni ut i öknen för att se? Ett strå som vajar för vinden?</verse>
				<verse number="25">Eller vad gick ni ut för att se? En man i finkläder? Men de i finkläder som lever i lyx finns i kungapalatsen.</verse>
				<verse number="26">Eller vad gick ni ut för att se? En profet? Ja, och jag säger er: Mer än en profet.</verse>
				<verse number="27">Det är om honom det står skrivet: Lyssna, jag sänder min budbärare framför dig, han ska förbereda vägen för dig.</verse>
				<verse number="28">Jag säger er: Av kvinnor födda finns ingen som är större än Johannes. Men den minste i Guds rike är större än han.ˮ</verse>
				<verse number="29">När allt folket och skatteindrivarna hörde detta gav de Gud rätt, för de hade låtit döpa sig med Johannes dop.</verse>
				<verse number="30">Men fariseerna och de laglärda förkastade Guds vilja med dem, för de hade inte låtit döpa sig av honom.</verse>
				<verse number="31">ˮVad ska jag då jämföra människorna i detta släkte med, och vad liknar de?</verse>
				<verse number="32">De liknar barn som sitter på torget och ropar till varandra: ʼVi spelade flöjt för er, men ni dansade inte. Vi sjöng sorgesånger, men ni grät inte.ʼ</verse>
				<verse number="33">Johannes Döparen kom och han varken äter bröd eller dricker vin, och ni säger: ʼHan har en demon i sig.ʼ</verse>
				<verse number="34">Människosonen kom och han äter och dricker, och ni säger: ʼTitta vilken frossare och drinkare, en vän till skatteindrivare och syndare.ʼ</verse>
				<verse number="35">Men Visheten har fått rätt av alla sina barn.ˮ</verse>
				<verse number="36">En av fariseerna inbjöd Jesus till en måltid. Och han gick till fariséns hus och lade sig till bords.</verse>
				<verse number="37">Det hände nu att i staden fanns en kvinna, en syndare. När hon fick veta att han låg till bords i fariséns hus kom hon dit med en alabasterflaska med balsam.</verse>
				<verse number="38">Hon ställde sig bakom honom vid hans fötter och grät. Med sina tårar vätte hon hans fötter och torkade dem med sitt hår. Hon kysste hans fötter och smorde dem med balsam.</verse>
				<verse number="39">Farisén som hade inbjudit honom såg det och tänkte: ʼOm den mannen var en profet skulle han begripa vad det är för slags kvinna som rör vid honom, att hon är en syndare.ʼ</verse>
				<verse number="40">Då sa Jesus till honom: ˮSimon, jag har något att säga dig.ˮ Simon svarade: ˮSäg det, Lärare.ˮ —</verse>
				<verse number="41">ˮTvå män stod i skuld hos en penningutlånare. Den ene var skyldig nära två årslöner, den andre femtio dagslöner.</verse>
				<verse number="42">De kunde inte betala, så han efterskänkte skulden för dem båda. Vem av dem kommer nu att älska honom mest?ˮ</verse>
				<verse number="43">Simon svarade: ˮDen som fick mest efterskänkt skulle jag tro.ˮ Jesus sa: ˮDu bedömde rätt.ˮ</verse>
				<verse number="44">Han vände sig mot kvinnan och sa till Simon: ˮSer du den här kvinnan? Jag kom in i ditt hus och du gav mig inget vatten till mina fötter. Men hon har vätt mina fötter med sina tårar och torkat dem med sitt hår.</verse>
				<verse number="45">Du gav mig ingen hälsningskyss. Men hon har oavbrutet kysst mina fötter sedan jag kom in.</verse>
				<verse number="46">Du smorde inte mitt huvud med olja. Men hon har smort mina fötter med balsam.</verse>
				<verse number="47">Därför säger jag dig: Eftersom hon fått förlåtelse för sina många synder visade hon så stor kärlek. Men den som har fått lite förlåtet älskar lite.ˮ</verse>
				<verse number="48">Sedan sa han till henne: ˮDina synder är förlåtna.ˮ</verse>
				<verse number="49">Då började det låta bland bordsgästerna: ˮVem är den här mannen som till och med förlåter synder?ˮ</verse>
				<verse number="50">Och Jesus sa till kvinnan: ˮDin tro har frälst dig. Gå i fred.ˮ</verse>
			</chapter>
			<chapter number="8">
				<verse number="1">Jesus vandrade därefter genom städer och byar och förkunnade evangeliet om Guds rike. De tolv var med honom,</verse>
				<verse number="2">likaså några kvinnor som hade blivit botade från onda andar och från sjukdomar: Maria, som kallades Magdalena, från vilken sju demoner farit ut,</verse>
				<verse number="3">vidare Johanna som var hustru till Herodes förvaltare Kusas, och Susanna och många andra som tjänade dem med egna tillgångar.</verse>
				<verse number="4">Då mycket folk samlades och man kom till Jesus från många städer berättade han en liknelse:</verse>
				<verse number="5">ˮEn såningsman gick ut för att så sitt utsäde. När han sådde föll en del vid vägen och trampades ner, och himlens fåglar åt upp det.</verse>
				<verse number="6">En del föll på berghällen, och när det hade kommit upp torkade det eftersom det inte fick någon fukt.</verse>
				<verse number="7">En del föll bland törnena, och törnena växte upp samtidigt och kvävde det.</verse>
				<verse number="8">Men en del föll i den goda jorden och växte och gav hundrafaldig skörd.ˮ När han hade sagt detta ropade han: ˮLyssna, du som har öron att lyssna med.ˮ</verse>
				<verse number="9">När hans lärjungar frågade honom vad denna liknelse betydde</verse>
				<verse number="10">svarade han: ˮNi har fått gåvan att veta Guds rikes hemligheter. Men de andra får dem i liknelser, för att de ska se men ändå inte se, och lyssna men ändå inte förstå.</verse>
				<verse number="11">Det här är liknelsens betydelse: Säden är Guds ord.</verse>
				<verse number="12">De vid vägen är de som har lyssnat, sedan kommer djävulen och tar bort ordet ur deras hjärtan, så att de inte kan tro och bli frälsta.</verse>
				<verse number="13">De på berghällen är de som tar emot ordet med glädje när de lyssnar till det. Men de har ingen rot, de tror en kort tid och i prövningens tid kommer de på fall.</verse>
				<verse number="14">Det som föll bland törnena är de som har lyssnat, men som under livets vandring kvävs av omsorger och rikedom och njutningar. Och all mogen frukt uteblir.</verse>
				<verse number="15">Men det som föll i den goda jorden är de som har lyssnat till ordet och bevarar det i ett rättsinnigt och gott hjärta. Och genom uthållighet bär de frukt.</verse>
				<verse number="16">Ingen tänder en lykta och gömmer den under ett kärl eller en bänk, utan man placerar den på en hållare så att de som kommer in ser ljuset.</verse>
				<verse number="17">För inget är hemligt som inte ska uppenbaras, och inget är dolt som inte ska bli känt och komma i ljuset.</verse>
				<verse number="18">Var uppmärksamma på hur ni lyssnar, för den som har ska få, men från den som inte har ska tas även det han tror sig ha.ˮ</verse>
				<verse number="19">Jesu mor och bröder kom till honom, men de kunde inte ta sig fram för allt folket.</verse>
				<verse number="20">Man sa till honom: ˮDin mor och dina bröder står här utanför och vill träffa dig.ˮ</verse>
				<verse number="21">Han svarade dem: ˮMin mor och mina bröder är de som lyssnar till Guds ord och handlar efter det.ˮ</verse>
				<verse number="22">En dag steg Jesus i en båt med sina lärjungar, och han sa: ˮLåt oss fara över till andra sidan sjön.ˮ De lade ut,</verse>
				<verse number="23">och medan de seglade somnade han. Då svepte en stormvind ner över sjön, och båten tog in vatten och de kom i nöd.</verse>
				<verse number="24">De gick då fram och väckte honom och sa: ˮMästare, Mästare, vi kommer att dö!ˮ Han vaknade och talade strängt till vinden och vågorna. De lade sig och det blev lugnt.</verse>
				<verse number="25">Han sa till dem: ˮVar är er tro?ˮ Skräckslagna och förundrade sa de till varandra: ˮVad är detta för en människa? Han befaller ju både vindarna och vattnet, och de lyder honom.ˮ</verse>
				<verse number="26">De seglade till gerasenernas område som ligger mitt emot Galileen.</verse>
				<verse number="27">När Jesus steg i land kom en man från staden emot honom. Han var besatt av demoner. Han hade inte burit kläder på länge och bodde inte i något hus utan bland gravarna.</verse>
				<verse number="28">Då han fick se Jesus skrek han och föll ner inför honom och sa högt: ˮVad har du med mig att göra, Jesus, den högste Gudens Son? Jag ber dig, tortera mig inte!ˮ</verse>
				<verse number="29">Jesus hade nämligen befallt den orena anden att fara ut ur mannen. Länge hade den farit hårt fram med honom. Han var satt under bevakning och man hade bundit honom med kedjor och fotbojor. Men han hade slitit sönder bojorna och drivits ut i ödemarken av demonen.</verse>
				<verse number="30">Jesus frågade honom: ˮVad är ditt namn?ˮ Han svarade: ˮLegion,ˮ för många demoner hade farit in i honom.</verse>
				<verse number="31">Och de bad Jesus att han inte skulle befalla dem att fara ner i avgrunden.</verse>
				<verse number="32">Nu gick där en stor svinhjord och betade på bergssluttningen, och de bad honom att få fara in i svinen. Han tillät dem det.</verse>
				<verse number="33">Demonerna for ut ur mannen och in i svinen, och hjorden störtade utför branten ner i sjön och drunknade.</verse>
				<verse number="34">När svinvaktarna såg vad som hade hänt sprang de och berättade om det inne i staden och ute på landet.</verse>
				<verse number="35">Då gick man ut för att se vad som hade hänt. De kom till Jesus och fann mannen som demonerna hade farit ut ur sitta vid Jesu fötter, klädd och vid sina sinnen. Och de blev förskräckta.</verse>
				<verse number="36">Ögonvittnen berättade för dem hur den besatte hade blivit frälst.</verse>
				<verse number="37">Och allt folket från gerasenernas område bad Jesus att ge sig av, eftersom de var skräckslagna. Så han steg i en båt och vände tillbaka.</verse>
				<verse number="38">Mannen som demonerna hade farit ut ur bad att få följa med honom. Men Jesus sände iväg honom och sa:</verse>
				<verse number="39">ˮÅtervänd hem och berätta allt vad Gud har gjort med dig.ˮ Och han gick och förkunnade i hela staden allt vad Jesus hade gjort med honom.</verse>
				<verse number="40">När Jesus kom tillbaka välkomnade folket honom, för alla väntade på honom.</verse>
				<verse number="41">Då kom det fram en man vid namn Jairos, som var föreståndare för synagogan. Han föll ner vid Jesu fötter och vädjade till honom att komma med hem.</verse>
				<verse number="42">Hans enda dotter, som var omkring tolv år, låg nämligen för döden. Jesus gick då med, och folkskaran pressade sig hårt på honom.</verse>
				<verse number="43">Där fanns en kvinna som hade lidit av blödningar i tolv år och spenderat allt hon ägde på läkare, men ingen hade kunnat bota henne.</verse>
				<verse number="44">Hon närmade sig Jesus bakifrån och rörde vid tofsen på hans mantel. Och genast upphörde blödningen.</verse>
				<verse number="45">Jesus frågade: ˮVem var det som rörde vid mig?ˮ Då alla nekade sa Petrus: ˮMästare, folkmassan trycker och tränger sig på dig.ˮ</verse>
				<verse number="46">Men Jesus sa: ˮNågon rörde vid mig, för jag kände att kraft gick ut från mig.ˮ</verse>
				<verse number="47">När kvinnan förstod att hon var avslöjad kom hon skakande fram och föll ner för honom. Hon berättade inför allt folket varför hon hade rört vid honom och hur hon genast hade blivit frisk.</verse>
				<verse number="48">Jesus sa till henne: ˮDotter, din tro har botat dig. Gå i fred.ˮ</verse>
				<verse number="49">Medan han ännu talade kom någon från synagogföreståndarens hus och sa: ˮDin dotter är död, besvära inte Läraren mer.ˮ</verse>
				<verse number="50">Jesus hörde det och sa till honom: ˮVar inte rädd, tro endast, och hon ska bli botad.ˮ</verse>
				<verse number="51">När han kom fram till huset lät han ingen följa med in utom Petrus, Johannes, Jakob och flickans far och mor.</verse>
				<verse number="52">Alla grät och höll dödsklagan över henne. Men han sa: ˮGråt inte, hon är inte död, hon sover.ˮ</verse>
				<verse number="53">Då skrattade de åt honom eftersom de visste att hon var död.</verse>
				<verse number="54">Men han tog flickans hand och sa högt: ˮFlicka, res dig!ˮ</verse>
				<verse number="55">Hennes ande återvände och hon reste sig genast. Och han sa åt dem att ge henne något att äta.</verse>
				<verse number="56">Hennes föräldrar häpnade, men Jesus förbjöd dem att tala om för någon vad som hade hänt.</verse>
			</chapter>
			<chapter number="9">
				<verse number="1">Jesus kallade till sig de tolv och gav dem makt och auktoritet över alla demoner och till att bota sjukdomar.</verse>
				<verse number="2">Och han sände ut dem för att förkunna Guds rike och bota de sjuka.</verse>
				<verse number="3">Han sa till dem: ˮTa ingenting med er på vägen, varken stav eller väska, varken bröd eller pengar, inte heller dubbla långskjortor.</verse>
				<verse number="4">När ni kommer in i ett hus så stanna där tills ni går vidare.</verse>
				<verse number="5">Om de inte välkomnar er, lämna den staden och skaka bort dammet från era fötter till ett vittnesbörd mot dem.ˮ</verse>
				<verse number="6">De gav sig av och vandrade från by till by och förkunnade evangeliet och botade sjuka överallt.</verse>
				<verse number="7">Tetrarken Herodes fick höra om allt som hände och visste inte vad han skulle tro. Några påstod nämligen att Johannes hade stått upp från de döda,</verse>
				<verse number="8">andra att Elia hade uppenbarat sig och andra att någon av de gamla profeterna hade uppstått.</verse>
				<verse number="9">Herodes sa: ˮJag lät halshugga Johannes. Vem är då han som jag hör sådant om?ˮ Och han ville gärna träffa Jesus.</verse>
				<verse number="10">Apostlarna kom tillbaka och berättade för Jesus allt vad de hade gjort. Han tog dem med sig och drog sig undan mot en stad som heter Betsaida.</verse>
				<verse number="11">Men folket fick veta det och följde efter honom. Han välkomnade dem och talade till dem om Guds rike och botade dem som behövde bli friska.</verse>
				<verse number="12">Vid dagens slut kom de tolv och sa till honom: ˮSänd iväg folket så att de kan gå till byarna och gårdarna häromkring och skaffa mat och husrum. Här är vi ju på en ödslig plats.ˮ</verse>
				<verse number="13">Han sa: ˮNi kan ge dem att äta.ˮ De svarade: ˮVi har bara fem bröd och två fiskar, om vi nu inte ska gå och köpa mat åt alla dessa människor.ˮ</verse>
				<verse number="14">För det var ungefär fem tusen män. Men han sa till sina lärjungar: ˮFå dem att slå sig ner i grupper på omkring femtio.ˮ</verse>
				<verse number="15">De gjorde så, och fick alla att slå sig ner.</verse>
				<verse number="16">Jesus tog de fem bröden och de två fiskarna och såg upp mot himlen och bad välsignelsebönen över dem. Och han bröt bröden och gav åt lärjungarna för att de skulle dela ut till folket.</verse>
				<verse number="17">Alla åt och blev mätta. Och de bitar som blev över samlades ihop, tolv korgar.</verse>
				<verse number="18">Vid ett tillfälle bad Jesus ensam. Lärjungarna var hos honom och han frågade dem: ˮVem säger folket att jag är?ˮ</verse>
				<verse number="19">De svarade: ˮJohannes Döparen, andra säger Elia och andra att någon av de gamla profeterna har uppstått.ˮ</verse>
				<verse number="20">Han sa: ˮOch vem säger ni att jag är?ˮ Petrus svarade: ˮGuds Kristus.ˮ</verse>
				<verse number="21">Då förbjöd han dem strängt att tala om detta för någon</verse>
				<verse number="22">och sa: ˮMänniskosonen måste lida mycket och bli förkastad av de äldste och översteprästerna och de skriftlärda. Och han måste bli dödad och på tredje dagen uppstå.ˮ</verse>
				<verse number="23">Han sa till alla: ˮOm någon vill bli min efterföljare måste han försaka sig själv och varje dag ta sitt kors och följa mig.</verse>
				<verse number="24">För den som vill frälsa sitt liv ska mista det. Men den som mister sitt liv för min skull ska frälsa det.</verse>
				<verse number="25">För vad hjälper det en människa om hon vinner hela världen men mister sig själv eller går förlorad?</verse>
				<verse number="26">Den som skäms för mig och mina ord, honom ska Människosonen skämmas för när han kommer i sin och Faderns och de heliga änglarnas härlighet.</verse>
				<verse number="27">Jag säger er sanningen: Några av de som står här ska inte smaka döden förrän de får se Guds rike.ˮ</verse>
				<verse number="28">Omkring åtta dagar efter att Jesus sagt detta tog han med sig Petrus, Johannes och Jakob och gick upp på berget för att be.</verse>
				<verse number="29">Medan han bad förvandlades hans ansikte, och hans kläder blev skinande vita.</verse>
				<verse number="30">Plötsligt var där två män som samtalade med honom. Det var Mose och Elia</verse>
				<verse number="31">som visade sig i härlighet och talade om hans bortgång som han skulle fullborda i Jerusalem.</verse>
				<verse number="32">Petrus och de andra sov tungt. Men när de vaknade såg de Jesu härlighet och de båda männen som stod tillsammans med honom.</verse>
				<verse number="33">När dessa skulle skiljas från honom sa Petrus till Jesus: ˮMästare, det är ljuvligt för oss att vara här. Låt oss göra tre hyddor, en åt dig, en åt Mose och en åt Elia.ˮ Han visste inte vad han sa.</verse>
				<verse number="34">Medan han talade kom ett moln och sänkte sig ner över dem, och när de gick in i molnet blev lärjungarna förskräckta.</verse>
				<verse number="35">En röst hördes ur molnet: ˮDet här är min Son, den Utvalde, lyssna till honom.ˮ</verse>
				<verse number="36">Och när rösten hade ljudit stod Jesus där ensam. Lärjungarna höll tyst och berättade inte för någon under dessa dagar vad de hade sett.</verse>
				<verse number="37">När de dagen därefter kom ner från berget mötte honom mycket folk.</verse>
				<verse number="38">Och en man ropade ur folkhopen: ˮLärare, jag ber dig att se till min son, den ende jag har!</verse>
				<verse number="39">En ande tar helt över honom och plötsligt skriker han till och den sliter i honom så att munnen fradgas. Den misshandlar honom och släpper honom knappt.</verse>
				<verse number="40">Jag bad dina lärjungar att kasta ut den, men de kunde inte.ˮ</verse>
				<verse number="41">Jesus svarade: ˮDu perversa släkte utan tro. Hur länge ska jag vara hos er och stå ut med er? För hit din son.ˮ</verse>
				<verse number="42">Medan pojken ännu var på väg kastade demonen honom till marken och ryckte våldsamt i honom. Men Jesus talade strängt till den orena anden och botade pojken och gav honom tillbaka till hans far.</verse>
				<verse number="43">Och alla häpnade över Guds väldighet. Medan alla förundrade sig över allt som han gjorde sa han till sina lärjungar:</verse>
				<verse number="44">ˮNi ska lyssna mycket noga till de ord jag nu säger: Människosonen ska överlämnas i människors händer.ˮ</verse>
				<verse number="45">Men de förstod inte vad han sa, och det var fördolt för dem så att de inte skulle begripa det. Och de vågade inte fråga honom om detta uttalande.</verse>
				<verse number="46">Lärjungarna började tvista om vem som var den störste av dem.</verse>
				<verse number="47">Jesus visste vad de tänkte i sina hjärtan. Han tog ett barn och ställde det bredvid sig</verse>
				<verse number="48">och sa till dem: ˮDen som välkomnar det här barnet i mitt namn välkomnar mig. Och den som välkomnar mig välkomnar honom som har sänt mig. För det är den som är minst bland er alla som är stor.ˮ</verse>
				<verse number="49">Johannes sa: ˮMästare, vi såg en man som kastade ut demoner i ditt namn. Vi försökte hindra honom eftersom han inte följde med oss.ˮ</verse>
				<verse number="50">Jesus sa till Johannes: ˮHindra honom inte, för den som inte är emot er är för er.ˮ</verse>
				<verse number="51">När tiden var inne då han skulle tas upp till himlen vände han sitt ansikte mot Jerusalem för att gå dit.</verse>
				<verse number="52">Han sände budbärare framför sig och de gav sig iväg och gick in i en samarisk by för att förbereda hans ankomst.</verse>
				<verse number="53">Men folket ville inte välkomna honom eftersom han var inställd på att gå till Jerusalem.</verse>
				<verse number="54">Hans lärjungar Jakob och Johannes såg det och sa: ˮHerre, vill du att vi ska kalla ner eld från himlen som utplånar dem?ˮ</verse>
				<verse number="55">Men han vände sig om och tillrättavisade dem.</verse>
				<verse number="56">Och de gick vidare till en annan by.</verse>
				<verse number="57">Medan de vandrade på vägen sa någon till honom: ˮJag vill följa dig vart du än går.ˮ</verse>
				<verse number="58">Jesus sa till honom: ˮRävarna har lyor och himlens fåglar har bon, men Människosonen har inget att vila huvudet mot.ˮ</verse>
				<verse number="59">Till en annan sa han: ˮFölj mig.ˮ Men han svarade: ˮHerre, låt mig först gå och begrava min far.ˮ</verse>
				<verse number="60">Jesus sa: ˮLåt de döda begrava sina döda, men gå du och förkunna överallt Guds rike.ˮ</verse>
				<verse number="61">En annan sa: ˮHerre, jag vill följa dig, men låt mig först ta farväl av min familj.ˮ</verse>
				<verse number="62">Men Jesus sa till honom: ˮIngen som har satt handen till plogen och ser sig tillbaka passar för Guds rike.ˮ</verse>
			</chapter>
			<chapter number="10">
				<verse number="1">Därefter utsåg Herren sjuttiotvå andra och sände dem två och två framför sig till varje stad och plats dit han själv ämnade komma.</verse>
				<verse number="2">Han sa till dem: ˮSkörden är stor, men arbetarna är få. Be därför skördens Herre att han sänder ut arbetare till sin skörd.</verse>
				<verse number="3">Gå! Lyssna, jag sänder er som lamm in bland vargar.</verse>
				<verse number="4">Ta inte med någon börs, inte väska, inte sandaler. Och hälsa inte på någon under vägen.</verse>
				<verse number="5">När ni kommer in i ett hus, säg först: ʼFrid över detta hus.ʼ</verse>
				<verse number="6">Och om där bor en fridens man ska er frid vila över honom. Annars ska den återvända till er.</verse>
				<verse number="7">Stanna i det huset och ät och drick vad som bjuds, för arbetaren är värd sin lön. Dra inte från hus till hus.</verse>
				<verse number="8">Och när ni kommer till en stad som välkomnar er, ät det som sätts fram åt er.</verse>
				<verse number="9">Bota de sjuka i den staden och säg till dem: ʼGuds rike har kommit er nära.ʼ</verse>
				<verse number="10">Men när ni kommer till en stad som inte välkomnar er, gå ut på gatorna och säg:</verse>
				<verse number="11">ʼÄven dammet från er stad som fastnat på våra fötter stryker vi av — emot er. Men det ska ni veta: Guds rike har kommit nära.ʼ</verse>
				<verse number="12">Jag säger er att på den dagen ska det bli lindrigare för Sodom än för den staden.</verse>
				<verse number="13">Fördömelse över dig, Korasin! Fördömelse över dig, Betsaida! För om de kraftgärningar som har utförts hos er hade skett i Tyros och Sidon, skulle de sedan länge ha omvänt sig och suttit i säck och aska.</verse>
				<verse number="14">Men för Tyros och Sidon ska det vid domen bli lindrigare än för er.</verse>
				<verse number="15">Och du, Kafarnaum, ska du upphöjas till himlen? Du ska störtas ner till dödsriket.</verse>
				<verse number="16">Den som lyssnar till er lyssnar till mig, och den som förkastar er förkastar mig, och den som förkastar mig förkastar honom som har sänt mig.ˮ</verse>
				<verse number="17">De sjuttiotvå återvände glada och berättade: ˮHerre, till och med demonerna lyder oss i ditt namn.ˮ</verse>
				<verse number="18">Han sa till dem: ˮJag såg Satan slungas ner från himlen som en blixt.</verse>
				<verse number="19">Lyssna, jag har gett er auktoritet att trampa på ormar och skorpioner, och auktoritet över all fiendens styrka. Inget alls ska kunna skada er.</verse>
				<verse number="20">Men gläds inte över att andarna lyder er, utan gläds över att era namn är upptecknade i himlen.ˮ</verse>
				<verse number="21">I samma ögonblick jublade Jesus i den helige Ande och sa: ˮJag prisar dig, Fader, himlens och jordens Herre, för att du dolt detta för de lärda och intelligenta och uppenbarat det för små barn. Ja, Fader, det var dig till välbehag.</verse>
				<verse number="22">Allt har min Fader överlämnat åt mig. Och ingen vet vem Sonen är utom Fadern, och ingen vet vem Fadern är utom Sonen och den som Sonen vill uppenbara det för.ˮ</verse>
				<verse number="23">Och Jesus vände sig avskilt till lärjungarna och sa: ˮSaliga är de ögon som ser det ni ser,</verse>
				<verse number="24">för jag säger er: Många profeter och kungar ville se det ni ser, men fick inte se det, och höra det ni hör, men fick inte höra det.ˮ</verse>
				<verse number="25">Och det hände att en laglärd stod upp för att pröva Jesus. Han frågade: ˮLärare, vad ska jag göra för att få del av evigt liv?ˮ</verse>
				<verse number="26">Jesus sa: ˮVad står skrivet i lagen? Hur läser du?ˮ</verse>
				<verse number="27">Han svarade: ˮ Älska Herren din Gud med hela ditt hjärta och med hela din själ och med hela din kraft och med hela ditt förstånd, och din nästa som dig själv. ˮ</verse>
				<verse number="28">Jesus sa: ˮDu svarade rätt. Gör det, så får du leva.ˮ</verse>
				<verse number="29">Då ville han rättfärdiga sig själv och frågade Jesus: ˮVem är då min nästa?ˮ</verse>
				<verse number="30">Jesus svarade: ˮEn man var på väg från Jerusalem ner till Jeriko. Han föll i händerna på förbrytare som slet av honom kläderna och misshandlade honom. Sedan gav de sig av och lämnade honom nästan död.</verse>
				<verse number="31">En präst kom händelsevis ner samma väg och när han såg mannen gick han förbi på andra sidan.</verse>
				<verse number="32">Detsamma gjorde en levit. Han kom till platsen, såg mannen och gick förbi på andra sidan.</verse>
				<verse number="33">Men en samarier som var på resa kom och fick se honom, och greps av medlidande.</verse>
				<verse number="34">Han gick fram och hällde olja och vin i hans sår och förband dem. Sedan lyfte han upp honom på sin åsna, förde honom till ett värdshus och tog hand om honom.</verse>
				<verse number="35">Nästa dag tog han fram pengar motsvarande två dagslöner och gav åt värden och sa: ʼTa hand om honom, och alla ytterligare utgifter ska jag betala på återvägen.ʼ</verse>
				<verse number="36">Vem av dessa tre tycker du var en nästa för honom som överfölls av förbrytare?ˮ</verse>
				<verse number="37">Han svarade: ˮDen som visade honom barmhärtighet.ˮ Då sa Jesus: ˮGå du och gör som han.ˮ</verse>
				<verse number="38">Under deras vandring gick Jesus in i en by. En kvinna vid namn Marta välkomnade honom in till sitt hus.</verse>
				<verse number="39">Hon hade en syster, Maria, som satte sig vid Herrens fötter och lyssnade till hans ord.</verse>
				<verse number="40">Men Marta blev alldeles virrig av allt som skulle ordnas så hon gick fram och sa: ˮHerre, bryr du dig inte om att min syster lämnat mig ensam att ordna med allt? Säg åt henne att hjälpa mig.ˮ</verse>
				<verse number="41">Herren svarade: ˮMarta, Marta, du gör dig bekymmer och stressar upp dig för så mycket.</verse>
				<verse number="42">Men bara en sak är nödvändig. Maria har valt det som är bättre och det ska inte tas ifrån henne.ˮ</verse>
			</chapter>
			<chapter number="11">
				<verse number="1">En gång var Jesus på en viss plats och bad. När han hade avslutat sin bön sa en av hans lärjungar till honom: ˮHerre, lär oss att be, liksom Johannes lärde sina lärjungar.ˮ</verse>
				<verse number="2">Han sa: ˮNär ni ber ska ni säga: Fader, låt ditt namn hållas heligt. Låt ditt rike komma.</verse>
				<verse number="3">Ge oss varje dag vårt dagliga bröd.</verse>
				<verse number="4">Förlåt oss våra synder, för också vi förlåter var och en som står i skuld till oss. Och för oss inte in i frestelse.ˮ</verse>
				<verse number="5">Han sa till dem: ˮTänk er att någon av er har en vän och går till honom mitt i natten och säger: ʼGode vän, låna mig tre bröd,</verse>
				<verse number="6">för en vän som är på resa har kommit till mig och jag har inget att sätta fram åt honom.ʼ</verse>
				<verse number="7">Skulle då han där inne svara: ʼLåt mig vara i fred. Dörren är redan låst och mina barn och jag har gått och lagt oss. Jag kan inte stiga upp och ge dig något.ʼ</verse>
				<verse number="8">Jag säger er att även om han inte stiger upp och ger honom något för vänskaps skull, så kommer han att stiga upp och ge honom allt vad han behöver eftersom den andre är så påträngande.</verse>
				<verse number="9">Därför säger jag er: Be, och ni ska få. Sök, och ni ska finna. Knacka, och dörren ska öppnas för er.</verse>
				<verse number="10">För den som ber ska få, och den som söker ska finna, och för den som knackar ska dörren öppnas.</verse>
				<verse number="11">Finns det någon far bland er som skulle ge sin son en orm när han ber om en fisk?</verse>
				<verse number="12">Eller en skorpion när han ber om ett ägg?</verse>
				<verse number="13">Om alltså ni som är onda förstår att ge era barn goda gåvor, hur mycket mer ska då inte er Fader i himlen ge den helige Ande åt dem som ber honom?ˮ</verse>
				<verse number="14">Jesus kastade ut en demon som var stum. När demonen hade farit ut talade den stumme, och folket häpnade.</verse>
				<verse number="15">Men några av dem sa: ˮDet är med demonernas härskare djävulen som han kastar ut demonerna.ˮ</verse>
				<verse number="16">Andra ville sätta honom på prov och begärde av honom ett tecken från himlen.</verse>
				<verse number="17">Men han visste vad de tänkte och sa till dem: ˮEtt rike i strid med sig självt blir ödelagt, och hus faller på hus.</verse>
				<verse number="18">Om nu också Satan kommit i strid med sig själv, hur kan då hans rike bestå? För ni säger att det är med djävulen som jag kastar ut demonerna.</verse>
				<verse number="19">Men om det är med djävulen som jag kastar ut demonerna, med vilka kastar då era söner ut dem? Därför ska de vara era domare.</verse>
				<verse number="20">Men om det är med Guds finger jag kastar ut demonerna, då har Guds rike kommit till er.</verse>
				<verse number="21">När en stark man som är beväpnad vaktar sin gård får hans ägodelar vara i fred.</verse>
				<verse number="22">Men när någon som är ännu starkare attackerar och besegrar honom, då tar den mannen ifrån honom alla vapen som han litade på och fördelar bytet.</verse>
				<verse number="23">Den som inte är med mig är emot mig, och den som inte samlar med mig, han skingrar.</verse>
				<verse number="24">När den orena anden farit ut ur en människa vandrar den genom torra trakter letande efter vila. Men om den inte finner någon säger den: ʼJag vill återvända till mitt hus som jag lämnade.ʼ</verse>
				<verse number="25">När den då kommer och finner det städat och ordnat,</verse>
				<verse number="26">går den och tar med sig sju andra andar som är ondare än den själv, och de går in och bor där. För den människan blir slutet värre än början.ˮ</verse>
				<verse number="27">Då han sa detta ropade en kvinna i folkskaran: ˮSalig är den mor som födde dig och ammade dig!ˮ</verse>
				<verse number="28">Men Jesus sa: ˮSaliga är hellre de som lyssnar till Guds ord och håller det.ˮ</verse>
				<verse number="29">Då folk strömmade till började han säga: ˮDetta släkte är ett ont släkte. Det begär ett tecken men ska inte få något annat än Jonas tecken.</verse>
				<verse number="30">För liksom Jona var ett tecken för folket i Nineve, så ska Människosonen vara det för detta släkte.</verse>
				<verse number="31">Drottningen av Söderlandet ska stå upp vid domen med detta släktes män och fördöma dem. För hon kom från ett avlägset land för att lyssna till Salomos vishet. Och här är något som är större än Salomo.</verse>
				<verse number="32">Män från Nineve ska träda fram vid domen med detta släkte och fördöma det. För de omvände sig då Jona gav sitt budskap. Och här är något som är större än Jona.</verse>
				<verse number="33">Ingen tänder en lykta och ställer den undangömd eller under sädesmåttet. Man placerar den på hållaren så att de som kommer in ser skenet.</verse>
				<verse number="34">Ögat är kroppens lykta. När ditt öga är friskt får också hela din kropp ljus, men när det är fördärvat är det också mörkt i din kropp.</verse>
				<verse number="35">Se därför till att ljuset i dig inte är mörker.</verse>
				<verse number="36">Om hela din kropp har ljus och ingen del är mörk, då blir den helt upplyst, som när lyktans sken ger dig ljus.ˮ</verse>
				<verse number="37">Under det att Jesus talade bjöd en farisé honom hem till sig för att äta. Han gick in och lade sig till bords.</verse>
				<verse number="38">Farisén blev förvånad när han såg att han inte tvättade sig före måltiden.</verse>
				<verse number="39">Men Herren sa till honom: ˮNi fariseer rengör utsidan av bägare och fat, men ert inre är fullt av girighet och ondska.</verse>
				<verse number="40">Ni oförståndiga, har inte han som gjort utsidan också gjort insidan?</verse>
				<verse number="41">Ge vad som är inuti som gåva, så blir allting rent för er.</verse>
				<verse number="42">Men fördömelse över er, fariseer! Ni ger tionde av mynta, vinruta och alla slags kryddväxter men går förbi rättvisan och kärleken till Gud. Men det ena borde ni göra utan att försumma det andra.</verse>
				<verse number="43">Fördömelse över er, fariseer! Ni älskar den förnämsta platsen i synagogorna och hälsningarna på torgen.</verse>
				<verse number="44">Fördömelse över er! Ni liknar dolda gravar som folk ovetande trampar på.ˮ</verse>
				<verse number="45">En av de laglärda sa då: ˮLärare, när du säger så förolämpar du även oss.ˮ</verse>
				<verse number="46">Han svarade: ˮFördömelse också över er, laglärda! Ni lastar besvärliga packningar på människorna, och själva rör ni inte vid packningarna med ett finger.</verse>
				<verse number="47">Fördömelse över er! Ni bygger gravmonument över profeterna som era fäder mördade.</verse>
				<verse number="48">Så vittnar ni om och bejakar era fäders gärningar, för de dödade profeterna och ni bygger gravmonument över dem.</verse>
				<verse number="49">Därför har också Guds vishet sagt: ʼJag ska sända profeter och apostlar till dem, och några ska de mörda och förfölja.ʼ</verse>
				<verse number="50">Därför ska av detta släkte utkrävas alla profeters blod som utgjutits från världens skapelse,</verse>
				<verse number="51">från Abels blod ända till Sakarjas blod, han som dödades mellan altaret och templet. Ja, jag säger er: det ska utkrävas av detta släkte.</verse>
				<verse number="52">Fördömelse över er, laglärda! Ni har tagit bort kunskapens nyckel. Själva gick ni inte in och ni hindrade dem som ville in.ˮ</verse>
				<verse number="53">När han gick därifrån började de skriftlärda och fariseerna ansätta honom häftigt och försöka få honom att uttala sig om allt möjligt.</verse>
				<verse number="54">De lurpassade på honom för att fånga honom genom något ord från hans läppar.</verse>
			</chapter>
			<chapter number="12">
				<verse number="1">Folk var nu samlade i tusental så att de höll på att trampa ner varandra. Då började Jesus tala, först till sina lärjungar: ˮAkta er för fariseernas surdeg, hyckleriet.</verse>
				<verse number="2">Inget är gömt som inte ska uppenbaras och inget är hemligt som inte ska bli känt.</verse>
				<verse number="3">Därför ska allt det ni har sagt i mörkret höras i ljuset, och det ni har viskat i rummen ska ropas ut från taken.</verse>
				<verse number="4">Mina vänner, jag säger till er: Var inte rädda för dem som dödar kroppen och sedan inte kan göra mer.</verse>
				<verse number="5">Jag ska låta er veta vem ni ska frukta. Frukta Honom som efter att ha dödat har makt att kasta i helvetet. Ja, jag säger er: Honom ska ni frukta.</verse>
				<verse number="6">Säljs inte fem sparvar för några småmynt? Och ingen av dem är glömd av Gud.</verse>
				<verse number="7">Men på er är till och med varje hårstrå på huvudet räknat. Var inte rädda, ni är mer värda än många sparvar.</verse>
				<verse number="8">Jag säger er: Var och en som bekänner mig inför människorna ska även Människosonen kännas vid inför Guds änglar.</verse>
				<verse number="9">Men den som förnekar mig inför människorna ska bli förnekad inför Guds änglar.</verse>
				<verse number="10">Den som säger något mot Människosonen ska få förlåtelse. Men den som hädar den helige Ande ska inte få förlåtelse.</verse>
				<verse number="11">När man drar er inför synagogor och makthavare och myndigheter så oroa er inte för hur eller vad ni ska säga till ert försvar.</verse>
				<verse number="12">För den helige Ande ska i den stunden lära er vad ni ska säga.ˮ</verse>
				<verse number="13">Någon i mängden sa till honom: ˮLärare, säg åt min bror att dela arvet med mig.ˮ</verse>
				<verse number="14">Men Jesus svarade honom: ˮMänniska, vem har satt mig till domare eller skiftesman mellan er?ˮ</verse>
				<verse number="15">Sedan sa han till dem: ˮAkta er mycket noga för all slags girighet, för livet handlar inte om materiellt överflöd.ˮ</verse>
				<verse number="16">Och han berättade en liknelse för dem: ˮEn rik man hade åkrar som gav i överflöd.</verse>
				<verse number="17">Och han funderade: ʼVad ska jag göra? Jag har inte plats för mina skördar.ʼ</verse>
				<verse number="18">Han sa: ʼSå här ska jag göra. Jag river mina lador och bygger större. Och där ska jag lagra all min säd och allt mitt goda.</verse>
				<verse number="19">Sedan kan jag säga till mig själv: Du har nu mycket gott i förvar för många år. Ta det nu lugnt, ät, drick och roa dig.ʼ</verse>
				<verse number="20">Men Gud sa till honom: ʼDåre! I natt ska din själ krävas tillbaka. Vem ska då få vad du har samlat?ʼ</verse>
				<verse number="21">Så går det för den som samlar skatter åt sig själv men inte är rik inför Gud.ˮ</verse>
				<verse number="22">Sedan sa Jesus till sina lärjungar: ˮDärför säger jag er: Bekymra er inte för ert liv, vad ni ska äta, eller för er kropp, vad ni ska ta på er.</verse>
				<verse number="23">Livet är mer än maten och kroppen mer än kläderna.</verse>
				<verse number="24">Tänk på korparna som varken sår eller skördar eller har förrådshus eller lada. Ändå föder Gud dem. Hur mycket mer värda är inte ni än fåglarna?</verse>
				<verse number="25">Vem av er kan med sina bekymmer lägga en enda meter till sin livslängd?</verse>
				<verse number="26">Om ni inte ens förmår det minsta lilla, varför bekymrar ni er om det övriga?</verse>
				<verse number="27">Tänk på blommorna, hur de växer. De varken arbetar eller spinner. Men jag säger er att inte ens Salomo i all sin härlighet var klädd som en av dem.</verse>
				<verse number="28">När nu Gud så kläder gräset på marken som i dag står och i morgon kastas i ugnen, hur mycket mer ska han då inte klä er? Er tro är liten.</verse>
				<verse number="29">Var inte för upptagna med vad ni ska äta och dricka, och jaga inte upp er.</verse>
				<verse number="30">För efter allt detta strävar världens folk, men er Fader vet att ni behöver detta.</verse>
				<verse number="31">Sök istället hans rike så ska ni även få detta.</verse>
				<verse number="32">Var inte rädd, du lilla hjord, för er Fader har i glädje beslutat att ge er riket.</verse>
				<verse number="33">Sälj vad ni äger och ge till behövande. Skaffa er en börs som inte slits ut, en outtömlig skatt i himlen. Dit når ingen tjuv och där förstör ingen mal.</verse>
				<verse number="34">För där er skatt är, där kommer också ert hjärta att vara.</verse>
				<verse number="35">Var klädda för tjänst och håll lyktorna brinnande.</verse>
				<verse number="36">Och var lika dem som väntar sin herre hem från bröllopsfesten och som är redo att genast öppna för honom när han kommer och knackar.</verse>
				<verse number="37">Saliga är de tjänare som Herren finner vakande när han kommer. Det jag säger till er är sant: Han ska klä sig för tjänst och låta dem lägga sig till bords och gå och betjäna dem.</verse>
				<verse number="38">Kommer han mitt i natten eller nära gryningen, saliga är de om han finner dem vakande.</verse>
				<verse number="39">Men det förstår ni att om husbonden visste vilken timme tjuven kom skulle han inte tillåta att någon bröt sig in i hans hus.</verse>
				<verse number="40">Var också ni beredda, för Människosonen kommer i en timme då ni inte väntar det.ˮ</verse>
				<verse number="41">Petrus frågade: ˮHerre, gäller din liknelse oss eller gäller den alla?ˮ</verse>
				<verse number="42">Herren sa: ˮVem är alltså en trogen och förståndig förvaltare som av sin herre blir satt över sitt husfolk till att ge dem mat i rätt tid?</verse>
				<verse number="43">Salig är den slaven om hans herre finner honom göra så när han kommer.</verse>
				<verse number="44">Jag säger er sanningen: Han ska låta honom förvalta allt han äger.</verse>
				<verse number="45">Men om slaven skulle tänka: ʼMin herre dröjer,ʼ och han börjar slå tjänstefolket och äta och dricka sig berusad,</verse>
				<verse number="46">då ska hans herre komma en oväntad dag och i en oväntad timme och hugga honom i bitar och låta honom få sin plats bland de trolösa.</verse>
				<verse number="47">Den slav som vet vad hans herre vill men inte förbereder eller gör något efter hans vilja, ska få många piskrapp.</verse>
				<verse number="48">Men den som ovetande gör något som förtjänar spöstraff ska bara få några piskrapp. Av den som fått mycket ska det krävas mycket, och av den som blivit betrodd med mycket ska det utkrävas desto mer.</verse>
				<verse number="49">Jag har kommit för att kasta en eld på jorden, och jag önskar så att den redan brann!</verse>
				<verse number="50">Men jag har ett dop som väntar, och jag är svårt ansatt tills det är fullbordat.</verse>
				<verse number="51">Tror ni jag har kommit för att skapa fred på jorden? Nej, säger jag er, däremot splittring.</verse>
				<verse number="52">För härefter ska fem i samma familj leva splittrade, tre mot två och två mot tre,</verse>
				<verse number="53">far mot son och son mot far, mor mot dotter och dotter mot mor, svärmor mot sonhustru och sonhustru mot svärmor.ˮ</verse>
				<verse number="54">Han sa också till folket: ˮNär ni ser ett moln stiga upp i väster säger ni genast att det blir regn. Och det blir så.</verse>
				<verse number="55">Och när det blåser sydlig vind säger ni att det blir hett. Och så sker.</verse>
				<verse number="56">Hycklare, jordens och himlens utseende förstår ni att tyda, men varför kan ni inte tyda den här tiden?</verse>
				<verse number="57">Och varför dömer ni inte själva om vad som är rätt?</verse>
				<verse number="58">När du går med din motpart till domaren så gör under vägen vad du kan för att förlikas med honom. Annars drar han dig inför domaren, och domaren överlämnar dig åt rättstjänaren, och rättstjänaren kastar dig i fängelse.</verse>
				<verse number="59">Jag säger dig: Du kommer inte ut förrän du betalt det allra sista.ˮ</verse>
			</chapter>
			<chapter number="13">
				<verse number="1">Just då kom några och berättade för Jesus om de galileer vilkas blod Pilatus hade blandat med deras offerdjur.</verse>
				<verse number="2">Han sa till dem: ˮMenar ni att dessa galileer var värre syndare än alla andra galileer eftersom de fick lida så?</verse>
				<verse number="3">Nej, säger jag, men om ni inte vänder om ska även ni gå förlorade.</verse>
				<verse number="4">Eller de arton som tornet i Siloam störtade ner över och dödade. Menar ni att de var mer skyldiga än alla andra som bor i Jerusalem?</verse>
				<verse number="5">Nej, säger jag, men om ni inte vänder om ska även ni gå förlorade.ˮ</verse>
				<verse number="6">Han berättade denna liknelse: ˮEn man hade ett fikonträd planterat i sin vingård. Han kom för att söka frukt på det, men fann ingen.</verse>
				<verse number="7">Då sa han till sin trädgårdsmästare: ʼTitta här, i tre år har jag kommit och sökt efter frukt på detta fikonträd utan att finna någon. Hugg ner det. Varför ska det få suga ut jorden?ʼ</verse>
				<verse number="8">Men han svarade: ʼHerre, låt det stå kvar även i år, så ska jag gräva omkring det och gödsla.</verse>
				<verse number="9">Kanske bär det frukt nästa år. Om inte, hugg ner det dåʼ.ˮ</verse>
				<verse number="10">Jesus undervisade i en av synagogorna på en sabbat.</verse>
				<verse number="11">Där fanns en kvinna som i arton år haft en sjukdom orsakad av en ande. Hon var krokryggig och kunde inte helt räta på sig.</verse>
				<verse number="12">När Jesus såg henne kallade han henne till sig och sa: ˮKvinna, du är fri från din sjukdom.ˮ</verse>
				<verse number="13">Han lade händerna på henne och genast rätade hon på sig och prisade Gud.</verse>
				<verse number="14">Men synagogföreståndaren som var upprörd över att Jesus botade på sabbaten sa till folket: ˮSex dagar ska man arbeta, då kan ni komma och bli botade. Men inte på sabbaten.ˮ</verse>
				<verse number="15">Då svarade Herren honom: ˮHycklare! Löser inte var och en av er på sabbaten sin oxe eller åsna från båset och leder bort och vattnar den?</verse>
				<verse number="16">Men här har vi en Abrahams dotter som Satan hållit bunden i hela arton år. Skulle inte hon få bli löst från sin boja på sabbaten?ˮ</verse>
				<verse number="17">Och när han sa detta skämdes alla hans motståndare. Men allt folket gladde sig över allt det underbara som han utförde.</verse>
				<verse number="18">Sedan sa han: ˮVad är Guds rike likt? Vad ska jag jämföra det med?</verse>
				<verse number="19">Det är likt ett senapskorn som en man tar och lägger i sin trädgård. Det växer upp och blir ett träd, och himlens fåglar bygger bo bland grenarna.ˮ</verse>
				<verse number="20">Han sa igen: ˮVad ska jag likna Guds rike vid?</verse>
				<verse number="21">Det är likt en surdeg som en kvinna blandar med tre mått mjöl tills allt blir syrat.ˮ</verse>
				<verse number="22">Jesus gick genom städer och byar och undervisade på sin väg till Jerusalem.</verse>
				<verse number="23">Någon frågade honom: ˮHerre, är det bara få som blir frälsta?ˮ Han sa till dem:</verse>
				<verse number="24">ˮGör ert allra yttersta för att komma in genom den trånga dörren. För jag säger er att många ska försöka komma in men inte kunna det</verse>
				<verse number="25">när väl husbonden rest sig upp och låst dörren. Och när ni står utanför och knackar och säger: ʼHerre, öppna för oss,ʼ då ska han svara er: ʼJag vet inte varifrån ni är.ʼ</verse>
				<verse number="26">Då ska ni säga: ʼVi åt och drack i din närvaro, och du undervisade på våra gator.ʼ</verse>
				<verse number="27">Och han ska säga: ʼJag vet inte varifrån ni är. Gå bort ifrån mig, alla ni som lever orättfärdigt.ʼ</verse>
				<verse number="28">Där ska ni gråta och våndas när ni ser Abraham, Isak och Jakob och alla profeterna vara i Guds rike medan ni själva är utkastade.</verse>
				<verse number="29">Människor ska komma från öster och väster och norr och söder, och ligga till bords i Guds rike.</verse>
				<verse number="30">Och de är sist som ska bli först, och de är först som ska bli sist.ˮ</verse>
				<verse number="31">Just då kom några fariseer fram och sa till honom: ˮSkynda dig härifrån, för Herodes vill döda dig.ˮ</verse>
				<verse number="32">Jesus svarade dem: ˮGå och säg till den räven: ʼLyssna, jag kastar ut demoner och botar sjuka i dag och i morgon, och den tredje dagen når jag målet.</verse>
				<verse number="33">Men jag måste vandra i dag och i morgon och i övermorgon, för en profet kan omöjligen dödas på annan plats än i Jerusalem.ʼ</verse>
				<verse number="34">Jerusalem, Jerusalem, du som dödar profeterna och stenar dem som är sända till dig. Hur ofta har jag inte velat samla dina barn så som hönan samlar sina kycklingar under vingarna. Men ni ville inte.</verse>
				<verse number="35">Lyssna, ert hus lämnas åt er själva. Jag säger er att ni kommer inte att se mig förrän ni säger: Välsignad är han som kommer i Herrens namn.ˮ</verse>
			</chapter>
			<chapter number="14">
				<verse number="1">Det hände att Jesus en sabbat gick in för att äta hos en av de ledande fariseerna. Och man iakttog honom noga.</verse>
				<verse number="2">Då stod där plötsligt framför honom en man som led av vätskeansamling i kroppen.</verse>
				<verse number="3">Jesus tog till orda och sa till de laglärda och fariseerna: ˮÄr det tillåtet att bota på sabbaten, eller inte?ˮ</verse>
				<verse number="4">Men de teg. Han rörde då vid mannen och botade honom och lät honom sedan gå.</verse>
				<verse number="5">Och han sa till dem: ˮOm någon av er har en son eller en oxe som faller i en brunn på sabbatsdagen, skulle han inte genast dra upp dem?ˮ</verse>
				<verse number="6">De blev svarslösa.</verse>
				<verse number="7">När han märkte hur gästerna valde ut hedersplatserna berättade han en liknelse för dem:</verse>
				<verse number="8">ˮNär någon bjuder dig på bröllop så lägg inte beslag på hedersplatsen vid bordet. Kanske någon av gästerna är mer ansedd än du.</verse>
				<verse number="9">Och när den som bjudit er båda kommer och säger till dig: ʼLämna plats åt honom,ʼ då måste du skamsen inta den nedersta platsen.</verse>
				<verse number="10">Nej, när du är bjuden gå och sätt dig på den nedersta platsen, så att när värden kommer du kan få höra: ʼMin vän, sätt dig högre upp.ʼ Då blir du hedrad inför alla de andra gästerna.</verse>
				<verse number="11">För var och en som upphöjer sig ska bli förödmjukad, och den som ödmjukar sig ska bli upphöjd.ˮ</verse>
				<verse number="12">Och han sa också till sin värd: ˮNär du bjuder på lunch eller festmåltid, bjud då inte dina vänner eller bröder eller släktingar eller rika grannar. För de kan bjuda tillbaka och du får din belöning.</verse>
				<verse number="13">Nej, när du ska hålla fest, bjud fattiga och krymplingar, lama och blinda.</verse>
				<verse number="14">Salig är du då eftersom de inte kan belöna dig. För du ska få din belöning vid de rättfärdigas uppståndelse.ˮ</verse>
				<verse number="15">När en av dem som låg där till bords hörde detta sa han till Jesus: ˮSalig är den som får bli bordsgäst i Guds rike.ˮ</verse>
				<verse number="16">Jesus sa till honom: ˮEn man ordnade en stor festmåltid och bjöd många gäster.</verse>
				<verse number="17">När tiden för festen var inne sände han ut sin slav för att säga till de inbjudna: ʼKom, för nu är allt klart.ʼ</verse>
				<verse number="18">Men de började alla ursäkta sig. Den förste sa till honom: ʼJag har köpt en åker och måste gå ut och se på den. Var vänlig ta emot min ursäkt.ʼ</verse>
				<verse number="19">En annan sa: ʼJag har köpt fem par oxar och ska gå och se vad de duger till. Var vänlig ta emot min ursäkt.ʼ</verse>
				<verse number="20">En tredje sa: ʼJag har gift mig och därför kan jag inte komma.ʼ</verse>
				<verse number="21">Slaven kom tillbaka och berättade detta för sin herre. Då blev husbonden upprörd och sa till sin slav: ʼGå omedelbart ut på gator och gränder i staden och för hit fattiga och krymplingar, blinda och lama.ʼ</verse>
				<verse number="22">Slaven sa: ʼHerre, vad du befallde är utfört, men här finns ännu plats.ʼ</verse>
				<verse number="23">Då sa herren till sin slav: ʼGå ut på vägar och stigar och uppmana och pressa folk att komma in, så att mitt hus blir fullt.</verse>
				<verse number="24">För jag säger er att ingen av de män som var bjudna ska smaka min måltidʼ.ˮ</verse>
				<verse number="25">Stora skaror följde Jesus. Och han vände sig om och sa till dem:</verse>
				<verse number="26">ˮOm någon kommer till mig och inte hatar sin far och sin mor och sin hustru och sina barn och sina bröder och systrar, och även sitt eget liv, så kan han inte vara min lärjunge.</verse>
				<verse number="27">Den som inte bär sitt kors och följer mig kan inte vara min lärjunge.</verse>
				<verse number="28">Om någon av er vill bygga ett torn, sätter han sig då inte först ner och beräknar kostnaden för att se om han har råd att slutföra det?</verse>
				<verse number="29">För har han lagt en grund utan att fullfölja bygget kommer alla som ser det börja förlöjliga honom</verse>
				<verse number="30">och säga: ʼDen där mannen började bygga men kunde inte slutföra det hela.ʼ</verse>
				<verse number="31">Eller en kung som går ut i krig mot en annan kung. Sätter han sig inte först ner och överväger om han med tio tusen man kan möta den som kommer emot honom med tjugo tusen?</verse>
				<verse number="32">Om han inte kan det sänder han en delegation och ber om fred medan den andre ännu är långt borta.</verse>
				<verse number="33">Likaså kan ingen av er vara min lärjunge om han inte tar farväl av allt han äger.</verse>
				<verse number="34">Salt är bra, men om saltet mister sin sälta, hur ska man då få det salt igen?</verse>
				<verse number="35">Det duger varken för jorden eller gödselhögen. Man kastar bort det. Lyssna, du som har öron att lyssna med.ˮ</verse>
			</chapter>
			<chapter number="15">
				<verse number="1">Alla skatteindrivare och syndare höll sig nära Jesus för att lyssna på honom.</verse>
				<verse number="2">Men fariseerna och de skriftlärda var irriterade och sa: ˮDen mannen välkomnar syndare och äter med dem.ˮ</verse>
				<verse number="3">Då berättade Jesus denna liknelse för dem:</verse>
				<verse number="4">ˮOm någon av er har hundra får och förlorar ett, lämnar han då inte de nittionio i öknen och går och letar efter det förlorade tills han finner det?</verse>
				<verse number="5">Och när han funnit det lägger han det på sina axlar och gläds.</verse>
				<verse number="6">När han sedan kommer hem samlar han sina vänner och grannar och säger till dem: ʼGläds med mig, för jag har funnit mitt får som var förlorat.ʼ</verse>
				<verse number="7">Jag säger er att på samma sätt blir det glädje i himlen över en enda syndare som vänder om, inte över nittionio rättfärdiga som inte behöver vända om.</verse>
				<verse number="8">Eller en kvinna som har tio silvermynt och tappar bort ett av dem. Tänder hon inte då en lykta och sopar huset och letar noga tills hon hittar det?</verse>
				<verse number="9">Och när hon hittat silvermyntet samlar hon sina väninnor och grannkvinnor och säger: ʼGläds med mig, för jag har hittat silvermyntet som jag hade förlorat.ʼ</verse>
				<verse number="10">Jag säger er att på samma sätt blir det glädje bland Guds änglar över en enda syndare som omvänder sig.ˮ</verse>
				<verse number="11">Och Jesus sa: ˮEn man hade två söner.</verse>
				<verse number="12">Den yngre sa till sin far: ʼFar, ge mig min del av förmögenheten.ʼ Då skiftade han sina tillgångar mellan dem.</verse>
				<verse number="13">Efter några dagar sålde den yngre sonen allt han ägde och gav sig av till ett främmande land i fjärran. Där levde han ett vilt och festande liv och slösade bort sin förmögenhet.</verse>
				<verse number="14">Men när han hade gjort slut på allt kom en svår hungersnöd över det landet och han började lida nöd.</verse>
				<verse number="15">Då gick han bort och tog tjänst hos en man i det landet. Och mannen sände ut honom på sina ägor för att ta hand om svin.</verse>
				<verse number="16">Han längtade efter att få äta sig mätt på de fröskidor som svinen åt. Men ingen gav honom något.</verse>
				<verse number="17">Då kom han till insikt och sa: ʼHur många daglönare hos min far har inte mat i överflöd, och här går jag och svälter.</verse>
				<verse number="18">Jag bryter upp och går till min far och säger till honom: Far, jag har syndat mot himlen och mot dig.</verse>
				<verse number="19">Jag förtjänar inte längre att kallas din son. Behandla mig som en av dina daglönare.ʼ</verse>
				<verse number="20">Så han bröt upp och kom till sin far. Han var ännu långt borta när hans far fick se honom och greps av medlidande. Fadern sprang fram och omfamnade och kysste honom.</verse>
				<verse number="21">Sonen sa till honom: ʼFar, jag har syndat mot himlen och mot dig. Jag förtjänar inte längre att kallas din son.ʼ</verse>
				<verse number="22">Men fadern sa till sina slavar: ʼFort, ta fram den finaste dräkten och klä honom i den. Och sätt en ring om hans hand och sandaler på hans fötter.</verse>
				<verse number="23">Och hämta gödkalven och slakta den så att vi kan äta och fira.</verse>
				<verse number="24">För min son var död men har fått liv igen, han var förlorad men är funnen.ʼ Och firandet började.</verse>
				<verse number="25">Men hans äldre son var ute på ägorna. När han var på väg hem och närmade sig huset hörde han musik och dans.</verse>
				<verse number="26">Han kallade då till sig en av tjänarna och undrade vad det var frågan om.</verse>
				<verse number="27">Han svarade: ʼDin bror har kommit hem och din far har slaktat gödkalven eftersom han fått honom välbehållen tillbaka.ʼ</verse>
				<verse number="28">Då blev han arg och vägrade gå in. Så hans far kom ut och försökte övertala honom.</verse>
				<verse number="29">Men han svarade sin far: ʼLyssna, här har jag alla dessa år slavat under dig och aldrig överträtt ditt bud. Men aldrig har du ens gett mig en killing så att jag kunde festa med mina vänner.</verse>
				<verse number="30">Men när han där kommer hem, sonen som gjort slut på din förmögenhet tillsammans med horor, då slaktade du gödkalven för hans skull!ʼ</verse>
				<verse number="31">Fadern sa till honom: ʼMitt barn, du är alltid hos mig, och allt mitt är ditt.</verse>
				<verse number="32">Men det var nödvändigt att fira och glädjas. För denne din bror var död men har fått liv igen, han var förlorad men är funnenʼ.ˮ</verse>
			</chapter>
			<chapter number="16">
				<verse number="1">Jesus sa också till sina lärjungar: ˮEn rik man hade en förvaltare som blev anklagad för att slösa bort hans egendom.</verse>
				<verse number="2">Då kallade han honom till sig och sa: ʼVad är det jag hör om dig? Lämna redovisning för din förvaltning, för du kan inte längre få vara förvaltare.ʼ</verse>
				<verse number="3">Då tänkte förvaltaren: ʼVad ska jag göra när min herre tar ifrån mig förvaltningen? Jag är för svag att gräva, och tigga skäms jag för.</verse>
				<verse number="4">Nu vet jag vad jag ska göra så att folk välkomnar mig i sina hem när jag avskedats från min tjänst.ʼ</verse>
				<verse number="5">Och han kallade till sig av sin herres skuldsatta, en i sänder, och frågade den förste: ʼHur mycket är du skyldig min herre?ʼ</verse>
				<verse number="6">Han svarade: ʼHundra krus olivolja.ʼ Förvaltaren sa: ʼTa ditt skuldebrev och sätt dig genast ner och skriv femtio.ʼ</verse>
				<verse number="7">Han frågade en annan: ʼOch du, hur mycket är du skyldig?ʼ Han svarade: ʼHundra tunnor vete.ʼ Då sa han: ʼTa ditt skuldebrev och skriv åttio.ʼ</verse>
				<verse number="8">Och hans herre lovordade den ohederlige förvaltaren för hans list. För världens människor är listigare mot sina egna än vad ljusets människor är.</verse>
				<verse number="9">Jag säger er: Skaffa er vänner med hjälp av den orättfärdiga rikedomen. Då ska de välkomna er i de eviga boningarna när rikedomen tagit slut.</verse>
				<verse number="10">Den som är trogen i smått är trogen även i stort, och den som är orättfärdig i smått är orättfärdig även i stort.</verse>
				<verse number="11">Om ni inte varit trogna i fråga om den orättfärdiga rikedomen, vem vill då anförtro er det verkligt sanna?</verse>
				<verse number="12">Och om ni inte varit trogna med det som ägs av andra, vem vill då ge er vad som tillhör er?</verse>
				<verse number="13">Ingen slav kan tjäna två herrar. För då kommer han att hata den ene och älska den andre eller hålla sig till den ene och förakta den andre. Ni kan inte tjäna både Gud och rikedomen.ˮ</verse>
				<verse number="14">Fariseerna, som älskade pengar, hörde allt detta och hånade honom.</verse>
				<verse number="15">Då sa Jesus till dem: ˮNi är sådana som vill framstå som rättfärdiga inför människor. Men Gud känner era hjärtan. För det som är upphöjt i människors ögon är vidrigt inför Gud.</verse>
				<verse number="16">Lagen och profeterna hade sin tid fram till Johannes. Sedan dess förkunnas evangeliet om Guds rike och alla vill tränga sig in.</verse>
				<verse number="17">Men det är lättare för himmel och jord att försvinna än att en enda prick av lagen faller bort.</verse>
				<verse number="18">Den som skiljer sig från sin hustru och gifter sig med en annan begår äktenskapsbrott. Och den som gifter sig med en frånskild kvinna begår äktenskapsbrott.</verse>
				<verse number="19">En rik man klädde sig i purpur och fint linne och levde varje dag i fest och lyx.</verse>
				<verse number="20">Men vid hans port var lagd en fattig man vid namn Lasaros. Han var full av sår</verse>
				<verse number="21">och längtade att få äta sig mätt av smulorna från den rike mannens bord. Dessutom kom hundarna och slickade hans sår.</verse>
				<verse number="22">Så hände sig att den fattige dog, och änglarna bar honom till platsen intill Abraham. Även den rike dog och begravdes.</verse>
				<verse number="23">När han plågades i dödsriket tittade han upp och fick se Abraham långt borta, och Lasaros intill honom.</verse>
				<verse number="24">Då ropade han: ʼFader Abraham, förbarma dig över mig! Sänd Lasaros att doppa fingerspetsen i vatten och svalka min tunga, för jag plågas i denna eld!ʼ</verse>
				<verse number="25">Men Abraham svarade: ʼBarn, kom ihåg att du fick ut ditt goda medan du levde, och Lasaros likaså det onda. Nu får han tröst, och du plågas.</verse>
				<verse number="26">Dessutom har ordnats en stor klyfta mellan oss och er. Det ska omöjliggöra för dem som vill ta sig över härifrån till er eller därifrån till oss.ʼ</verse>
				<verse number="27">Mannen sa: ʼDå ber jag dig, fader, att du sänder Lasaros till min fars hus</verse>
				<verse number="28">för att varna mina fem bröder så att inte de också kommer till denna plågans plats.ʼ</verse>
				<verse number="29">Men Abraham sa: ʼDe har Mose och profeterna. Dem ska de lyssna till.ʼ</verse>
				<verse number="30">Men han sa: ʼNej, fader Abraham, men om någon kommer till dem från de döda ska de omvända sig.ʼ</verse>
				<verse number="31">Abraham svarade honom: ʼLyssnar de inte till Mose och profeterna ska de inte heller bli övertygade om någon uppstår från de dödaʼ.ˮ</verse>
			</chapter>
			<chapter number="17">
				<verse number="1">Jesus sa till sina lärjungar: ˮDet måste komma frestelser till fall, men fördömelse över den genom vilken de kommer.</verse>
				<verse number="2">Det vore bättre för honom att en kvarnsten hängdes om hans hals och han kastades i havet än att han får en av dessa små att falla.</verse>
				<verse number="3">Var uppmärksamma. Om din broder syndar, så tillrättavisa honom, och om han ångrar sig, så förlåt honom.</verse>
				<verse number="4">Om han än syndar mot dig sju gånger om dagen och återkommer till dig sju gånger och säger: ʼJag ångrar mig,ʼ så ska du förlåta honom.ˮ</verse>
				<verse number="5">Apostlarna sa till Herren: ˮGe oss mer tro.ˮ</verse>
				<verse number="6">Herren svarade: ˮOm ni hade tro som ett senapskorn kunde ni säga till det här mullbärsträdet: ʼDra upp dig med rötterna och plantera dig i havet.ʼ Och det skulle lyda er.</verse>
				<verse number="7">Anta att någon av er har en slav som plöjer eller vaktar boskap. Säger han då till honom när han kommer hem från marken: ʼKom genast och ta plats vid bordet.ʼ</verse>
				<verse number="8">Säger han inte istället: ʼLaga till mat åt mig och gör dig redo att passa upp mig medan jag äter och dricker. Sedan kan du själv äta och dricka.ʼ</verse>
				<verse number="9">Inte tackar han slaven för att denne gjorde vad som blev honom tillsagt.</verse>
				<verse number="10">Så ska också ni säga när ni gjort allt som krävs av er: ʼVi är ovärdiga slavar och har bara gjort vår pliktʼ.ˮ</verse>
				<verse number="11">På färden mot Jerusalem följde Jesus gränsen mellan Samarien och Galileen.</verse>
				<verse number="12">När han var på väg in i en by mötte honom tio leprasjuka män. De stannade på avstånd</verse>
				<verse number="13">och ropade: ˮJesus, Mästare, förbarma dig över oss!ˮ</verse>
				<verse number="14">Då han såg dem sa han: ˮGå och visa er för prästerna.ˮ Och medan de var på väg dit blev de rena.</verse>
				<verse number="15">När en av dem såg att han blivit botad återvände han och prisade Gud med hög röst.</verse>
				<verse number="16">Han föll ner vid Jesu fötter och tackade honom. Och han var samarier.</verse>
				<verse number="17">Jesus frågade honom: ˮBlev inte alla tio rena? Var är de nio?</verse>
				<verse number="18">Har ingen återvänt för att prisa Gud utom den här främlingen?ˮ</verse>
				<verse number="19">Och han sa till honom: ˮRes dig upp och gå. Din tro har frälst dig.ˮ</verse>
				<verse number="20">Tillfrågad av fariseerna när Guds rike skulle komma svarade Jesus: ˮGuds rike kommer inte så att det kan iakttas.</verse>
				<verse number="21">Ingen ska kunna säga: ʼTitta, här är det,ʼ eller: ʼDär är det.ʼ För Guds rike är mitt ibland er.ˮ</verse>
				<verse number="22">Till lärjungarna sa han: ˮDet ska komma dagar då ni längtar efter att få se en enda av Människosonens dagar, men ni ska inte få det.</verse>
				<verse number="23">De ska säga till er: ʼTitta där!ʼ ʼTitta här!ʼ Men gå inte, följ dem inte.</verse>
				<verse number="24">För liksom blixten flammar till och lyser upp hela himlen, så ska Människosonen visa sig på sin dag.</verse>
				<verse number="25">Men först måste han lida mycket och bli förkastad av detta släkte.</verse>
				<verse number="26">Som det var i Noas dagar så ska det vara i Människosonens dagar.</verse>
				<verse number="27">Folk åt och drack, gifte sig och blev bortgifta, ända till den dag då Noa gick in i arken och floden kom och gjorde slut på dem alla.</verse>
				<verse number="28">Likadant under Lots dagar. De åt och drack, köpte och sålde, planterade och byggde.</verse>
				<verse number="29">Men den dag då Lot gick ut från Sodom regnade det eld och svavel från himlen och gjorde slut på dem alla.</verse>
				<verse number="30">Just så ska det bli den dag då Människosonen uppenbarar sig.</verse>
				<verse number="31">Om någon den dagen är uppe på taket och har sina tillhörigheter i huset ska han inte gå ner och hämta dem. Inte heller ska den som är ute på åkern återvända hem.</verse>
				<verse number="32">Tänk på Lots hustru.</verse>
				<verse number="33">Den som försöker behålla sitt liv ska mista det, men den som mister sitt liv ska bevara det.</verse>
				<verse number="34">Jag säger er: Den natten ska två män ligga i samma säng. Den ene ska tas med och den andre ska lämnas kvar.</verse>
				<verse number="35">Två kvinnor ska mala tillsammans. Den ena ska tas med och den andra lämnas kvar.ˮ</verse>
				<verse number="36"></verse>
				<verse number="37">De frågade honom: ˮVar då, Herre?ˮ Han svarade dem: ˮGamarna samlas vid kroppen.ˮ</verse>
			</chapter>
			<chapter number="18">
				<verse number="1">Jesus berättade för dem en liknelse för att illustrera att de alltid borde be utan att ge upp:</verse>
				<verse number="2">ˮI en stad fanns en domare som varken fruktade Gud eller hade respekt för människor.</verse>
				<verse number="3">I samma stad fanns en änka som oavbrutet kom till honom och sa: ʼSkipa rättvisa åt mig gentemot min motpart.ʼ</verse>
				<verse number="4">Till en början vägrade han, men sedan sa han till sig själv: ʼÄven om jag inte fruktar Gud eller respekterar någon människa</verse>
				<verse number="5">ska jag ändå skipa rättvisa åt den här änkan så besvärlig som hon är. Hon kommer annars att pina ihjäl mig med sitt rännandeʼ.ˮ</verse>
				<verse number="6">Och Herren sa: ˮNi hör vad den orättfärdige domaren säger.</verse>
				<verse number="7">Skulle då inte Gud ge rättvisa åt sina utvalda som ropar till honom dag och natt? Och skulle han dröja?</verse>
				<verse number="8">Jag säger er: Han ska ge dem rättvisa, och det snart. Men ska Människosonen när han kommer finna tro på jorden?ˮ</verse>
				<verse number="9">Jesus berättade även denna liknelse för några som litade på att de själva var rättfärdiga och som föraktade andra:</verse>
				<verse number="10">ˮTvå män gick upp till templet för att be. Den ene var farisé och den andre skatteindrivare.</verse>
				<verse number="11">Farisén stod för sig själv och bad: ʼGud, jag tackar dig för att jag inte är som andra människor, bedragare, orättfärdiga, äktenskapsbrytare, eller som den där skatteindrivaren.</verse>
				<verse number="12">Jag fastar två gånger i veckan, jag ger tionde av allt jag tjänar.ʼ</verse>
				<verse number="13">Men skatteindrivaren stod på avstånd och ville inte ens blicka upp mot himlen utan slog sig för bröstet och sa: ʼGud, var inte vred på mig, syndaren.ʼ</verse>
				<verse number="14">Jag säger er: Han gick hem rättfärdig, inte den andre. För den som upphöjer sig ska bli förödmjukad, men den som ödmjukar sig ska bli upphöjd.ˮ</verse>
				<verse number="15">Man bar även fram spädbarn till Jesus för att han skulle röra vid dem. Lärjungarna tillrättavisade dem när de såg det.</verse>
				<verse number="16">Men Jesus kallade dem till sig och sa: ˮLåt de små barnen komma till mig och hindra dem inte, för Guds rike tillhör sådana.</verse>
				<verse number="17">Det jag säger till er är sant: Den som inte tar emot Guds rike som ett barn kommer aldrig in dit.ˮ</verse>
				<verse number="18">En högt uppsatt person frågade Jesus: ˮGode Lärare, vad ska jag göra för att få evigt liv?ˮ</verse>
				<verse number="19">Jesus svarade: ˮVarför kallar du mig god? Ingen är god utom en — Gud.</verse>
				<verse number="20">Du känner till buden: Du ska inte begå äktenskapsbrott, Du ska inte mörda, Du ska inte stjäla, Du ska inte vittna falskt, Hedra din far och din mor. ˮ</verse>
				<verse number="21">Mannen sa: ˮAllt detta har jag hållit från min ungdom.ˮ</verse>
				<verse number="22">Jesus hörde det och sa: ˮDet återstår en sak för dig. Sälj allt du äger och dela ut till de fattiga, då har du en skatt i himlen. Och kom sedan och följ mig.ˮ</verse>
				<verse number="23">När mannen hörde detta blev han förtvivlad eftersom han var mycket rik.</verse>
				<verse number="24">Jesus såg att han blev förtvivlad och sa: ˮHur svårt är det inte för de förmögna att komma in i Guds rike.</verse>
				<verse number="25">Det är lättare för en kamel att gå igenom ett nålsöga än för en rik att komma in i Guds rike.ˮ</verse>
				<verse number="26">De som hörde detta frågade: ˮVem kan då bli frälst?ˮ</verse>
				<verse number="27">Han svarade: ˮDet som är omöjligt för människor är möjligt för Gud.ˮ</verse>
				<verse number="28">Petrus sa: ˮVi har ju lämnat allt vi ägde och följt dig.ˮ</verse>
				<verse number="29">Jesus sa till dem: ˮDet jag säger till er är sant: Var och en som lämnat hus eller hustru eller bröder eller föräldrar eller barn för Guds rikes skull,</verse>
				<verse number="30">ska få mångfaldigt igen redan här i tiden, och sedan evigt liv i den kommande världen.ˮ</verse>
				<verse number="31">Jesus tog de tolv avsides och sa till dem: ˮLyssna, vi går upp till Jerusalem. Och allt som genom profeterna är skrivet om Människosonen ska gå i uppfyllelse.</verse>
				<verse number="32">För han ska överlämnas åt hedningarna, och de ska håna och skymfa honom och spotta på honom.</verse>
				<verse number="33">Och efter att ha pryglat honom ska de döda honom, och på tredje dagen ska han uppstå.ˮ</verse>
				<verse number="34">Men lärjungarna begrep ingenting av detta. Det var fördolt för dem, och de kunde inte förstå vad han sa.</verse>
				<verse number="35">Det hände sig när Jesus närmade sig Jeriko att där satt en blind man vid vägen och tiggde.</verse>
				<verse number="36">Han hörde folk gå förbi och frågade vad som stod på.</verse>
				<verse number="37">Man talade om för honom att det var Jesus från Nasaret som gick förbi.</verse>
				<verse number="38">Då ropade han: ˮJesus, Davids son, förbarma dig över mig!ˮ</verse>
				<verse number="39">De som gick främst sa strängt åt honom att tiga. Men han ropade bara ännu mer: ˮDavids son, förbarma dig över mig!ˮ</verse>
				<verse number="40">Jesus stannade och befallde att mannen skulle ledas fram till honom. När han kom nära frågade Jesus:</verse>
				<verse number="41">ˮVad vill du att jag ska göra för dig?ˮ Han svarade: ˮHerre, jag vill kunna se igen.ˮ</verse>
				<verse number="42">Jesus sa till honom: ˮSe igen. Din tro har botat dig.ˮ</verse>
				<verse number="43">Och omedelbart kunde han se, och han följde Jesus och prisade Gud. Och allt folket som såg det lovsjöng Gud.</verse>
			</chapter>
			<chapter number="19">
				<verse number="1">Jesus kom in i Jeriko och vandrade genom staden.</verse>
				<verse number="2">Nu fanns där en rik man vid namn Sackaios. Han var förman för skatteindrivarna.</verse>
				<verse number="3">Han ville se vem Jesus var men kunde inte på grund av allt folket eftersom han var så kort.</verse>
				<verse number="4">Då sprang han i förväg och klättrade upp i ett sykomorträd för att kunna se honom, eftersom Jesus skulle komma den vägen.</verse>
				<verse number="5">När Jesus kom till det stället såg han upp och sa till honom: ˮSackaios, skynda dig ner, för i dag måste jag stanna i ditt hus.ˮ</verse>
				<verse number="6">Han skyndade sig ner och välkomnade honom med glädje.</verse>
				<verse number="7">Alla som såg det sa irriterat: ˮHan har gått och besökt en syndare.ˮ</verse>
				<verse number="8">Men Sackaios steg fram och sa till Herren: ˮHerre, hälften av det jag äger ger jag åt de fattiga, och har jag bedragit någon ger jag fyrdubbelt tillbaka.ˮ</verse>
				<verse number="9">Jesus sa till honom: ˮI dag har frälsning kommit till detta hus, eftersom även han är en Abrahams son.</verse>
				<verse number="10">För Människosonen har kommit för att söka upp och frälsa det som var förlorat.ˮ</verse>
				<verse number="11">Medan de lyssnade på detta berättade Jesus även en liknelse för dem. För han var nära Jerusalem och de trodde att Guds rike när som helst skulle uppenbaras.</verse>
				<verse number="12">Han sa: ˮEn man av förnäm släkt for till ett avlägset land för att erhålla kungamakt och sedan återvända.</verse>
				<verse number="13">Han kallade till sig tio av sina slavar och gav dem omkring tre årslöner och sa till dem: ʼGör affärer tills jag återvänder.ʼ</verse>
				<verse number="14">Men hans landsmän hatade honom och sände en delegation efter honom som skulle säga: ʼVi vill inte att den där ska bli kung över oss.ʼ</verse>
				<verse number="15">Men han erhöll kungariket och återvände. Sedan lät han kalla till sig slavarna som hade fått pengarna för att få veta vad deras affärer inbringat.</verse>
				<verse number="16">Den förste trädde fram och sa: ʼHerre, de pengar du gav har ökat tiofalt.ʼ</verse>
				<verse number="17">Då sa kungen: ʼUtmärkt, du är en bra slav. Eftersom du varit trogen i det lilla ska du råda över tio städer.ʼ</verse>
				<verse number="18">Den andre kom och sa: ʼDe pengar du gav har ökat femfalt.ʼ</verse>
				<verse number="19">Kungen sa: ʼDu ska ha fem städer under dig.ʼ</verse>
				<verse number="20">En annan slav kom och sa: ʼHerre, här är dina pengar som jag haft förvarade i ett tygstycke.</verse>
				<verse number="21">Jag var nämligen rädd för dig eftersom du är en sträng man som tar ut vad du inte har satt in och skördar vad du inte har sått.ʼ</verse>
				<verse number="22">Han sa till honom: ʼEfter dina egna ord ska jag döma dig. Du är en dålig slav. Du visste att jag är en sträng man som tar ut vad jag inte har satt in och skördar vad jag inte har sått.</verse>
				<verse number="23">Varför satte du inte in mina pengar i en bank så att jag kunde fått igen dem med ränta när jag kom tillbaka?ʼ</verse>
				<verse number="24">Och till dem som stod bredvid sa han: ʼTa ifrån honom hans pengar och ge dem åt den som fick tiofalt.ʼ</verse>
				<verse number="25">De sa: ʼHerre, han fick ju tiofalt.ʼ</verse>
				<verse number="26">ʼJag säger er: Den som har ska få, men från den som inget har ska tas också det han har.</verse>
				<verse number="27">Men angående dessa mina fiender som inte ville ha mig till kung, för hit dem och slakta dem inför migʼ.ˮ</verse>
				<verse number="28">Efter att Jesus hade sagt detta gick han framför dem upp till Jerusalem.</verse>
				<verse number="29">Då han närmade sig Betfage och Betania vid det berg som kallas Olivberget, sände han iväg två av sina lärjungar</verse>
				<verse number="30">och sa: ˮGå till byn rakt framför er. När ni kommer in i den ska ni finna ett åsneföl som står bunden där och som ännu ingen suttit på. Lös den och led hit den.</verse>
				<verse number="31">Och om någon frågar er varför ni löser den ska ni svara: ʼHerren behöver denʼ.ˮ</verse>
				<verse number="32">De utsända gick iväg och fann att det var som han hade sagt.</verse>
				<verse number="33">När de löste fölet frågade ägarna: ˮVarför löser ni fölet?ˮ</verse>
				<verse number="34">De svarade: ˮHerren behöver den.ˮ</verse>
				<verse number="35">Och de ledde den till Jesus och lade sina mantlar på den och hjälpte Jesus upp.</verse>
				<verse number="36">Och där han red fram bredde man ut sina mantlar på vägen.</verse>
				<verse number="37">Då han närmade sig och var på väg ner från Olivberget började hela lärjungaskaran i glädje prisa Gud högt för alla de kraftgärningar som de hade sett:</verse>
				<verse number="38">ˮ Välsignad är han som kommer, konungen, i Herrens namn! Fred i himlen och ära i höjden!ˮ</verse>
				<verse number="39">Några fariseer i folkmassan sa då till honom: ˮLärare, tillrättavisa dina lärjungar.ˮ</verse>
				<verse number="40">Han svarade: ˮJag säger er att om de tiger kommer stenarna att ropa.ˮ</verse>
				<verse number="41">När Jesus kom närmare och såg staden grät han över den</verse>
				<verse number="42">och sa: ˮOm du ändå i dag hade förstått, även du, vad som ger dig fred. Men nu är det dolt för dina ögon.</verse>
				<verse number="43">För dagar ska komma över dig när dina fiender bygger en vall mot dig och omringar och ansätter dig från alla håll.</verse>
				<verse number="44">Och dig och dina barn, som är i dig, ska de slå ner till marken, och de ska inte lämna kvar i dig sten på sten. Detta därför att du inte förstod den tid då Gud besökte dig.ˮ</verse>
				<verse number="45">Och Jesus gick in på tempelplatsen och började driva ut försäljarna där.</verse>
				<verse number="46">Han sa till dem: ˮDet står skrivet: Mitt hus ska vara ett bönens hus. Men ni har gjort det till ett förbrytarnäste.ˮ</verse>
				<verse number="47">Och han undervisade dagligen i templet. Översteprästerna och de skriftlärda och folkets ledare avsåg att döda honom.</verse>
				<verse number="48">Men de kunde inte komma på något sätt, för allt folket hängde vid hans läppar och lyssnade.</verse>
			</chapter>
			<chapter number="20">
				<verse number="1">En dag undervisade Jesus folket i templet och förkunnade evangeliet. Då kom översteprästerna och de skriftlärda tillsammans med de äldste fram</verse>
				<verse number="2">och frågade honom: ˮTala om för oss med vilken fullmakt du gör detta? Eller vem gav dig den fullmakten?ˮ</verse>
				<verse number="3">Han svarade dem: ˮJag har också en fråga, säg mig:</verse>
				<verse number="4">Var Johannes dop från himlen eller från människor?ˮ</verse>
				<verse number="5">De överlade med varandra: ˮSäger vi ʼfrån himlen,ʼ kommer han att fråga: ʼVarför trodde ni då inte på honom?ʼ</verse>
				<verse number="6">Säger vi ʼfrån människor,ʼ kommer allt folket att stena oss, eftersom de är övertygade om att Johannes var en profet.ˮ</verse>
				<verse number="7">Så de svarade att de inte visste varifrån det var.</verse>
				<verse number="8">Jesus sa till dem: ˮDå talar inte heller jag om för er med vilken fullmakt jag gör detta.ˮ</verse>
				<verse number="9">Jesus berättade denna liknelse för folket: ˮEn man anlade en vingård och arrenderade ut den till vinodlare och reste bort en längre tid.</verse>
				<verse number="10">När tiden var inne sände han en slav till vinodlarna för att de skulle ge honom av vingårdens frukt. Men vinodlarna misshandlade honom och sände iväg honom tomhänt.</verse>
				<verse number="11">Då sände han en annan slav. Även honom misshandlade de och skymfade och sände iväg tomhänt.</verse>
				<verse number="12">Därefter sände han en tredje. Men även honom slog de blodig och jagade bort.</verse>
				<verse number="13">Då sa vingårdens herre: ʼVad ska jag göra? Jag sänder min älskade son. Honom ska de väl visa respekt.ʼ</verse>
				<verse number="14">Men när vinodlarna fick se honom överlade de med varandra: ʼDet är arvtagaren, vi dödar honom så får vi arvet.ʼ</verse>
				<verse number="15">Och de kastade ut honom ur vingården och dödade honom. Vad ska nu vingårdens herre göra med dem?</verse>
				<verse number="16">Han ska komma och döda dessa vinodlare och lämna vingården åt andra.ˮ När de hörde detta sa de: ˮSå får inte ske!ˮ</verse>
				<verse number="17">Men han såg på dem och frågade: ˮVad betyder då detta ord i Skriften: Den sten som byggarna förkastade har blivit en hörnsten.</verse>
				<verse number="18">Den som faller på den stenen ska krossas. Och den som stenen faller på ska bli tillintetgjord.ˮ</verse>
				<verse number="19">De skriftlärda och översteprästerna ville nu genast gripa honom eftersom de förstod att liknelsen var riktad mot dem. Men de vågade inte för folket.</verse>
				<verse number="20">De bevakade Jesus och sände spioner som skulle spela rättfärdiga. Detta för att kunna fånga honom genom något ord från honom, så att de kunde överlämna honom åt ståthållarens styre och makt.</verse>
				<verse number="21">De frågade honom: ˮLärare, vi vet att du talar och undervisar rätt och inte gör skillnad på folk utan undervisar sant om Guds väg.</verse>
				<verse number="22">Är det tillåtet för oss att betala skatt till kejsaren, eller inte?ˮ</verse>
				<verse number="23">Men han genomskådade deras list och sa:</verse>
				<verse number="24">ˮVisa mig en denar. Vems bild och inskrift är på det?ˮ De svarade: ˮKejsarens.ˮ</verse>
				<verse number="25">Han sa: ˮGe då kejsaren det som tillhör kejsaren, och Gud det som tillhör Gud.ˮ</verse>
				<verse number="26">De kunde inte inför folket fånga honom genom något han sa. Och de häpnade över hans svar och förblev tysta.</verse>
				<verse number="27">Några saddukeer — de förnekar att det finns en uppståndelse — kom och frågade Jesus:</verse>
				<verse number="28">ˮLärare, Mose säger till oss i Skriften att om någon har en gift bror som dör barnlös, så ska han gifta sig med änkan och skaffa barn åt sin bror.</verse>
				<verse number="29">Nu fanns där sju bröder. Den förste tog sig hustru och dog barnlös.</verse>
				<verse number="30">Den andre</verse>
				<verse number="31">och den tredje gifte sig med henne och likaså alla sju. Alla blev barnlösa, och dog.</verse>
				<verse number="32">Sist dog kvinnan.</verse>
				<verse number="33">Vem ska hon bli hustru till vid uppståndelsen? Alla sju hade ju henne som hustru.ˮ</verse>
				<verse number="34">Jesus svarade: ˮMänniskorna i den här världen gifter sig och blir bortgifta.</verse>
				<verse number="35">Men de som betraktas värdiga att få del av den andra världen och uppståndelsen från de döda, de varken gifter sig eller blir bortgifta.</verse>
				<verse number="36">Inte heller kan de dö längre, de är lika änglarna, de är Guds söner, de är uppståndelsens söner.</verse>
				<verse number="37">Men att de döda står upp har även Mose visat i stycket om törnbusken, när han kallar Herren för Abrahams Gud och Isaks Gud och Jakobs Gud.</verse>
				<verse number="38">Gud är inte de dödas Gud, utan de levandes, eftersom alla är levande för honom.ˮ</verse>
				<verse number="39">Då sa några skriftlärda: ˮLärare, du har talat väl.ˮ</verse>
				<verse number="40">De vågade nämligen inte längre ställa frågor till honom.</verse>
				<verse number="41">Jesus sa till dem: ˮHur kan de säga att Kristus är Davids son?</verse>
				<verse number="42">För David säger själv i Psalmernas bok: Herren sa till min Herre: Sätt dig på min högra sida,</verse>
				<verse number="43">tills jag lagt dina fiender som en fotpall under dina fötter.</verse>
				<verse number="44">David kallar honom alltså Herre. Hur kan då Kristus vara Davids son?ˮ</verse>
				<verse number="45">Medan allt folket lyssnade sa Jesus till sina lärjungar:</verse>
				<verse number="46">ˮAkta er för de skriftlärda! De tycker om att gå omkring i långa mantlar och älskar att bli hälsade på torgen och de främsta platserna i synagogorna och hedersplatserna vid festmåltiderna.</verse>
				<verse number="47">De äter änkorna ur husen och ber långa böner för att uppmärksammas. De ska få en så mycket hårdare dom.ˮ</verse>
			</chapter>
			<chapter number="21">
				<verse number="1">Jesus såg och uppmärksammade hur de rika lade sina gåvor i offerboxen.</verse>
				<verse number="2">Han såg även en fattig änka lägga i två små kopparmynt.</verse>
				<verse number="3">Då sa han: ˮDet jag säger till er är sant: Denna fattiga änka gav mer än alla andra,</verse>
				<verse number="4">för det var av sitt överflöd alla andra gav, men hon gav av sin fattigdom allt hon hade att leva på.ˮ</verse>
				<verse number="5">När några talade om hur templet var utsmyckat med vackra stenar och tempelgåvor sa Jesus:</verse>
				<verse number="6">ˮAngående det som ni ser, så ska dagar komma då här inte ska lämnas sten på sten utan allt ska brytas ner.ˮ</verse>
				<verse number="7">Då frågade de honom: ˮLärare, när ska detta ske? Och vad blir tecknet på att det står för dörren?ˮ</verse>
				<verse number="8">Jesus svarade: ˮSe till att ni inte blir vilseledda, för många ska komma i mitt namn och påstå att de är Kristus och att tiden är nära. Men följ dem inte.</verse>
				<verse number="9">Och när ni får höra om krig och uppror så bli inte skrämda, för sådant måste först hända, men slutet dröjer en tid.ˮ</verse>
				<verse number="10">Han fortsatte: ˮFolk ska resa sig mot folk och rike mot rike.</verse>
				<verse number="11">Det ska bli stora jordbävningar och svält och pest på den ena platsen efter den andra. Det ska inträffa skräckinjagande händelser, och stora tecken ska visa sig från himlen.</verse>
				<verse number="12">Men innan allt detta händer ska man gripa och förfölja er. Man ska utlämna er till synagogor och sätta er i fängelse och dra er inför kungar och ståthållare på grund av mitt namn.</verse>
				<verse number="13">Detta ger er tillfälle att vittna.</verse>
				<verse number="14">Besluta er för att inte förbereda något försvarstal,</verse>
				<verse number="15">för jag ska ge era läppar en visdom som ingen av era fiender kan stå emot eller motbevisa.</verse>
				<verse number="16">Ni kommer att bli förrådda även av föräldrar och bröder och släktingar och vänner. En del av er ska de döda.</verse>
				<verse number="17">Och ni ska bli hatade av alla på grund av mitt namn.</verse>
				<verse number="18">Men inte ett hårstrå på ert huvud ska ni mista.</verse>
				<verse number="19">Genom uthållighet ska ni vinna era själar.</verse>
				<verse number="20">När ni ser Jerusalem omringat av härar, då ska ni veta att dess ödeläggelse är nära.</verse>
				<verse number="21">Då ska de som är i Judeen fly till bergen, och de som är inne i staden lämna den, och de som är ute på landet får inte gå in i staden.</verse>
				<verse number="22">För detta är straffets tid, då allt som står skrivet ska uppfyllas.</verse>
				<verse number="23">Det blir hemskt för dem som väntar barn eller ammar i de dagarna. För en stor nöd ska drabba landet, och vrede ska hemsöka detta folk.</verse>
				<verse number="24">De ska falla för svärdsegg och föras bort som fångar till alla länder. Och Jerusalem ska trampas ner av hednafolk till dess att hednafolkens tider är fullbordade.</verse>
				<verse number="25">Tecken ska visa sig i solen och månen och stjärnorna. Och på jorden ska folken gripas av ångest och stå förtvivlade inför havets och vågornas dån.</verse>
				<verse number="26">Människor ska svimma av skräck i väntan på det som ska drabba världen, för himlens krafter kommer att skakas.</verse>
				<verse number="27">Och då ska man se Människosonen komma i ett moln med makt och stor härlighet.</verse>
				<verse number="28">Men när detta börjar ske, så räta på er och stå upp i förväntan, för då närmar sig er befrielse.ˮ</verse>
				<verse number="29">Och han gav dem en liknelse: ˮSe på fikonträdet och alla andra träd.</verse>
				<verse number="30">När ni ser att de knoppas förstår ni av er själva att sommaren redan är nära.</verse>
				<verse number="31">Likaså när ni ser att detta händer, då vet ni att Guds rike är nära.</verse>
				<verse number="32">Det jag säger till er är sant: Detta släkte ska inte försvinna förrän allt det här sker.</verse>
				<verse number="33">Himmel och jord ska försvinna, men mina ord ska aldrig försvinna.</verse>
				<verse number="34">Akta er så att inte era hjärtan tyngs ner av utsvävningar och dryckenskap och livets omsorger, så att den dagen plötsligt kommer över er</verse>
				<verse number="35">som en snara. För den ska komma över alla som bor på jorden.</verse>
				<verse number="36">Håll er alltid vakna och be om kraft att kunna undfly allt som ska komma och kunna stå inför Människosonen.ˮ</verse>
				<verse number="37">Om dagarna var han i templet och undervisade, men på kvällarna gick han ut till det berg som kallas Olivberget och stannade där över natten.</verse>
				<verse number="38">Och tidigt om morgonen kom allt folket till honom i templet för att lyssna på honom.</verse>
			</chapter>
			<chapter number="22">
				<verse number="1">Det osyrade brödets högtid som kallas påsk närmade sig.</verse>
				<verse number="2">Översteprästerna och de skriftlärda sökte finna något sätt att göra sig av med Jesus eftersom de var rädda för folket.</verse>
				<verse number="3">Då for Satan in i Judas, som kallades Iskariot och som var en av de tolv.</verse>
				<verse number="4">Han gick och talade med översteprästerna och officerarna om hur han skulle kunna överlämna Jesus åt dem.</verse>
				<verse number="5">De blev glada och lovade att ge honom pengar.</verse>
				<verse number="6">Judas samtyckte och sökte nu ett lämpligt tillfälle att överlämna honom åt dem utan att folk var närvarande.</verse>
				<verse number="7">Så kom den dag i det osyrade brödets högtid när påskalammet skulle slaktas.</verse>
				<verse number="8">Då sände Jesus iväg Petrus och Johannes och sa: ˮGå och förbered den påskmåltid vi ska äta.ˮ</verse>
				<verse number="9">De frågade honom: ˮVar vill du att vi ska förbereda den?ˮ</verse>
				<verse number="10">Han svarade: ˮNär ni kommer in i staden ska en man möta er som bär en vattenkruka. Följ honom till det hus där han går in</verse>
				<verse number="11">och säg till husbonden: ʼLäraren frågar dig: Var finns det gästrum där jag kan äta påskmåltiden med mina lärjungar?ʼ</verse>
				<verse number="12">Han ska då visa er ett stort rum på övervåningen som står färdigt. Där ska ni förbereda.ˮ</verse>
				<verse number="13">De gick och fann att det var som Jesus hade sagt. Och de förberedde för påskmåltiden.</verse>
				<verse number="14">När timmen var inne lade sig Jesus till bords tillsammans med apostlarna.</verse>
				<verse number="15">Han sa till dem: ˮJag har innerligt längtat efter att få äta denna påskmåltid med er innan mitt lidande börjar.</verse>
				<verse number="16">För jag säger er att jag kommer inte att äta det mer förrän det får sin fullbordan i Guds rike.ˮ</verse>
				<verse number="17">Och han tog en bägare, bad tackbönen och sa: ˮTag detta och dela mellan er.</verse>
				<verse number="18">För jag säger er att från denna stund ska jag inte dricka av vinstockens frukt förrän Guds rike kommer.ˮ</verse>
				<verse number="19">Och han tog ett bröd, tackade Gud, bröt det och gav åt dem och sa: ˮDetta är min kropp, som utges för er. Gör detta till minne av mig.ˮ</verse>
				<verse number="20">Och likaså tog han bägaren efter måltiden och sa: ˮDenna bägare är det nya förbundet i mitt blod, som utgjuts för er.</verse>
				<verse number="21">Men lyssna, den som förråder mig har sin hand här på bordet med mig.</verse>
				<verse number="22">För Människosonen går bort som det är bestämt, men det blir hemskt för den människa som förråder honom.ˮ</verse>
				<verse number="23">Då började de diskutera med varandra vem av dem som skulle komma att göra detta.</verse>
				<verse number="24">Lärjungarna började också tvista. Det gällde vem bland dem som kunde anses vara störst.</verse>
				<verse number="25">Då sa Jesus: ˮFolkens kungar härskar över sina folk, och de som har makten kallar sig välgörare.</verse>
				<verse number="26">Men ni ska inte bete er så, utan den störste bland er ska vara som den yngste och ledaren ska vara som tjänaren.</verse>
				<verse number="27">För vem är störst, den som ligger till bords eller den som tjänar? Det är den som ligger till bords, eller hur? Men jag är mitt ibland er som en tjänare.</verse>
				<verse number="28">Ni är de som stannat kvar hos mig under mina frestelser.</verse>
				<verse number="29">Och liksom min Fader har tilldelat kungariket åt mig så tilldelar jag det åt er,</verse>
				<verse number="30">för att ni ska få äta och dricka vid mitt bord i mitt kungarike, och sitta på troner och döma Israels tolv stammar.</verse>
				<verse number="31">Simon, Simon, lyssna. Satan har begärt att få skaka om och pröva er.</verse>
				<verse number="32">Men jag har bett för dig att du inte ska förlora din tro. Och när du har vänt tillbaka, så styrk dina bröder.ˮ</verse>
				<verse number="33">Petrus sa: ˮHerre, med dig är jag redo att gå både i fängelse och i döden.ˮ</verse>
				<verse number="34">Jesus svarade: ˮPetrus, jag säger dig, tuppen ska inte gala i dag förrän du tre gånger förnekat att du känner mig.ˮ</verse>
				<verse number="35">Och han sa till dem: ˮNär jag sände er utan börs, väska och sandaler, saknade ni något?ˮ De svarade: ˮIngenting.ˮ</verse>
				<verse number="36">Då sa han: ˮMen nu ska den som har en börs ta den med sig, likaså den som har en väska. Och den som inte har något svärd ska sälja sin mantel och köpa ett.</verse>
				<verse number="37">För jag säger er att detta skriftens ord måste uppfyllas i mig: Han blev räknad bland laglösa. För det som är skrivet om mig har en fullbordan.ˮ</verse>
				<verse number="38">De sa: ˮHerre, här är två svärd.ˮ Han svarade dem: ˮDet räcker.ˮ</verse>
				<verse number="39">Och Jesus bröt upp och gick som han brukade till Olivberget, och lärjungarna följde honom.</verse>
				<verse number="40">När han kom till platsen sa han: ˮBe att ni inte kommer i frestelse.ˮ</verse>
				<verse number="41">Och han gick avsides ungefär ett stenkast ifrån dem, föll på knä och bad:</verse>
				<verse number="42">ˮFader, om du vill, ta denna bägare ifrån mig. Men ske inte min vilja utan din.ˮ [</verse>
				<verse number="43">En ängel från himlen visade sig för honom och gav honom kraft.</verse>
				<verse number="44">Han greps av ångest och bad alltmer innerligt, och svetten blev som blodsdroppar som föll ner på marken.]</verse>
				<verse number="45">När han reste sig från bönen och kom till lärjungarna, fann han att de hade somnat av sorg.</verse>
				<verse number="46">Och han sa: ˮVarför sover ni? Res er upp och be att ni inte kommer i frestelse.ˮ</verse>
				<verse number="47">Medan han ännu talade kom plötsligt en folkhop, ledd av han som hette Judas, en av de tolv. Han gick fram till Jesus för att kyssa honom.</verse>
				<verse number="48">Jesus sa till honom: ˮJudas, förråder du Människosonen med en kyss?ˮ</verse>
				<verse number="49">När de som stod omkring Jesus såg vad som höll på att hända frågade de: ˮHerre, ska vi slå till med svärd?ˮ</verse>
				<verse number="50">Och en av dem slog till mot översteprästens slav och högg av honom högra örat.</verse>
				<verse number="51">Men Jesus sa: ˮDet är nog nu!ˮ Och han rörde vid hans öra och helade honom.</verse>
				<verse number="52">Sedan sa Jesus till de överstepräster och officerare för tempelvakten och äldste som hade kommit ut mot honom: ˮSom mot en förbrytare har ni gått ut med svärd och påkar.</verse>
				<verse number="53">Dagligen var jag hos er i templet, och ni grep mig inte. Men detta är er stund, och mörkret har makten.ˮ</verse>
				<verse number="54">Då grep de Jesus och förde honom till översteprästens hus. Petrus följde efter på avstånd.</verse>
				<verse number="55">Mitt på gården tände de upp en eld och slog sig ner omkring den. Petrus satte sig mitt ibland dem.</verse>
				<verse number="56">En tjänsteflicka fick se honom sitta där vid elden. Hon stirrade på honom och sa: ˮHan där var också med honom.ˮ</verse>
				<verse number="57">Men han nekade och sa: ˮKvinna, jag känner honom inte.ˮ</verse>
				<verse number="58">Strax därefter fick en man syn på honom och sa: ˮDu är också en av dem.ˮ Men Petrus svarade: ˮMänniska, det är jag inte alls.ˮ</verse>
				<verse number="59">Ungefär en timme senare var det en annan som försäkrade: ˮVisst var även han med honom! Han är ju också från Galileen.ˮ</verse>
				<verse number="60">Men Petrus sa: ˮMänniska, jag vet inte vad du pratar om.ˮ Och i det ögonblick han sa det gol en tupp.</verse>
				<verse number="61">Herren vände sig om och såg på Petrus. Och Petrus kom ihåg Herrens ord, vad han hade sagt honom: ˮInnan tuppen gal i dag ska du tre gånger förneka mig.ˮ</verse>
				<verse number="62">Och han gick ut och grät bittert.</verse>
				<verse number="63">De män som bevakade Jesus hånade honom medan de misshandlade honom.</verse>
				<verse number="64">De täckte hans ansikte och sa: ˮProfetera! Vem var det som slog dig?ˮ</verse>
				<verse number="65">Och hädelserna haglade över honom.</verse>
				<verse number="66">När det blev dag samlades folkets äldste, både överstepräster och skriftlärda. De förde honom till deras rådsplats</verse>
				<verse number="67">och sa: ˮÄr du Kristus, så säg det!ˮ Han svarade: ˮOm jag säger er det kommer ni inte att tro,</verse>
				<verse number="68">och om jag frågar er kommer ni inte att svara.</verse>
				<verse number="69">Men härefter ska Människosonen sitta på Guds den Mäktiges högra sida.ˮ</verse>
				<verse number="70">Då frågade alla: ˮÄr du alltså Guds Son?ˮ Han svarade dem: ˮNi säger själva, att Jag Är.ˮ</verse>
				<verse number="71">De sa: ˮVad ska vi med vittnesmål till? Vi hörde ju själva från hans egen mun.ˮ</verse>
			</chapter>
			<chapter number="23">
				<verse number="1">Alla de församlade bröt nu upp och förde Jesus inför Pilatus.</verse>
				<verse number="2">Där började de anklaga honom och säga: ˮVi har funnit att den här mannen förleder vårt folk, och förbjuder oss att betala skatt till kejsaren, och säger att han är Kristus, en kung.ˮ</verse>
				<verse number="3">Pilatus frågade honom: ˮÄr du judarnas kung?ˮ Jesus svarade: ˮDu säger det själv.ˮ</verse>
				<verse number="4">Pilatus sa då till översteprästerna och till folket: ˮJag finner inget brottsligt hos den här mannen.ˮ</verse>
				<verse number="5">Men de var påstridiga och sa: ˮHan uppviglar folket över hela Judeen med sin lära. Han började i Galileen och nu är han här.ˮ</verse>
				<verse number="6">När Pilatus hörde detta frågade han om mannen var från Galileen.</verse>
				<verse number="7">Då han fick veta att Jesus kom från Herodes område sände han honom till Herodes, som också var i Jerusalem under de dagarna.</verse>
				<verse number="8">När Herodes såg Jesus blev han mycket glad, för han hade länge velat träffa honom eftersom han hade hört talas om honom. Han hoppades nu få se honom göra något mirakel.</verse>
				<verse number="9">Han ställde rätt många frågor till honom, men Jesus svarade inte.</verse>
				<verse number="10">Översteprästerna och de skriftlärda stod där och anklagade honom intensivt.</verse>
				<verse number="11">Men även Herodes och hans soldater behandlade honom med förakt och hån. Sedan iklädde de honom en praktfull dräkt och sände Jesus tillbaka till Pilatus.</verse>
				<verse number="12">Den dagen blev Herodes och Pilatus vänner med varandra. Förut hade de varit fiender.</verse>
				<verse number="13">Pilatus kallade samman översteprästerna och rådsherrarna och folket</verse>
				<verse number="14">och sa: ˮNi har fört den här mannen till mig och sagt att han uppviglar folket. Lyssna! Jag har förhört honom i er närvaro men funnit honom vara icke skyldig till det som ni anklagar honom för.</verse>
				<verse number="15">Likaså Herodes, och därför har han sänt honom tillbaka till oss. Alltså, han har inte gjort något som förtjänar dödsstraff.</verse>
				<verse number="16">Därför tänker jag låta piska honom och sedan frige honom.ˮ</verse>
				<verse number="17"></verse>
				<verse number="18">Då skrek hela hopen: ˮHa ihjäl honom! Låt oss få Barabbas fri!ˮ —</verse>
				<verse number="19">Barabbas var en man som hade kastats i fängelse för ett upplopp i staden och för mord. —</verse>
				<verse number="20">Pilatus ville frige Jesus och tog åter till orda.</verse>
				<verse number="21">Men de skrek: ˮKorsfäst! Korsfäst honom!ˮ</verse>
				<verse number="22">För tredje gången sa han: ˮVad ont har han då gjort? Jag har inte funnit något hos honom som kräver dödsstraff. Därför tänker jag låta piska honom och sedan frige honom.ˮ</verse>
				<verse number="23">Men de ansatte honom med höga rop och krävde att Jesus skulle korsfästas. Och deras skrikande gav utdelning.</verse>
				<verse number="24">Pilatus avkunnade att deras begäran skulle beviljas.</verse>
				<verse number="25">Han frigav den som de begärt, mannen som var fängslad för upplopp och mord. Men Jesus överlämnade han åt deras vilja.</verse>
				<verse number="26">När de förde bort Jesus hejdade de en man som kom från fälten, Simon från Kyrene. På honom lade de korset för att han skulle bära det efter Jesus.</verse>
				<verse number="27">En stor folkmassa följde honom, däribland många kvinnor som sörjde och grät över honom.</verse>
				<verse number="28">Då vände Jesus sig om och sa: ˮJerusalems döttrar, gråt inte över mig, gråt över er själva och era barn,</verse>
				<verse number="29">för dagar kommer då man ska säga: ʼSaliga är de ofruktsamma, de moderliv som aldrig fött och de bröst som aldrig gav näring.ʼ</verse>
				<verse number="30">Då ska man säga till bergen: ʼ Fall över oss, ʼ och till höjderna: ʼ Dölj oss. ʼ</verse>
				<verse number="31">För gör de så med det friska trädet, vad ska då ske med det torra?ˮ</verse>
				<verse number="32">Även två andra, två brottslingar, fördes ut för att avrättas med honom.</verse>
				<verse number="33">Och när de kom till den plats som kallas Skallen korsfäste de honom och brottslingarna där. Den ene på hans högra sida och den andre på hans vänstra.</verse>
				<verse number="34">[Men Jesus sa: ˮFader, förlåt dem, för de vet inte vad de gör.ˮ] De delade hans kläder mellan sig genom att kasta lott.</verse>
				<verse number="35">Och folket stod där och såg på. Och även rådsherrarna hånade honom och sa: ˮAndra har han frälst, nu får han frälsa sig själv om han är Guds Kristus, den Utvalde.ˮ</verse>
				<verse number="36">Även soldaterna gick fram och skymfade honom. De räckte honom surt vin</verse>
				<verse number="37">och sa: ˮOm du är judarnas kung, så fräls dig själv.ˮ</verse>
				<verse number="38">Över honom fanns det också en inskrift: ʼDetta är judarnas kung.ʼ</verse>
				<verse number="39">En av brottslingarna som var upphängda där smädade honom och sa: ˮÄr inte du Kristus? Fräls då dig själv och oss!ˮ</verse>
				<verse number="40">Men den andre tillrättavisade honom och sa: ˮFruktar du inte ens Gud, fast du är under samma dom?</verse>
				<verse number="41">Vi har dömts rättvist, för vi får vad våra gärningar förtjänar. Men han har inte gjort något ont.ˮ</verse>
				<verse number="42">Och han sa: ˮJesus, tänk på mig när du kommer till ditt rike.ˮ</verse>
				<verse number="43">Jesus svarade: ˮDet jag säger till dig är sant: I dag ska du vara med mig i paradiset.ˮ</verse>
				<verse number="44">Det var nu mitt på dagen. Då kom över hela landet ett mörker som varade ända till femtontiden.</verse>
				<verse number="45">Solen förmörkades. Och förhänget i templet brast mitt itu.</verse>
				<verse number="46">Och Jesus ropade högt: ˮFader, i dina händer anförtror jag min ande!ˮ När han hade sagt detta slutade han andas.</verse>
				<verse number="47">Officeren som såg det som hände, prisade Gud och sa: ˮDen mannen var verkligen rättfärdig.ˮ</verse>
				<verse number="48">Och när allt folket som var där som åskådare såg vad som hände återvände de hem och slog sig mot bröstet.</verse>
				<verse number="49">Men alla som kände Jesus, även de kvinnor som hade följt honom från Galileen, stod på avstånd och såg allt detta.</verse>
				<verse number="50">Nu fanns där en rådsherre vid namn Josef, en god och rättfärdig man.</verse>
				<verse number="51">Han hade inte samtyckt till deras beslut och handling. Josef var från Arimataia, en stad i Judeen, och han väntade på Guds rike.</verse>
				<verse number="52">Han gick till Pilatus och bad att få Jesu kropp.</verse>
				<verse number="53">Han tog ner den, svepte den i linnetyg och lade den i en klippgrav där ingen ännu hade blivit lagd.</verse>
				<verse number="54">Det var förberedelsedag, och sabbaten skulle just börja.</verse>
				<verse number="55">De kvinnor som hade kommit med Jesus från Galileen följde efter. De såg graven och hur hans kropp lades där.</verse>
				<verse number="56">Sedan vände de hem och tillredde aromatiska kryddor och balsam. Och på sabbaten höll de sig i stillhet efter lagens bud.</verse>
			</chapter>
			<chapter number="24">
				<verse number="1">Tidigt söndag morgon gick kvinnorna till graven med de aromatiska kryddor som de hade tillrett.</verse>
				<verse number="2">De fann stenen vara bortrullad från graven,</verse>
				<verse number="3">men när de gick in fann de inte Herren Jesu kropp.</verse>
				<verse number="4">När de nu blev villrådiga stod där plötsligt två män i skinande kläder framför dem.</verse>
				<verse number="5">Då kvinnorna blev förskräckta och böjde ansiktet mot marken, sa männen till dem: ˮVarför söker ni den levande bland de döda?</verse>
				<verse number="6">Han är inte här, men han har stått upp. Kom ihåg vad han sa till er medan han ännu var i Galileen:</verse>
				<verse number="7">’Människosonen måste överlämnas i syndiga människors händer och korsfästas och uppstå på tredje dagen’.ˮ</verse>
				<verse number="8">Då kom de ihåg hans ord.</verse>
				<verse number="9">Och de återvände från graven och berättade allt detta för de elva och för alla de andra.</verse>
				<verse number="10">Det var Maria Magdalena och Johanna och Jakobs mor Maria. Även de andra kvinnorna som var med dem talade om det för apostlarna.</verse>
				<verse number="11">Men de betraktade deras ord som dumt prat och trodde inte på dem.</verse>
				<verse number="12">Petrus däremot reste sig och sprang till graven. Och då han lutade sig in såg han endast linnebindlarna. Och han gick hem, förbryllad över det som hade hänt.</verse>
				<verse number="13">Och det hände samma dag att två av dem var på väg till en by som heter Emmaus, som ligger ungefär en mil från Jerusalem.</verse>
				<verse number="14">De talade med varandra om allt som hade hänt.</verse>
				<verse number="15">När de nu samtalade och diskuterade närmade sig Jesus själv och började vandra med dem.</verse>
				<verse number="16">Men deras ögon var hindrade från att känna igen honom.</verse>
				<verse number="17">Han frågade dem: ˮVad är det ni går och samtalar så ivrigt med varandra om?ˮ De stannade och såg bedrövade ut.</verse>
				<verse number="18">Den ene vid namn Kleopas svarade: ˮÄr du den ende besökande i Jerusalem som inte vet vad som hänt där under dessa dagar?ˮ</verse>
				<verse number="19">Han frågade dem vad som hänt, och de svarade: ˮDetta med Jesus från Nasaret. Han som var en profet, mäktig i ord och handling inför Gud och allt folket,</verse>
				<verse number="20">och hur våra överstepräster och rådsherrar överlämnade honom till att dömas till döden och korsfäste honom.</verse>
				<verse number="21">Men vi hoppades att han var den som skulle befria Israel. Och det är dessutom tre dagar sedan det här inträffade.</verse>
				<verse number="22">Därtill har också några kvinnor bland de våra gjort oss förbryllade. De gick vid gryningen till graven</verse>
				<verse number="23">men fann inte hans kropp. Och de kom och berättade att de i en syn hade sett änglar som sa att han lever.</verse>
				<verse number="24">Några av de våra gick till graven och fann att det var som kvinnorna hade sagt. Men inte såg de honom.ˮ</verse>
				<verse number="25">Han sa: ˮNi är verkligen oförståndiga. Och tröga till att tro på allt som profeterna har sagt.</verse>
				<verse number="26">Måste inte Kristus lida detta och gå in i sin härlighet?ˮ</verse>
				<verse number="27">Och han började med Mose och alla profeterna och utlade för dem vad som står om honom i alla Skrifterna.</verse>
				<verse number="28">De närmade sig byn dit de var på väg, och det såg ut som tänkte han gå vidare.</verse>
				<verse number="29">Men enträget bad de honom: ˮStanna hos oss, det blir snart kväll och dagen lider mot sitt slut.ˮ Då gick han in och stannade hos dem.</verse>
				<verse number="30">Och när han låg till bords med dem tog han brödet, välsignade det, bröt det och gav åt dem.</verse>
				<verse number="31">Då öppnades deras ögon och de kände igen honom. Men han försvann från dem.</verse>
				<verse number="32">De sa till varandra: ˮBrann inte våra hjärtan i oss när han talade med oss på vägen och öppnade Skrifterna för oss?ˮ</verse>
				<verse number="33">De bröt omedelbart upp och återvände till Jerusalem där de fann de elva och alla de andra församlade.</verse>
				<verse number="34">Och dessa sa: ˮHerren har verkligen uppstått och har visat sig för Simon.ˮ</verse>
				<verse number="35">Och själva berättade de vad som hade hänt på vägen och hur Jesus blev igenkänd av dem när han bröt brödet.</verse>
				<verse number="36">Medan de talade om detta stod Jesus själv mitt ibland dem och sa: ˮFrid åt er.ˮ</verse>
				<verse number="37">Men de blev helt skräckslagna och trodde att de såg en ande.</verse>
				<verse number="38">Han sa: ˮVarför blir ni skrämda, och varför fylls era hjärtan av tvivel?</verse>
				<verse number="39">Se mina händer och mina fötter, det är jag själv. Ta på mig och se, en ande har ju inte kött och ben som ni ser att jag har.ˮ</verse>
				<verse number="40">När han hade sagt detta visade han dem sina händer och sina fötter.</verse>
				<verse number="41">Men då de upprymda av glädje och förundran ännu inte kunde tro frågade han: ˮHar ni något att äta här?ˮ</verse>
				<verse number="42">Då gav de honom en bit stekt fisk,</verse>
				<verse number="43">som han tog och åt inför dem.</verse>
				<verse number="44">Och han sa: ˮDessa ord sa jag till er medan jag ännu var hos er: ʼAllt måste uppfyllas som är skrivet om mig i Mose lag och hos profeterna och i Psalmernas bokʼ.ˮ</verse>
				<verse number="45">Sedan öppnade han deras sinnen så att de förstod Skrifterna.</verse>
				<verse number="46">Och han sa: ˮDet står skrivet att Kristus ska lida och på tredje dagen uppstå från de döda,</verse>
				<verse number="47">och att omvändelse till syndernas förlåtelse ska förkunnas i hans namn för alla folk, med början i Jerusalem.</verse>
				<verse number="48">Ni ska vittna om detta.</verse>
				<verse number="49">Och lyssna, jag ska sända er vad min Fader har lovat. Men ni ska stanna här i staden tills ni blivit iklädda kraft från höjden.ˮ</verse>
				<verse number="50">Sedan förde Jesus dem ut till Betania. Och han lyfte sina händer och välsignade dem,</verse>
				<verse number="51">och medan han välsignade dem skildes han ifrån dem och blev förd till himlen.</verse>
				<verse number="52">De tillbad honom och återvände överlyckliga till Jerusalem.</verse>
				<verse number="53">Och de var ständigt i templet och lovprisade Gud.</verse>
			</chapter>
		</book>
		<book number="43">
			<chapter number="1">
				<verse number="1">I begynnelsen var Ordet. Och Ordet var hos Gud, och Ordet var Gud.</verse>
				<verse number="2">Han var i begynnelsen hos Gud.</verse>
				<verse number="3">Allt blev skapat genom honom, och utan honom blev ingenting till av allt som är skapat.</verse>
				<verse number="4">I honom var liv, och livet var människornas ljus.</verse>
				<verse number="5">Ljuset lyser i mörkret, och mörkret har inte besegrat det.</verse>
				<verse number="6">Det kom en man sänd av Gud. Hans namn var Johannes.</verse>
				<verse number="7">Han kom som ett vittne för att vittna om ljuset, för att alla skulle komma till tro genom honom.</verse>
				<verse number="8">Han var inte ljuset, men han kom för att vittna om ljuset.</verse>
				<verse number="9">Det sanna ljuset som lyser över varje människa kom nu till världen.</verse>
				<verse number="10">Han var i världen, och världen hade blivit skapad genom honom. Men världen kände honom inte.</verse>
				<verse number="11">Han kom till sitt eget, och hans eget folk tog inte emot honom.</verse>
				<verse number="12">Men åt alla som tog emot honom gav han rätt att bli Guds barn, åt dem som tror på hans namn.</verse>
				<verse number="13">De är födda av Gud, och inte genom naturlig födelse eller av kroppens begär eller av någon mans vilja.</verse>
				<verse number="14">Och Ordet blev människa och bodde ibland oss. Vi såg hans härlighet, en härlighet som den ende Sonen har av Fadern. Och han var full av nåd och sanning.</verse>
				<verse number="15">Johannes vittnar om honom och ropar: ˮDet var om honom jag sa: ‘Han som kommer efter mig överträffar mig, för han var före mig’.ˮ</verse>
				<verse number="16">Av hans fullhet har vi alla fått, överflöd av nåd.</verse>
				<verse number="17">För lagen gavs genom Mose, nåden och sanningen kom genom Jesus Kristus.</verse>
				<verse number="18">Ingen har någonsin sett Gud. Den ende Sonen, själv Gud och vid Faderns sida, har gjort honom känd.</verse>
				<verse number="19">Så här vittnade Johannes när judarna hade sänt till honom präster och leviter från Jerusalem för att fråga honom vem han var.</verse>
				<verse number="20">Han bekände och förnekade inte, utan bekände: ˮJag är inte Kristus.ˮ</verse>
				<verse number="21">De frågade: ˮVem är du då? Är du Elia?ˮ Han sa: ˮDet är jag inte.ˮ ˮÄr du Profeten?ˮ Han svarade: ˮNej.ˮ</verse>
				<verse number="22">Då sa de: ˮVem är du? Vi behöver ge ett svar till dem som har sänt oss. Vad säger du om dig själv?ˮ</verse>
				<verse number="23">Han svarade: ˮJag är en röst som ropar i öknen: Gör vägen rak för Herren! som profeten Jesaja har sagt.ˮ</verse>
				<verse number="24">Några fariseer bland de utsända</verse>
				<verse number="25">frågade honom: ˮVarför döper du, om du varken är Kristus eller Elia eller Profeten?ˮ</verse>
				<verse number="26">Johannes svarade: ˮJag döper i vatten. Men mitt ibland er står en som ni inte känner,</verse>
				<verse number="27">han som kommer efter mig. Jag är inte värdig att knyta upp hans sandalremmar.ˮ</verse>
				<verse number="28">Detta hände i Betania på andra sidan Jordanfloden, där Johannes döpte.</verse>
				<verse number="29">Nästa dag såg han Jesus komma, och han sa: ˮSe Guds lamm, som tar bort världens synd.</verse>
				<verse number="30">Det var om honom jag sa: ‘Efter mig kommer en man som överträffar mig, för han var före mig.’</verse>
				<verse number="31">Jag kände honom inte, men för att han skulle uppenbaras för Israel har jag kommit och döper i vatten.ˮ</verse>
				<verse number="32">Och Johannes vittnade: ˮJag såg Anden komma ner som en duva från himlen och bli kvar över honom.</verse>
				<verse number="33">Jag kände honom inte, men han som sände mig att döpa i vatten sa till mig: ʼDen som du ser Anden komma ner och bli kvar över, han är den som döper i den helige Ande.ʼ</verse>
				<verse number="34">Jag har sett och jag har vittnat om att han är Guds Son.ˮ</verse>
				<verse number="35">Nästa dag stod Johannes där igen med två av sina lärjungar.</verse>
				<verse number="36">Han såg på Jesus där han kom gående och sa: ˮSe Guds lamm.ˮ</verse>
				<verse number="37">De båda lärjungarna hörde vad han sa och följde Jesus.</verse>
				<verse number="38">Då Jesus vände sig om och såg att de följde honom, frågade han dem vad de ville. De svarade: ˮRabbiˮ — det betyder lärare — ˮvar bor du?ˮ</verse>
				<verse number="39">Han sa: ˮKom så får ni se.ˮ De gick med honom och såg var han uppehöll sig och stannade hos honom den dagen. Det var vid sextontiden.</verse>
				<verse number="40">Andreas, Simon Petrus bror, var en av de två som hade hört Johannes tala och som hade följt Jesus.</verse>
				<verse number="41">Han fann först sin bror Simon och sa till honom: ˮVi har funnit Messiasˮ — det betyder Kristus.</verse>
				<verse number="42">Han förde honom till Jesus, som noga såg på honom och sa: ˮDu är Simon, Johannes son, du ska heta Kefasˮ — det betyder Petrus.</verse>
				<verse number="43">Nästa dag beslöt Jesus att gå till Galileen. Han fann då Filippos och sa till honom: ˮFölj mig.ˮ</verse>
				<verse number="44">Filippos var från Betsaida, från samma stad som Andreas och Petrus.</verse>
				<verse number="45">Filippos fann Natanael och sa till honom: ˮVi har funnit honom som Mose skrev om i lagen och som profeterna skrev om — Jesus, Josefs son, från Nasaret.ˮ</verse>
				<verse number="46">Natanael sa: ˮKan något gott komma från Nasaret?ˮ Filippos svarade: ˮKom och se.ˮ</verse>
				<verse number="47">När Jesus såg Natanael komma sa han om honom: ˮSe, en verklig israelit, en som är utan svek.ˮ</verse>
				<verse number="48">Natanael frågade: ˮHur kan du känna mig?ˮ Jesus svarade: ˮJag såg dig där under fikonträdet innan Filippos kallade på dig.ˮ</verse>
				<verse number="49">Natanael sa: ˮRabbi, du är Guds Son, du är Israels kung.ˮ</verse>
				<verse number="50">Jesus svarade honom: ˮTror du för att jag sa att jag såg dig under fikonträdet? Du ska få se större ting än detta.ˮ</verse>
				<verse number="51">Sedan sa han till honom: ˮDet jag säger till er är verkligen sant: Ni ska få se himlen öppen och Guds änglar stiga upp och stiga ner över Människosonen.ˮ</verse>
			</chapter>
			<chapter number="2">
				<verse number="1">Tre dagar senare hölls ett bröllop i Kana i Galileen, och Jesu mor var där.</verse>
				<verse number="2">Även Jesus och hans lärjungar hade blivit bjudna till bröllopet.</verse>
				<verse number="3">När vinet tog slut sa Jesu mor till honom: ˮDe har inget vin.ˮ</verse>
				<verse number="4">Jesus svarade: ˮKvinna, vad har jag med dig att göra? Min stund har ännu inte kommit.ˮ</verse>
				<verse number="5">Hans mor sa till tjänarna: ˮGör vad han än säger till er.ˮ</verse>
				<verse number="6">Nu stod där sex stenkrukor, avsedda för judarnas reningsritualer. De rymde omkring hundra liter var.</verse>
				<verse number="7">Jesus sa till tjänarna: ˮFyll krukorna med vatten,ˮ och de fyllde dem till brädden.</verse>
				<verse number="8">Sedan sa han: ˮÖs nu upp och bär in till värden.ˮ Och de gjorde så.</verse>
				<verse number="9">Då värden smakade på vattnet som hade blivit vin visste han inte varifrån det kom. Det visste däremot tjänarna som hade öst upp vattnet. Han kallade på brudgummen</verse>
				<verse number="10">och sa: ˮAlla människor ställer först fram det goda vinet, och det sämre när gästerna börjar bli druckna. Du har sparat det goda vinet tills nu.ˮ</verse>
				<verse number="11">Jesus utförde detta sitt första tecken i Kana i Galileen. Han uppenbarade sin härlighet, och hans lärjungar trodde på honom.</verse>
				<verse number="12">Sedan gick han ner till Kafarnaum med sin mor och sina bröder och sina lärjungar. Där stannade de några dagar.</verse>
				<verse number="13">Judarnas påsk närmade sig och Jesus gick upp till Jerusalem.</verse>
				<verse number="14">I templet fick han se dem som sålde oxar och får och duvor, och dem som satt där och växlade pengar.</verse>
				<verse number="15">Då gjorde han en piska av rep och drev ut alla ur templet med deras får och oxar. Han slog ut växlarnas pengar och välte deras bord.</verse>
				<verse number="16">Och till dem som sålde duvor sa han: ˮTa bort det här! Gör inte min Faders hus till en handelsplats.ˮ</verse>
				<verse number="17">Hans lärjungar kom då ihåg att det står skrivet: Iver för ditt hus ska förtära mig.</verse>
				<verse number="18">Judarna frågade honom: ˮVilket tecken kan du visa oss eftersom du gör så här?ˮ</verse>
				<verse number="19">Jesus svarade: ˮRiv ner detta tempel, och jag ska resa upp det på tre dagar.ˮ</verse>
				<verse number="20">Judarna sa: ˮI fyrtiosex år har man byggt på detta tempel, och du tänker resa upp det på tre dagar?ˮ</verse>
				<verse number="21">Men Jesus talade om sin kropps tempel.</verse>
				<verse number="22">När han hade stått upp från de döda kom hans lärjungar ihåg att han hade sagt detta, och de trodde på Skriften och ordet som Jesus hade talat.</verse>
				<verse number="23">Medan Jesus var i Jerusalem under påskhögtiden var det många som trodde på hans namn när de såg de tecken han gjorde.</verse>
				<verse number="24">Men själv anförtrodde han sig inte åt dem, eftersom han kände alla</verse>
				<verse number="25">och inte behövde höra någon vittna om människan. För av sig själv visste han vad som fanns i människan.</verse>
			</chapter>
			<chapter number="3">
				<verse number="1">Bland fariseerna fanns en man vid namn Nikodemos, en av judarnas rådsherrar.</verse>
				<verse number="2">Han kom till Jesus om natten och sa: ˮRabbi, vi vet att du har kommit från Gud som lärare, för ingen kan göra sådana tecken som du om inte Gud är med honom.ˮ</verse>
				<verse number="3">Jesus svarade: ˮDet jag säger till dig är verkligen sant: Den som inte blir född på nytt kan inte se Guds rike.ˮ</verse>
				<verse number="4">Nikodemos sa: ˮHur kan en människa födas när hon är gammal? Kan någon komma in i moderlivet och födas en gång till?ˮ</verse>
				<verse number="5">Jesus svarade: ˮDet jag säger till dig är verkligen sant: Den som inte blir född av vatten och Ande kan inte komma in i Guds rike.</verse>
				<verse number="6">Det som är fött av köttet är kött, och det som är fött av Anden är ande.</verse>
				<verse number="7">Var inte förvånad över att jag sa att ni måste födas på nytt.</verse>
				<verse number="8">Vinden blåser vart den vill och du hör den blåsa, men du vet inte varifrån den kommer eller vart den far. Så är det med var och en som är född av Anden.ˮ</verse>
				<verse number="9">Nikodemos frågade: ˮHur kan det gå till?ˮ</verse>
				<verse number="10">Jesus svarade: ˮDu är Israels lärare och förstår inte det?</verse>
				<verse number="11">Det jag säger till dig är verkligen sant: Vi talar om det vi vet, och vi vittnar om det vi har sett, men vårt vittnesbörd tar ni inte emot.</verse>
				<verse number="12">Om ni inte tror när jag talar till er om det jordiska, hur ska ni då kunna tro när jag talar till er om det himmelska?</verse>
				<verse number="13">Och ingen har stigit upp till himlen utom han som kom ner från himlen — Människosonen.</verse>
				<verse number="14">Och liksom Mose lyfte upp ormen i öknen så måste Människosonen lyftas upp,</verse>
				<verse number="15">för att var och en som tror ska ha evigt liv i honom.</verse>
				<verse number="16">För så här älskade Gud världen: Han gav sin ende Son, för att den som tror på honom inte ska gå förlorad utan ha evigt liv.</verse>
				<verse number="17">Gud sände nämligen inte sin Son till världen för att fördöma världen utan för att världen skulle frälsas genom honom.</verse>
				<verse number="18">Den som tror på honom är inte fördömd. Men den som inte tror är redan fördömd, eftersom han inte har trott på Guds ende Sons namn.</verse>
				<verse number="19">Och detta är domen: ljuset kom till världen, men människorna älskade mörkret hellre än ljuset eftersom deras gärningar var onda.</verse>
				<verse number="20">För den som lever i ondska hatar ljuset och kommer inte till ljuset, för att hans gärningar inte ska avslöjas.</verse>
				<verse number="21">Men den som handlar efter sanningen kommer till ljuset, för att det ska bli uppenbart att hans gärningar är gjorda i Gud.ˮ</verse>
				<verse number="22">Jesus och hans lärjungar begav sig därefter till Judeen. Där stannade han en tid med dem och döpte.</verse>
				<verse number="23">Även Johannes döpte, i Ainon nära Salim, för där fanns det gott om vatten. Och folk kom dit och blev döpta,</verse>
				<verse number="24">för Johannes hade ännu inte blivit kastad i fängelse.</verse>
				<verse number="25">Det uppstod nu en diskussion mellan några av Johannes lärjungar och en jude angående reningen.</verse>
				<verse number="26">De gick till Johannes och sa: ˮRabbi, han som var med dig på andra sidan Jordanfloden och som du vittnade om — han döper och alla går till honom!ˮ</verse>
				<verse number="27">Johannes svarade: ˮIngen kan ta emot någonting om det inte ges honom från himlen.</verse>
				<verse number="28">Ni kan själva vittna om att jag sa: ʼJag är inte Kristus, men jag har blivit sänd framför honom.ʼ</verse>
				<verse number="29">Bruden tillhör brudgummen. Brudgummens vän som står och lyssnar till honom gläder sig innerligt över brudgummens röst. Den glädjen är nu min helt och fullt.</verse>
				<verse number="30">Han måste bli större och jag mindre.</verse>
				<verse number="31">Han som kommer ovanifrån är över alla. Han som är från jorden tillhör jorden och talar jordiskt. Han som kommer från himlen är över alla.</verse>
				<verse number="32">Det han sett och hört vittnar han om, men ingen tar emot hans vittnesbörd.</verse>
				<verse number="33">Den som tagit emot hans vittnesbörd bekräftar därmed att Gud är sann.</verse>
				<verse number="34">För han som Gud har sänt talar Guds ord, för Gud ger Anden i fullt mått.</verse>
				<verse number="35">Fadern älskar Sonen och har lagt allt i hans hand.</verse>
				<verse number="36">Den som tror på Sonen har evigt liv. Den som inte lyder Sonen ska inte se livet, utan Guds vrede blir kvar över honom.ˮ</verse>
			</chapter>
			<chapter number="4">
				<verse number="1">Jesus fick veta att fariseerna hade hört att han gjorde fler till lärjungar och döpte fler än Johannes. —</verse>
				<verse number="2">Fast det inte var Jesus själv utan hans lärjungar som döpte. —</verse>
				<verse number="3">Då lämnade han Judeen och återvände till Galileen.</verse>
				<verse number="4">Han måste då ta vägen genom Samarien.</verse>
				<verse number="5">Så kom han till en samarisk stad som heter Sykar, nära den mark som Jakob hade gett åt sin son Josef.</verse>
				<verse number="6">Där fanns Jakobs brunn. Då Jesus var trött av vandringen satte han sig vid brunnen. Det var vid tolvtiden på dagen.</verse>
				<verse number="7">En samarisk kvinna kom för att hämta vatten. Jesus sa till henne: ˮGe mig att dricka.ˮ</verse>
				<verse number="8">Hans lärjungar hade nämligen gått in i staden för att köpa mat.</verse>
				<verse number="9">Den samariska kvinnan sa: ˮHur kan du, som är jude, be mig som är en samarisk kvinna om något att dricka?ˮ — Judarna umgås inte med samarierna. —</verse>
				<verse number="10">Jesus svarade: ˮOm du kände till Guds gåva och vem det är som säger till dig: ʼGe mig att dricka,ʼ då skulle du ha bett honom, och han skulle ha gett dig levande vatten.ˮ</verse>
				<verse number="11">Kvinnan sa: ˮHerre, du har inget öskärl och brunnen är djup. Varifrån skulle du få det levande vattnet?</verse>
				<verse number="12">Du är väl inte förmer än vår fader Jakob? Det var han som gav oss brunnen. Och han drack själv ur den, liksom hans söner och hans boskap.ˮ</verse>
				<verse number="13">Jesus svarade: ˮDen som dricker av det här vattnet blir törstig igen.</verse>
				<verse number="14">Men den som dricker av det vatten jag ger honom ska aldrig i evighet törsta. Det vatten jag ger blir i honom en vattenkälla som flödar fram och ger evigt liv.ˮ</verse>
				<verse number="15">Kvinnan sa: ˮHerre, ge mig det vattnet, så att jag inte behöver törsta eller komma hit och hämta vatten.ˮ</verse>
				<verse number="16">Han sa: ˮGå och hämta din man och kom hit.ˮ</verse>
				<verse number="17">Kvinnan svarade: ˮJag har ingen man.ˮ Jesus sa: ˮDu har rätt när du säger att du inte har någon man,</verse>
				<verse number="18">för fem män har du haft och den du har nu är inte din man. Det du sa är sant.ˮ</verse>
				<verse number="19">Kvinnan sa: ˮHerre, jag ser att du är en profet.</verse>
				<verse number="20">Våra fäder har tillbett på detta berg, men ni säger att platsen där man ska tillbe finns i Jerusalem.ˮ</verse>
				<verse number="21">Jesus svarade: ˮKvinna, tro mig, det kommer en tid då det varken är på detta berg eller i Jerusalem som ni ska tillbe Fadern.</verse>
				<verse number="22">Ni vet inte vad ni tillber. Vi vet vad vi tillber, för frälsningen kommer från judarna.</verse>
				<verse number="23">Men den tid kommer och den är redan här, då sanna tillbedjare ska tillbe Fadern i ande och sanning. För det är sådana tillbedjare som Fadern söker.</verse>
				<verse number="24">Gud är Ande, och de som tillber honom måste tillbe i ande och sanning.ˮ</verse>
				<verse number="25">Kvinnan sa: ˮJag vet att Messias ska komma.” — Han som kallas Kristus. — ”När han kommer ska han berätta allt för oss.ˮ</verse>
				<verse number="26">Jesus svarade: ˮDet är jag, den som talar till dig.ˮ</verse>
				<verse number="27">Just då kom hans lärjungar, som blev förvånade över att han talade med en kvinna. Men ingen frågade vad han ville henne eller varför han talade med henne.</verse>
				<verse number="28">Kvinnan lät sin kruka stå och gick in i staden och sa till folket:</verse>
				<verse number="29">ˮKom så får ni se en man som har sagt mig allt vad jag gjort. Kan han vara Kristus?ˮ</verse>
				<verse number="30">De gick ut ur staden och kom till honom.</verse>
				<verse number="31">Under tiden bad lärjungarna honom: ˮRabbi, ät något.ˮ</verse>
				<verse number="32">Men han sa: ˮJag har mat att äta som ni inte känner till.ˮ</verse>
				<verse number="33">Lärjungarna sa till varandra: ˮKan någon ha kommit med mat till honom?”</verse>
				<verse number="34">Jesus sa: ˮMin mat är att göra hans vilja som har sänt mig och att fullborda hans verk.</verse>
				<verse number="35">Ni säger att det ännu är fyra månader kvar till skörden. Men jag säger er: öppna era ögon och se att fälten nu är redo för skörd.</verse>
				<verse number="36">Redan nu får den som skördar sin lön och samlar frukt till evigt liv, så att både den som sår och skördar kan glädjas tillsammans.</verse>
				<verse number="37">För det ordet är sant, att en sår och en annan skördar.</verse>
				<verse number="38">Jag har sänt er att skörda där ni inte har arbetat. Andra har arbetat, och ni har gått in i deras arbete.ˮ</verse>
				<verse number="39">Många samarier från den staden kom till tro på Jesus genom kvinnans ord då hon vittnade: ˮHan har sagt mig allt vad jag gjort.ˮ</verse>
				<verse number="40">När samarierna kom till honom bad de honom stanna hos dem. Och han stannade där två dagar.</verse>
				<verse number="41">Och många fler kom till tro på grund av hans ord.</verse>
				<verse number="42">De sa till kvinnan: ˮNu är det inte längre utifrån dina ord som vi tror. Vi har själva hört honom och vet att han verkligen är världens Frälsare.ˮ</verse>
				<verse number="43">Efter dessa två dagar begav sig Jesus till Galileen.</verse>
				<verse number="44">För han hade själv vittnat om att en profet inte har något anseende i sin hemtrakt.</verse>
				<verse number="45">När han nu kom till Galileen välkomnade galileerna honom. För de hade sett allt han hade gjort i Jerusalem under högtiden eftersom de själva hade varit där.</verse>
				<verse number="46">Så kom han åter till Kana i Galileen där han hade gjort vattnet till vin. En kunglig ämbetsman hade en son som låg sjuk i Kafarnaum.</verse>
				<verse number="47">När han hörde att Jesus hade kommit från Judeen till Galileen, gick han till honom och bad honom komma ner och bota hans son som låg för döden.</verse>
				<verse number="48">Jesus sa till honom: ˮOm ni inte ser tecken och under, så tror ni inte.ˮ</verse>
				<verse number="49">Ämbetsmannen sa: ˮHerre, kom ner innan mitt barn dör.ˮ</verse>
				<verse number="50">Jesus svarade: ˮGå, din son lever.ˮ Mannen trodde på Jesu ord och gick.</verse>
				<verse number="51">Och redan under vägen möttes han av sina slavar som sa att hans son levde.</verse>
				<verse number="52">Han frågade vid vilken tid han började bli bättre. De svarade: ˮI går vid trettontiden lämnade febern honom.ˮ</verse>
				<verse number="53">Då förstod fadern att det hade hänt just den tid då Jesus sa till honom: ˮDin son lever.ˮ Och han kom till tro, likaså alla i hans hus.</verse>
				<verse number="54">Detta var det andra tecknet som Jesus gjorde efter att han hade kommit från Judeen till Galileen.</verse>
			</chapter>
			<chapter number="5">
				<verse number="1">Sedan inföll en av judarnas högtider, och Jesus gick upp till Jerusalem.</verse>
				<verse number="2">Vid Fårporten i Jerusalem finns en pool som på hebreiska heter Betsata. Den har fem pelargångar,</verse>
				<verse number="3">och i dem låg många sjuka, blinda, halta och lama.</verse>
				<verse number="4"></verse>
				<verse number="5">Där fanns en man som hade varit sjuk i trettioåtta år.</verse>
				<verse number="6">Då Jesus såg honom ligga där och visste att mannen hade varit sjuk mycket länge, så frågade han: ˮVill du bli frisk?ˮ</verse>
				<verse number="7">Den sjuke svarade: ˮHerre, jag har ingen som hjälper mig ner i poolen när vattnet kommer i rörelse. Och försöker jag själv så hinner någon annan ner före mig.ˮ</verse>
				<verse number="8">Jesus sa: ˮRes dig upp, ta din bädd och gå.ˮ</verse>
				<verse number="9">Mannen blev omedelbart frisk och tog sin bädd och gick. Men det var sabbat den dagen,</verse>
				<verse number="10">och judarna sa till mannen som hade blivit botad: ˮDet är sabbat, och det är inte tillåtet för dig att bära din bädd.ˮ</verse>
				<verse number="11">Han svarade: ˮDen som gjorde mig frisk sa åt mig att ta min bädd och gå.ˮ</verse>
				<verse number="12">De frågade: ˮVem var det som sa åt dig att du skulle ta din bädd och gå?ˮ</verse>
				<verse number="13">Men han som hade blivit botad visste inte vem det var, för Jesus hade dragit sig undan eftersom det var mycket folk på platsen.</verse>
				<verse number="14">Senare mötte Jesus honom på tempelplatsen och sa till honom: ˮDu har nu blivit frisk. Synda inte mer så att inte något värre drabbar dig.ˮ</verse>
				<verse number="15">Mannen gick då till judarna och sa att det var Jesus som hade gjort honom frisk.</verse>
				<verse number="16">Och därför började judarna förfölja Jesus, eftersom han gjorde sådant på en sabbat.</verse>
				<verse number="17">Men Jesus sa till dem: ˮMin Fader verkar ännu i denna stund. Även jag verkar.ˮ</verse>
				<verse number="18">Av den orsaken blev judarna ännu ivrigare att döda honom. För han bröt inte bara sabbaten utan kallade också Gud sin Fader och gjorde sig därmed jämlik Gud.</verse>
				<verse number="19">Jesus sa till dem: ˮDet jag säger till er är verkligen sant: Sonen kan inte göra något av sig själv, utan endast det han ser Fadern göra. För det som Fadern gör, gör också Sonen.</verse>
				<verse number="20">Fadern älskar Sonen och visar honom allt det han själv gör. Och större gärningar än dessa ska han visa honom, så att ni kommer att förundras.</verse>
				<verse number="21">För liksom Fadern reser upp de döda och ger dem liv, så ger också Sonen liv åt vilka han vill.</verse>
				<verse number="22">Fadern dömer inte heller någon, utan har överlämnat hela domen åt Sonen,</verse>
				<verse number="23">för att alla ska ära Sonen liksom de ärar Fadern. Den som inte ärar Sonen ärar inte heller Fadern som har sänt honom.</verse>
				<verse number="24">Det jag säger till er är verkligen sant: Den som lyssnar till mitt ord och tror på honom som har sänt mig har evigt liv. Han kommer inte att bli fördömd utan har passerat från döden till livet.</verse>
				<verse number="25">Det jag säger till er är verkligen sant: Den stund kommer och är redan här, när de döda ska höra Guds Sons röst, och de som hör den ska leva.</verse>
				<verse number="26">För liksom Fadern har liv i sig själv, så har han gett åt Sonen att ha liv i sig själv.</verse>
				<verse number="27">Och han har gett honom makt att hålla dom, eftersom han är en Människoson.</verse>
				<verse number="28">Förvåna er inte över detta, för den timme kommer då alla som är i gravarna ska höra hans röst</verse>
				<verse number="29">och gå ut ur dem. De som gjort gott ska uppstå till liv och de som levt i ondska ska uppstå till fördömelse.</verse>
				<verse number="30">Jag kan inte göra något av mig själv. Jag dömer efter det jag hör, och min dom är rättvis. För jag söker inte min egen vilja utan hans vilja som har sänt mig.</verse>
				<verse number="31">Om jag själv vittnar om mig är mitt vittnesbörd inte sant.</verse>
				<verse number="32">Det är en annan som vittnar om mig, och jag vet att hans vittnesbörd om mig är sant.</verse>
				<verse number="33">Ni har sänt bud till Johannes och han har vittnat för sanningen.</verse>
				<verse number="34">Men jag godtar inte någon människas vittnesbörd, utan jag säger detta för att ni ska bli frälsta.</verse>
				<verse number="35">Han var den brinnande och skinande lyktan, men bara en kort tid ville ni glädja er i hans ljus.</verse>
				<verse number="36">Men jag har ett tyngre vittnesbörd än Johannes. För de gärningar som Fadern gett mig att fullborda, just de gärningar jag utför, vittnar om att Fadern har sänt mig.</verse>
				<verse number="37">Och Fadern som har sänt mig har själv vittnat om mig. Ni har aldrig hört hans röst eller sett hans gestalt.</verse>
				<verse number="38">Och hans ord behåller ni inte i er, för ni tror inte på honom som han har sänt.</verse>
				<verse number="39">Studera Skrifterna, eftersom ni menar att ni i dem har evigt liv. De vittnar om mig.</verse>
				<verse number="40">Men ni vill inte komma till mig för att få liv.</verse>
				<verse number="41">Jag tar inte emot ära av människor.</verse>
				<verse number="42">Men jag känner er, ni har inte Guds kärlek i er.</verse>
				<verse number="43">Jag har kommit i min Faders namn, och ni tar inte emot mig. Om någon kommer i sitt eget namn, då tar ni emot honom.</verse>
				<verse number="44">Hur ska ni kunna tro när ni tar emot ära från varandra och inte söker äran från den ende Guden?</verse>
				<verse number="45">Tro inte att jag ska anklaga er inför Fadern. Den som anklagar er är Mose, som ni har satt ert hopp till.</verse>
				<verse number="46">För om ni trodde Mose skulle ni tro på mig, eftersom det var om mig han skrev.</verse>
				<verse number="47">Men tror ni inte hans skrifter, hur ska ni då kunna tro mina ord?ˮ</verse>
			</chapter>
			<chapter number="6">
				<verse number="1">Efter en tid begav sig Jesus över till andra sidan av Galileiska sjön, även kallad Tiberiassjön.</verse>
				<verse number="2">Mycket folk följde honom, därför att de såg de tecken han gjorde med de sjuka.</verse>
				<verse number="3">Men Jesus gick upp på berget och satte sig där med sina lärjungar.</verse>
				<verse number="4">Påsken, judarnas högtid, var nära.</verse>
				<verse number="5">När Jesus lyfte blicken och såg att mycket folk var på väg mot honom sa han till Filippos: ˮVar ska vi köpa bröd så att dessa får något att äta?ˮ</verse>
				<verse number="6">Det sa han för att pröva honom, för själv visste han vad han skulle göra.</verse>
				<verse number="7">Filippos svarade: ˮBröd för tvåhundra dagslöner skulle inte räcka för att alla ska få en bit var.ˮ</verse>
				<verse number="8">En av hans lärjungar, Andreas, Simon Petrus bror, sa till honom:</verse>
				<verse number="9">ˮHär är en pojke som har fem kornbröd och två fiskar. Men hur skulle det räcka till så många?ˮ</verse>
				<verse number="10">Jesus sa: ˮLåt folket slå sig ner.ˮ Det var gott om gräs på det stället. Och männen slog sig ner, det var omkring fem tusen.</verse>
				<verse number="11">Jesus tog bröden, bad tackbönen och delade ut till dem som satt där, likaså av fiskarna så mycket de ville ha.</verse>
				<verse number="12">När de var mätta sa han till sina lärjungar: ˮSamla ihop de bitar som blivit över så att inget går till spillo.ˮ</verse>
				<verse number="13">De samlade ihop dem och fyllde tolv korgar med de bitar som hade blivit över av de fem kornbröden när de ätit.</verse>
				<verse number="14">När folket såg vilket tecken han hade gjort sa de: ˮDetta måste vara Profeten som skulle komma till världen.ˮ</verse>
				<verse number="15">Jesus förstod att de tänkte tvinga honom med sig för att göra honom till kung. Så han drog sig åter upp till berget, helt ensam.</verse>
				<verse number="16">När kvällen kom gick hans lärjungar ner till sjön.</verse>
				<verse number="17">De steg i en båt för att fara över sjön till Kafarnaum. Det var redan mörkt och Jesus hade ännu inte kommit till dem.</verse>
				<verse number="18">Det blåste hårt och sjön började gå hög.</verse>
				<verse number="19">När de hade rott en halvmil fick de se Jesus komma gående på sjön och närma sig båten. De blev mycket rädda,</verse>
				<verse number="20">men han sa till dem: ˮDet är jag. Var inte rädda.ˮ</verse>
				<verse number="21">De skulle just ta upp honom i båten, men då var den redan framme vid den plats dit de var på väg.</verse>
				<verse number="22">Dagen efter befann sig folket på andra sidan sjön. De hade bara sett en båt där. Och de visste att Jesus inte hade stigit i den och följt med sina lärjungar, utan att de hade gett sig av utan honom.</verse>
				<verse number="23">Andra båtar kom från Tiberias och lade till nära platsen där de hade ätit brödet efter att Herren hade bett tackbönen.</verse>
				<verse number="24">När folket såg att varken Jesus eller hans lärjungar var där, steg de i båtarna och for till Kafarnaum och sökte efter Jesus.</verse>
				<verse number="25">De fann honom på andra sidan sjön och frågade honom: ˮRabbi, när kom du hit?ˮ</verse>
				<verse number="26">Jesus svarade dem: ˮDet jag säger till er är verkligen sant: Ni söker mig inte därför att ni sett tecken, utan därför att ni åt av bröden och blev mätta.</verse>
				<verse number="27">Arbeta inte för den mat som är förgänglig utan för den mat som varar och ger evigt liv och som Människosonen ska ge er. För på honom har Fadern satt sitt sigill — Gud.ˮ</verse>
				<verse number="28">De frågade honom: ˮVad ska vi göra för att utföra Guds gärningar?ˮ</verse>
				<verse number="29">Jesus svarade: ˮDetta är Guds gärning, att ni tror på honom som han har sänt.ˮ</verse>
				<verse number="30">De sa: ˮVilket tecken tänker du göra, så att vi kan se det och tro på dig? Vad tänker du utföra?</verse>
				<verse number="31">Våra fäder åt manna i öknen, så som det står skrivet: Han gav dem bröd från himlen att äta.ˮ</verse>
				<verse number="32">Då sa Jesus till dem: ˮDet jag säger till er är verkligen sant: Det var inte Mose som gav er brödet från himlen, men min Fader ger er det sanna brödet från himlen.</verse>
				<verse number="33">För Guds bröd är det bröd som kommer ner från himlen och ger världen liv.ˮ</verse>
				<verse number="34">De sa: ˮHerre, ge oss alltid det brödet.ˮ</verse>
				<verse number="35">Jesus svarade: ˮJag är livets bröd. Den som kommer till mig ska aldrig hungra, och den som tror på mig ska aldrig törsta.</verse>
				<verse number="36">Men jag sa till er: Ni har sett mig och tror ändå inte.</verse>
				<verse number="37">Alla som Fadern ger mig kommer till mig. Och den som kommer till mig ska jag verkligen inte avvisa.</verse>
				<verse number="38">För jag har kommit ner från himlen, inte för att göra min vilja utan hans vilja som har sänt mig.</verse>
				<verse number="39">Och hans vilja som har sänt mig, är att jag inte ska förlora något av allt det han gett mig, utan resa det upp på den yttersta dagen.</verse>
				<verse number="40">För detta är min Faders vilja: var och en som ser Sonen och tror på honom ska ha evigt liv, och jag ska resa honom upp på den yttersta dagen.ˮ</verse>
				<verse number="41">Judarna var irriterade över att han hade sagt: ˮJag är brödet som kom ner från himlen.ˮ</verse>
				<verse number="42">Och de sa: ˮÄr inte detta Jesus, Josefs son, vars far och mor vi känner? Hur kan han då säga att han kommit ner från himlen?ˮ</verse>
				<verse number="43">Jesus svarade: ˮNi ska inte vara irriterade.</verse>
				<verse number="44">Ingen kan komma till mig om inte Fadern som har sänt mig drar honom. Och jag ska resa honom upp på den yttersta dagen.</verse>
				<verse number="45">Det står skrivet hos profeterna: De ska alla bli undervisade av Gud. Var och en som har hört och lärt av Fadern kommer till mig.</verse>
				<verse number="46">Ingen har sett Fadern. Bara han som är från Gud har sett Fadern.</verse>
				<verse number="47">Det jag säger till er är verkligen sant: Den som tror har evigt liv.</verse>
				<verse number="48">Jag är livets bröd.</verse>
				<verse number="49">Era fäder åt mannat i öknen, och de dog.</verse>
				<verse number="50">Men detta är brödet som kommer ner från himlen, för att den som äter av det inte ska dö.</verse>
				<verse number="51">Jag är det levande brödet som kom ner från himlen. Den som äter av det brödet ska leva i evighet. Och brödet jag ger är mitt kött, för att världen ska leva.ˮ</verse>
				<verse number="52">Judarna kom då i vild diskussion med varandra och sa: ˮHur kan han ge oss sitt kött att äta?ˮ</verse>
				<verse number="53">Jesus sa till dem: ˮDet jag säger till er är verkligen sant: Om ni inte äter Människosonens kött och dricker hans blod, har ni inte liv i er.</verse>
				<verse number="54">Den som äter mitt kött och dricker mitt blod har evigt liv, och jag ska resa honom upp på den yttersta dagen.</verse>
				<verse number="55">För mitt kött är verklig mat och mitt blod är verklig dryck.</verse>
				<verse number="56">Den som äter mitt kött och dricker mitt blod förblir i mig och jag i honom.</verse>
				<verse number="57">Liksom den levande Fadern har sänt mig, och jag lever genom Fadern, så ska även den som äter mig leva genom mig.</verse>
				<verse number="58">Detta är brödet som kom ner från himlen, inte alls likt det bröd fäderna åt och sedan dog. Den som äter detta bröd ska leva i evighet.ˮ</verse>
				<verse number="59">Detta sa Jesus när han undervisade i en synagoga i Kafarnaum.</verse>
				<verse number="60">Många av hans lärjungar som hörde det sa: ˮDet är outhärdliga ord, vem kan lyssna på sådant?ˮ</verse>
				<verse number="61">Jesus förstod inom sig att hans lärjungar var irriterade över detta och sa till dem: ˮTar ni anstöt av det här?</verse>
				<verse number="62">Hur blir det då om ni får se Människosonen stiga upp dit där han förut var?</verse>
				<verse number="63">Det är Anden som ger liv, det mänskliga uträttar ingenting. De ord som jag har talat till er är Ande och liv.</verse>
				<verse number="64">Men det är några bland er som inte tror.ˮ — Jesus visste från början vilka som inte trodde och vem det var som skulle förråda honom. —</verse>
				<verse number="65">Han fortsatte: ˮDärför sa jag till er att ingen kan komma till mig om det inte ges honom av Fadern.ˮ</verse>
				<verse number="66">Efter detta drog sig många av hans lärjungar tillbaka och följde honom inte mer.</verse>
				<verse number="67">Jesus sa då till de tolv: ˮVill ni också ge er iväg?ˮ</verse>
				<verse number="68">Simon Petrus svarade: ˮHerre, till vem skulle vi gå? Du har det eviga livets ord.</verse>
				<verse number="69">Och vi tror och vi vet att du är Guds Helige.ˮ</verse>
				<verse number="70">Jesus svarade: ˮValde jag inte ut er tolv? Och en av er är en djävul.ˮ</verse>
				<verse number="71">Han talade om Judas, Simon Iskariots son, en av de tolv. För det var han som skulle förråda honom.</verse>
			</chapter>
			<chapter number="7">
				<verse number="1">Sedan vandrade Jesus omkring i Galileen. Han ville inte vara i Judeen eftersom judarna hade för avsikt att döda honom.</verse>
				<verse number="2">Judarnas lövhyddefest stod för dörren.</verse>
				<verse number="3">Hans bröder sa då till honom: ˮDu borde ge dig av och gå till Judeen så att även dina lärjungar får se de gärningar som du gör.</verse>
				<verse number="4">Ingen som vill bli känd gör något i det dolda. Om du gör sådana gärningar, visa upp dig för världen.ˮ</verse>
				<verse number="5">Inte ens hans bröder trodde nämligen på honom.</verse>
				<verse number="6">Jesus sa till dem: ˮMin tid har ännu inte kommit, men för er är det alltid rätt tid.</verse>
				<verse number="7">Världen kan inte hata er, men den hatar mig eftersom jag vittnar om att dess gärningar är onda.</verse>
				<verse number="8">Gå ni upp till högtiden. Jag går inte upp till den här högtiden, eftersom min tid ännu inte har kommit.ˮ</verse>
				<verse number="9">Detta sa han, och blev kvar i Galileen.</verse>
				<verse number="10">Men när hans bröder hade gått upp till högtiden gick även Jesus dit, inte öppet utan liksom i hemlighet.</verse>
				<verse number="11">Judarna sökte efter honom under högtiden och undrade var han fanns.</verse>
				<verse number="12">Och det viskades mycket om honom bland folket. Några sa: ˮHan är god.ˮ Andra sa: ˮNej, han vilseleder folket.ˮ</verse>
				<verse number="13">Men ingen talade öppet om honom av rädsla för judarna.</verse>
				<verse number="14">Halvvägs in i högtiden gick Jesus upp till tempelplatsen och började undervisa.</verse>
				<verse number="15">Judarna blev förvånade och sa: ˮHur kan han som inte har studerat förstå Skrifterna?ˮ</verse>
				<verse number="16">Jesus svarade: ˮMin lära är inte min. Den är från honom som har sänt mig.</verse>
				<verse number="17">Om någon vill göra Guds vilja ska han förstå om läran är från Gud eller om jag talar av mig själv.</verse>
				<verse number="18">Den som talar utifrån sig själv söker sin egen ära. Men den som söker hans ära som har sänt honom är sann, och ingen orättfärdighet finns i honom.</verse>
				<verse number="19">Har inte Mose gett er lagen? Ändå håller ingen av er lagen. Varför vill ni döda mig?ˮ</verse>
				<verse number="20">Folket svarade: ˮDu har en demon i dig. Vem vill döda dig?ˮ</verse>
				<verse number="21">Jesus sa: ˮJag gjorde en gärning, och alla blev ni häpna.</verse>
				<verse number="22">Mose gav er omskärelsen — som inte är från Mose utan från fäderna — och ni omskär en människa på en sabbat.</verse>
				<verse number="23">En människa omskärs alltså en sabbat för att Mose lag inte ska brytas. Hur kan ni då förargas på mig för att jag gjorde en människa helt frisk på en sabbat?</verse>
				<verse number="24">Döm inte efter skenet, utan fäll en rättvis dom.ˮ</verse>
				<verse number="25">Då sa några av invånarna i Jerusalem: ˮÄr det inte han som de vill döda?</verse>
				<verse number="26">Titta, här talar han öppet och de säger ingenting till honom! Har rådsherrarna kanske insett att han verkligen är Kristus?</verse>
				<verse number="27">Ändå vet vi varifrån den här mannen kommer. Men när Kristus kommer vet ingen varifrån han är.ˮ</verse>
				<verse number="28">Då höjde Jesus rösten där han undervisade på tempelplatsen: ˮNi vet vem jag är och varifrån jag kommer? Men jag har inte kommit av mig själv. Den som har sänt mig är trovärdig, och ni känner inte honom.</verse>
				<verse number="29">Jag känner honom, för jag är från honom och han har sänt mig.ˮ</verse>
				<verse number="30">Då ville de gripa honom, men ingen bar hand på honom för hans timme hade ännu inte kommit.</verse>
				<verse number="31">Bland folket kom många till tro på honom, och de sa: ˮKan väl Kristus när han kommer göra fler tecken än denne man har gjort?ˮ</verse>
				<verse number="32">Fariseerna fick höra att det pratades så om honom bland folket. Då sände översteprästerna och fariseerna ut tempelvakter för att gripa honom.</verse>
				<verse number="33">Därför sa Jesus: ˮJag är hos er ännu en kort tid innan jag går till honom som har sänt mig.</verse>
				<verse number="34">Ni kommer att söka efter mig men inte finna mig. Där jag är, dit kan ni inte komma.ˮ</verse>
				<verse number="35">Judarna sa till varandra: ˮVart tänker han ta vägen eftersom vi inte ska finna honom? Tänker han bege sig till dem som bor utspridda bland hednafolken och undervisa dem?</verse>
				<verse number="36">Vad betyder det när han säger: ʼNi kommer att söka efter mig men inte finna mig. Där jag är, dit kan ni inte kommaʼ?ˮ</verse>
				<verse number="37">På den sista och mest betydelsefulla dagen i högtiden ställde sig Jesus och ropade: ˮOm någon törstar, så kom till mig och drick!</verse>
				<verse number="38">Den som tror på mig, ur hans innersta ska flyta strömmar av levande vatten, som Skriften säger.ˮ</verse>
				<verse number="39">Detta sa han om Anden, vilken de som trodde på honom skulle få. För Anden hade ännu inte blivit given, eftersom Jesus ännu inte hade blivit förhärligad.</verse>
				<verse number="40">Några ur folkskaran som hörde hans ord sa: ˮHan måste vara Profeten.ˮ</verse>
				<verse number="41">Andra sa: ˮHan är Kristus,ˮ men andra sa: ˮInte kommer väl Kristus från Galileen?</verse>
				<verse number="42">Säger inte Skriften att Kristus ska komma av Davids ätt, och från byn Betlehem där David bodde?ˮ</verse>
				<verse number="43">Så blev folket splittrat på grund av honom.</verse>
				<verse number="44">Några ville gripa honom, men ingen lade hand på honom.</verse>
				<verse number="45">Tempelvakterna kom tillbaka till översteprästerna och fariseerna, som frågade dem: ˮVarför tog ni inte hit honom?ˮ</verse>
				<verse number="46">De svarade: ˮAldrig har någon människa talat som han.ˮ</verse>
				<verse number="47">Då sa fariseerna: ˮHar ni också blivit vilseledda?</verse>
				<verse number="48">Finns det någon i Sanhedrin eller bland fariseerna som har trott på honom?</verse>
				<verse number="49">Men den här hopen som inte känner lagen är under förbannelse!ˮ</verse>
				<verse number="50">Då sa Nikodemos, en av deras egna, och som tidigare hade kommit till Jesus:</verse>
				<verse number="51">ˮVår lag dömer väl ingen utan att man först hör honom och tar reda på vad han har gjort?ˮ</verse>
				<verse number="52">De svarade: ˮÄr kanske även du från Galileen? Undersök, så ska du finna att ingen profet kommer från Galileen.ˮ</verse>
			</chapter>
			<chapter number="8">
				<verse number="1">[Sedan gick var och en hem till sitt, och Jesus gick till Olivberget.</verse>
				<verse number="2">Tidigt på morgonen kom han åter till tempelplatsen. Allt folket samlades kring honom och han satte sig ner och undervisade dem.</verse>
				<verse number="3">De skriftlärda och fariseerna förde till honom en kvinna som hade ertappats i äktenskapsbrott. De ställde henne i mitten</verse>
				<verse number="4">och sa till Jesus: ˮLärare, den här kvinnan greps på bar gärning när hon begick äktenskapsbrott.</verse>
				<verse number="5">I lagen har Mose befallt oss att stena sådana kvinnor. Vad säger då du?ˮ</verse>
				<verse number="6">Detta sa de för att sätta honom på prov och få något att anklaga honom för. Men Jesus böjde sig ner och skrev med fingret på marken.</verse>
				<verse number="7">Då de fortsatte att fråga honom reste han sig och sa: ˮDen av er som är syndfri ska kasta första stenen på henne.ˮ</verse>
				<verse number="8">Och han böjde sig ner igen och skrev på marken.</verse>
				<verse number="9">När de hörde detta gick de därifrån en efter en, de äldste först. Han blev ensam kvar med kvinnan framför sig.</verse>
				<verse number="10">Jesus reste sig upp och sa till henne: ˮKvinna, var är de? Har ingen fördömt dig?ˮ</verse>
				<verse number="11">Hon svarade: ˮIngen, Herre.ˮ Då sa Jesus: ˮInte heller jag fördömer dig. Gå, och synda inte mer.ˮ]</verse>
				<verse number="12">Jesus talade åter till dem och sa: ˮJag är världens ljus. Den som följer mig ska inte vandra i mörkret utan ha livets ljus.ˮ</verse>
				<verse number="13">Fariseerna sa till honom: ˮDu vittnar om dig själv, ditt vittnesbörd är inte giltigt.ˮ</verse>
				<verse number="14">Jesus svarade: ˮÄven om jag vittnar om mig själv är mitt vittnesbörd giltigt, för jag vet varifrån jag kommit och vart jag går. Men ni vet inte varifrån jag kommer eller vart jag går.</verse>
				<verse number="15">Ni dömer på människors sätt. Jag dömer ingen.</verse>
				<verse number="16">Och även om jag dömer är min dom sann, för jag är inte ensam, utan med mig är Fadern som har sänt mig.</verse>
				<verse number="17">Också i er egen lag står skrivet att två människors vittnesbörd är giltigt.</verse>
				<verse number="18">Jag är den som vittnar om mig själv, och Fadern som har sänt mig vittnar om mig.ˮ</verse>
				<verse number="19">Då frågade de: ˮVar är din fader?ˮ Jesus svarade: ˮNi känner varken mig eller min Fader. Om ni kände mig skulle ni även känna min Fader.ˮ</verse>
				<verse number="20">Dessa ord talade han vid skattkammaren då han undervisade på tempelplatsen. Men ingen grep honom, för hans timme hade ännu inte kommit.</verse>
				<verse number="21">Åter sa Jesus till dem: ˮJag går bort, och ni ska söka efter mig, men ni ska dö i er synd. Dit jag går kan ni inte komma.ˮ</verse>
				<verse number="22">Då sa judarna: ˮTänker han ta livet av sig, eftersom han säger att vi inte kan komma dit han går?ˮ</verse>
				<verse number="23">Han sa till dem: ˮNi är nerifrån, jag är ovanifrån. Ni är av den här världen, jag är inte av den här världen.</verse>
				<verse number="24">Därför sa jag att ni ska dö i era synder. För om ni inte tror att Jag Är, ska ni dö i era synder.ˮ</verse>
				<verse number="25">De frågade: ˮVem är du då?ˮ Jesus svarade: ˮDet som jag från början har sagt er.</verse>
				<verse number="26">Jag har mycket att säga om er och döma er för. Men han som har sänt mig är trovärdig, och det jag hört av honom förkunnar jag för världen.ˮ</verse>
				<verse number="27">De förstod inte att han talade till dem om Fadern.</verse>
				<verse number="28">Då sa Jesus till dem: ˮNär ni har lyft upp Människosonen ska ni förstå att Jag Är. Och jag gör inget av mig själv utan talar vad Fadern har lärt mig.</verse>
				<verse number="29">Och han som har sänt mig är med mig. Han har inte lämnat mig ensam, för jag gör alltid det som han tycker om.ˮ</verse>
				<verse number="30">När han sa detta kom många till tro på honom.</verse>
				<verse number="31">Jesus sa till de judar som kommit till tro på honom: ˮOm ni förblir i mitt ord är ni verkligen mina lärjungar,</verse>
				<verse number="32">och ni ska förstå sanningen, och sanningen ska befria er.ˮ</verse>
				<verse number="33">De svarade honom: ˮVi är ättlingar till Abraham och har aldrig varit slavar under någon. Så hur kan du säga att vi ska bli fria?ˮ</verse>
				<verse number="34">Jesus svarade: ˮDet jag säger till er är verkligen sant: Den som lever i synd är syndens slav.</verse>
				<verse number="35">Slaven blir inte kvar i huset för alltid, men sonen blir kvar för alltid.</verse>
				<verse number="36">Om nu Sonen befriar er blir ni verkligen fria.</verse>
				<verse number="37">Jag vet att ni är ättlingar till Abraham. Ändå vill ni döda mig därför att mitt ord inte får ingång i er.</verse>
				<verse number="38">Jag talar vad jag har sett hos Fadern. Och ni gör vad ni har hört av er fader.ˮ</verse>
				<verse number="39">De svarade: ˮAbraham är vår fader.ˮ Jesus sa: ˮOm ni är Abrahams barn skulle ni göra Abrahams gärningar.</verse>
				<verse number="40">Men nu vill ni döda mig, en man som har sagt er sanningen som jag hört från Gud. Så gjorde inte Abraham.</verse>
				<verse number="41">Ni gör er faders gärningar.ˮ De svarade: ˮVi är inga otuktsbarn. Vi har bara en fader, Gud.ˮ</verse>
				<verse number="42">Jesus sa: ˮOm Gud var er Fader skulle ni älska mig, för jag har utgått från Gud och kommer från honom. Jag har inte kommit av mig själv, utan han har sänt mig.</verse>
				<verse number="43">Varför begriper ni inte vad jag säger? Därför att ni inte förmår lyssna till mitt ord.</verse>
				<verse number="44">Ni har djävulen till fader, och ni vill följa er faders begär. Han har varit en mördare från begynnelsen. Och han har inget med sanningen att göra eftersom sanning inte finns i honom. När han ljuger uttrycker han sitt innersta, för han är en lögnare och lögnens fader.</verse>
				<verse number="45">Men jag talar sanningen, därför tror ni mig inte.</verse>
				<verse number="46">Kan någon av er överbevisa mig om synd? Om jag talar sanning, varför tror ni mig inte?</verse>
				<verse number="47">Den som är av Gud lyssnar till Guds ord. Men ni lyssnar inte, eftersom ni inte är av Gud.ˮ</verse>
				<verse number="48">Judarna svarade: ˮHar vi inte rätt när vi säger att du är en samarier och har en demon i dig?ˮ</verse>
				<verse number="49">Jesus svarade: ˮJag har ingen demon i mig, utan jag ärar min Fader, men ni vanärar mig.</verse>
				<verse number="50">Jag söker inte min egen ära, men det finns en som söker den och som dömer.</verse>
				<verse number="51">Det jag säger till er är verkligen sant: Den som håller mitt ord ska aldrig i evighet se döden.ˮ</verse>
				<verse number="52">Judarna sa: ˮNu vet vi att du har en demon i dig. Abraham dog och likaså profeterna, men du säger: ʼDen som håller mitt ord ska aldrig i evighet smaka döden.ʼ</verse>
				<verse number="53">Skulle du vara större än vår fader Abraham? Han dog, likaså profeterna. Vem tror du att du är?ˮ</verse>
				<verse number="54">Jesus svarade: ˮOm jag ärar mig själv är min ära ingenting värd. Det är min Fader som ärar mig, honom som ni påstår är er Gud.ʼ</verse>
				<verse number="55">Ni känner honom inte, men jag känner honom. Om jag säger att jag inte känner honom skulle jag bli en lögnare som ni. Men jag känner honom och håller hans ord.</verse>
				<verse number="56">Er fader Abraham jublade över att få se min dag. Han såg den och blev glad.ˮ</verse>
				<verse number="57">Judarna sa: ˮDu är inte femtio år än, och du har sett Abraham?ˮ</verse>
				<verse number="58">Jesus svarade: ˮDet jag säger till er är verkligen sant: Jag Är, innan Abraham blev till.ˮ</verse>
				<verse number="59">Då tog de upp stenar för att kasta på honom. Men Jesus försvann, och lämnade tempelplatsen.</verse>
			</chapter>
			<chapter number="9">
				<verse number="1">När Jesus kom gående fick han se en man som var född blind.</verse>
				<verse number="2">Hans lärjungar frågade: ˮRabbi, vem har syndat, han själv eller hans föräldrar, eftersom han föddes blind?ˮ</verse>
				<verse number="3">Jesus svarade: ˮVarken han eller hans föräldrar har syndat. Detta inträffade för att Guds gärningar skulle uppenbaras på honom.</verse>
				<verse number="4">Så länge det är dag måste vi göra hans gärningar som har sänt mig. Det kommer en natt då ingen kan arbeta.</verse>
				<verse number="5">Så länge jag är i världen är jag världens ljus.ˮ</verse>
				<verse number="6">Efter de orden spottade han på marken och gjorde en deg av saliven och strök den på den blindes ögon</verse>
				<verse number="7">och sa: ˮGå och tvätta dig i poolen Siloam.ˮ — Siloam betyder utsänd. — Då gick han dit och tvättade sig och kom tillbaka seende.</verse>
				<verse number="8">Hans grannar och de som förut hade sett honom tigga sa: ˮÄr det inte han som satt och tiggde?ˮ</verse>
				<verse number="9">Några sa: ˮDet är han,ˮ andra sa: ˮNej, men han är lik honom.ˮ Själv sa han: ˮDet är jag.ˮ</verse>
				<verse number="10">De frågade: ˮHur öppnades dina ögon?ˮ</verse>
				<verse number="11">Han svarade: ˮDen man som heter Jesus gjorde en deg och smorde mina ögon. Sedan sa han åt mig att gå till Siloam och tvätta mig. Jag gick dit och tvättade mig, och jag fick min syn.ˮ</verse>
				<verse number="12">De frågade: ˮVar är han?ˮ Han svarade: ˮDet vet jag inte.ˮ</verse>
				<verse number="13">De förde mannen som hade varit blind till fariseerna.</verse>
				<verse number="14">Det var sabbat den dag Jesus hade gjort degen och öppnat hans ögon.</verse>
				<verse number="15">Då frågade även fariseerna honom hur han hade fått sin syn. Han svarade: ˮHan lade en deg på mina ögon, jag tvättade mig, och nu ser jag.ˮ</verse>
				<verse number="16">Några fariseer sa: ˮDen mannen är inte från Gud eftersom han inte håller sabbaten.ˮ Andra sa: ˮHur kan en syndig människa göra sådana tecken?ˮ De blev oense.</verse>
				<verse number="17">Så de frågade igen den som hade varit blind: ˮVad säger du om honom, för det var ju dina ögon han öppnade?ˮ Han svarade: ˮHan är en profet.ˮ</verse>
				<verse number="18">Men judarna trodde inte att han hade varit blind och fått sin syn förrän de hade kallat på hans föräldrar</verse>
				<verse number="19">och frågat dem: ˮÄr det här er son som ni säger föddes blind? Så hur kan han då se nu?ˮ</verse>
				<verse number="20">Hans föräldrar svarade: ˮVi vet att det här är vår son och att han föddes blind.</verse>
				<verse number="21">Men hur han nu kan se vet vi inte. Och inte heller vet vi vem som öppnat hans ögon. Fråga honom själv, han är gammal nog och kan svara för sig.ˮ</verse>
				<verse number="22">Föräldrarna svarade så av rädsla för judarna eftersom judarna redan hade kommit överens om att den som bekände Jesus som Kristus skulle uteslutas ur synagogan.</verse>
				<verse number="23">Det var därför hans föräldrar sa: ˮHan är gammal nog, fråga honom själv.ˮ</verse>
				<verse number="24">För andra gången kallade de till sig mannen som hade varit blind och sa till honom: ˮGe Gud äran. Vi vet att den mannen är en syndare.ˮ</verse>
				<verse number="25">Han svarade: ˮOm han är en syndare vet jag inte. Men en sak vet jag, jag var blind, men nu kan jag se.ˮ</verse>
				<verse number="26">De frågade honom: ˮVad gjorde han med dig? Hur öppnade han dina ögon?ˮ</verse>
				<verse number="27">Han svarade: ˮJag har redan talat om det, men ni lyssnar inte. Varför vill ni höra det igen? Vill ni också bli hans lärjungar?ˮ</verse>
				<verse number="28">De skällde ut honom och sa: ˮDu är hans lärjunge, men vi är Moses lärjungar.</verse>
				<verse number="29">Vi vet att Gud har talat till Mose, men var den här mannen kommer ifrån vet vi inte.ˮ</verse>
				<verse number="30">Han svarade: ˮJa, det är märkligt, ni vet inte varifrån han kommer, och ändå har han öppnat mina ögon.</verse>
				<verse number="31">Vi vet att Gud inte lyssnar till syndare. Men han lyssnar till den som är gudfruktig och gör hans vilja.</verse>
				<verse number="32">Aldrig någonsin har man hört att någon öppnat ögonen på en som är född blind.</verse>
				<verse number="33">Om inte denne man var från Gud kunde han ingenting göra.ˮ</verse>
				<verse number="34">De svarade: ˮDu är fullständigt född i synd, och du undervisar oss!ˮ Och de kastade ut honom.</verse>
				<verse number="35">Jesus fick höra att de hade kastat ut honom. Och när Jesus fann honom frågade han: ˮTror du på Människosonen?ˮ</verse>
				<verse number="36">Han svarade: ˮHerre, säg vem han är, så att jag kan tro på honom?ˮ</verse>
				<verse number="37">Jesus sa: ˮDu har sett honom, det är han som talar med dig.ˮ</verse>
				<verse number="38">Han sa: ˮHerre, jag tror.ˮ Och han tillbad honom.</verse>
				<verse number="39">Jesus sa: ˮTill dom har jag kommit till denna världen, för att de som inte ser ska se och för att de som ser ska bli blinda.ˮ</verse>
				<verse number="40">Några fariseer som var med honom hörde detta och sa till honom: ˮSkulle vi också vara blinda?ˮ</verse>
				<verse number="41">Jesus sa: ˮOm ni var blinda skulle ni vara utan synd. Men nu säger ni att ni ser. Er synd står kvar.</verse>
			</chapter>
			<chapter number="10">
				<verse number="1">Det jag säger till er är verkligen sant: Den som inte går in i fårfållan genom grinden utan tar sig in på något annat ställe är en tjuv och en förbrytare.</verse>
				<verse number="2">Men den som går in genom grinden är fårens herde.</verse>
				<verse number="3">För honom öppnar grindvakten och fåren lyssnar till hans röst. Och han kallar på sina får vid deras namn och för dem ut.</verse>
				<verse number="4">När han fört ut alla sina egna går han före dem. Och fåren följer honom därför att de känner igen hans röst.</verse>
				<verse number="5">Men en främling följer de inte. De flyr från honom eftersom de inte känner igen främlingars röst.ˮ</verse>
				<verse number="6">Detta bildspråk använde Jesus när han talade till dem, men de förstod inte vad han menade.</verse>
				<verse number="7">Åter sa Jesus till dem: ˮDet jag säger till er är verkligen sant: Jag är grinden till fåren.</verse>
				<verse number="8">Alla som kommit före mig är tjuvar och förbrytare, men fåren lyssnade inte till dem.</verse>
				<verse number="9">Jag är grinden. Den som går in genom mig ska bli frälst, och han ska gå in och gå ut och finna bete.</verse>
				<verse number="10">Tjuven kommer bara för att stjäla och slakta och förstöra. Jag har kommit för att de ska ha liv, och det i överflöd.</verse>
				<verse number="11">Jag är den gode herden. Den gode herden ger sitt liv för fåren.</verse>
				<verse number="12">Den lejde — som varken är herde eller fårens ägare — överger fåren och flyr när han ser vargen komma. Och så attackerar vargen dem och skingrar hjorden.</verse>
				<verse number="13">Han är ju lejd och bryr sig inte om fåren.</verse>
				<verse number="14">Jag är den gode herden. Jag känner mina får, och mina får känner mig,</verse>
				<verse number="15">liksom Fadern känner mig och jag känner Fadern. Och jag ger mitt liv för fåren.</verse>
				<verse number="16">Jag har också andra får som inte hör till den här fållan. Även dem måste jag leda, och de kommer att lyssna till min röst. Så ska de bli en hjord med en herde.</verse>
				<verse number="17">Fadern älskar mig eftersom jag ger mitt liv för att sedan återta det.</verse>
				<verse number="18">Ingen tar det ifrån mig, utan jag ger det för att jag vill det. Jag har makt att ge det, och jag har makt att återta det. Denna befallning fick jag av min Fader.ˮ</verse>
				<verse number="19">Dessa ord orsakade ännu en splittring bland judarna.</verse>
				<verse number="20">Många av dem sa: ˮHan har en demon i sig och är galen. Varför lyssnar ni på honom?ˮ</verse>
				<verse number="21">Andra sa: ˮSå talar inte den som har en demon i sig. Skulle en demon kunna öppna ögonen på blinda?ˮ</verse>
				<verse number="22">Nu inföll tempelinvigningens högtid i Jerusalem. Det var vinter,</verse>
				<verse number="23">och Jesus gick omkring i Salomos pelarhall i templet.</verse>
				<verse number="24">Då samlades judarna omkring honom och sa: ˮHur länge ska du hålla oss i ovisshet? Om du är Kristus, så tala klarspråk till oss.ˮ</verse>
				<verse number="25">Jesus svarade dem: ˮJag har sagt det till er, men ni tror det inte. Gärningarna som jag gör i min Faders namn vittnar om mig.</verse>
				<verse number="26">Men ni tror inte för ni hör inte till mina får.</verse>
				<verse number="27">Mina får lyssnar till min röst. Jag känner dem, och de följer mig.</verse>
				<verse number="28">Jag ger dem evigt liv. Och de ska aldrig i evighet gå förlorade. Ingen ska rycka dem ur min hand.</verse>
				<verse number="29">Det som min Fader har gett mig är större än allt, och ingen kan rycka det ur Faderns hand.</verse>
				<verse number="30">Jag och Fadern är ett.ˮ</verse>
				<verse number="31">Åter tog judarna upp stenar för att stena honom.</verse>
				<verse number="32">Jesus sa: ˮJag har låtit er se många goda gärningar från Fadern. För vilken av dem tänker ni stena mig?ˮ</verse>
				<verse number="33">Judarna svarade: ˮDet är inte för någon god gärning vi tänker stena dig utan för hädelse eftersom du som är en människa gör dig själv till Gud.ˮ</verse>
				<verse number="34">Jesus svarade: ˮStår det inte skrivet i er lag: Jag har sagt att ni är gudar?</verse>
				<verse number="35">Skriften kan inte upphävas. Om han kallar dem som fick Guds ord för ʼgudarʼ,</verse>
				<verse number="36">ska ni då säga om honom som Fadern avskilt och sänt till världen att han hädar, därför att jag sa: ʼJag är Guds Sonʼ?</verse>
				<verse number="37">Om jag inte gör min Faders gärningar, så tro mig inte.</verse>
				<verse number="38">Men om jag gör dem, så tro på gärningarna om ni inte kan tro på mig. Då ska ni inse och förstå att Fadern är i mig och jag är i Fadern.ˮ</verse>
				<verse number="39">De försökte därför återigen gripa honom, men han undkom deras hand.</verse>
				<verse number="40">Sedan begav han sig på nytt till det ställe på andra sidan Jordanfloden där Johannes tidigare hade döpt. Där uppehöll han sig.</verse>
				<verse number="41">Många kom till honom, och de sa: ˮJohannes gjorde visserligen inget tecken, men allt vad han sa om Jesus var sant.ˮ</verse>
				<verse number="42">Och många kom där till tro på honom.</verse>
			</chapter>
			<chapter number="11">
				<verse number="1">En man vid namn Lasaros låg sjuk. Han var från Betania, byn där Maria och hennes syster Marta bodde.</verse>
				<verse number="2">Det var Maria som smorde Herren med balsam och torkade hans fötter med sitt hår, och det var hennes bror Lasaros som var sjuk.</verse>
				<verse number="3">Systrarna sände då bud till Jesus och lät säga: ˮHerre, den du älskar ligger sjuk.ˮ</verse>
				<verse number="4">Men när Jesus hörde det sa han: ˮDenna sjukdom leder inte till döden utan till Guds ära, så att Guds Son blir förhärligad genom den.ˮ</verse>
				<verse number="5">Jesus älskade Marta och hennes syster och Lasaros.</verse>
				<verse number="6">När Jesus nu fick höra att Lasaros var sjuk, stannade han först två dagar där han befann sig.</verse>
				<verse number="7">Därefter sa han till sina lärjungar: ˮLåt oss gå tillbaka till Judeen.ˮ</verse>
				<verse number="8">Lärjungarna sa: ˮRabbi, nyss försökte judarna stena dig, och nu går du dit igen.ˮ</verse>
				<verse number="9">Jesus svarade: ˮHar inte dagen tolv timmar? Den som vandrar om dagen snavar inte, eftersom han ser denna världens ljus.</verse>
				<verse number="10">Men den som vandrar om natten snavar, därför att ljuset inte finns i honom.ˮ</verse>
				<verse number="11">Efter de orden tillade han: ˮVår vän Lasaros sover, men jag går för att väcka honom.ˮ</verse>
				<verse number="12">Då sa lärjungarna: ˮHerre, sover han så blir han frisk.ˮ</verse>
				<verse number="13">Jesus hade talat om hans död, men de trodde att han talade om vanlig sömn.</verse>
				<verse number="14">Då talade Jesus klarspråk: ˮLasaros är död.</verse>
				<verse number="15">Och för er skull är jag glad att jag inte var där, för att ni ska tro. Men låt oss nu gå till honom.ˮ</verse>
				<verse number="16">Tomas, som kallades Tvillingen, sa till de andra lärjungarna: ˮLåt oss gå med, så får vi dö med honom.ˮ</verse>
				<verse number="17">När Jesus kom fram fann han att Lasaros redan hade legat fyra dagar i graven.</verse>
				<verse number="18">Betania låg nära Jerusalem, ungefär tre kilometer därifrån.</verse>
				<verse number="19">Många judar hade kommit ut till Marta och Maria för att trösta dem i sorgen över deras bror.</verse>
				<verse number="20">När Marta fick höra att Jesus var på ingång gick hon och mötte honom. Men Maria stannade kvar hemma.</verse>
				<verse number="21">Marta sa till Jesus: ˮHerre, om du hade varit här skulle min bror inte ha dött.</verse>
				<verse number="22">Men även nu vet jag att Gud ska ge dig vad du än ber honom om.ˮ</verse>
				<verse number="23">Jesus sa till henne: ˮDin bror ska uppstå.ˮ</verse>
				<verse number="24">Marta svarade: ˮJag vet att han ska uppstå vid uppståndelsen på den yttersta dagen.ˮ</verse>
				<verse number="25">Jesus sa: ˮJag är uppståndelsen och livet. Den som tror på mig ska leva om han än dör,</verse>
				<verse number="26">och var och en som lever och tror på mig ska aldrig i evighet dö. Tror du detta?ˮ</verse>
				<verse number="27">Hon svarade: ˮJa, Herre, jag tror att du är Kristus, Guds Son, han som kommer till världen.ˮ</verse>
				<verse number="28">Då hon hade sagt detta gick hon och kallade på sin syster Maria och viskade: ˮLäraren är här och kallar på dig.ˮ</verse>
				<verse number="29">Då hon hörde det reste hon sig genast och gick ut till honom.</verse>
				<verse number="30">Men Jesus hade ännu inte kommit in i byn utan var kvar på den plats där Marta hade mött honom.</verse>
				<verse number="31">Judarna som var hemma hos Maria för att trösta henne såg att hon hastigt reste sig och gick ut. De följde då efter henne i tron att hon skulle gå till graven för att gråta där.</verse>
				<verse number="32">När Maria kom till den plats där Jesus var och fick se honom, föll hon ner vid hans fötter och sa: ˮHerre, hade du varit här skulle min bror inte ha dött.ˮ</verse>
				<verse number="33">När Jesus såg hur Maria och judarna som följde med henne grät, blev han upprörd i anden och omskakad,</verse>
				<verse number="34">och frågade: ˮVar har ni lagt honom?ˮ De svarade: ˮHerre, kom och se.ˮ</verse>
				<verse number="35">Jesus grät.</verse>
				<verse number="36">Då sa judarna: ˮSe, hur han älskade honom.ˮ</verse>
				<verse number="37">Men några av dem sa: ˮKunde inte han som öppnade ögonen på den blinde ha gjort så att Lasaros inte behövt dö?ˮ</verse>
				<verse number="38">Jesus blev åter upprörd inom sig och gick till graven. Det var en klippgrav med en sten för öppningen.</verse>
				<verse number="39">Jesus sa: ˮTa bort stenen.ˮ Den dödes syster Marta sa då: ˮHerre, han luktar redan, det är ju fjärde dagen.ˮ</verse>
				<verse number="40">Jesus sa: ˮHar jag inte sagt dig att om du tror ska du få se Guds härlighet?ˮ</verse>
				<verse number="41">De tog bort stenen, och Jesus lyfte blicken mot himlen och sa: ˮFader, jag prisar dig för att du har hört mig.</verse>
				<verse number="42">Jag vet att du alltid hör mig, men jag sa detta på grund av folket som står här, för att de ska tro att du har sänt mig.ˮ</verse>
				<verse number="43">När han hade sagt det ropade han högt: ˮLasaros, kom ut!ˮ</verse>
				<verse number="44">Då kom den döde ut. Fötter och händer var inlindade i bindlar, och ansiktet var täckt av ett tygstycke. Jesus sa till dem: ˮGör honom fri och låt honom gå.ˮ</verse>
				<verse number="45">Många judar som hade kommit till Maria och sett vad Jesus gjorde, kom till tro på honom.</verse>
				<verse number="46">Men några av dem gick till fariseerna och berättade vad Jesus hade gjort.</verse>
				<verse number="47">Översteprästerna och fariseerna sammankallade då Sanhedrin och sa: ˮVad gör vi? Den här mannen gör ju många tecken.</verse>
				<verse number="48">Om vi låter honom hålla på så här börjar alla tro på honom, och romarna kommer och tar ifrån oss både vår plats och vårt folk.ˮ</verse>
				<verse number="49">Men en av dem, Kajafas, som var överstepräst det året, sa till dem: ˮNi förstår ingenting.</verse>
				<verse number="50">Inte heller begriper ni att det är bättre för er att en man dör för folket än att hela folket går under?ˮ</verse>
				<verse number="51">Detta sa han inte av sig själv, utan som överstepräst det året profeterade han att Jesus skulle dö för folket,</verse>
				<verse number="52">och inte bara för folket utan också för att samla och förena Guds utspridda barn.</verse>
				<verse number="53">Från den dagen var de fast beslutna att döda honom.</verse>
				<verse number="54">Jesus vandrade därför inte längre öppet omkring bland judarna. Istället begav han sig därifrån till området nära öknen, till en stad som heter Efraim. Där uppehöll han sig med sina lärjungar.</verse>
				<verse number="55">Judarnas påsk stod för dörren. Och innan påsken gick många från landsbygden upp till Jerusalem för att rena sig.</verse>
				<verse number="56">De sökte efter Jesus och sa till varandra där de stod på tempelplatsen: ˮVad tror ni? Kommer han inte till högtiden?ˮ</verse>
				<verse number="57">Men översteprästerna och fariseerna hade gett påbud om att den som visste var Jesus fanns skulle anmäla det, så att de kunde gripa honom.</verse>
			</chapter>
			<chapter number="12">
				<verse number="1">Sex dagar före påsk kom därför Jesus till Betania. Där bodde Lasaros som Jesus hade rest upp från de döda.</verse>
				<verse number="2">De ordnade där en måltid för honom. Marta passade upp, och Lasaros var en av dem som låg till bords med honom.</verse>
				<verse number="3">Då tog Maria en halv liter dyrbar äkta nardusbalsam och smorde Jesu fötter och torkade dem med sitt hår. Huset fylldes av doften från oljan.</verse>
				<verse number="4">Men en av hans lärjungar, Judas Iskariot, som skulle förråda honom, sa:</verse>
				<verse number="5">ˮVarför sålde man inte denna balsam för en årslön och gav åt de fattiga?ˮ</verse>
				<verse number="6">Det sa han inte därför att han brydde sig om de fattiga utan för att han var en tjuv. Han hade ansvar för kassan och brukade ta av det som lades däri.</verse>
				<verse number="7">Jesus sa då: ˮLåt henne vara, hon har sparat denna olja för min begravningsdag.</verse>
				<verse number="8">De fattiga har ni alltid ibland er, men mig har ni inte alltid.ˮ</verse>
				<verse number="9">En stor mängd judar fick veta att Jesus var där. Och de kom dit inte bara för hans skull utan också för att se Lasaros, som han hade rest upp från de döda.</verse>
				<verse number="10">Då beslöt översteprästerna att döda även Lasaros,</verse>
				<verse number="11">för på grund av honom lämnade många judar dem och trodde på Jesus.</verse>
				<verse number="12">Nästa dag hade stora folkskaror kommit till högtiden. När de fick höra att Jesus var på väg in i Jerusalem</verse>
				<verse number="13">tog de palmkvistar och gick ut för att möta honom. De ropade: ˮ Hosianna! Välsignad är han som kommer i Herrens namn, Israels konung.ˮ</verse>
				<verse number="14">Jesus fann ett åsneföl och satte sig på den, så som det står skrivet:</verse>
				<verse number="15">Var inte rädd, du Sions dotter. Se, din konung kommer, sittande på ett åsneföl.</verse>
				<verse number="16">Detta förstod inte hans lärjungar från början. Men när Jesus hade blivit förhärligad kom de ihåg att detta var skrivet om honom och att man hade gjort så för honom.</verse>
				<verse number="17">Folkskaran som hade varit med Jesus när han kallade Lasaros ut ur graven och reste honom upp från de döda, vittnade nu om detta.</verse>
				<verse number="18">Många gick ut och mötte honom eftersom de hade hört att han hade gjort detta tecken.</verse>
				<verse number="19">Men fariseerna sa till varandra: ˮNi ser att ingenting hjälper. Titta, hela världen ränner efter honom.ˮ</verse>
				<verse number="20">Av dem som hade anlänt för att tillbe under högtiden fanns det några hedningar.</verse>
				<verse number="21">De kom till Filippos, som var från Betsaida i Galileen, och bad honom: ˮHerre, vi önskar få se Jesus.ˮ</verse>
				<verse number="22">Filippos gick och talade om det för Andreas, och Andreas och Filippos gick och sa det till Jesus.</verse>
				<verse number="23">Jesus svarade: ˮStunden har kommit då Människosonen ska förhärligas.</verse>
				<verse number="24">Det jag säger till er är verkligen sant: Om vetekornet inte faller i jorden och dör förblir det ett ensamt korn. Men om det dör bär det rik frukt.</verse>
				<verse number="25">Den som älskar sitt liv förlorar det. Men den som hatar sitt liv i den här världen ska bevara det till evigt liv.</verse>
				<verse number="26">Om någon tjänar mig måste han följa mig, och där jag är ska även min tjänare vara. Om någon tjänar mig ska Fadern ära honom.</verse>
				<verse number="27">Nu är min själ i ångest. Vad ska jag säga? Fader, fräls mig från denna stund? Nej, det är för denna stund jag har kommit.</verse>
				<verse number="28">Fader, förhärliga ditt namn.ˮ Då hördes en röst från himlen: ˮJag har förhärligat det och ska åter förhärliga det.ˮ</verse>
				<verse number="29">Folket som stod där och hörde det sa att det var åskan. Andra sa att en ängel talade till honom.</verse>
				<verse number="30">Jesus svarade: ˮDenna röst kom inte för min skull utan för er skull.</verse>
				<verse number="31">Nu faller en dom över världen. Nu ska denna världens härskare kastas ut.</verse>
				<verse number="32">Och när jag har lyfts upp från jorden ska jag dra alla till mig.ˮ</verse>
				<verse number="33">Detta sa han för att ange på vilket sätt han skulle dö.</verse>
				<verse number="34">Då sa folket till honom: ˮVi har lärt av lagen att Kristus blir kvar för evigt. Hur kan då du säga att Människosonen måste lyftas upp? Vad är det för en Människoson?ˮ</verse>
				<verse number="35">Jesus svarade: ˮLjuset är ännu en kort tid ibland er. Vandra medan ni har ljuset, så att mörkret inte besegrar er. Den som vandrar i mörkret vet inte vart han går.</verse>
				<verse number="36">Tro på ljuset medan ni har ljuset, så att ni blir ljusets söner.ˮ När Jesus hade sagt detta drog han sig tillbaka och var försvunnen.</verse>
				<verse number="37">Fastän Jesus hade gjort så många tecken inför dem trodde de inte på honom.</verse>
				<verse number="38">Detta för att profeten Jesajas ord skulle uppfyllas: Herre, vem trodde vårt budskap? För vem uppenbarades Herrens styrka?</verse>
				<verse number="39">Alltså kunde de inte tro, för Jesaja säger också:</verse>
				<verse number="40">Han har förblindat deras ögon och förhärdat deras hjärtan. Detta för att de inte ska kunna se med sina ögon och förstå med sina hjärtan och vända om och bli botade av mig.</verse>
				<verse number="41">Så sa Jesaja därför att han såg Kristi härlighet och talade om honom.</verse>
				<verse number="42">Ändå var det många även bland rådsherrarna som trodde på honom. Men på grund av fariseerna ville de inte öppet bekänna det, för att inte bli uteslutna ur synagogan.</verse>
				<verse number="43">De älskade mer att bli ärade av människor än av Gud.</verse>
				<verse number="44">Jesus ropade: ˮDen som tror på mig tror inte på mig utan på honom som har sänt mig.</verse>
				<verse number="45">Och den som ser mig ser honom som har sänt mig.</verse>
				<verse number="46">Jag har kommit som ett ljus till världen, för att ingen som tror på mig ska bli kvar i mörkret.</verse>
				<verse number="47">Om någon lyssnar till mina ord men inte håller dem, så fördömer inte jag honom. För jag har inte kommit för att fördöma världen utan för att frälsa världen.</verse>
				<verse number="48">Den som förkastar mig och inte tar emot mina ord har en domare över sig: ordet som jag har talat ska döma honom på den yttersta dagen.</verse>
				<verse number="49">För jag har inte talat av mig själv, utan Fadern som sänt mig har befallt mig vad jag ska säga och tala.</verse>
				<verse number="50">Och jag vet att hans befallning är evigt liv. Vad jag därför talar, det talar jag så som Fadern har sagt mig.ˮ</verse>
			</chapter>
			<chapter number="13">
				<verse number="1">Det var strax före påskhögtiden och Jesus visste att timmen hade kommit då han skulle lämna denna värld och gå till Fadern. Han hade älskat sina egna som var i världen, och han älskade dem in i det sista.</verse>
				<verse number="2">Vid tiden för kvällsmål hade djävulen redan lagt i hjärtat på Judas, Simon Iskariots son, att förråda Jesus.</verse>
				<verse number="3">Jesus visste att Fadern hade gett allt i hans händer och att han hade utgått från Gud och skulle återvända till Gud.</verse>
				<verse number="4">Han reste sig från bordet, tog av sig överkläderna och tog en handduk och band den om sig.</verse>
				<verse number="5">Sedan hällde han vatten i ett fat och började tvätta lärjungarnas fötter och torka dem med handduken som han hade bundit om sig.</verse>
				<verse number="6">När han kom till Simon Petrus sa denne till honom: ˮHerre, ska du tvätta mina fötter?ˮ</verse>
				<verse number="7">Jesus svarade: ˮVad jag gör förstår du inte nu, men senare ska du förstå det.ˮ</verse>
				<verse number="8">Petrus sa: ˮAldrig någonsin får du tvätta mina fötter.ˮ Jesus svarade: ˮOm jag inte tvättar dig har du ingen del i mig.ˮ</verse>
				<verse number="9">Simon Petrus sa: ˮHerre, inte bara mina fötter, utan också mina händer och mitt huvud.ˮ</verse>
				<verse number="10">Jesus sa till honom: ˮDen som har badat behöver inte tvätta annat än fötterna, han är för övrigt ren. Och ni är rena, men inte alla.ˮ</verse>
				<verse number="11">Han visste nämligen vem som skulle förråda honom, därför sa han att de inte alla var rena.</verse>
				<verse number="12">När han hade tvättat deras fötter, tagit på sig överkläderna och åter lagt sig till bords, sa han: ˮFörstår ni vad jag har gjort med er?</verse>
				<verse number="13">Ni kallar mig Lärare och Herre. Och det är rätt, för det är jag.</verse>
				<verse number="14">När nu jag, er Herre och Lärare, har tvättat era fötter, är också ni skyldiga att tvätta varandras fötter.</verse>
				<verse number="15">För jag har gett er ett exempel, för att ni ska göra som jag har gjort mot er.</verse>
				<verse number="16">Det jag säger till er är verkligen sant: Slaven är inte förmer än sin herre, och sändebudet är inte förmer än den som har sänt honom.</verse>
				<verse number="17">Om ni vet detta är ni saliga om ni också gör så.</verse>
				<verse number="18">Jag talar inte om er alla. Jag vet vilka jag utvalt. Men Skriften ska fullbordas: Den som åt brödet med mig har vänt sig emot mig.</verse>
				<verse number="19">Jag säger detta till er redan nu innan det sker, för att ni när det har skett ska tro, att Jag Är.</verse>
				<verse number="20">Det jag säger till er är verkligen sant: Den som tar emot någon som jag sänder tar emot mig, och den som tar emot mig tar emot honom som har sänt mig.ˮ</verse>
				<verse number="21">När Jesus hade sagt detta blev han omskakad i sin ande och vittnade: ˮDet jag säger till er är verkligen sant: En av er ska förråda mig.ˮ</verse>
				<verse number="22">Lärjungarna såg på varandra och undrade vem han kunde mena.</verse>
				<verse number="23">En av hans lärjungar, den som Jesus älskade, låg till bords nära intill Jesus.</verse>
				<verse number="24">Simon Petrus gav honom ett tecken att fråga vem han talade om.</verse>
				<verse number="25">Han lutade sig då mot Jesu bröst och sa: ˮHerre, vem är det?ˮ</verse>
				<verse number="26">Jesus svarade: ˮDet är han som får brödbiten som jag nu doppar.ˮ Och efter att ha doppat brödbiten gav han den åt Judas, Simon Iskariots son.</verse>
				<verse number="27">När Judas hade tagit emot brödbiten for Satan in i honom. Jesus sa därför till honom: ˮGör genast vad du ska göra.ˮ</verse>
				<verse number="28">Men ingen av dem som låg till bords förstod varför han sa detta till honom.</verse>
				<verse number="29">Eftersom Judas hade hand om kassan trodde några att Jesus hade sagt åt honom att köpa något som de behövde till högtiden, eller ge något till de fattiga.</verse>
				<verse number="30">När han hade tagit emot brödbiten gick han genast ut. Det var natt.</verse>
				<verse number="31">När Judas hade gått ut sa Jesus: ˮNu är Människosonen förhärligad, och Gud är förhärligad i honom.</verse>
				<verse number="32">Är nu Gud förhärligad i honom ska Gud också förhärliga honom i sig själv, och han ska snart förhärliga honom.</verse>
				<verse number="33">Barn, jag är hos er ännu en kort tid. Ni kommer att söka efter mig, och det jag sa till judarna säger jag nu till er: Dit jag går kan ni inte komma.</verse>
				<verse number="34">Ett nytt bud ger jag er: Ni ska älska varandra. Så som jag älskat er ska också ni älska varandra.</verse>
				<verse number="35">Om ni har kärlek till varandra ska alla förstå att ni är mina lärjungar.ˮ</verse>
				<verse number="36">Simon Petrus sa till honom: ˮHerre, vart går du?ˮ Jesus svarade: ˮDit jag går kan du inte följa mig nu, men senare ska du följa mig.ˮ</verse>
				<verse number="37">Petrus frågade: ˮHerre, varför kan jag inte följa dig nu? Jag vill ge mitt liv för dig.ˮ</verse>
				<verse number="38">Jesus svarade: ˮVill du ge ditt liv för mig? Det jag säger till dig är verkligen sant: Tuppen ska inte gala förrän du tre gånger förnekat mig.</verse>
			</chapter>
			<chapter number="14">
				<verse number="1">Låt inte era hjärtan oroas. Tro på Gud och tro på mig.</verse>
				<verse number="2">I min Faders hus finns många rum. Om inte, så skulle jag ha sagt er det. För jag går bort för att bereda en plats åt er.</verse>
				<verse number="3">Och om jag går bort och bereder plats åt er, så ska jag komma tillbaka och ta er till mig, för att även ni ska vara där jag är.</verse>
				<verse number="4">Och ni vet vägen dit jag går.ˮ</verse>
				<verse number="5">Tomas sa: ˮHerre, vi vet inte vart du går. Hur kan vi då veta vägen?ˮ</verse>
				<verse number="6">Jesus sa till honom: ˮJag är vägen och sanningen och livet. Ingen kommer till Fadern utom genom mig.</verse>
				<verse number="7">Om ni har lärt känna mig ska ni även känna min Fader. Och från och med nu känner ni honom och har sett honom.ˮ</verse>
				<verse number="8">Filippos sa: ˮHerre, visa oss Fadern, och det är nog för oss.ˮ</verse>
				<verse number="9">Jesus svarade: ˮSå länge har jag varit hos er, och du känner mig inte, Filippos? Den som har sett mig har sett Fadern. Hur kan du säga: ʼVisa oss Fadernʼ?</verse>
				<verse number="10">Tror du inte att jag är i Fadern och att Fadern är i mig? De ord som jag talar till er talar jag inte av mig själv. Det är Fadern boende i mig som utför sina gärningar.</verse>
				<verse number="11">Tro mig, jag är i Fadern och Fadern är i mig. Tro annars för gärningarnas skull.</verse>
				<verse number="12">Det jag säger till er är verkligen sant: Den som tror på mig ska utföra de gärningar som jag gör. Och större än dessa ska han göra, för jag går till Fadern.</verse>
				<verse number="13">Och vad ni än ber om i mitt namn ska jag göra, så att Fadern blir förhärligad i Sonen.</verse>
				<verse number="14">Om ni ber mig om något i mitt namn ska jag göra det.</verse>
				<verse number="15">Om ni älskar mig kommer ni att hålla mina bud.</verse>
				<verse number="16">Och jag ska be Fadern, och han ska ge er en annan Hjälpare, som för evigt ska vara hos er.</verse>
				<verse number="17">Han är sanningens Ande, som världen inte kan ta emot eftersom världen varken ser honom eller känner honom. Ni känner honom, eftersom han förblir hos er och ska vara i er.</verse>
				<verse number="18">Jag ska inte lämna er faderlösa, jag ska komma till er.</verse>
				<verse number="19">En kort tid ännu och världen ser mig inte längre. Men ni ser mig, för jag lever och ni kommer att leva.</verse>
				<verse number="20">Den dagen ska ni förstå att jag är i min Fader, och att ni är i mig och jag i er.</verse>
				<verse number="21">Den som har mina bud och håller dem, han är den som älskar mig. Och den som älskar mig ska bli älskad av min Fader, och jag ska älska honom och uppenbara mig för honom.ˮ</verse>
				<verse number="22">Judas — inte Judas Iskariot — frågade: ˮHerre, hur kommer det sig att du vill uppenbara dig för oss men inte för världen?ˮ</verse>
				<verse number="23">Jesus svarade: ˮOm någon älskar mig håller han mitt ord. Och min Fader ska älska honom, och vi ska komma till honom och bo hos honom.</verse>
				<verse number="24">Den som inte älskar mig håller inte mina ord. Och ordet som ni hör är inte mitt utan Faderns som har sänt mig.</verse>
				<verse number="25">Detta har jag talat till er medan jag är kvar hos er.</verse>
				<verse number="26">Men Hjälparen, den helige Ande, som Fadern ska sända i mitt namn, han ska lära er allt och påminna er om allt som jag har sagt er.</verse>
				<verse number="27">Frid lämnar jag åt er. Jag ger er min frid. Jag ger er inte det som världen ger. Låt inte era hjärtan vara oroliga eller ängsliga.</verse>
				<verse number="28">Ni hörde att jag sa till er: ʼJag går bort och jag kommer tillbaka.ʼ Om ni älskade mig skulle ni glädjas över att jag går till Fadern, för Fadern är större än jag.</verse>
				<verse number="29">Och nu har jag talat om det för er innan det sker, för att ni ska tro när det har skett.</verse>
				<verse number="30">Jag ska inte tala så mycket mer till er, för denna världens härskare kommer. I mig finns inget som tillhör honom.</verse>
				<verse number="31">Men jag gör som Fadern har befallt mig, så att världen får veta att jag älskar Fadern. Res er upp, vi går härifrån.</verse>
			</chapter>
			<chapter number="15">
				<verse number="1">Jag är den sanna vinstocken, och min Fader är vinodlaren.</verse>
				<verse number="2">Varje gren i mig som inte bär frukt beskär han, och varje gren som bär frukt rensar han så att den bär mer frukt.</verse>
				<verse number="3">Ni är redan rena genom ordet som jag har talat till er.</verse>
				<verse number="4">Förbli i mig, så förblir jag i er. Liksom grenen inte kan bära frukt av sig själv om den inte förblir i vinstocken, så kan inte heller ni det om ni inte förblir i mig.</verse>
				<verse number="5">Jag är vinstocken, ni är grenarna. Om någon förblir i mig och jag i honom bär han rikligt med frukt, för utan mig kan ni inte göra någonting.</verse>
				<verse number="6">Om någon inte förblir i mig blir han som grenen som kastas bort och torkar. Sådana grenar samlas ihop och kastas i elden och bränns upp.</verse>
				<verse number="7">Om ni förblir i mig och mina ord förblir i er, så be om vad ni vill och ni ska få det.</verse>
				<verse number="8">Min Fader förhärligas när ni bär rikligt med frukt och så visar att ni är mina lärjungar.</verse>
				<verse number="9">Liksom Fadern har älskat mig, så har jag älskat er. Förbli i min kärlek.</verse>
				<verse number="10">Om ni håller mina bud förblir ni i min kärlek, liksom jag har hållit min Faders bud och förblir i hans kärlek.</verse>
				<verse number="11">Detta har jag talat till er för att min glädje ska vara i er och er glädje bli fullkomlig.</verse>
				<verse number="12">Detta är mitt bud: Ni ska älska varandra så som jag älskat er.</verse>
				<verse number="13">Ingen har större kärlek än den som ger sitt liv för sina vänner.</verse>
				<verse number="14">Ni är mina vänner om ni gör vad jag befaller er.</verse>
				<verse number="15">Jag kallar er inte längre slavar, för slaven vet inte vad hans herre gör. Jag kallar er vänner, för allt vad jag hört av min Fader har jag låtit er få veta.</verse>
				<verse number="16">Ni har inte utvalt mig, utan jag har utvalt er och bestämt om er att ni ska gå och bära frukt, bestående frukt. Då ska Fadern ge er vad ni än ber honom om i mitt namn.</verse>
				<verse number="17">Det är för att ni ska älska varandra jag ger er dessa befallningar.</verse>
				<verse number="18">När världen hatar er ska ni veta att den har hatat mig först.</verse>
				<verse number="19">Om ni var av världen skulle världen älska er som sina egna. Men eftersom ni inte är av världen, utan är utvalda av mig ur världen, så hatar världen er.</verse>
				<verse number="20">Kom ihåg vad jag sagt er: ʼSlaven är inte förmer än sin herre.ʼ Har de förföljt mig ska de också förfölja er. Har de hållit mitt ord ska de också hålla ert.</verse>
				<verse number="21">Men allt detta kommer de att göra mot er på grund av mitt namn. För de känner inte honom som har sänt mig.</verse>
				<verse number="22">Om jag inte hade kommit och talat till dem skulle de vara utan synd. Men nu har de ingen ursäkt för sin synd.</verse>
				<verse number="23">Den som hatar mig hatar även min Fader.</verse>
				<verse number="24">Hade jag inte gjort sådana gärningar bland dem som ingen annan gjort, så skulle de vara utan synd. Men nu har de sett dem, och har hatat både mig och min Fader.</verse>
				<verse number="25">Men ordet skulle uppfyllas som står skrivet i deras lag: De har hatat mig utan anledning.</verse>
				<verse number="26">När Hjälparen kommer som jag ska sända er från Fadern, sanningens Ande som utgår från Fadern, då ska han vittna om mig.</verse>
				<verse number="27">Men även ni ska vittna, eftersom ni varit med mig från början.</verse>
			</chapter>
			<chapter number="16">
				<verse number="1">Jag har talat detta till er för att ni inte ska komma på fall.</verse>
				<verse number="2">De ska utesluta er ur synagogorna. Ja, den tid kommer då den som dödar er ska tro sig tjäna Gud.</verse>
				<verse number="3">Och de ska göra så eftersom de inte känner Fadern eller mig.</verse>
				<verse number="4">Men jag har sagt er detta för att ni, när deras tid kommer, ska minnas att jag sa det till er. Jag sa det inte till er från början eftersom jag var hos er.</verse>
				<verse number="5">Nu går jag till honom som har sänt mig, och ingen av er frågar mig vart jag går.</verse>
				<verse number="6">Men eftersom jag sagt er detta är era hjärtan fyllda av sorg.</verse>
				<verse number="7">Men jag säger er sanningen: Det är bättre för er att jag går bort, för om jag inte går bort kommer inte Hjälparen till er. Men om jag går bort ska jag sända honom till er.</verse>
				<verse number="8">Och när han kommer ska han överbevisa världen om synd och rättfärdighet och dom:</verse>
				<verse number="9">Om synd, för de tror inte på mig.</verse>
				<verse number="10">Om rättfärdighet, för jag går till Fadern och ni ser mig inte längre.</verse>
				<verse number="11">Om dom, för denna världens härskare är dömd.</verse>
				<verse number="12">Jag har ännu mycket att säga er, men ni kan inte hantera det nu.</verse>
				<verse number="13">Men när sanningens Ande kommer ska han leda er in i hela sanningen. För han ska inte tala av sig själv, utan allt det han hör ska han tala. Och han ska göra känt för er det som ska komma.</verse>
				<verse number="14">Han ska förhärliga mig, för han ska ta av det som är mitt och göra känt för er.</verse>
				<verse number="15">Allt vad Fadern har är mitt. Därför sa jag att han ska ta av det som är mitt och göra känt för er.</verse>
				<verse number="16">Om en liten stund ser ni mig inte längre. Sedan en liten stund igen och ni ska se mig.ˮ</verse>
				<verse number="17">Några av hans lärjungar sa då till varandra: ˮVad menar han när han säger till oss: ʼOm en liten stund ser ni mig inte. Sedan en liten stund igen och ni ska se mig,ʼ och: ʼJag går till Fadernʼ?ˮ</verse>
				<verse number="18">De sa: ˮVad menar han med ʼen kort tidʼ? Vi förstår inte vad han talar om.ˮ</verse>
				<verse number="19">Jesus visste att de ville fråga honom och sa till dem: ˮNi ställer er frågande till det jag sa: ʼOm en liten stund ser ni mig inte. Sedan en liten stund igen och ni ska se migʼ</verse>
				<verse number="20">Det jag säger till er är verkligen sant: Ni kommer att gråta och jämra er, men världen ska glädja sig. Ni kommer att sörja, men er sorg ska vändas till glädje.</verse>
				<verse number="21">När en kvinna föder barn har hon det svårt, för hennes stund har kommit. Men när hon fött barnet minns hon inte längre sitt lidande, i glädjen över att en människa blivit född till världen.</verse>
				<verse number="22">Nu har även ni det svårt. Men jag ska se er igen och era hjärtan ska glädjas, och ingen ska ta er glädje ifrån er.</verse>
				<verse number="23">Den dagen kommer ni inte att fråga mig om något. Det jag säger till er är verkligen sant: Vad ni än ber Fadern om i mitt namn, det ska han ge er.</verse>
				<verse number="24">Ni har ännu inte bett om något i mitt namn. Be, och ni ska få, för att er glädje ska bli fullkomlig.</verse>
				<verse number="25">Detta har jag talat till er i bildspråk. Men det kommer en tid då jag inte längre ska tala till er i bildspråk utan tala tydligt till er om Fadern.</verse>
				<verse number="26">Den dagen ska ni be i mitt namn. Och jag säger inte att jag ska be till Fadern för er,</verse>
				<verse number="27">för Fadern själv älskar er eftersom ni har älskat mig och trott att jag kom från Gud.</verse>
				<verse number="28">Jag kom från Fadern och trädde in i världen. Nu lämnar jag världen och går till Fadern.ˮ</verse>
				<verse number="29">Då sa hans lärjungar: ˮJa, nu talar du tydligt och inte i bildspråk.</verse>
				<verse number="30">Nu vet vi att du vet allt och inte har behov av att någon ställer frågor till dig. Därför tror vi att du har kommit från Gud.ˮ</verse>
				<verse number="31">Jesus svarade: ˮNu tror ni.</verse>
				<verse number="32">Lyssna, den tid kommer och den har redan kommit, då ni ska skingras var och en till sitt och lämna mig ensam. Men jag är inte ensam, för Fadern är med mig.</verse>
				<verse number="33">Detta har jag talat till er för att ni ska ha frid i mig. I världen får ni lida, men misströsta inte, jag har besegrat världen.ˮ</verse>
			</chapter>
			<chapter number="17">
				<verse number="1">Då Jesus hade talat detta lyfte han blicken mot himlen och sa: ˮFader, stunden har kommit. Förhärliga din Son så att Sonen kan förhärliga dig,</verse>
				<verse number="2">eftersom du gett honom makt över alla människor för att han ska ge evigt liv åt alla dem som du gett honom.</verse>
				<verse number="3">Detta är det eviga livet: att de känner dig, den ende sanne Guden, och Jesus Kristus, som du har sänt.</verse>
				<verse number="4">Jag har förhärligat dig på jorden genom att fullborda det verk som du gav mig att utföra.</verse>
				<verse number="5">Fader, förhärliga nu mig tillsammans med dig, med den härlighet som jag hade hos dig innan världen fanns.</verse>
				<verse number="6">Jag har uppenbarat ditt namn för de människor som du gav åt mig från världen. De var dina, och du gav dem åt mig, och de har hållit ditt ord.</verse>
				<verse number="7">Nu har de förstått att allt vad du gett mig är från dig.</verse>
				<verse number="8">För orden du gav mig har jag gett dem. De tog emot dem och har i sanning förstått att jag utgått från dig. Och de trodde på att du har sänt mig.</verse>
				<verse number="9">Jag ber för dem. Jag ber inte för världen utan för dem som du gett mig, för de är dina.</verse>
				<verse number="10">Allt mitt är ditt och allt ditt är mitt, och jag är förhärligad i dem.</verse>
				<verse number="11">Jag är inte längre i världen, men de är i världen, och jag kommer till dig. Helige Fader, bevara dem i ditt namn, det namn du gav mig, så att de kan vara ett liksom vi.</verse>
				<verse number="12">Medan jag var hos dem, bevarade jag dem i ditt namn, det namn du gav mig. Jag beskyddade dem. Och ingen av dem gick förlorad utom fördärvets man, för att Skriften skulle uppfyllas.</verse>
				<verse number="13">Men nu kommer jag till dig, och detta säger jag medan jag är i världen, för att de fullt ut ska ha min glädje inom sig.</verse>
				<verse number="14">Jag har gett dem ditt ord. Och världen har hatat dem eftersom de inte är av världen, liksom inte heller jag är av världen.</verse>
				<verse number="15">Jag ber inte att du ska ta dem ut ur världen, men att du ska bevara dem från den onde.</verse>
				<verse number="16">De är inte av världen, liksom inte heller jag är av världen.</verse>
				<verse number="17">Avskilj dem i sanningen, ditt ord är sanning.</verse>
				<verse number="18">Liksom du har sänt mig till världen, så har jag sänt dem till världen.</verse>
				<verse number="19">Och jag avskiljer mig för deras skull, för att även de ska vara avskilda i sanning.</verse>
				<verse number="20">Men jag ber inte bara för dem, utan även för dem som tror på mig genom deras ord:</verse>
				<verse number="21">att de alla ska vara ett, såsom du Fader är i mig och jag i dig. Jag ber att de må vara i oss, så att världen tror att du har sänt mig.</verse>
				<verse number="22">Den härlighet som du gett mig har jag gett dem, för att de ska vara ett liksom vi är ett,</verse>
				<verse number="23">jag i dem och du i mig, så att de fullkomnas till ett. Då ska världen förstå att du har sänt mig, och att du älskade dem så som du älskade mig.</verse>
				<verse number="24">Fader, jag vill att där jag är ska också de som du gett mig vara med mig, så att de får se min härlighet som du gett mig, eftersom du har älskat mig före världens skapelse.</verse>
				<verse number="25">Rättfärdige Fader, världen känner dig inte. Men jag känner dig, och de vet att du har sänt mig.</verse>
				<verse number="26">Jag har gjort ditt namn känt för dem och ska göra det känt, för att den kärlek som du har älskat mig med ska vara i dem och jag i dem.ˮ</verse>
			</chapter>
			<chapter number="18">
				<verse number="1">När Jesus hade talat detta gick han med sina lärjungar över Kidrondalen. Där låg en trädgård dit han och hans lärjungar gick.</verse>
				<verse number="2">Men även Judas som skulle förråda honom kände till platsen eftersom Jesus ofta hade uppehållit sig där med sina lärjungar.</verse>
				<verse number="3">Judas tog med sig romerska soldater och ett antal tempelvakter från översteprästerna och fariseerna. De kom dit med facklor, lyktor och vapen.</verse>
				<verse number="4">Jesus som visste allt vad som väntade honom, gick fram och sa till dem: ˮVem söker ni?ˮ</verse>
				<verse number="5">De svarade: ˮJesus från Nasaret.ˮ Han sa: ˮJag Är.ˮ Även Judas som förrådde honom, stod ibland dem.</verse>
				<verse number="6">Just när Jesus sa: ʼJag Är,ʼ vek de tillbaka och föll till marken.</verse>
				<verse number="7">Åter frågade han dem: ˮVem söker ni?ˮ De sa: ˮJesus från Nasaret.ˮ</verse>
				<verse number="8">Jesus svarade: ˮJag har sagt er att det är jag. Om det därför är mig ni söker, låt dessa gå.ˮ</verse>
				<verse number="9">Ordet som han hade talat skulle nämligen gå i uppfyllelse: ˮAv dem du gav mig gick ingen förlorad.ˮ</verse>
				<verse number="10">Då drog Simon Petrus ut det svärd som han hade och slog mot översteprästens slav och högg av honom högra örat. Slaven hette Malkos.</verse>
				<verse number="11">Jesus sa till Petrus: ˮSätt ditt svärd i skidan. Skulle jag inte dricka den bägare som Fadern gett mig?ˮ</verse>
				<verse number="12">Soldaterna med sin överste och judarnas tempelvakter grep nu Jesus och band honom.</verse>
				<verse number="13">De förde honom först till Hannas, svärfar till Kajafas, som var överstepräst det året.</verse>
				<verse number="14">Kajafas var den som hade gett judarna det rådet att det var bäst att en man dog i folkets ställe.</verse>
				<verse number="15">Simon Petrus följde Jesus, likaså en annan lärjunge. Den lärjungen var bekant med översteprästen och följde Jesus in på översteprästens gård.</verse>
				<verse number="16">Men Petrus stod kvar utanför porten. Då gick den andre lärjungen som var bekant med översteprästen ut och talade med henne som vaktade porten, och fick med sig Petrus in.</verse>
				<verse number="17">Tjänsteflickan som vaktade porten sa till Petrus: ˮÄr inte du också en av den där mannens lärjungar?ˮ Han svarade: ˮNej, det är jag inte.ˮ</verse>
				<verse number="18">Eftersom det var kallt hade slavarna och vakterna gjort upp en koleld där de stod och värmde sig. Även Petrus stod och värmde sig där med dem.</verse>
				<verse number="19">Översteprästen frågade nu Jesus om hans lärjungar och hans lära.</verse>
				<verse number="20">Jesus svarade honom: ˮJag har talat offentligt till världen. Jag har alltid undervisat i synagogan och i templet där alla judar samlas. Jag har inte sagt något i hemlighet.</verse>
				<verse number="21">Varför frågar du mig? Fråga dem som hört vad jag har talat till dem. De vet vad jag har sagt.ˮ</verse>
				<verse number="22">Då Jesus sa detta fick han ett slag i ansiktet från en av vakterna som stod där, och han sa: ˮÄr det så du svarar översteprästen?ˮ</verse>
				<verse number="23">Jesus svarade: ˮHar jag sagt något felaktigt, så gör klart vad som är fel. Men talade jag riktigt, varför slår du mig?ˮ</verse>
				<verse number="24">Hannas sände honom sedan bunden till översteprästen Kajafas.</verse>
				<verse number="25">Simon Petrus stod och värmde sig. Då sa de till honom: ˮÄr inte du också en av hans lärjungar?ˮ Han nekade och sa: ˮNej, det är jag inte.ˮ</verse>
				<verse number="26">Då sa en av översteprästens slavar, en släkting till den som Petrus hade huggit örat av: ˮVar det inte dig jag såg i trädgården med honom?ˮ</verse>
				<verse number="27">Petrus nekade än en gång. Och just då gol en tupp.</verse>
				<verse number="28">Från Kajafas förde de sedan Jesus till ståthållarens högkvarter. Det var tidig morgon. För att kunna fira påsken och undvika att bli orena gick de inte själva in i högkvarteret.</verse>
				<verse number="29">Pilatus gick då ut till dem och frågade: ˮVilken anklagelse för ni fram mot den här mannen?ˮ</verse>
				<verse number="30">De svarade: ˮOm han inte var en brottsling hade vi inte överlämnat honom åt dig.ˮ</verse>
				<verse number="31">Pilatus sa: ˮTa honom själva och döm honom efter er lag.ˮ Judarna sa: ˮDet är inte tillåtet för oss att avrätta någon.ˮ</verse>
				<verse number="32">Så skulle ordet som Jesus hade talat uppfyllas när han lät förstå på vilket sätt han skulle dö.</verse>
				<verse number="33">Pilatus gick tillbaka in i högkvarteret och lät kalla fram Jesus och frågade: ˮÄr du judarnas kung?ˮ</verse>
				<verse number="34">Jesus svarade: ˮÄr det din egen fråga, eller är det vad andra sagt till dig om mig?ˮ</verse>
				<verse number="35">Pilatus svarade: ˮJag är ingen jude. Ditt eget folk och översteprästerna har överlämnat dig åt mig. Vad har du gjort?ˮ</verse>
				<verse number="36">Jesus svarade: ˮMitt rike är inte av den här världen. Om mitt rike var av den här världen skulle mina tjänare kämpa så att jag inte blev överlämnad åt judarna. Men nu är inte mitt rike härifrån.ˮ</verse>
				<verse number="37">Pilatus sa: ˮDu är alltså en kung?ˮ Jesus svarade: ˮDu säger att jag är en kung. Därför är jag född och därför har jag kommit till världen, för att vittna om sanningen. Var och en som är av sanningen lyssnar till min röst.ˮ</verse>
				<verse number="38">Pilatus sa till honom: ˮVad är sanning?ˮ Och då han sagt detta gick han åter ut till judarna och sa till dem: ˮJag kan inte finna honom skyldig.</verse>
				<verse number="39">Men ni har en sed att jag friger en fånge åt er vid påsken. Vill ni då att jag ska frige judarnas kung åt er?ˮ</verse>
				<verse number="40">Då skrek de igen: ˮInte honom, utan Barabbas!ˮ Barabbas var en förbrytare.</verse>
			</chapter>
			<chapter number="19">
				<verse number="1">Pilatus tog då Jesus och lät prygla honom.</verse>
				<verse number="2">Och soldaterna vred ihop en krans av törne som de satte på hans huvud, och svepte en purpurröd mantel om honom.</verse>
				<verse number="3">De gick gång på gång fram till honom och sa: ˮLeve judarnas kung!ˮ och slog honom i ansiktet.</verse>
				<verse number="4">Pilatus gick ut igen och sa till dem: ˮLyssna, jag för ut honom till er för att ni ska veta att jag inte kan finna honom skyldig.ˮ</verse>
				<verse number="5">Så kom Jesus ut, med törnekransen och purpurmanteln. Och Pilatus sa till dem: ˮSe människan.ˮ</verse>
				<verse number="6">När översteprästerna och deras tempelvakter fick se honom skrek de: ˮKorsfäst, korsfäst!ˮ Pilatus sa då till dem: ˮTa ni själva och korsfäst honom, för jag kan inte finna honom skyldig.ˮ</verse>
				<verse number="7">Judarna svarade: ˮVi har en lag och enligt den lagen måste han dö eftersom han gjort sig till Guds Son.ˮ</verse>
				<verse number="8">När Pilatus hörde det blev han riktigt rädd.</verse>
				<verse number="9">Han gick tillbaka in i högkvarteret och frågade Jesus: ˮVarifrån är du?ˮ Men Jesus gav honom inget svar.</verse>
				<verse number="10">Pilatus sa: ˮSvarar du mig inte? Vet du inte att jag har makt att frige dig och makt att korsfästa dig?ˮ</verse>
				<verse number="11">Jesus svarade: ˮDu skulle inte ha någon makt över mig om du inte hade fått den ovanifrån. Därför har den som överlämnat mig åt dig större synd.ˮ</verse>
				<verse number="12">Efter det försökte Pilatus frige honom. Men judarna skrek: ˮFriger du den mannen är du inte kejsarens vän! Den som gör sig själv till kung trotsar kejsaren.ˮ</verse>
				<verse number="13">När Pilatus hörde de orden lät han föra ut Jesus. Han satte sig på domartribunen på den plats som kallas Stengården, på hebreiska Gabbata.</verse>
				<verse number="14">Det var påskens förberedelsedag, sent på förmiddagen. Pilatus sa till judarna: ˮSe, er kung.ˮ</verse>
				<verse number="15">De skrek: ˮHa ihjäl honom! Ha ihjäl honom! Korsfäst honom!ˮ Pilatus frågade: ˮSka jag korsfästa er kung?ˮ Översteprästerna svarade: ˮVi har ingen annan kung än kejsaren.ˮ</verse>
				<verse number="16">Då överlämnade han Jesus åt dem till att korsfästas. De tog Jesus med sig.</verse>
				<verse number="17">Och han bar själv sitt kors ut till den plats som kallas Skallen, på hebreiska Golgota.</verse>
				<verse number="18">Där korsfäste de honom, och med honom två andra på var sin sida och Jesus i mitten.</verse>
				<verse number="19">Pilatus lät även göra en inskrift som sattes upp på korset. Där stod: ʼJesus från Nasaret, judarnas kung.ʼ</verse>
				<verse number="20">Denna inskrift läste många judar eftersom platsen där Jesus korsfästes låg nära staden. Texten var skriven på hebreiska, latin och grekiska.</verse>
				<verse number="21">Då sa judarnas överstepräster till Pilatus: ˮSkriv inte ʼjudarnas kung,ʼ utan skriv att han sa sig vara judarnas kung.ˮ</verse>
				<verse number="22">Pilatus svarade: ˮVad jag skrivit har jag skrivit.ˮ</verse>
				<verse number="23">Då soldaterna hade korsfäst Jesus tog de hans kläder och fördelade dem på fyra, en åt varje soldat. Även långskjortan tog de. Men den var utan sömmar, vävd i ett stycke uppifrån och ner.</verse>
				<verse number="24">Därför sa de till varandra: ˮVi skär inte sönder den utan kastar lott om vem som ska få den.ˮ För Skriften skulle uppfyllas som säger: De delade mina kläder mellan sig och kastade lott om min klädnad. Så gjorde nu soldaterna.</verse>
				<verse number="25">Vid Jesu kors stod hans mor, hennes syster, Maria som var Klopas hustru, och Maria Magdalena.</verse>
				<verse number="26">När Jesus såg sin mor och bredvid henne den lärjunge som han älskade, sa han till sin mor: ˮKvinna, där är din son.ˮ</verse>
				<verse number="27">Sedan sa han till lärjungen: ˮDär är din mor.ˮ Och från den stunden tog lärjungen henne hem till sig.</verse>
				<verse number="28">Därefter, när Jesus visste att allt redan var fullbordat, sa han för att Skriften skulle uppfyllas: ˮJag är törstig.ˮ</verse>
				<verse number="29">Där stod ett kärl fullt med surt vin. Så de satte en svamp fylld med surt vin på en isopstjälk och förde den till hans mun.</verse>
				<verse number="30">När Jesus hade fått det sura vinet sa han: ˮDet är fullbordat.ˮ Och han böjde ner huvudet och överlämnade sin ande.</verse>
				<verse number="31">Eftersom det var förberedelsedag ville inte judarna att kropparna skulle hänga kvar på korset över sabbaten. För denna sabbatsdag var särskilt betydelsefull. Se de bad Pilatus att de korsfästas ben skulle krossas och kropparna föras bort.</verse>
				<verse number="32">Soldaterna kom därför och krossade benen på dem som var korsfästa med honom, först på den ene och sedan på den andre.</verse>
				<verse number="33">Men när de kom till Jesus och såg att han redan var död krossade de inte hans ben.</verse>
				<verse number="34">Men en av soldaterna stack upp hans sida med sitt spjut, och genast kom det ut blod och vatten.</verse>
				<verse number="35">Den som sett detta har vittnat, för att även ni ska tro. Hans vittnesbörd är sant, han vet att han talar sanning.</verse>
				<verse number="36">Detta skedde nämligen för att Skriften skulle uppfyllas: Inget ben ska krossas på honom.</verse>
				<verse number="37">Och ett annat skriftställe säger: De ska se på honom som de genomborrat.</verse>
				<verse number="38">Josef från Arimataia bad därefter Pilatus att få ta ner Jesu kropp. Josef var lärjunge till Jesus, fast i hemlighet av rädsla för judarna. Pilatus tillät det, och Josef gick då och tog hans kropp.</verse>
				<verse number="39">Även Nikodemos kom dit, han som förut hade kommit till Jesus om natten. Han hade med sig en blandning av myrra och aloe, omkring trettio kilo.</verse>
				<verse number="40">De tog Jesu kropp och lindade den med linnebindlar tillsammans med de aromatiska salvorna, enligt begravningsseden bland judarna.</verse>
				<verse number="41">Vid den plats där Jesus hade blivit korsfäst låg en trädgård, och i trädgården en ny grav där ingen ännu hade blivit lagd.</verse>
				<verse number="42">Eftersom det var judarnas förberedelsedag och graven låg nära, lade de Jesus där.</verse>
			</chapter>
			<chapter number="20">
				<verse number="1">Tidigt söndag morgon medan det ännu var mörkt kom Maria Magdalena ut till graven. Hon fick se att stenen var borttagen från den.</verse>
				<verse number="2">Så hon sprang iväg och kom till Simon Petrus och den andre lärjungen, den som Jesus älskade, och sa till dem: ˮDe har tagit bort Herren från graven, och vi vet inte var de lagt honom.ˮ</verse>
				<verse number="3">Då begav sig Petrus och den andre lärjungen ut till graven.</verse>
				<verse number="4">De sprang iväg tillsammans, men den andre lärjungen sprang fortare än Petrus och kom först fram till graven.</verse>
				<verse number="5">Han lutade sig in och såg linnebindlarna ligga där, men han gick inte in.</verse>
				<verse number="6">Sedan kom Simon Petrus efter honom. Han gick in i graven och såg linnebindlarna ligga där</verse>
				<verse number="7">och tygstycket som hade täckt huvudet. Men den låg inte tillsammans med bindlarna utan hopvikt för sig på en särskild plats.</verse>
				<verse number="8">Sedan gick även den andre lärjungen in, han som hade kommit först till graven. Han såg och trodde.</verse>
				<verse number="9">De förstod nämligen ännu inte Skriftens ord att Jesus måste uppstå från de döda.</verse>
				<verse number="10">Lärjungarna gick sedan åter hem.</verse>
				<verse number="11">Men Maria stod utanför graven och grät. När hon nu grät lutade hon sig in i graven.</verse>
				<verse number="12">Då fick hon se två änglar i vita kläder sitta där Jesu kropp hade legat, en vid huvudet och en vid fötterna.</verse>
				<verse number="13">De sa till henne: ˮKvinna, varför gråter du?ˮ Hon svarade: ˮDe har tagit bort min Herre och jag vet inte var de lagt honom.ˮ</verse>
				<verse number="14">När hon hade sagt det vände hon sig om och fick se Jesus stå där. Men hon förstod inte att det var han.</verse>
				<verse number="15">Jesus sa till henne: ˮKvinna, varför gråter du? Vem söker du?ˮ Hon trodde det var trädgårdsmästaren och sa: ˮHerre, om du har fört bort honom så säg mig var du lagt honom, så att jag kan hämta honom.ˮ</verse>
				<verse number="16">Jesus sa till henne: ˮMaria.ˮ Hon vände sig om och sa till honom på hebreiska: ˮRabbouniˮ — det betyder lärare.</verse>
				<verse number="17">Jesus sa: ˮRör mig inte, för jag har ännu inte stigit upp till Fadern. Men gå till mina bröder och säg till dem: ʼJag stiger upp till min Fader och er Fader, till min Gud och er Gudʼ.ˮ</verse>
				<verse number="18">Maria Magdalena gick då och berättade för lärjungarna att hon sett Herren och att han hade sagt detta till henne.</verse>
				<verse number="19">Det var söndag kväll och lärjungarna var samlade bakom låsta dörrar av rädsla för judarna. Jesus kom och stod mitt ibland dem. Han sa till dem: ˮFrid åt er.ˮ</verse>
				<verse number="20">När han hade sagt detta visade han dem sina händer och sin sida. Lärjungarna blev glada när de såg Herren.</verse>
				<verse number="21">Jesus sa igen: ˮFrid åt er. Som Fadern har sänt mig sänder jag er.ˮ</verse>
				<verse number="22">Och när han hade sagt det, andades han på dem och sa: ˮTag emot den helige Ande.</verse>
				<verse number="23">Om ni förlåter någon hans synder så är de förlåtna. Och om ni binder någon i hans synder så är han bunden.ˮ</verse>
				<verse number="24">Men Tomas, en av de tolv, som kallades Tvillingen, hade inte varit med dem när Jesus kom.</verse>
				<verse number="25">De andra lärjungarna sa nu till honom: ˮVi har sett Herren.ˮ Men han svarade dem: ˮOm jag inte får se spikhålen i hans händer och sticka fingret i spikhålen och beröra hans sida, så tror jag inte.ˮ</verse>
				<verse number="26">Åtta dagar senare var hans lärjungar åter samlade inomhus, och Tomas var med. Dörrarna var låsta. Jesus kom och stod mitt ibland dem och sa: ˮFrid åt er.ˮ</verse>
				<verse number="27">Därefter sa han till Tomas: ˮFör hit ditt finger, se här är mina händer. Och för hit din hand och berör min sida. Och tvivla inte, utan tro.ˮ</verse>
				<verse number="28">Tomas svarade honom: ˮMin Herre och min Gud.ˮ</verse>
				<verse number="29">Jesus sa: ˮDu tror därför att du har sett mig. Saliga är de som har trott fastän de inte har sett.ˮ</verse>
				<verse number="30">Jesus gjorde många andra tecken i sina lärjungars åsyn som inte är nerskrivna i denna bok.</verse>
				<verse number="31">Men dessa har blivit nerskrivna för att ni ska tro att Jesus är Kristus, Guds Son, och för att ni troende ska ha liv i hans namn.</verse>
			</chapter>
			<chapter number="21">
				<verse number="1">Därefter uppenbarade sig Jesus åter för lärjungarna. Det skedde vid Tiberiassjön, och så här uppenbarade han sig:</verse>
				<verse number="2">Simon Petrus och Tomas som kallades Tvillingen, Natanael från Kana i Galileen, Sebedaios söner och två andra av hans lärjungar var tillsammans.</verse>
				<verse number="3">Simon Petrus sa till dem: ˮJag går och fiskar.ˮ De andra sa: ˮVi följer med dig.ˮ De gick ut och steg i båten, men den natten fångade de inget.</verse>
				<verse number="4">Tidigt på morgonen stod Jesus på stranden. Men lärjungarna visste inte att det var han.</verse>
				<verse number="5">Jesus sa: ˮMina barn, har ni någon fisk?ˮ De svarade: ”Nej.”</verse>
				<verse number="6">Han sa: ˮKasta ut nätet på högra sidan om båten och ni ska få.ˮ De kastade ut nätet, och nu kunde de inte längre dra upp det för all fisken.</verse>
				<verse number="7">Den lärjunge som Jesus älskade sa då till Petrus: ˮDet är Herren.ˮ När Simon Petrus hörde att det var Herren tog han på sig ytterplagget eftersom han inte var klädd, och hoppade i sjön.</verse>
				<verse number="8">De andra lärjungarna kom efter i båten med fångsten på släp. De var inte långt från land, knappt hundra meter.</verse>
				<verse number="9">När de steg i land fick de se en koleld med fisk ovanpå, och bröd.</verse>
				<verse number="10">Jesus sa till dem: ˮBär hit några fiskar som ni har fångat.ˮ</verse>
				<verse number="11">Simon Petrus steg i båten och drog in nätet som var fullt av stora fiskar, 153 stycken. Men fast det var så många höll nätet.</verse>
				<verse number="12">Jesus sa till dem: ˮKom och ät frukost.ˮ Ingen av lärjungarna vågade fråga honom vem han var. De visste att det var Herren.</verse>
				<verse number="13">Jesus gick fram och tog brödet och gav dem, och likaså fisken.</verse>
				<verse number="14">Detta var tredje gången som Jesus uppenbarade sig för lärjungarna efter att han stått upp från de döda.</verse>
				<verse number="15">När de hade ätit frukost sa Jesus till Simon Petrus: ˮSimon, Johannes son, älskar du mig mer än de andra gör?ˮ Han svarade: ˮJa, Herre, du vet att jag har dig kär.ˮ Jesus sa: ˮFör mina lamm på bete.ˮ</verse>
				<verse number="16">För andra gången frågade han: ˮSimon, Johannes son, älskar du mig?ˮ Han svarade: ˮJa, Herre, du vet att jag har dig kär.ˮ Jesus sa: ˮVar en herde för mina får.ˮ</verse>
				<verse number="17">För tredje gången frågade han: ˮSimon, Johannes son, har du mig kär?ˮ Petrus blev bedrövad att Jesus för tredje gången frågade: ˮHar du mig kär?ˮ och han svarade: ˮHerre, du vet allt. Du vet att jag har dig kär.ˮ Jesus sa: ˮFör mina får på bete.</verse>
				<verse number="18">Det jag säger till dig är verkligen sant: När du var yngre spände du själv bältet om dig och gick vart du ville. Men när du blir äldre ska du sträcka ut dina händer och en annan ska spänna bältet om dig och föra dig dit du inte vill.ˮ</verse>
				<verse number="19">Han sa detta för att ange med vilken slags död Petrus skulle förhärliga Gud. Sedan sa han till honom: ˮFölj mig.ˮ</verse>
				<verse number="20">Petrus vände sig om och fick se att den lärjunge som Jesus älskade följde efter. Det var han som vid måltiden hade lutat sig mot Jesus och frågat: ˮHerre, vem är det som ska förråda dig?ˮ</verse>
				<verse number="21">När Petrus såg honom frågade han Jesus: ˮHerre, vad ska ske med honom?ˮ</verse>
				<verse number="22">Jesus svarade: ˮOm jag vill att han ska leva tills jag kommer, vad angår det dig? Följ du mig.ˮ</verse>
				<verse number="23">Så spreds det ryktet ut bland bröderna att den lärjungen inte skulle dö. Men Jesus hade inte sagt till honom att han inte skulle dö, utan: ˮOm jag vill att han ska leva tills jag kommer, vad angår det dig?ˮ</verse>
				<verse number="24">Det är den lärjungen som vittnar om det här och har skrivit ner detta. Och vi vet att hans vittnesbörd är sant.</verse>
				<verse number="25">Jesus gjorde även mycket annat. Om varje händelse skulle skrivas ner tror jag inte att hela världen kunde rymma de böcker som då måste skrivas.</verse>
			</chapter>
		</book>
		<book number="44">
			<chapter number="1">
				<verse number="1">Bäste Theofilos, i min förra bok skrev jag om allt som Jesus började att göra och lära,</verse>
				<verse number="2">fram till den dag då han togs upp till himlen. Innan det hände hade han genom den helige Ande gett sina befallningar åt apostlarna som han hade utvalt.</verse>
				<verse number="3">Efter sitt lidande trädde han fram för dem och gav dem många bevis på att han levde, då han under fyrtio dagar visade sig för dem och talade om Guds rike.</verse>
				<verse number="4">Och då han var tillsammans med dem befallde han: ˮLämna inte Jerusalem utan invänta vad Fadern har lovat, det som ni har hört av mig.</verse>
				<verse number="5">För Johannes döpte med vatten, men ni ska bli döpta i den helige Ande om några dagar.ˮ</verse>
				<verse number="6">Då de var tillsammans frågade de Jesus: ˮHerre, har tiden nu kommit då du ska återupprätta riket åt Israel?ˮ</verse>
				<verse number="7">Han svarade: ˮDet är inte er sak att veta vilka tider och stunder Fadern i sin makt har fastställt.</verse>
				<verse number="8">Men ni ska få kraft när den helige Ande kommer över er. Och ni ska bli mina vittnen i Jerusalem och i hela Judeen och Samarien och överallt på jorden.ˮ</verse>
				<verse number="9">När han hade sagt detta såg de hur han lyftes upp, och ett moln tog honom ur deras åsyn.</verse>
				<verse number="10">Medan de såg mot himlen dit han for upp stod plötsligt två män i vita kläder intill dem.</verse>
				<verse number="11">De sa: ˮGalileiske män, varför står ni och ser mot himlen? Denne Jesus som blivit tagen från er till himlen ska komma tillbaka på samma sätt som ni har sett honom fara till himlen.ˮ</verse>
				<verse number="12">Därefter återvände de till Jerusalem från det berg som kallas Olivberget och som ligger omkring en kilometer från Jerusalem.</verse>
				<verse number="13">När de kom dit gick de upp till det rum på övervåningen där de höll till — Petrus, Johannes, Jakob, Andreas, Filippos, Tomas, Bartolomaios, Matteus, Jakob, Alfaios son, Simon seloten och Judas, Jakobs son.</verse>
				<verse number="14">Dessa höll uthålligt och enigt ihop i bön tillsammans med några kvinnor, Jesu mor Maria, och Jesu bröder.</verse>
				<verse number="15">Under en av dessa dagar, då omkring 120 personer var samlade, trädde Petrus fram bland bröderna och sa:</verse>
				<verse number="16">ˮNi män, bröder, Skriften måste uppfyllas, det som den helige Ande genom Davids mun hade förutsagt om Judas, som visade vägen åt dem som grep Jesus.</verse>
				<verse number="17">Han räknades som en av oss och hade del i denna tjänst. —</verse>
				<verse number="18">Denne man förvärvade sig en bit mark för pengarna från sitt illdåd. Och han föll framstupa så att buken brast och inälvorna vällde ut.</verse>
				<verse number="19">Detta blev känt för alla boende i Jerusalem. Markstycket blev därför på deras språk kallat Akeldamak, Blodsåkern. —</verse>
				<verse number="20">I Psalmernas bok står det skrivet: Låt hans gård bli öde, låt ingen bo där, och: Låt hans ämbete tas av en annan.</verse>
				<verse number="21">Därför måste en av de män som var med oss under hela den tid då Herren Jesus umgicks med oss,</verse>
				<verse number="22">från Johannes dop till den dag då han blev tagen upp från oss, en av dem måste tillsammans med oss vittna om hans uppståndelse.ˮ</verse>
				<verse number="23">Då ställde man fram två: Josef som kallades Barsabbas, med tillnamnet Justus, och Mattias.</verse>
				<verse number="24">Och de bad: ˮHerre, du som känner allas hjärtan, visa vem av dessa två du utvalt</verse>
				<verse number="25">till att överta denna tjänst och apostlagärning som Judas lämnade för att gå till sin egen plats.ˮ</verse>
				<verse number="26">Sedan kastade de lott om dem. Och lotten föll på Mattias, som inkluderades med de elva apostlarna.</verse>
			</chapter>
			<chapter number="2">
				<verse number="1">När pingstdagen kom var de alla tillsammans på samma plats.</verse>
				<verse number="2">Plötsligt kom från himlen ett dån som av en kraftig stormvind, och det fyllde hela huset där de satt.</verse>
				<verse number="3">De såg tungor likt eldslågor som delade sig och satte sig på var och en av dem.</verse>
				<verse number="4">Alla fylldes av den helige Ande och började tala andra språk så som Anden ingav dem att tala.</verse>
				<verse number="5">Nu bodde i Jerusalem fromma judiska män från alla länder under himlen.</verse>
				<verse number="6">När dånet hördes strömmade folk samman och var förvirrade eftersom var och en hörde sitt eget språk talas.</verse>
				<verse number="7">Häpna och förundrade sa de: ˮÄr de inte galileer alla dessa som talar?</verse>
				<verse number="8">Hur kan då var och en av oss höra sitt eget hemlands språk?</verse>
				<verse number="9">Parther, meder, elamiter, boende i Mesopotamien, Judeen och Kappadokien, Pontos och Asien,</verse>
				<verse number="10">Frygien och Pamfylien, Egypten och Libyen åt Kyrene till och besökande från Rom,</verse>
				<verse number="11">judar och proselyter, kretensare och araber — vi hör dem tala på våra egna språk om Guds väldiga gärningar.ˮ</verse>
				<verse number="12">De var alla häpna och villrådiga och frågade varandra: ˮVad är det som händer?ˮ</verse>
				<verse number="13">Men andra hånskrattade och sa: ˮDe är berusade av sött vin.ˮ</verse>
				<verse number="14">Då steg Petrus fram med de elva och talade högt till dem: ˮNi judiska män och alla ni som bor i Jerusalem, låt det här stå klart för er och lyssna nu på mina ord.</verse>
				<verse number="15">Det är inte som ni tror att dessa är berusade, det är ju bara tidig förmiddag.</verse>
				<verse number="16">Utan här sker det som är sagt genom profeten Joel:</verse>
				<verse number="17">Det ska ske i de sista dagarna, säger Gud: Jag ska utgjuta av min Ande över alla människor. Era söner och era döttrar ska profetera, era unga män ska se syner, era gamla män ska ha drömmar.</verse>
				<verse number="18">Även över mina tjänare och tjänarinnor ska jag i de dagarna utgjuta av min Ande, och de ska profetera.</verse>
				<verse number="19">Jag ska låta under ske uppe på himlen och tecken nere på jorden, blod, eld och rökmoln.</verse>
				<verse number="20">Solen ska förvandlas till mörker och månen till blod innan Herrens dag kommer, den stora och strålande.</verse>
				<verse number="21">Och då ska var och en som anropar Herrens namn bli frälst.</verse>
				<verse number="22">Israeliske män, lyssna på mina ord: Jesus från Nasaret var en man bekräftad av Gud inför er genom kraftgärningar och under och tecken vilka Gud genom honom utförde mitt ibland er. Detta känner ni till.</verse>
				<verse number="23">Han blev efter Guds bestämda plan och förutvetande utlämnad. Ni har med hjälp av laglösa händer korsfäst och dödat honom.</verse>
				<verse number="24">Men Gud reste honom upp och friade honom från dödens vånda, eftersom det var omöjligt att han kunde kvarhållas där.</verse>
				<verse number="25">För David säger om honom: Jag har alltid Herren för ögonen, för han är på min högra sida så att jag inte ska vackla.</verse>
				<verse number="26">Därför gladdes mitt hjärta och jublade min tunga. Och än mer: min kropp ska vila i trygghet,</verse>
				<verse number="27">för du ska inte lämna min själ i dödsriket eller låta din Helige uppleva förgängelsen.</verse>
				<verse number="28">Du har visat mig livets vägar. Du ska fylla mig med glädje inför ditt ansikte.</verse>
				<verse number="29">Ni män, bröder, jag kan tryggt berätta om patriarken David: Han är både död och begraven, och hans grav finns hos oss än i dag.</verse>
				<verse number="30">Han var nu en profet och visste att Gud med ed hade lovat honom att sätta någon av hans ättlingar på hans tron.</verse>
				<verse number="31">I förväg såg han Kristi uppståndelse och sa: Han lämnades inte i dödsriket, och hans kropp upplevde inte förgängelsen.</verse>
				<verse number="32">Denne Jesus har Gud rest upp, vi är alla vittnen till det.</verse>
				<verse number="33">Han har blivit upphöjd till Guds högra hand. Och han har tagit emot av Fadern den utlovade helige Ande och utgjutit det som ni ser och hör.</verse>
				<verse number="34">För David har inte farit upp till himlen, men han säger: Herren sa till min Herre: Sätt dig på min högra sida,</verse>
				<verse number="35">tills jag lagt dina fiender som en fotpall under dina fötter.</verse>
				<verse number="36">Hela Israels folk ska därför veta utan minsta tvivel: Denne Jesus som ni korsfäste har Gud gjort både till Herre och Kristus.ˮ</verse>
				<verse number="37">När de hörde detta högg det till i deras hjärtan, och de frågade Petrus och de andra apostlarna: ˮNi män, bröder, vad ska vi göra?ˮ</verse>
				<verse number="38">Petrus svarade dem: ˮVänd om och låt er alla döpas i Jesu Kristi namn till era synders förlåtelse. Då ska ni få den helige Ande som gåva.</verse>
				<verse number="39">För löftet gäller er och era barn och alla dem i fjärran, så många som Herren vår Gud kallar.ˮ</verse>
				<verse number="40">Hans vittnesbörd varade länge, och han uppmanade dem: ˮLåt er frälsas från detta fördärvade släkte.ˮ</verse>
				<verse number="41">De som tog emot hans ord lät döpa sig. Och den dagen ökade deras antal med omkring tre tusen själar.</verse>
				<verse number="42">De höll sig troget till apostlarnas lära och gemenskapen, till brödsbrytelsen och bönerna.</verse>
				<verse number="43">Fruktan kom över varje själ, och många under och tecken gjordes genom apostlarna.</verse>
				<verse number="44">Alla troende höll sig tillsammans och hade allting gemensamt.</verse>
				<verse number="45">De sålde allt de ägde och hade, och delade ut åt alla där behov fanns.</verse>
				<verse number="46">Enigt höll de sig varje dag i templet. Och i hemmen bröt de bröd och höll måltid i all anspråkslöshet och med innerlig glädje.</verse>
				<verse number="47">De prisade Gud och var uppskattade av allt folket. Och Herren ökade varje dag antalet av dem som blev frälsta.</verse>
			</chapter>
			<chapter number="3">
				<verse number="1">Petrus och Johannes var på väg upp till templet för den bönestund som hölls vid femtontiden.</verse>
				<verse number="2">Då bars dit en man som varit lam från födseln. Varje dag satte man honom vid den tempelport som kallas Vackra porten för att tigga av dem som gick in i templet.</verse>
				<verse number="3">Då han såg att Petrus och Johannes skulle gå in i templet bad han om pengar.</verse>
				<verse number="4">De fäste blicken på honom, och Petrus sa: ˮSe på oss.ˮ</verse>
				<verse number="5">Mannen såg uppmärksamt på dem i förväntan på att få något.</verse>
				<verse number="6">Men Petrus sa: ˮSilver och guld har jag inte, men det jag har ger jag dig. I Jesu Kristi nasaréns namn, ställ dig upp och gå.ˮ</verse>
				<verse number="7">Och Petrus tog hans högra hand och reste honom. Och genast fick mannen styrka i fötter och vrister.</verse>
				<verse number="8">Med ett språng ställde han sig upp och gick omkring. Han följde med dem in i templet — gående, hoppande och prisande Gud.</verse>
				<verse number="9">Allt folket såg honom gå omkring och prisa Gud.</verse>
				<verse number="10">Och de upptäckte att det var mannen som brukade sitta och tigga vid Vackra porten i templet. De blev alldeles häpna och helt utom sig över det som hade hänt med honom.</verse>
				<verse number="11">Medan mannen höll sig till Petrus och Johannes strömmade allt folket fram till dem i den pelarhall som kallas Salomos pelarhall. De var slagna av förundran.</verse>
				<verse number="12">När Petrus såg det sa han till folket: ˮIsraeliske män, varför förvånas ni över det här och stirrar på oss som om vi av egen kraft eller fromhet hade gjort att han kan gå?</verse>
				<verse number="13">Abrahams Gud, Isaks Gud, och Jakobs Gud, våra fäders Gud, har förhärligat sin tjänare Jesus. Honom som ni överlämnade och förnekade inför Pilatus när han hade beslutat att frige honom.</verse>
				<verse number="14">Ni förnekade den Helige och Rättfärdige och begärde att en mördare skulle friges åt er.</verse>
				<verse number="15">Livets upphovsman dödade ni, honom som Gud reste upp från de döda. Det är vi vittnen till.</verse>
				<verse number="16">Och genom tron på hans namn har det namnet gett styrka åt denne man som ni ser och känner. Tron som kommer genom Jesus har gett honom full hälsa som ni alla kan se.</verse>
				<verse number="17">Bröder, nu vet jag att ni och era ledare handlade i okunnighet.</verse>
				<verse number="18">Men Gud har på detta sätt låtit det gå i uppfyllelse som han förutsagt genom alla sina profeter, att hans Kristus skulle lida.</verse>
				<verse number="19">Omvänd er därför och vänd tillbaka. Då blir era synder utplånade,</verse>
				<verse number="20">och tider av ro och ljuvlighet ska komma från Herrens ansikte och han sänder den som är bestämd för er — Kristus Jesus.</verse>
				<verse number="21">Han måste förbli i himlen tills de tider kommer då allt det blir upprättat som Gud har förkunnat genom sina heliga profeters mun från uråldrig tid.</verse>
				<verse number="22">Mose sa: Herren er Gud ska resa upp åt er en profet lik mig ur era bröders krets. Lyssna till honom i allt vad han säger er.</verse>
				<verse number="23">Men varje själ som inte lyssnar till den profeten ska utrotas ur folket.</verse>
				<verse number="24">Och alla profeterna som har talat, från Samuel och framåt, har även förkunnat dessa dagar.</verse>
				<verse number="25">Ni är söner till profeterna, och till förbundet som Gud slöt med era fäder när han sa till Abraham: I din ättling ska alla folk på jorden bli välsignade.</verse>
				<verse number="26">Gud reste upp sin tjänare först och främst för er. Han sände honom för att välsigna er genom att vända er alla bort från er ondska.ˮ</verse>
			</chapter>
			<chapter number="4">
				<verse number="1">Medan Petrus och Johannes talade till folket kom prästerna, tempelkommendanten och saddukeerna emot dem.</verse>
				<verse number="2">De var mycket irriterade över att de undervisade folket och förkunnade i Jesus uppståndelsen från de döda.</verse>
				<verse number="3">De grep dem och höll dem fängslade till nästa dag eftersom det redan var kväll.</verse>
				<verse number="4">Men många av dem som hade hört ordet kom till tro, och antalet män var nu omkring fem tusen.</verse>
				<verse number="5">Nästa dag samlades deras ledare och äldste och skriftlärda i Jerusalem.</verse>
				<verse number="6">Likaså översteprästen Hannas liksom Kajafas, Johannes och Alexandros och alla av översteprästerlig släkt.</verse>
				<verse number="7">De förde fram apostlarna och förhöret började: ˮGenom vilken kraft eller i vilket namn har ni gjort detta?ˮ</verse>
				<verse number="8">Fylld av den helige Ande svarade då Petrus: ˮNi folkets rådsherrar och äldste:</verse>
				<verse number="9">om vi i dag förhörs med anledning av en välgärning mot en sjuk man och tillfrågas hur han blev botad,</verse>
				<verse number="10">då ska ni alla och hela Israels folk veta att den här mannen står frisk framför er i Jesu Kristi nasaréns namn, han som ni korsfäste och som Gud reste upp från de döda.</verse>
				<verse number="11">Jesus är stenen som ni byggare föraktade men som blev en hörnsten.</verse>
				<verse number="12">Och frälsningen finns inte hos någon annan. För det finns inget annat namn under himlen som getts åt människor genom vilket vi måste bli frälsta.ˮ</verse>
				<verse number="13">När de såg hur frimodiga Petrus och Johannes var och märkte att båda var outbildade lekmän blev de förvånade. Men de kände till att de hade varit med Jesus.</verse>
				<verse number="14">Och när de såg mannen som blivit botad stå där tillsammans med dem blev de svarslösa.</verse>
				<verse number="15">Men de befallde dem att lämna rådssalen och överlade med varandra.</verse>
				<verse number="16">De sa: ˮVad ska vi ta oss till med dessa män? Att ett tydligt tecken har skett genom dem är uppenbart för alla i Jerusalem och det går inte att förneka.</verse>
				<verse number="17">Men för att detta inte ska spridas än mer bland folket ska vi varna dem så att de inte mer talar till någon i det namnet.ˮ</verse>
				<verse number="18">De kallade in dem och förbjöd dem att på något sätt tala eller undervisa i Jesu namn.</verse>
				<verse number="19">Men Petrus och Johannes svarade dem: ˮDöm själva om det är rätt inför Gud att lyda er och inte Gud,</verse>
				<verse number="20">för vi kan inte låta bli att berätta om vad vi sett och hört.ˮ</verse>
				<verse number="21">Men de hotade dem åter och lät dem sedan gå. På grund av folket kunde de inte klura ut något lämpligt straff för dem, eftersom alla prisade Gud för det som hade hänt.</verse>
				<verse number="22">Mannen som hade blivit botad genom detta tecken var nämligen över fyrtio år.</verse>
				<verse number="23">När de hade frigetts gick de till sina egna och berättade allt vad översteprästerna och de äldste hade sagt till dem.</verse>
				<verse number="24">Då de hade hört det sa de högt till Gud i enighet: ˮHärskare, du har gjort himmel och jord och hav och allt som finns där.</verse>
				<verse number="25">Du har sagt genom den helige Ande som talade genom vår fader David, din tjänare: Varför upprördes hedningarna? Och varför anstiftade folken meningslösa planer?</verse>
				<verse number="26">Jordens kungar trädde fram, och furstarna förenade sig mot Herren och mot hans Kristus.</verse>
				<verse number="27">För både Herodes och Pontius Pilatus tillsammans med hedningarna och Israels folk förenade sig verkligen i denna stad mot din helige tjänare Jesus, som du har smort.</verse>
				<verse number="28">Detta för att utföra vad din makt och ditt beslut hade förutbestämt skulle ske.</verse>
				<verse number="29">Och Herre, se nu hur de hotar oss. Låt dina tjänare frimodigt förkunna ditt ord</verse>
				<verse number="30">genom att du sträcker ut din hand till helande och låter tecken och under ske genom din helige tjänare Jesu namn.ˮ</verse>
				<verse number="31">När de hade avslutat sin bön skakade platsen där de var samlade och alla fylldes av den helige Ande och förkunnade frimodigt Guds ord.</verse>
				<verse number="32">Hela skaran av troende var ett hjärta och en själ. Och ingen betraktade något han ägde som sitt utan de hade allt gemensamt.</verse>
				<verse number="33">Och med stor kraft frambar apostlarna vittnesbördet om Herren Jesu uppståndelse. Stor nåd var över dem alla.</verse>
				<verse number="34">Ingen av dem led någon nöd, för alla som ägde mark eller hus sålde dem och bar fram pengarna för det sålda</verse>
				<verse number="35">och lade dem vid apostlarnas fötter. Det blev utdelat åt var och en efter behov.</verse>
				<verse number="36">Även Josef, en levit från Cypern och av apostlarna kallad Barnabas — det betyder Tröstens son —</verse>
				<verse number="37">ägde en åker. Den sålde han och kom med pengarna och lade dem vid apostlarnas fötter.</verse>
			</chapter>
			<chapter number="5">
				<verse number="1">Men en man vid namn Ananias sålde med sin hustru Sapfeira en egendom.</verse>
				<verse number="2">Med sin hustrus vetskap behöll han en del av pengarna för sig själv. Han kom sedan med resten och lade det vid apostlarnas fötter.</verse>
				<verse number="3">Då sa Petrus: ˮAnanias, varför har Satan fyllt ditt hjärta så att du ljög mot den helige Ande och behöll en del av pengarna för marken?</verse>
				<verse number="4">Var den inte din så länge du hade den kvar? Och var inte pengarna dina när den var såld? Varför beslöt du då detta i ditt hjärta? Du har inte ljugit för människor utan för Gud.ˮ</verse>
				<verse number="5">När Ananias hörde de orden föll han ner och dog. Stor fruktan kom över alla som hörde det.</verse>
				<verse number="6">De yngre männen reste sig, svepte honom och bar bort och begravde honom.</verse>
				<verse number="7">Omkring tre timmar senare kom hans hustru in ovetande om vad som hade hänt.</verse>
				<verse number="8">Petrus frågade henne: ˮSäg mig, sålde ni marken för det priset?ˮ Hon svarade: ˮJa, för det priset.ˮ</verse>
				<verse number="9">Men Petrus sa: ˮVarför kom ni överens om att fresta Herrens Ande? Lyssna, fotstegen av dem som begravt din man hörs vid dörren. Och nu ska de bära bort dig.ˮ</verse>
				<verse number="10">I samma ögonblick föll hon död ner vid hans fötter. När de unga männen kom in fann de henne död. Och de bar bort och begravde henne bredvid hennes man.</verse>
				<verse number="11">Och stor fruktan kom över hela församlingen och över alla som hörde om denna händelse.</verse>
				<verse number="12">Genom apostlarnas händer skedde många tecken och under bland folket. Och de var alla enigt tillsammans i Salomos pelarhall.</verse>
				<verse number="13">Ingen annan vågade ansluta sig till dem, men de var högt aktade av folket.</verse>
				<verse number="14">Och det blev alltfler troende på Herren, skaror av både män och kvinnor.</verse>
				<verse number="15">Som en följd bar man även ut de sjuka på gatorna och lade dem på bäddar och bårar, för att åtminstone Petrus skugga skulle falla på någon av dem när han gick förbi.</verse>
				<verse number="16">Även från städerna kring Jerusalem kom det en hel mängd som förde med sig sjuka och sådana som plågades av orena andar. Och alla blev botade.</verse>
				<verse number="17">Översteprästen och alla hans anhängare från saddukeernas parti fylldes av ilska och avund.</verse>
				<verse number="18">De grep apostlarna och satte dem i allmänt fängelse.</verse>
				<verse number="19">Men en Herrens ängel öppnade på natten fängelsets portar och förde ut dem och sa:</verse>
				<verse number="20">ˮGå och ställ er i templet och berätta för folket allt som rör detta livets ord.ˮ</verse>
				<verse number="21">De lyssnade och gick vid gryningen till templet och undervisade. Då översteprästen och hans närmaste män anlände kallade de samman Sanhedrin, hela äldstekåren av Israels söner. De sände också bud till fängelset att apostlarna skulle hämtas.</verse>
				<verse number="22">Men när rättstjänarna kom kunde de inte finna dem i fängelset, så de återvände och rapporterade:</verse>
				<verse number="23">ˮVi fann fängelset vara ordentligt låst och vakterna stående vid dörrarna, men då vi öppnade var ingen där.ˮ</verse>
				<verse number="24">När tempelkommendanten och översteprästerna hörde det blev de ytterst förbryllade över dem och undrade vad detta kunde betyda.</verse>
				<verse number="25">Men då kom någon och rapporterade: ˮLyssna, männen som ni satte i fängelse står i templet och undervisar folket.ˮ</verse>
				<verse number="26">Då gick tempelkommendanten och rättstjänarna dit och förde bort dem, men utan våld eftersom de var rädda för att bli stenade av folket.</verse>
				<verse number="27">Då apostlarna hade hämtats ställdes de inför Sanhedrin, och översteprästen började förhöra dem:</verse>
				<verse number="28">ˮFörbjöd vi er inte allvarligt att undervisa i det namnet? Likväl har ni fyllt Jerusalem med er lära och försöker lägga den där mannens blod på oss.ˮ</verse>
				<verse number="29">Men Petrus och apostlarna svarade: ˮVi måste lyda Gud mer än människor.</verse>
				<verse number="30">Våra fäders Gud reste upp Jesus, som ni hade mördat genom att hänga upp på trä.</verse>
				<verse number="31">Honom har Gud upphöjt till furste och frälsare på sin högra sida, för att ge omvändelse åt Israel och syndernas förlåtelse.</verse>
				<verse number="32">Vi är vittnen till detta, och även den helige Ande som Gud har skänkt åt dem som lyder honom.ˮ</verse>
				<verse number="33">När de hörde detta blev de ursinniga och rådslog om att döda dem.</verse>
				<verse number="34">Men då reste sig en farisé i Sanhedrin, en laglärare vid namn Gamaliel, som var högt respekterad av allt folket. Han begärde att man skulle föra ut männen ett ögonblick.</verse>
				<verse number="35">Sedan sa han till dem: ˮIsraeliske män, tänk efter noga vad ni ämnar göra med dessa män.</verse>
				<verse number="36">För en tid sedan framträdde Theudas och gav sig ut för att vara något och omkring fyra hundra män slöt sig till honom. Men han dödades och alla hans anhängare skingrades och allt gick om intet.</verse>
				<verse number="37">Efter honom, vid tiden för skattskrivningen, framträdde Judas från Galileen och fick folk med sig att begå uppror. Men även han miste livet och alla hans anhängare skingrades.</verse>
				<verse number="38">Därför uppmanar jag er nu: håll er ifrån dessa män och låt dem gå. För om detta är människors verk och påhitt så kommer det att rinna ut i sanden.</verse>
				<verse number="39">Men är det av Gud kan ni aldrig besegra dem. Ni kan till och med finna att ni strider mot Gud.ˮ De höll med honom</verse>
				<verse number="40">och kallade in apostlarna. De lät prygla dem och förbjöd dem att tala i Jesu namn. Sedan fick de gå.</verse>
				<verse number="41">Apostlarna lämnade Sanhedrin, glada över att de hade betraktats värdiga att vanäras för Namnets skull.</verse>
				<verse number="42">Både i templet och hemma fortsatte de att dagligen undervisa och förkunna evangeliet om Kristus Jesus.</verse>
			</chapter>
			<chapter number="6">
				<verse number="1">Vid den tiden då lärjungarna blev allt fler började de grekisktalande judarna klaga på de hebreiska judarna över att deras änkor blev eftersatta vid den dagliga utdelningen.</verse>
				<verse number="2">Så de tolv kallade till sig alla lärjungarna och sa: ˮDet är inte lämpligt att vi åsidosätter Guds ord för att handha det materiella.</verse>
				<verse number="3">Bröder, utse därför sju män bland er som har gott anseende och är fyllda av Ande och vishet, så ger vi dem den uppgiften.</verse>
				<verse number="4">Men vi ska hålla oss till bönen och ordets tjänst.ˮ</verse>
				<verse number="5">Och förslaget gillades av hela samlingen. De valde Stefanos, en man fylld av tro och den helige Ande, vidare Filippos, Prochoros, Nikanor, Timon, Parmenas och Nikolaos, en proselyt från Antiochia.</verse>
				<verse number="6">Dessa förde de fram inför apostlarna, som bad och sedan lade händerna på dem.</verse>
				<verse number="7">Och Guds ord spred sig alltmer och antalet lärjungar i Jerusalem ökade kraftigt. Även en stor mängd präster blev lydiga mot tron.</verse>
				<verse number="8">Stefanos var fylld av nåd och kraft och utförde stora tecken och under bland folket.</verse>
				<verse number="9">Då framträdde några från den synagoga som kallades ʼDe frigivnas,ʼ folk från Kyrene och Alexandria, och folk från Kilikien och Asien. De började diskutera med Stefanos.</verse>
				<verse number="10">Men de kunde inte försvara sig mot den visdom och den Ande som här talade.</verse>
				<verse number="11">Då fixade de fram några män som sa: ˮVi har hört honom yttra hädiska ord mot Mose och mot Gud.ˮ</verse>
				<verse number="12">De hetsade upp folket och de äldste och de skriftlärda. De rusade sedan mot honom och släpade honom med sig och förde honom inför Sanhedrin.</verse>
				<verse number="13">De förde fram falska vittnen som sa: ˮDen här mannen upphör aldrig att tala mot denna heliga plats och mot lagen.</verse>
				<verse number="14">Vi har hört honom säga att den där Jesus från Nasaret ska förstöra denna plats och ändra på de seder som Mose har gett oss.ˮ</verse>
				<verse number="15">Alla som satt i Sanhedrin stirrade på Stefanos, och de såg att hans ansikte var som en ängels.</verse>
			</chapter>
			<chapter number="7">
				<verse number="1">Översteprästen frågade: ˮÄr det så?ˮ</verse>
				<verse number="2">Stefanos svarade: ˮNi män, bröder och fäder, lyssna. Härlighetens Gud uppenbarade sig för vår fader Abraham i Mesopotamien, innan han bosatte sig i Harran.</verse>
				<verse number="3">Gud sa till honom: Lämna ditt land och din släkt och gå till det land som jag ska visa dig.</verse>
				<verse number="4">Då lämnade Abraham Kaldeen och bosatte sig i Harran. Och då hans far hade dött förde Gud honom därifrån till det land där ni nu bor.</verse>
				<verse number="5">Gud gav honom ingen mark där, inte ens en fotsbredd. Men han lovade ge Abraham och hans ättlingar landet som egendom trots att han var barnlös.</verse>
				<verse number="6">Detta är vad Gud sa: Hans ättlingar ska bo som främlingar i ett land som tillhör andra. Och där ska de förslava och plåga dem i fyrahundra år.</verse>
				<verse number="7">Men jag ska straffa det folk vars slavar de blir, sa Gud. Och därefter ska de dra ut och tjäna mig på denna plats.</verse>
				<verse number="8">Och Gud gav honom omskärelsens förbund. Så blev Abraham far till Isak som han omskar på åttonde dagen, och Isak blev far till Jakob, och Jakob till de tolv patriarkerna.</verse>
				<verse number="9">Och patriarkerna blev avundsjuka på Josef och sålde honom till Egypten. Men Gud var med honom</verse>
				<verse number="10">och räddade honom från all nöd. Han gav Josef visdom och lät honom bli omtyckt av farao, Egyptens kung, som satte honom till styresman över Egypten och hela sitt hus.</verse>
				<verse number="11">Men svält och stor nöd kom över hela Egypten och Kanaan, och våra fäder kunde inte skaffa sig mat.</verse>
				<verse number="12">När Jakob fick höra att det fanns säd i Egypten sände han våra fäder dit en första gång.</verse>
				<verse number="13">Andra gången gav Josef sig till känna för sina bröder, och farao fick höra om Josefs släkt.</verse>
				<verse number="14">Josef sände då bud och inbjöd sin far Jakob och hela sin släkt på sjuttiofem personer.</verse>
				<verse number="15">Och Jakob for ner till Egypten, och där dog han och våra fäder.</verse>
				<verse number="16">De fördes till Shekem och lades i den grav som Abraham hade köpt för en summa pengar av Hamors söner i Shekem.</verse>
				<verse number="17">Men allt eftersom tiden närmade sig då Guds löfte till Abraham skulle uppfyllas, ökade folkets antal kraftigt i Egypten.</verse>
				<verse number="18">Men då framträdde en annan kung över Egypten, en som inte visste något om Josef.</verse>
				<verse number="19">Han behandlade vårt folk med list och plågade våra fäder och tvingade dem att sätta ut sina nyfödda så att de skulle dö.</verse>
				<verse number="20">Vid den tiden föddes Mose, som var gudomligt vacker. Han togs om hand under tre månader i sin fars hus.</verse>
				<verse number="21">Och då han sattes ut togs han upp av faraos dotter som fostrade honom som sin egen son.</verse>
				<verse number="22">Mose blev undervisad i all egyptisk visdom, och var mäktig i ord och handling.</verse>
				<verse number="23">När han hade fyllt fyrtio år fick han en ingivelse att han skulle besöka sina bröder, Israels söner.</verse>
				<verse number="24">Han fick då se hur en av dem blev illa behandlad. Han tog honom i försvar och hämnades honom genom att slå ihjäl egyptiern.</verse>
				<verse number="25">Mose trodde att bröderna skulle förstå att Gud ville rädda dem genom honom, men de förstod inte.</verse>
				<verse number="26">Nästa dag dök han upp inför några som slogs och försökte försona dem. Han sa: ʼNi män är ju bröder, varför gör ni varandra illa?ʼ</verse>
				<verse number="27">Men den som hade behandlat sin landsman illa stötte bort Mose och sa: Vem har satt dig till ledare och domare över oss?</verse>
				<verse number="28">Tänker du kanske döda mig så som du dödade egyptiern i går?</verse>
				<verse number="29">Då Mose hörde det flydde han. Och han levde sedan som främling i Midjan där han blev far till två söner.</verse>
				<verse number="30">När fyrtio år hade gått visade sig en ängel för honom i öknen vid berget Sinai, i lågan från en brinnande törnbuske.</verse>
				<verse number="31">Då Mose såg det förundrade han sig över synen. Och när han gick närmare för att titta ljöd Herrens röst:</verse>
				<verse number="32">Jag är dina fäders Gud, Abrahams, Isaks och Jakobs Gud. Mose blev skräckslagen och vågade inte se ditåt.</verse>
				<verse number="33">Men Herren sa: Ta av dina sandaler, för platsen där du står är helig mark.</verse>
				<verse number="34">Jag har noga betraktat mitt folks kval i Egypten och hört deras suckar. Jag har kommit ner för att befria dem. Kom nu, jag sänder dig till Egypten.</verse>
				<verse number="35">Denne Mose som de avvisade med orden: Vem har satt dig till ledare och domare? honom sände Gud som ledare och befriare genom ängeln som visade sig för honom i törnbusken.</verse>
				<verse number="36">Denne man ledde dem ut och gjorde under och tecken i Egypten och i Röda havet och i öknen under fyrtio år.</verse>
				<verse number="37">Det var denne Mose som sa till Israels söner: Gud ska resa upp åt er en profet lik mig ur era bröders krets.</verse>
				<verse number="38">Det var Mose som där i församlingen i öknen var med både ängeln som talade till honom på berget Sinai och med våra fäder. Han tog emot levande ord för att ge till oss.</verse>
				<verse number="39">Våra fäder ville inte lyda honom utan avvisade honom och återvände i sina hjärtan till Egypten.</verse>
				<verse number="40">De sa till Aron: Gör gudar åt oss som kan gå framför oss. För vi begriper inte vad som hänt den där Mose som förde oss ut ur Egypten.</verse>
				<verse number="41">Och de dagarna gjorde de en kalv och bar fram offer till avguden och firade i glädje över sina händers verk.</verse>
				<verse number="42">Då vände sig Gud ifrån dem och överlämnade dem till att dyrka himlens här, som det står skrivet i profeternas bok: Ni av Israels folk, bar ni fram åt mig slaktoffer och andra offer under de fyrtio åren i öknen?</verse>
				<verse number="43">Ni bar med er Moloks tält och er gud Romfas stjärna, de bilder ni gjorde för att tillbe. Men jag ska fördriva er bortom Babylon.</verse>
				<verse number="44">Våra fäder hade vittnesbördets tälthelgedom i öknen. Det var inrättat så som Han som talade med Mose hade befallt, efter den förebild han fick se.</verse>
				<verse number="45">Denna tälthelgedom övertog våra fäder. De förde det hit under Josua när de tog landet i besittning efter de folk som Gud fördrev inför våra fäder. Så var det intill Davids tid.</verse>
				<verse number="46">David fann nåd inför Gud och bad om att finna en boning åt Jakobs folk.</verse>
				<verse number="47">Men det blev Salomo som byggde ett hus åt Gud.</verse>
				<verse number="48">Fast nu bor inte den Högste i något som är byggt av människohand. Som profeten säger:</verse>
				<verse number="49">Himlen är min tron, jorden är min fotpall. Vad för slags hus kan ni bygga åt mig, säger Herren, eller var skulle min viloplats vara?</verse>
				<verse number="50">Har inte min hand gjort allt detta?</verse>
				<verse number="51">Ni är trotsiga och oomskurna till hjärta och öron! Ni står alltid emot den helige Ande, ni som era fäder.</verse>
				<verse number="52">Finns det någon profet era fäder inte har förföljt? Och de dödade dem som förutsa att den Rättfärdige skulle komma, honom som ni nu har förrått och mördat.</verse>
				<verse number="53">Ni fick lagen genom änglars ledning men har inte hållit den.ˮ</verse>
				<verse number="54">Dessa ord blev som knivhugg i hjärtat på dem och de rasade mot Stefanos.</verse>
				<verse number="55">Men fylld av den helige Ande såg han upp mot himlen och fick se Guds härlighet och Jesus som stod på Guds högra sida.</verse>
				<verse number="56">Och han sa: ˮTitta! Jag ser himlen öppen och Människosonen stå på Guds högra sida.ˮ</verse>
				<verse number="57">Då skrek de och höll för öronen och rusade alla samtidigt emot honom.</verse>
				<verse number="58">De släpade honom ut ur staden och stenade honom. Och vittnena lade sina mantlar vid fötterna på en ung man vid namn Saul.</verse>
				<verse number="59">De stenade Stefanos medan han anropade och bad: ˮHerre Jesus, ta emot min ande.ˮ</verse>
				<verse number="60">Han föll på knä och ropade högt: ˮHerre, ställ dem inte till svars för denna synd!ˮ Med de orden insomnade han. 8:1 Och Saul tyckte det var rätt att man hade dödat honom.</verse>
			</chapter>
			<chapter number="8">
				<verse number="1">Den dagen utbröt en stor förföljelse mot församlingen i Jerusalem. Alla utom apostlarna skingrades över Judeen och Samarien.</verse>
				<verse number="2">Några gudfruktiga män begravde Stefanos och uttryckte stor sorg.</verse>
				<verse number="3">Men Saul försökte slita sönder församlingen. Han trängde in i hus efter hus och drog fram både män och kvinnor och fick dem i fängelse.</verse>
				<verse number="4">De som nu hade skingrats vandrade omkring och förkunnade evangeliets budskap.</verse>
				<verse number="5">Filippos kom ner till staden i Samarien och förkunnade Kristus för folket.</verse>
				<verse number="6">Och de höll sig enigt till Filippos budskap när de hörde och såg de tecken som han gjorde.</verse>
				<verse number="7">Från många människor for nämligen orena andar ut under höga skrik, och många lama och lytta botades.</verse>
				<verse number="8">Det blev stor glädje i den staden.</verse>
				<verse number="9">Men i staden fanns en man vid namn Simon som förut hade utövat ockult magi och slagit folket i Samarien med häpnad. Han gav sig ut för att vara något stort.</verse>
				<verse number="10">Alla, både små och stora, fascinerades av honom och sa: ˮDet är han som kallas Guds stora kraft.ˮ</verse>
				<verse number="11">De fascinerades av honom eftersom han under lång tid hade bländat dem med sin ockulta magi.</verse>
				<verse number="12">Men när de trodde på Filippos som förkunnade evangelium om Guds rike och Jesu Kristi namn lät de döpa sig, både män och kvinnor.</verse>
				<verse number="13">Även Simon själv kom till tro, och efter att han döpts höll han sig troget till Filippos. Han blev alldeles hänförd när han såg de stora tecken och kraftgärningar som utfördes.</verse>
				<verse number="14">Då nu apostlarna i Jerusalem fick höra att Samarien hade tagit emot Guds ord, sände de dit Petrus och Johannes.</verse>
				<verse number="15">De två kom ner och bad för dem att de skulle få den helige Ande.</verse>
				<verse number="16">För Anden hade ännu inte fallit på någon av dem, de var endast döpta i Herren Jesu namn.</verse>
				<verse number="17">De lade då händerna på dem och de tog emot den helige Ande.</verse>
				<verse number="18">När Simon såg att Anden gavs genom apostlarnas handpåläggning kom han till dem med pengar</verse>
				<verse number="19">och sa: ˮGe mig också den här makten att den jag lägger händerna på får den helige Ande.ˮ</verse>
				<verse number="20">Men Petrus sa: ˮTill fördärvet med dig och ditt silver då du menar att Guds gåva kan köpas för pengar!</verse>
				<verse number="21">Du har ingen del alls i detta budskap eftersom ditt hjärta inte är rättvänt inför Gud.</verse>
				<verse number="22">Vänd därför om från denna din ondska och be till Herren så kanske han förlåter ditt hjärtas tankar.</verse>
				<verse number="23">För jag ser att du är förgiftad av bitterhet och bunden av orättfärdighet.ˮ</verse>
				<verse number="24">Simon svarade: ˮBe för mig till Herren att inget av det ni har sagt drabbar mig.ˮ</verse>
				<verse number="25">Och efter att Petrus och Johannes hade vittnat och talat Herrens ord återvände de till Jerusalem. På väg dit förkunnade de evangeliet i många samariska byar.</verse>
				<verse number="26">En Herrens ängel talade till Filippos: ˮRes dig och gå vid middagstid ut på vägen som leder från Jerusalem ner till Gaza.” — Det är en ödslig väg. —</verse>
				<verse number="27">Han reste sig och gick. Och plötsligt kom där en etiopier, en eunuck, som var hovman hos den etiopiska drottningen Kandake och han förvaltade alla hennes skatter. Han hade kommit till Jerusalem för att tillbe</verse>
				<verse number="28">och var nu på återresa och satt i sin vagn och läste profeten Jesaja.</verse>
				<verse number="29">Anden sa till Filippos: ˮGå fram till vagnen och håll dig intill den.ˮ</verse>
				<verse number="30">Filippos sprang fram och hörde honom läsa profeten Jesaja och frågade: ˮFörstår du vad du läser?ˮ</verse>
				<verse number="31">Han svarade: ˮHur i hela världen skulle jag kunna det om ingen vägleder mig?ˮ Och han bad Filippos stiga upp och sätta sig bredvid honom.</verse>
				<verse number="32">Skriftstället som han läste var detta: Han fördes likt ett får till slakt, och likt ett lamm som är tyst inför klipparen så öppnade han inte sin mun.</verse>
				<verse number="33">I förnedringen berövades honom rättvisa. Vem kan beskriva hans släkte, eftersom hans liv togs bort från jorden?</verse>
				<verse number="34">Hovmannen sa till Filippos: ˮJag ber dig, berätta vem profeten talar om, sig själv eller någon annan?ˮ</verse>
				<verse number="35">Då tog Filippos till orda och började utifrån detta skriftställe förkunna evangeliet om Jesus för honom.</verse>
				<verse number="36">På sin färd längs vägen kom de till ett ställe med vatten. Hovmannen sa: ˮTitta, här är vatten. Vad hindrar att jag blir döpt?ˮ</verse>
				<verse number="37"></verse>
				<verse number="38">Han såg till att stanna vagnen, och både Filippos och hovmannen steg ner i vattnet och han döpte honom.</verse>
				<verse number="39">När de hade stigit upp ur vattnet ryckte Herrens Ande bort Filippos. Och hovmannen såg honom inte mer eftersom han fortsatte sin resa, fylld av glädje.</verse>
				<verse number="40">Filippos fann sig ha kommit till Ashdod. Och han vandrade omkring och förkunnade evangeliet i alla städer tills han kom till Caesarea.</verse>
			</chapter>
			<chapter number="9">
				<verse number="1">Saul som alltjämt andades hot och mordlust mot Herrens lärjungar gick till översteprästen.</verse>
				<verse number="2">Han bad att få med sig brev till synagogorna i Damaskus. Om han fann några män eller kvinnor som hörde till Vägen så skulle han föra dem bundna till Jerusalem.</verse>
				<verse number="3">Men när han på sin resa närmade sig Damaskus strålade plötsligt ett ljussken från himlen omkring honom.</verse>
				<verse number="4">Han föll till marken och hörde en röst som sa till honom: ˮSaul, Saul, varför förföljer du mig?ˮ</verse>
				<verse number="5">Han frågade: ˮVem är du, herre?ˮ Han sa: ˮJag är Jesus, den som du förföljer.</verse>
				<verse number="6">Men res dig och gå in i staden, så ska du få veta vad du måste göra.ˮ</verse>
				<verse number="7">Männen som reste med honom stod där stumma. De hörde rösten men såg ingen.</verse>
				<verse number="8">Saul reste sig från marken, och han såg ingenting fast hans ögon var öppna. Men de tog hans hand och ledde honom in i Damaskus.</verse>
				<verse number="9">Under tre dagar var han blind, och han varken åt eller drack.</verse>
				<verse number="10">I Damaskus fanns en lärjunge vid namn Ananias. Herren sa till honom i en syn: ˮAnanias.ˮ Han svarade: ˮJa, Herre.ˮ</verse>
				<verse number="11">Herren sa: ˮRes dig och gå till Raka gatan och fråga i Judas hus efter en man från Tarsos vid namn Saul. För han ber,</verse>
				<verse number="12">och i en syn har han sett en man vid namn Ananias komma in och lägga händerna på honom för att han ska se igen.ˮ</verse>
				<verse number="13">Men Ananias svarade: ˮHerre, jag har hört av många hur mycket ont den mannen har gjort mot dina heliga i Jerusalem.</verse>
				<verse number="14">Och här har han fullmakt från översteprästerna att gripa alla som anropar ditt namn.ˮ</verse>
				<verse number="15">Men Herren sa: ˮGå, för han är mitt utvalda redskap till att bära fram mitt namn inför hednafolk och kungar och Israels söner.</verse>
				<verse number="16">För jag ska visa honom hur mycket han måste lida för mitt namns skull.ˮ</verse>
				<verse number="17">Ananias gav sig av och kom in i huset och lade sina händer på honom och sa: ˮBroder Saul, Herren har sänt mig — Jesus som visade sig för dig på vägen hit — för att du ska få tillbaka din syn och fyllas av den helige Ande.ˮ</verse>
				<verse number="18">Genast var det som om något föll från hans ögon och han fick synen tillbaka. Han reste sig och blev döpt.</verse>
				<verse number="19">Och efter att ha ätit fick han förnyade krafter. Saul stannade några dagar hos lärjungarna i Damaskus.</verse>
				<verse number="20">Omedelbart började han förkunna i synagogorna att Jesus är Guds Son.</verse>
				<verse number="21">Alla som hörde honom häpnade och sa: ˮVar det inte han som i Jerusalem ville utrota dem som anropar detta namn? Och kom han inte hit för att gripa dem och föra dem till översteprästerna?ˮ</verse>
				<verse number="22">Men Saul fick allt större kraft och gjorde judarna som bodde i Damaskus förvirrade när han bevisade att Jesus är Kristus.</verse>
				<verse number="23">Efter en längre tid beslöt judarna att röja honom ur vägen.</verse>
				<verse number="24">Men Saul fick kännedom om deras sammansvärjning. Dag och natt höll de även vakt vid stadsportarna för att döda honom.</verse>
				<verse number="25">Men en natt tog hans lärjungar och firade ner honom i en stor korg genom en öppning i muren.</verse>
				<verse number="26">När Saul kom till Jerusalem försökte han ansluta sig till lärjungarna. Men alla var rädda för honom eftersom de inte trodde att han var en lärjunge.</verse>
				<verse number="27">Barnabas tog då Saul och förde honom till apostlarna. Han berättade för dem hur Saul på vägen hade sett Herren som hade talat till honom, och att Saul frimodigt hade talat i Jesu namn i Damaskus.</verse>
				<verse number="28">Så Saul stannade hos dem och rörde sig fritt i Jerusalem och talade frimodigt i Herrens namn.</verse>
				<verse number="29">Och han talade och diskuterade med de grekisktalande judarna. Men de stod i begrepp att döda honom.</verse>
				<verse number="30">När bröderna fick veta det förde de honom ner till Caesarea och sände honom därifrån till Tarsos.</verse>
				<verse number="31">Församlingen hade det nu lugnt i hela Judeen, Galileen och Samarien. Den blev uppbyggd och levde i Herrens fruktan. Och genom den helige Andes stöd ökades antalet.</verse>
				<verse number="32">Petrus vandrade genom hela området och kom även ner till de heliga som bodde i Lydda.</verse>
				<verse number="33">Där träffade han en man vid namn Aineas som i åtta år varit sängliggande eftersom han var lam.</verse>
				<verse number="34">Petrus sa till honom: ˮAineas, Jesus Kristus botar dig. Res dig och gör i ordning din bädd.ˮ Genast reste han sig upp.</verse>
				<verse number="35">Och alla som bodde i Lydda och Sharon såg honom och omvände sig till Herren.</verse>
				<verse number="36">I Joppe fanns en lärjunge vid namn Tabita — det betyder gasellen. Hon var rik på goda gärningar och gav ofta till behövande.</verse>
				<verse number="37">Men i de dagarna blev hon sjuk och dog. Man tvättade henne och bar henne till övervåningen.</verse>
				<verse number="38">Då Lydda ligger nära Joppe och lärjungarna hade hört att Petrus var där sände de två män till honom med en vädjan om att komma till dem så fort som möjligt.</verse>
				<verse number="39">Petrus reste sig och gick med dem. Väl framme tog de honom till övervåningen. Alla änkorna ställde sig gråtande omkring honom och visade de långskjortor och mantlar som Tabita hade gjort medan hon var hos dem.</verse>
				<verse number="40">Men Petrus visade ut dem alla och föll på knä och bad. Sedan vände han sig mot den döda och sa: ˮTabita, res dig.ˮ Hon öppnade sina ögon, och när hon såg Petrus satte hon sig upp.</verse>
				<verse number="41">Han räckte henne handen och reste henne upp. Sedan kallade han in de heliga och änkorna och ställde fram henne levande.</verse>
				<verse number="42">Detta blev känt i hela Joppe, och många kom till tro på Herren.</verse>
				<verse number="43">Därefter stannade Petrus en längre tid i Joppe hos en viss Simon, som var läderarbetare.</verse>
			</chapter>
			<chapter number="10">
				<verse number="1">I Caesarea bodde en man vid namn Cornelius, officer vid den Italiska bataljonen.</verse>
				<verse number="2">Han var from och fruktade Gud liksom alla i hans hus. Han gav rikligt med gåvor till folket och bad alltid till Gud.</verse>
				<verse number="3">En dag vid femtontiden såg han tydligt i en syn hur en Guds ängel kom in till honom och sa: ˮCornelius.ˮ</verse>
				<verse number="4">Han stirrade förskräckt på ängeln och sa: ˮVad är det, herre?ˮ Han svarade: ˮDina böner och dina gåvor har stigit upp inför Gud som ett minnesoffer.</verse>
				<verse number="5">Sänd nu några män till Joppe för att hämta en viss Simon som kallas Petrus.</verse>
				<verse number="6">Han bor som gäst hos läderarbetaren Simon som har ett hus vid havet.ˮ</verse>
				<verse number="7">När ängeln som talat med honom var borta kallade Cornelius till sig två av sina tjänare och en from soldat bland dem som stod i hans tjänst.</verse>
				<verse number="8">Han förklarade allting för dem och sände dem till Joppe.</verse>
				<verse number="9">Nästa dag medan de var på väg och närmade sig staden gick Petrus upp på taket för att be. Det var vid tolvtiden på dagen.</verse>
				<verse number="10">Och han blev hungrig och ville ha något att äta. Medan maten gjordes i ordning kom han i ett annat tillstånd.</verse>
				<verse number="11">Han såg himlen öppen och något som liknade en stor duk komma ner. I dess fyra hörn sänktes den ner till jorden.</verse>
				<verse number="12">Däri fanns alla slag av fyrfotadjur och kräldjur på jorden och himlens fåglar.</verse>
				<verse number="13">Och han hörde en röst: ˮRes dig Petrus, slakta och ät.ˮ</verse>
				<verse number="14">Petrus svarade: ˮAbsolut inte, Herre. Jag har ju aldrig ätit något oheligt eller orent.ˮ</verse>
				<verse number="15">Då hörde han för andra gången en röst: ˮDet som Gud renat ska inte du hålla för orent.ˮ</verse>
				<verse number="16">Detta hände tre gånger och sedan togs det hela genast upp till himlen.</verse>
				<verse number="17">Medan Petrus ännu var undrande över synens betydelse stod plötsligt Cornelius utsända män vid porten. De hade frågat sig fram till Simons hus.</verse>
				<verse number="18">Nu ropade de och undrade om den Simon som kallades Petrus fanns där som gäst.</verse>
				<verse number="19">Petrus grunnade ännu över synen när Anden sa till honom: ˮLyssna, tre män söker dig.</verse>
				<verse number="20">Res dig och gå ner och följ med dem utan att tveka, för jag har sänt dem.ˮ</verse>
				<verse number="21">Petrus gick ner till männen och sa: ˮDet är mig ni söker. Varför har ni kommit hit?ˮ</verse>
				<verse number="22">De sa: ˮOfficeren Cornelius är en rättfärdig man som fruktar Gud och är högt ansedd av hela det judiska folket. Av en helig ängel blev han anvisad att kalla på dig till sitt hus och höra vad du har att säga.ˮ</verse>
				<verse number="23">Så Petrus bjöd in dem och de blev hans gäster. Nästa dag bröt han upp och gav sig iväg i sällskap med dem. Några av bröderna från Joppe följde med honom.</verse>
				<verse number="24">Följande dag kom de till Caesarea. Cornelius väntade på dem och hade samlat sina släktingar och närmaste vänner.</verse>
				<verse number="25">När Petrus var på väg in mötte honom Cornelius som föll ner för hans fötter i vördnad.</verse>
				<verse number="26">Men Petrus reste honom upp och sa: ˮStäll dig upp. Även jag är en människa.ˮ</verse>
				<verse number="27">Och under samtal med Cornelius gick han in och fann många samlade.</verse>
				<verse number="28">Han sa till dem: ˮNi vet att det är förbjudet för en judisk man att umgås med eller besöka någon från ett annat folk. Men Gud har visat mig att jag inte ska kalla någon människa ohelig eller oren.</verse>
				<verse number="29">Därför kom jag också utan att tveka när ni sände bud efter mig. Nu undrar jag varför ni bett mig komma hit?ˮ</verse>
				<verse number="30">Cornelius svarade: ˮFör fyra dagar sedan vid den här tiden, femtontiden, var jag i bön här hemma. Plötsligt stod en man i skinande kläder framför mig</verse>
				<verse number="31">och sa: ʼCornelius, Gud har hört din bön och kommit ihåg dina gåvor.</verse>
				<verse number="32">Sänd nu bud till Joppe och be Simon som kallas Petrus att komma hit. Han bor som gäst i läderarbetaren Simons hus vid havet.ʼ</verse>
				<verse number="33">Jag sände då genast bud efter dig och du gjorde väl i att komma. Nu är vi alla här inför Gud för att höra allt vad Herren har ålagt dig att säga.ˮ</verse>
				<verse number="34">Då började Petrus tala: ˮNu förstår jag hur sant det är att Gud inte gör skillnad på människor,</verse>
				<verse number="35">utan välkomnar från varje folk var och en som fruktar honom och gör det som är rätt.</verse>
				<verse number="36">Gud sände ordet till Israels söner då han förkunnade evangeliet om fred genom Jesus Kristus, som är allas Herre.</verse>
				<verse number="37">Ni känner till vad som hände, angående budskapet som gick ut över hela Judeen med början i Galileen efter det dop som Johannes förkunnade —</verse>
				<verse number="38">detta med Jesus från Nasaret, hur Gud smorde honom med den helige Ande och kraft. Han gick omkring och gjorde gott och botade alla som var i djävulens våld, för Gud var med honom.</verse>
				<verse number="39">Vi är vittnen till allt han gjorde både i judarnas landsbygd och i Jerusalem. Honom hängde de upp på trä och dödade.</verse>
				<verse number="40">Och Gud reste honom upp på tredje dagen och lät honom visa sig,</verse>
				<verse number="41">inte för allt folket utan för oss som Gud i förväg hade utvalt som vittnen, vi som åt och drack med honom efter att han uppstått från de döda.</verse>
				<verse number="42">Och han befallde oss att förkunna för folket och vittna om att han är den som Gud har bestämt till domare över levande och döda.</verse>
				<verse number="43">Om honom vittnar alla profeterna att var och en som tror på honom får syndernas förlåtelse genom hans namn.ˮ</verse>
				<verse number="44">Medan Petrus ännu talade föll den helige Ande över alla som lyssnade till ordet.</verse>
				<verse number="45">Och de troende judar som hade följt med Petrus häpnade över att den helige Andes gåva blev utgjuten även över hedningarna.</verse>
				<verse number="46">För de hörde dem tala i tungor och upphöja Gud.</verse>
				<verse number="47">Petrus tog till orda: ˮKan någon hindra att dessa blir döpta med vatten när de har tagit emot den helige Ande liksom vi?ˮ</verse>
				<verse number="48">Och han påbjöd att de skulle döpas i Jesu Kristi namn. Därefter bad de honom stanna några dagar.</verse>
			</chapter>
			<chapter number="11">
				<verse number="1">Apostlarna och bröderna i hela Judeen fick höra att även hedningarna hade tagit emot Guds ord.</verse>
				<verse number="2">När Petrus kom upp till Jerusalem började ʼde omskurnaʼ att kritisera honom.</verse>
				<verse number="3">De sa: ˮDu har besökt oomskurna män och ätit tillsammans med dem.ˮ</verse>
				<verse number="4">Petrus förklarade då steg för steg vad som hade hänt:</verse>
				<verse number="5">ˮJag var i staden Joppe. Och medan jag bad kom jag i ett annat tillstånd och fick se en syn. Något som liknade en stor duk kom ner från himlen. I dess fyra hörn sänktes den ner och kom ända ner till mig.</verse>
				<verse number="6">När jag noga betraktade det fick jag se jordens fyrfotadjur, både vilda och tama, och kräldjur och himlens fåglar.</verse>
				<verse number="7">Och jag hörde en röst säga till mig: ʼRes dig Petrus, slakta och ät.ʼ</verse>
				<verse number="8">Men jag svarade: ʼAbsolut inte, Herre. Något oheligt eller orent har ju aldrig kommit i min mun.ʼ</verse>
				<verse number="9">För andra gången talade en röst från himlen: ʼDet som Gud renat ska inte du hålla för orent.ʼ</verse>
				<verse number="10">Detta hände tre gånger och sedan drogs alltsammans upp till himlen.</verse>
				<verse number="11">Och just precis då stod tre män utanför huset där vi var. De hade sänts till mig från Caesarea.</verse>
				<verse number="12">Anden sa till mig att jag skulle följa med dem utan att tveka. De sex bröderna här följde också med mig, och vi gick in i mannens hus.</verse>
				<verse number="13">Han berättade för oss hur han hade sett ängeln stå i hans hus och säga: ʼSänd bud till Joppe och låt hämta Simon som kallas Petrus.</verse>
				<verse number="14">Han ska ge dig ett budskap genom vilket du ska bli frälst, du och alla i ditt hus.ʼ</verse>
				<verse number="15">Och när jag började tala föll den helige Ande på dem, som på oss den första tiden.</verse>
				<verse number="16">Jag påmindes om Herrens ord hur han sa: ʼJohannes döpte med vatten, men ni ska döpas i den helige Ande.ʼ</verse>
				<verse number="17">När nu Gud gav dem samma gåva som åt oss efter att vi kom till tro på Herren Jesus Kristus, skulle då jag ställa mig i vägen för Gud?ˮ</verse>
				<verse number="18">När de hörde detta blev de lugna och prisade Gud och sa: ˮSå har Gud skänkt även åt hednafolken den omvändelse som ger liv.ˮ</verse>
				<verse number="19">De som hade skingrats under den förföljelse som utbröt efter Stefanos begav sig till Fenikien, Cypern och Antiochia. De förkunnade ordet endast för judar.</verse>
				<verse number="20">Men bland dem fanns några män från Cypern och Kyrene. När de kom till Antiochia började de tala även till hedningarna och förkunnade evangeliet om Herren Jesus.</verse>
				<verse number="21">Herrens hand var med dem, och ett stort antal som kom till tro omvände sig till Herren.</verse>
				<verse number="22">När församlingen i Jerusalem fick höra detta sände de Barnabas att bege sig till Antiochia.</verse>
				<verse number="23">När han kom dit och fick se Guds nåd blev han glad och uppmanade dem alla att helhjärtat förbli trogna Herren.</verse>
				<verse number="24">För Barnabas var en god man, fylld av den helige Ande och tro. Och ännu fler människor fördes till Herren.</verse>
				<verse number="25">Därefter begav han sig till Tarsos för att söka upp Saul.</verse>
				<verse number="26">Han fann honom och tog honom med sig till Antiochia. Under ett helt år var de tillsammans i församlingen och undervisade åtskilliga människor. Det var i Antiochia som lärjungarna först började kallas kristna.</verse>
				<verse number="27">I de dagarna kom några profeter från Jerusalem ner till Antiochia.</verse>
				<verse number="28">En av dem hette Agabos. Han trädde fram och förutsa genom Anden att en svår hungersnöd skulle komma över hela världen. — Den inträffade under Claudius. —</verse>
				<verse number="29">Då beslöt lärjungarna att var och en efter förmåga skulle sända understöd till bröderna som bodde i Judeen.</verse>
				<verse number="30">Så gjorde de. Understödet sändes med Barnabas och Saul till de äldste.</verse>
			</chapter>
			<chapter number="12">
				<verse number="1">Vid den tiden for kung Herodes våldsamt fram mot en del i församlingen.</verse>
				<verse number="2">Och Jakob, Johannes bror, lät han avrätta med svärd.</verse>
				<verse number="3">När han såg att judarna gillade detta fortsatte han och lät gripa även Petrus. Detta hände under det osyrade brödets högtid.</verse>
				<verse number="4">Och efter att han gripit Petrus satte han honom i fängelse. Han överlämnades åt fyra vaktstyrkor med fyra man var att bevaka honom. Avsikten var att efter påsken ställa honom inför folket.</verse>
				<verse number="5">Petrus var alltså fängslad, men församlingen bad innerligt till Gud för honom.</verse>
				<verse number="6">Natten innan Herodes hade tänkt ställa honom inför rätta låg Petrus och sov mellan två soldater. Han var bunden med två kedjor, och utanför dörren stod vakter som bevakade fängelset.</verse>
				<verse number="7">Plötsligt stod där en Herrens ängel och ett ljussken strålade i cellen. Han stötte Petrus i sidan och väckte honom och sa: ˮSkynda dig upp.ˮ Och kedjorna föll från hans händer.</verse>
				<verse number="8">Ängeln sa: ˮSpänn fast bältet och ta på dig sandalerna.ˮ Petrus gjorde det och ängeln sa: ˮSvep manteln om dig och följ mig.ˮ</verse>
				<verse number="9">Petrus gick ut och följde honom. Men han förstod inte att det som skedde genom ängeln var verkligt utan trodde han såg en syn.</verse>
				<verse number="10">När de hade passerat den första och andra vakten kom de till järnporten som ledde ut till staden. Den öppnades för dem av sig själv. De kom ut och gick längs en gata och plötsligt försvann ängeln från honom.</verse>
				<verse number="11">När Petrus kom till sans igen sa han: ˮNu förstår jag verkligen att Herren har sänt sin ängel och räddat mig ur Herodes hand och från allt vad det judiska folket förväntat sig.ˮ</verse>
				<verse number="12">Då detta stod klart gick han till det hus där Maria bodde, mor till den Johannes som kallades Markus. Där var åtskilliga församlade och bad.</verse>
				<verse number="13">Petrus knackade på porten och en tjänsteflicka vid namn Rhode gick för att höra vem det var.</verse>
				<verse number="14">Hon kände igen Petrus röst och blev så glad att hon istället för att öppna porten sprang in och berättade att Petrus stod utanför porten.</verse>
				<verse number="15">De sa till henne: ˮDu är inte klok.ˮ Men hon vidhöll att det var så, och då sa de: ˮDet är hans ängel.ˮ</verse>
				<verse number="16">Men Petrus fortsatte knacka, och när de öppnade såg de till sin förvåning att det var han.</verse>
				<verse number="17">Han gav dem tecken med handen att vara tysta och berättade för dem hur Herren hade fört honom ut ur fängelset. Och han sa: ˮTala om detta för Jakob och för bröderna.ˮ Sedan gav han sig av till en annan plats.</verse>
				<verse number="18">När morgonen kom blev det ett väldigt rabalder bland soldaterna över vad som hade hänt med Petrus.</verse>
				<verse number="19">Och efter att Herodes hade sökt efter honom utan resultat, förhörde han vakterna och befallde att de skulle föras till avrättning. Sedan begav han sig ner från Judeen till Caesarea där han uppehöll sig.</verse>
				<verse number="20">Herodes var mycket upprörd över folket i Tyros och Sidon. Eniga trädde dessa fram inför kungen. Och efter att de fått hans kammarherre Blastos på sin sida bad de om fred. Deras land var nämligen beroende av kungens land för sin försörjning.</verse>
				<verse number="21">På utsatt dag klädde sig Herodes i kunglig skrud och satte sig på tribunen och höll ett tal till dem.</verse>
				<verse number="22">Och folket ropade: ˮEn guds röst och inte en människas!ˮ</verse>
				<verse number="23">Omedelbart slog honom en Herrens ängel eftersom han inte gav Gud äran. Och han blev uppäten av maskar och dog.</verse>
				<verse number="24">Men Guds ord hade framgång och utbredde sig.</verse>
				<verse number="25">Och Barnabas och Saul återvände till Jerusalem efter att ha fullgjort sitt uppdrag. De tog med sig Johannes som kallades Markus.</verse>
			</chapter>
			<chapter number="13">
				<verse number="1">I församlingen i Antiochia fanns det profeter och lärare: Barnabas, Symeon som kallades Niger, Lucius från Kyrene, Manaen som hade växt upp med tetrarken Herodes, samt Saul.</verse>
				<verse number="2">När dessa höll gudstjänst och fastade sa den helige Ande: ˮAvskilj åt mig Barnabas och Saul för den uppgift som jag kallat dem till.ˮ</verse>
				<verse number="3">Då de hade fastat, bett och lagt händerna på dem sände de iväg dem.</verse>
				<verse number="4">Efter att de blivit utsända av den helige Ande kom de ner till Seleukia, och därifrån seglade de till Cypern.</verse>
				<verse number="5">När de kom till Salamis förkunnade de Guds ord i judarnas synagogor. De hade Johannes med sig som medhjälpare.</verse>
				<verse number="6">De for tvärs över ön ända till Pafos. Där stötte de på en jude som var utövare av ockult magi, en falsk profet vid namn Barjesus.</verse>
				<verse number="7">Han höll till hos ståthållaren Sergius Paulus, en intelligent man. Denne kallade till sig Barnabas och Saul och önskade få höra Guds ord.</verse>
				<verse number="8">Men Elymas — vars namn betyder ʼockult magikerʼ — motarbetade dem och försökte vända ståthållaren bort från tron.</verse>
				<verse number="9">Saul som även kallades Paulus, var fylld av den helige Ande. Han spände blicken i honom</verse>
				<verse number="10">och sa: ˮDu djävulens son, full av svek och skamlöshet, fiende till all rättfärdighet, ska du aldrig upphöra att förvränga Herrens raka vägar?</verse>
				<verse number="11">Lyssna, nu drabbar dig Herrens hand och du ska för en tid bli blind och inte kunna se solen.ˮ Och just då föll ett kompakt mörker över honom, och han famlade omkring och sökte en hjälpande hand.</verse>
				<verse number="12">När ståthållaren såg vad som hade hänt kom han till tro, överväldigad av Herrens lära.</verse>
				<verse number="13">Paulus och hans följeslagare seglade ut från Pafos och kom till Perge i Pamfylien. Men Johannes avvek från dem och återvände till Jerusalem.</verse>
				<verse number="14">Själva fortsatte de från Perge och kom till Antiochia i Pisidien. På sabbaten gick de till synagogan och satte sig ner.</verse>
				<verse number="15">Efter läsningen ur lagen och profeterna lät synagogföreståndarna hälsa: ˮNi män, bröder, om någon av er har ett uppbyggligt ord till folket, så varsågod.ˮ</verse>
				<verse number="16">Då reste sig Paulus, gav tecken med handen och sa: ˮIsraeliske män och ni som fruktar Gud, lyssna.</verse>
				<verse number="17">Detta folks Gud, Israels Gud, utvalde våra fäder. Och han lät sitt folk växa och bli stort då de levde som främlingar i Egypten. Med väldig makt förde han dem ut därifrån.</verse>
				<verse number="18">Och under fyrtio år härdade han ut med dem i öknen,</verse>
				<verse number="19">och utrotade sedan sju folk i Kanaan och gav deras land i arv åt sitt folk.</verse>
				<verse number="20">Allt tog omkring fyrahundrafemtio år. Därefter gav han dem domare fram till profeten Samuels tid.</verse>
				<verse number="21">Sedan bad de om en kung, och Gud gav dem Saul, son till Kish och av Benjamins stam. Han var kung i fyrtio år.</verse>
				<verse number="22">Men Gud avlägsnade honom och gjorde David till kung över dem. Om honom gav han sitt vittnesbörd: ʼ Jag har funnit David, Jishajs son, en man efter mitt hjärta som ska utföra all min vilja.ʼ</verse>
				<verse number="23">Av hans ättlingar har Gud enligt sitt löfte fört fram en frälsare åt Israel — Jesus.</verse>
				<verse number="24">Innan han trädde fram förkunnade Johannes omvändelsens dop för hela Israels folk.</verse>
				<verse number="25">När Johannes stod vid slutet av sin levnad sa han: ʼJag är inte den ni tror att jag är. Men lyssna, han kommer efter mig och jag är inte värdig att knyta upp hans sandaler.ʼ</verse>
				<verse number="26">Ni män, bröder, söner av Abrahams ätt, och de bland er som fruktar Gud: till oss har budskapet om denna frälsning blivit sänd.</verse>
				<verse number="27">För varken de boende i Jerusalem eller deras ledare förstod vem Jesus var. Genom att döma honom uppfyllde de profeternas förutsägelser som läses varje sabbat.</verse>
				<verse number="28">Fast de inte fann någon grund för dödsstraff, begärde de att Pilatus skulle avrätta honom.</verse>
				<verse number="29">Och när de hade fullbordat allt som var skrivet om honom tog de ner honom från träet och lade honom i en grav.</verse>
				<verse number="30">Men Gud reste upp Jesus från de döda.</verse>
				<verse number="31">Han visade sig under många dagar för dem som hade följt honom från Galileen upp till Jerusalem och som nu är hans vittnen inför folket.</verse>
				<verse number="32">Och vi förkunnar för er evangeliet om det löfte som gavs till våra fäder.</verse>
				<verse number="33">Detta löfte har Gud uppfyllt åt oss, deras barn, genom att resa upp Jesus. Som det står skrivet i andra psalmen: Du är min son, jag har i dag fött dig.</verse>
				<verse number="34">Och att Gud reste upp Jesus från de döda för att aldrig mer återvända till förgängelsen, det har han sagt med dessa ord: Jag vill ge er de heliga och pålitliga löften som David fick.</verse>
				<verse number="35">Därför säger han också på ett annat ställe: Du ska inte låta din Helige uppleva förgängelsen.</verse>
				<verse number="36">För när David under sin samtid hade tjänat Guds vilja insomnade han och lades hos sina fäder och upplevde förgängelsen.</verse>
				<verse number="37">Men den som Gud reste upp upplevde inte förgängelsen.</verse>
				<verse number="38">Ni män, bröder, därför ska ni veta att det är genom Jesus som syndernas förlåtelse förkunnas för er.</verse>
				<verse number="39">Och att var och en som tror rättfärdigas i honom från allt som Mose lag inte kunde rättfärdiga er ifrån.</verse>
				<verse number="40">Se därför till att det som är sagt hos profeterna inte inträffar:</verse>
				<verse number="41">Lyssna, ni föraktare, häpna och förgås. För jag utför en gärning i era dagar, en gärning som ni inte kommer att tro när den berättas för er. ˮ</verse>
				<verse number="42">När Paulus och Barnabas gick ut bad folket att få höra samma budskap nästa sabbat.</verse>
				<verse number="43">Och då man bröt upp från synagogan följde många judar och gudfruktiga proselyter med Paulus och Barnabas. Och de två talade till dem och uppmanade dem att förbli i Guds nåd.</verse>
				<verse number="44">Nästa sabbat samlades nästan hela staden för att lyssna till Herrens ord.</verse>
				<verse number="45">Men när judarna fick se allt folket fylldes de av avund. De hånade Paulus och sa emot honom när han talade.</verse>
				<verse number="46">Då svarade Paulus och Barnabas frimodigt: ˮDet var nödvändigt att Guds ord först skulle talas till er. Men eftersom ni avvisar det och inte anser er själva värdiga det eviga livet så vänder vi oss till hednafolken.</verse>
				<verse number="47">För så har Herren befallt oss: Jag har satt dig till ett ljus för hednafolken, för att du ska bli till frälsning överallt på jorden. ˮ</verse>
				<verse number="48">När hedningarna hörde detta blev de glada och prisade Herrens ord. Alla som var bestämda till evigt liv kom till tro.</verse>
				<verse number="49">Och Herrens ord spreds ut över hela området.</verse>
				<verse number="50">Men judarna hetsade upp ansedda gudfruktiga kvinnor och de ledande männen i staden. De startade en förföljelse mot Paulus och Barnabas och drev bort dem från sitt område.</verse>
				<verse number="51">Men de skakade dammet av sina fötter mot dem och begav sig till Ikonion.</verse>
				<verse number="52">Och lärjungarna fylldes av glädje och den helige Ande.</verse>
			</chapter>
			<chapter number="14">
				<verse number="1">I Ikonion upprepades det hela. Paulus och Barnabas gick till judarnas synagoga och talade så att många judar och hedningar kom till tro.</verse>
				<verse number="2">Men de judar som vägrade att tro hetsade upp hedningarna och förgiftade deras sinnen gentemot bröderna.</verse>
				<verse number="3">Därför stannade de där en lång tid och talade frimodigt i Herren, som bekräftade sitt nådens ord genom att låta tecken och under ske genom deras händer.</verse>
				<verse number="4">Men folket i staden splittrades. Några höll med judarna och andra med apostlarna.</verse>
				<verse number="5">Och när hedningarna och judarna med sina ledare fick i sinnet att misshandla och stena dem,</verse>
				<verse number="6">förstod apostlarna det och flydde till städerna Lystra och Derbe i Lykaonien och trakten där omkring.</verse>
				<verse number="7">Där förkunnade de evangeliet.</verse>
				<verse number="8">I Lystra satt en man med kraftlösa ben. Han hade varit lam från födseln och aldrig kunnat gå.</verse>
				<verse number="9">Han lyssnade när Paulus talade. Paulus fäste blicken på honom och när han såg att mannen hade tro till att bli botad,</verse>
				<verse number="10">sa han högt: ˮRes dig och stå på benen!ˮ Då hoppade han upp och började gå.</verse>
				<verse number="11">När folket såg vad Paulus hade gjort ropade de på lykaoniska: ˮGudarna har stigit ner till oss i mänsklig gestalt!ˮ</verse>
				<verse number="12">De kallade Barnabas för Zeus och Paulus för Hermes, eftersom det var han som förde ordet.</verse>
				<verse number="13">Prästen i zeustemplet utanför staden förde fram tjurar och kransar till portarna och ville offra tillsammans med folket.</verse>
				<verse number="14">Men när apostlarna Barnabas och Paulus hörde det, rev de sönder sina kläder och rusade in bland folket och ropade:</verse>
				<verse number="15">ˮNi män, vad håller ni på med? Vi är människor av samma natur som ni. Vi förkunnar ett gott budskap till er, att ni ska vända er bort från dessa meningslösa ting till en levande Gud, han som skapat himmel och jord och hav och allt vad de rymmer.</verse>
				<verse number="16">Han har i tider som varit tillåtit alla länder att gå sina egna vägar.</verse>
				<verse number="17">Ändå lät han sig inte vara utan vittnesbörd. Han visar sig god genom att ge er regn från himlen, och fruktbara tider, och tillfredsställer era hjärtan med mat och glädje.ˮ</verse>
				<verse number="18">Med dessa ord kunde de nätt och jämnt lugna folket och hindra dem från att offra till dem.</verse>
				<verse number="19">Men från Antiochia och Ikonion kom judar som fick folket på sin sida. Och man stenade Paulus och släpade ut honom ur staden i tron att han var död.</verse>
				<verse number="20">Men när lärjungarna samlades omkring honom reste han sig och gick in i staden. Nästa dag for Paulus med Barnabas till Derbe.</verse>
				<verse number="21">De förkunnade evangeliet i staden och gjorde många till lärjungar. Sedan återvände de till Lystra, Ikonion och Antiochia.</verse>
				<verse number="22">De styrkte lärjungarnas själar och uppmanade dem att förbli i tron, och sa: ”För att komma in i Guds rike måste vi gå genom många lidanden.”</verse>
				<verse number="23">De utnämnde äldste åt dem i varje församling. Och efter bön och fasta anförtrodde de dem åt Herren, honom som de kommit till tro på.</verse>
				<verse number="24">Sedan tog apostlarna vägen genom Pisidien och kom till Pamfylien.</verse>
				<verse number="25">Och när de hade talat ordet i Perge for de ner till Attaleia.</verse>
				<verse number="26">Därifrån seglade de till Antiochia där de hade överlämnats åt Guds nåd för det uppdrag som de nu hade fullgjort.</verse>
				<verse number="27">Efter sin ankomst kallade de samman församlingen. De berättade om allt vad Gud hade gjort med dem och att han för hednafolken öppnat trons dörr.</verse>
				<verse number="28">Och de stannade ganska länge hos lärjungarna.</verse>
			</chapter>
			<chapter number="15">
				<verse number="1">Några män kom ner från Judeen och började undervisa bröderna: ”Om ni inte låter omskära er enligt Mose sed kan ni inte bli frälsta.”</verse>
				<verse number="2">Men Paulus och Barnabas kom i dispyt och häftig diskussion med dem. Bröderna beslöt då att dessa två och ytterligare några skulle fara upp till apostlarna och de äldste i Jerusalem för att utreda stridsfrågan.</verse>
				<verse number="3">Så de blev utsända av församlingen och for genom Fenikien och Samarien. Där redogjorde de för hedningarnas omvändelse och gjorde alla bröderna överlyckliga.</verse>
				<verse number="4">Vid sin ankomst till Jerusalem välkomnades de av församlingen och av apostlarna och de äldste. De berättade för dem allt vad Gud gjort med dem.</verse>
				<verse number="5">Men några troende som tillhörde fariseernas parti steg fram och sa: ”Hedningarna måste omskäras och befallas att hålla Mose lag.”</verse>
				<verse number="6">Apostlarna och de äldste samlades då för att behandla frågan.</verse>
				<verse number="7">Efter en lång diskussion reste sig Petrus och sa: ˮNi män, bröder, redan tidigt gjorde Gud det valet bland er, att hednafolken genom min mun skulle få höra evangeliets ord och komma till tro.</verse>
				<verse number="8">Och Gud som känner hjärtat har godtagit dem genom att ge den helige Ande åt dem likaväl som åt oss.</verse>
				<verse number="9">Han gjorde ingen skillnad mellan oss och dem, då han genom tron renat deras hjärtan.</verse>
				<verse number="10">Varför utmanar ni då Gud genom att på lärjungarnas axlar lägga ett ok som varken våra fäder eller vi själva förmått bära?</verse>
				<verse number="11">Nej, vi tror att vi blir frälsta genom Herren Jesu nåd. Och detsamma gäller dem.ˮ</verse>
				<verse number="12">Då tystnade alla. Och man lyssnade på Barnabas och Paulus som berättade om alla de tecken och under som Gud hade utfört genom dem bland hednafolken.</verse>
				<verse number="13">När de hade talat klart tog Jakob till orda: ˮNi män, bröder, lyssna på mig.</verse>
				<verse number="14">Simeon har berättat hur Gud först såg till att bland hednafolken välja ut ett folk för sitt namn.</verse>
				<verse number="15">Och det är i enlighet med profeternas ord, som det står skrivet:</verse>
				<verse number="16">Jag ska därefter vända tillbaka och åter bygga upp Davids fallna boning. Jag ska bygga upp dess ruiner och resa den igen,</verse>
				<verse number="17">så att alla andra människor ska söka Herren, alla folk över vilka mitt namn har utropats. Så säger Herren, som gör detta,</verse>
				<verse number="18">det som är känt från evighet.</verse>
				<verse number="19">Därför är det min uppfattning att vi inte ska göra det svårt för de hedningar som vänder sig till Gud.</verse>
				<verse number="20">Men vi ska skriva till dem att de ska undvika sådant som orenats genom avgudadyrkan, och otukt, och kött av kvävda djur, och blod.</verse>
				<verse number="21">För Mose har i varje stad sedan urgammal tid haft sina förkunnare då han föreläses i synagogorna varje sabbat.ˮ</verse>
				<verse number="22">Då beslöt apostlarna och de äldste med hela församlingen att utse några av deras män och sända dem till Antiochia med Paulus och Barnabas. De valde Judas som kallades Barsabbas, och Silas, båda ledande män bland bröderna.</verse>
				<verse number="23">De fick med sig följande skrivelse: ˮFrån apostlarna och de äldste, era bröder. Till de bröder i Antiochia och Syrien och Kilikien som är av hednisk härkomst. Vi hälsar er.</verse>
				<verse number="24">Vi har hört att några som kommit från oss har oroat och förvirrat era själar med sitt tal. Men vi har inte gett dem något uppdrag.</verse>
				<verse number="25">Vi har därför enhälligt beslutat att utse några män och sända dem till er med våra kära bröder Barnabas och Paulus.</verse>
				<verse number="26">De har riskerat livet för vår Herre Jesu Kristi namn.</verse>
				<verse number="27">Vi har alltså sänt Judas och Silas, och de ska muntligen framföra samma budskap.</verse>
				<verse number="28">Den helige Ande och vi har beslutat att inte lägga någon börda på er förutom detta nödvändiga:</verse>
				<verse number="29">Ni ska undvika kött som offrats åt avgudar, och blod, och kött av kvävda djur, och otukt. Om ni håller er ifrån sådant handlar ni rätt. Allt gott.ˮ</verse>
				<verse number="30">Så sändes de iväg och kom ner till Antiochia där de kallade samman alla och överlämnade brevet.</verse>
				<verse number="31">Bröderna läste det och gladdes över det uppmuntrande beskedet.</verse>
				<verse number="32">Judas och Silas, som även själva var profeter, uppmuntrade och styrkte bröderna med ett långt tal.</verse>
				<verse number="33">Och sedan de hade varit där en tid sändes de tillbaka med en fridshälsning från bröderna till dem som hade sänt ut dem.</verse>
				<verse number="34"></verse>
				<verse number="35">Men Paulus och Barnabas stannade i Antiochia. Där undervisade de och förkunnade Herrens ord med många andra.</verse>
				<verse number="36">Efter några dagar sa Paulus till Barnabas: ˮLåt oss återvända och besöka bröderna i alla de städer där vi förkunnat Herrens ord, för att se hur de har det.ˮ</verse>
				<verse number="37">Barnabas ville även ta med Johannes som kallades Markus.</verse>
				<verse number="38">Men Paulus hävdade bestämt att man inte skulle ta med sig den som hade övergett dem i Pamfylien och inte deltagit i arbetet med dem.</verse>
				<verse number="39">Och det blev en så het ordväxling att de skildes åt. Barnabas tog Markus med sig och seglade till Cypern.</verse>
				<verse number="40">Paulus däremot utsåg Silas, och gav sig av efter att bröderna överlämnat honom åt Herrens nåd.</verse>
				<verse number="41">Han reste genom Syrien och Kilikien och styrkte församlingarna.</verse>
			</chapter>
			<chapter number="16">
				<verse number="1">Paulus kom även till Derbe och Lystra. Där fanns en lärjunge vid namn Timotheos. Han var son till en troende judisk kvinna, och hans far var grek.</verse>
				<verse number="2">Bröderna i Lystra och Ikonion talade väl om Timotheos.</verse>
				<verse number="3">Paulus ville ha med honom på resan. Han tog och omskar honom på grund av judarna i de trakterna, för alla kände till att hans far var grek.</verse>
				<verse number="4">När de reste genom städerna överlämnades de påbud som apostlarna och de äldste i Jerusalem hade fastställt att de skulle iaktta.</verse>
				<verse number="5">Så styrktes församlingarna i tron och växte i storlek för varje dag.</verse>
				<verse number="6">Efter att den helige Ande hindrat dem från att tala ordet i Asien tog de vägen genom Frygien och Galatien.</verse>
				<verse number="7">När de nådde Mysien försökte de bege sig till Bithynien, men det tillät inte Jesu Ande.</verse>
				<verse number="8">Då begav de sig genom Mysien ner till Troas.</verse>
				<verse number="9">På natten hade Paulus en syn. En man från Makedonien stod och vädjade till honom: ˮKom över till Makedonien och hjälp oss.ˮ</verse>
				<verse number="10">Efter hans syn försökte vi genast ta oss till Makedonien, för vi förstod att Gud hade kallat oss att förkunna evangeliet för dem.</verse>
				<verse number="11">Vi avseglade från Troas och for rakt mot Samothrake, och följande dag till Neapolis.</verse>
				<verse number="12">Därifrån till Filippi vilken är en betydande stad i denna del av Makedonien och en romersk koloni. I den staden stannade vi några dagar.</verse>
				<verse number="13">På sabbaten gick vi ut genom stadsporten till en flod där vi förväntade oss att det fanns ett böneställe. Där satte vi oss ner och började tala till de kvinnor som hade kommit dit.</verse>
				<verse number="14">En kvinna hette Lydia, och hon hörde till de gudfruktiga. Hon handlade med purpurtyger och var från staden Thyatira. Hon lyssnade och Herren öppnade hennes hjärta så att hon tog till sig av det som Paulus sa.</verse>
				<verse number="15">När hon och alla i hennes hus hade blivit döpta vädjade hon: ˮOm ni anser att jag är en troende på Herren, så kom hem till mig och bo där.ˮ Hon bad oss ihärdigt.</verse>
				<verse number="16">Och det hände då vi var på väg till bönestället att vi mötte en slavflicka som med hjälp av en ande i sig förutsa framtiden. Hon inbringade sina ägare goda inkomster genom att spå.</verse>
				<verse number="17">Hon följde Paulus och oss andra medan hon ropade: ˮDessa män är den högste Gudens tjänare och de förkunnar för er en väg till frälsning!ˮ</verse>
				<verse number="18">Så höll hon på i flera dagar. Men Paulus blev mycket irriterad och vände sig om och sa till anden: ˮJag befaller dig i Jesu Kristi namn att komma ut ur henne.ˮ Och i samma ögonblick kom den ut.</verse>
				<verse number="19">När hennes ägare såg att allt hopp om inkomster gick om intet, grep de Paulus och Silas och släpade dem till torget inför myndigheterna.</verse>
				<verse number="20">De förde fram dem till domarna och sa: ˮDe här männen stör ordningen i vår stad, judar som de är.</verse>
				<verse number="21">Och de förkunnar seder som är otillåtna för oss romerska medborgare att acceptera eller följa.ˮ</verse>
				<verse number="22">Även folket angrep dem. Och domarna slet av dem kläderna och befallde att de skulle bli slagna med käpp.</verse>
				<verse number="23">Efter många utdelade slag kastades de i fängelse och fångvaktaren fick order att hålla dem i säkert förvar.</verse>
				<verse number="24">Efter en sådan order kastade han dem längst in i fängelset och satte fast deras fötter i stocken.</verse>
				<verse number="25">Men omkring midnatt var Paulus och Silas i bön och sjöng lovsånger till Gud. De andra fångarna lyssnade.</verse>
				<verse number="26">Plötsligt kom ett så kraftigt jordskalv att fängelset skakades i sina grundvalar. Samtidigt öppnades alla dörrar och allas bojor föll av.</verse>
				<verse number="27">Fångvaktaren vaknade och såg att fängelsets dörrar stod öppna. Då drog han sitt svärd för att ta sitt liv eftersom han trodde att fångarna hade flytt.</verse>
				<verse number="28">Men Paulus ropade högt: ˮGör dig inget illa, vi är alla här!ˮ</verse>
				<verse number="29">Då begärde han facklor och rusade in och föll skräckslagen ner inför Paulus och Silas.</verse>
				<verse number="30">Och efter att ha fört ut dem frågade han: ˮNi herrar, vad måste jag göra för att bli frälst?ˮ</verse>
				<verse number="31">De svarade: ˮTro på Herren Jesus, så ska du och alla i ditt hus bli frälst.ˮ</verse>
				<verse number="32">Och de talade Herrens ord till honom och alla i hans hus.</verse>
				<verse number="33">Under samma nattimme tog fångvaktaren hand om dem och tvättade deras sår. Omedelbart därefter döptes han med alla de sina.</verse>
				<verse number="34">Sedan förde han dem upp till sin bostad och satte fram mat åt dem. Han var överlycklig över att han och alla i hans hus hade kommit till tro på Gud.</verse>
				<verse number="35">På morgonen sände domarna dit sina rättstjänare med orden: ”Frige männen.”</verse>
				<verse number="36">Fångvaktaren framförde det till Paulus och sa: ˮDomarna har meddelat att ni ska friges. Ni kan därför lugnt gå iväg nu.ˮ</verse>
				<verse number="37">Men Paulus svarade rättstjänarna: ˮDe har pryglat oss offentligt utan dom fast vi är romerska medborgare. Sedan kastade de oss i fängelse. Och nu tänker de i hemlighet kasta ut oss? Nej, tack! De får själva komma och föra ut oss.ˮ</verse>
				<verse number="38">Rättstjänarna framförde detta till domarna. Och när de fick höra att de var romerska medborgare blev de rädda.</verse>
				<verse number="39">De kom och talade vänligt till dem och förde ut dem och bad dem lämna staden.</verse>
				<verse number="40">När de hade lämnat fängelset gick de hem till Lydia. De träffade bröderna, gav dem förmaning och tröst och for sedan vidare.</verse>
			</chapter>
			<chapter number="17">
				<verse number="1">De reste genom Amfipolis och Apollonia och kom till Thessalonike. Där hade judarna en synagoga.</verse>
				<verse number="2">Sin vana trogen gick Paulus in där. Och under tre sabbater förde han samtal med dem utifrån Skrifterna.</verse>
				<verse number="3">Han förklarade och visade att Kristus måste lida och uppstå från de döda. Han sa: ˮDenne Jesus som jag förkunnar för er är Kristus.ˮ</verse>
				<verse number="4">Några av dem blev övertygade och slöt sig till Paulus och Silas, därtill en ansenlig mängd gudfruktiga greker och åtskilliga förnäma kvinnor.</verse>
				<verse number="5">Men judarna greps av avund. De tog med sig en pöbelhop från torget och ställde till med bråk och upplopp i staden. De trängde fram mot Jasons hus och sökte efter Paulus och Silas för att ställa dem inför folksamlingen.</verse>
				<verse number="6">Men när de inte fann dem släpade de Jason och några bröder till stadens styresmän och skrek: ˮDessa som uppviglat hela världen har kommit hit också,</verse>
				<verse number="7">och Jason har tagit emot dem, och de bryter alla mot kejsarens påbud genom att påstå att en annan är kung, en Jesus!ˮ</verse>
				<verse number="8">Folket och styresmännen blev oroliga när de hörde detta.</verse>
				<verse number="9">Och efter att de tagit pengar som säkerhet från Jason och de andra frigavs de.</verse>
				<verse number="10">Så fort det blev natt sände bröderna iväg Paulus och Silas till Beroia. När de kom dit gick de till judarnas synagoga.</verse>
				<verse number="11">Judarna där var mera mottagliga än de i Thessalonike. De tog villigt emot ordet och utforskade dagligen Skrifterna för att se om allt som sagts stämde.</verse>
				<verse number="12">Därför kom många av dem till tro, likaså åtskilliga ansedda grekiska kvinnor och män.</verse>
				<verse number="13">Men när judarna i Thessalonike fick veta att Guds ord förkunnades av Paulus även i Beroia, kom de dit och hetsade upp och oroade massorna.</verse>
				<verse number="14">Bröderna sände då omedelbart iväg Paulus ner mot kusten, men Silas och Timotheos stannade kvar där.</verse>
				<verse number="15">De som följde Paulus förde honom ända till Athen och återvände sedan med besked till Silas och Timotheos att komma till honom så snart som möjligt.</verse>
				<verse number="16">Men då Paulus väntade på dem i Athen blev han upprörd i sin ande när han såg staden så full av avgudabilder.</verse>
				<verse number="17">Han förde därför samtal i synagogan med judarna och med de gudfruktiga, och på torget varje dag med dem som befann sig där.</verse>
				<verse number="18">Några epikureiska och stoiska filosofer diskuterade med honom. Och några sa: ˮVad är det för ett hopkok av idéer han för fram?ˮ Andra sa: ˮHan verkar förkunna om främmande gudar.ˮ Paulus förkunnade nämligen evangeliet om Jesus och uppståndelsen.</verse>
				<verse number="19">De tog honom med sig till Areopagen och sa: ˮKan vi få veta vad det är för en ny lära du talar om?</verse>
				<verse number="20">Det du säger låter så märkligt. Vi vill därför veta vad det hela handlar om.ˮ</verse>
				<verse number="21">Athenarna och de utlänningar som bodde där hade nämligen inte tid för annat än att tala om och lyssna på det som hade nyhetens behag.</verse>
				<verse number="22">Paulus ställde sig nu mitt inför Areopagen och sa: ˮAthens män, jag ser att ni är mycket religiösa i alla avseenden.</verse>
				<verse number="23">För när jag gått omkring och betraktat allt vad ni dyrkar, fann jag även ett altare med inskriften: ʼÅt en okänd Gud.ʼ Det som alltså ni ovetande dyrkar, det förkunnar jag för er.</verse>
				<verse number="24">Gud skapade universum och allting däri. Han är himlens och jordens Herre och bor inte i tempel gjord av människohand.</verse>
				<verse number="25">Han låter sig inte heller betjänas av människohänder som om han behövde något. Han ger själv åt alla liv och anda och allt.</verse>
				<verse number="26">Av en enda har han skapat mänsklighetens alla folk till att bo över hela jorden. Han har fastställt bestämda tider och gränser inom vilka de ska bo,</verse>
				<verse number="27">för att de ska söka Gud och kanske treva sig fram till honom och finna honom, fastän han inte är långt borta från någon av oss.</verse>
				<verse number="28">För i honom lever vi och rör oss och är till. Som även några av era egna skalder har sagt: ʼVi är av hans släkt.ʼ</verse>
				<verse number="29">Då vi är av Guds släkt ska vi inte tänka oss att gudomen liknar guld eller silver eller sten, något format utifrån mänsklig konst och fantasi.</verse>
				<verse number="30">Gud har haft överseende med okunnighetens tider. Men nu befaller han alla människor överallt att omvända sig,</verse>
				<verse number="31">för han har fastställt en dag då han ska döma världen i rättfärdighet genom en man som han bestämt därtill. Det har han trovärdigt gjort klart för alla genom att resa honom upp från de döda.ˮ</verse>
				<verse number="32">När de hörde om uppståndelsen från de döda började några skratta. Men andra sa: ˮVi vill höra mera från dig om detta.ˮ</verse>
				<verse number="33">Så lämnade Paulus dem.</verse>
				<verse number="34">Men några män slöt sig till honom och trodde, bland dem Dionysios som var medlem av Areopagen. Och en kvinna vid namn Damaris och några till.</verse>
			</chapter>
			<chapter number="18">
				<verse number="1">Sedan lämnade Paulus Athen och kom till Korinth.</verse>
				<verse number="2">Där träffade han en jude vid namn Aquila, född i Pontos. Han hade nyligen med sin hustru Priscilla kommit från Italien på grund av Claudius påbud om att alla judar skulle lämna Rom. Paulus tog in hos dem,</verse>
				<verse number="3">och då de hade samma hantverk — tälttillverkare — så stannade han hos dem och arbetade.</verse>
				<verse number="4">Varje sabbat förde han samtal i synagogan och övertygade både judar och greker.</verse>
				<verse number="5">När Silas och Timotheos kom ner från Makedonien ägnade sig Paulus intensivt åt ordet. Han vittnade för judarna att Jesus är Kristus.</verse>
				<verse number="6">Men då de var avvisande och skymfade honom, skakade han sina kläder och sa till dem: ˮErt blod ska vara över era egna huvuden. Jag är utan skuld. Från och med nu går jag till hednafolken.ˮ</verse>
				<verse number="7">Och han gick därifrån och tog in hos en gudfruktig man vid namn Titius Justus. Hans hus låg intill synagogan.</verse>
				<verse number="8">Men synagogföreståndaren Crispus och alla i hans hus kom till tro på Herren. Även många av de korinthier som lyssnade kom till tro och blev döpta.</verse>
				<verse number="9">En natt sa Herren i en syn till Paulus: ˮVar inte rädd utan tala och tig inte,</verse>
				<verse number="10">för jag är med dig. Ingen ska bära hand på dig för att skada dig, för jag har mycket folk i denna stad.ˮ</verse>
				<verse number="11">Så uppehöll han sig där i arton månader och undervisade dem i Guds ord.</verse>
				<verse number="12">Men då Gallio var ståthållare i Achaia gick judarna till förenat angrepp mot Paulus och drog honom inför domstolen</verse>
				<verse number="13">och sa: ˮDen här mannen övertalar folk att dyrka Gud i strid mot lagen.ˮ</verse>
				<verse number="14">Men just då Paulus skulle ta till orda sa Gallio till judarna: ˮJudar, om det vore fråga om förseelse eller illdåd skulle jag ha giltigt skäl att ta upp ert klagomål.</verse>
				<verse number="15">Men är det en dispyt angående ord och namn och er egen lag, då är det er ensak. I sådant vill jag inte vara domare.ˮ</verse>
				<verse number="16">Och han visade bort dem från domstolen.</verse>
				<verse number="17">Alla grep då synagogföreståndaren Sosthenes och misshandlade honom framför domartribunen. Men Gallio brydde sig inte.</verse>
				<verse number="18">Paulus stannade i Korinth ännu en tid. Därefter tog han avsked av bröderna och seglade till Syrien i sällskap med Priscilla och Aquila. Han hade i Kenchreai klippt av håret eftersom han hade avlagt ett löfte.</verse>
				<verse number="19">Då de kom till Efesos lämnade Paulus dem. Men själv gick han in i synagogan och talade med judarna.</verse>
				<verse number="20">De bad honom stanna längre, men han avböjde</verse>
				<verse number="21">och tog avsked med orden: ˮJag kommer tillbaka till er om Gud vill.ˮ Sedan avseglade han från Efesos.</verse>
				<verse number="22">När han hade kommit till Caesarea gick han upp till Jerusalem och hälsade på församlingen, och for sedan ner till Antiochia.</verse>
				<verse number="23">Efter en tid där bröt Paulus upp och for från plats till plats i området Galatien och Frygien och styrkte alla lärjungarna.</verse>
				<verse number="24">En jude vid namn Apollos kom till Efesos. Han var född i Alexandria och var en vältalig man med gedigen kunskap i Skrifterna.</verse>
				<verse number="25">Han hade fått undervisning om Herrens väg. Brinnande i Anden talade och undervisade han utförligt om Jesus. Men han kände bara till Johannes dop.</verse>
				<verse number="26">Och han började frimodigt tala i synagogan. Då Priscilla och Aquila hörde honom tog de honom avsides och förklarade Guds väg för honom än mer utförligt.</verse>
				<verse number="27">När Apollos ville fara över till Achaia backade bröderna upp det och skrev till lärjungarna att välkomna honom. När han kom dit blev han till stor hjälp för dem som genom nåden hade kommit till tro.</verse>
				<verse number="28">För kraftfullt bemötte han offentligt judarna i det att han bevisade genom Skrifterna att Jesus är Kristus.</verse>
			</chapter>
			<chapter number="19">
				<verse number="1">Medan Apollos var i Korinth reste Paulus genom inlandet och kom till Efesos. Där träffade han några lärjungar</verse>
				<verse number="2">och frågade dem: ˮTog ni emot den helige Ande när ni kom till tro?ˮ De svarade: ˮNej, vi har inte ens hört att det finns en helige Ande.ˮ</verse>
				<verse number="3">Han frågade: ˮVilket dop blev ni då döpta med?ˮ De svarade: ˮMed Johannes dop.ˮ</verse>
				<verse number="4">Paulus sa: ˮJohannes döpte med omvändelsens dop. Han uppmanade folket att tro på den som kom efter honom, på Jesus.ˮ</verse>
				<verse number="5">När de fick höra detta blev de döpta i Herren Jesu namn.</verse>
				<verse number="6">Och då Paulus lade händerna på dem kom den helige Ande över dem och de talade i tungor och profeterade.</verse>
				<verse number="7">Det var tillsammans omkring tolv män.</verse>
				<verse number="8">Paulus gick till synagogan, och under tre månader talade han frimodigt och förde övertygande samtal med dem om det som rör Guds rike.</verse>
				<verse number="9">Men några förhärdade sig. De vägrade tro och talade illa om Vägen inför folket. Då gick han ifrån dem och tog lärjungarna med sig och höll dagliga samtal i Tyrannos föreläsningssal.</verse>
				<verse number="10">Detta pågick under två år så att alla som bodde i Asien fick höra Herrens ord, både judar och hedningar.</verse>
				<verse number="11">Gud gjorde ovanliga kraftgärningar genom Paulus händer.</verse>
				<verse number="12">När tygstycken och klädesplagg som varit i beröring med hans hud fördes till de sjuka, försvann sjukdomarna och de onda andarna for ut från dem.</verse>
				<verse number="13">Även några kringvandrande judiska exorcister tog sig för att uttala Herren Jesu namn över dem som hade onda andar i sig. De sa: ˮJag påbjuder er vid den Jesus som Paulus förkunnar.ˮ</verse>
				<verse number="14">Det var sju söner till en judisk överstepräst vid namn Skeuas som gjorde så.</verse>
				<verse number="15">Men den onda anden svarade dem: ˮJesus känner jag och jag vet vem Paulus är, men vilka är ni?ˮ</verse>
				<verse number="16">Och mannen som hade den onda anden i sig kastade sig över dem. Han övermannade båda två så brutalt att de måste fly ut ur huset, nakna och blodiga.</verse>
				<verse number="17">Detta blev känt för alla judar och hedningar som bodde i Efesos. Fruktan kom över dem alla och Herren Jesu namn blev upphöjt.</verse>
				<verse number="18">Många av de troende kom och bekände och berättade vad de hade ägnat sig åt.</verse>
				<verse number="19">Åtskilliga av dem som hade sysslat med ockultism samlade ihop sina böcker och brände upp dem offentligt. Deras värde beräknades till omkring etthundrasextio årslöner.</verse>
				<verse number="20">Så mäktigt utbredde sig Herrens ord och visade sin kraft.</verse>
				<verse number="21">Efter dessa händelser beslöt Paulus i Anden att resa genom Makedonien och Achaia till Jerusalem. Han sa: ˮNär jag har varit där måste jag även till Rom.ˮ</verse>
				<verse number="22">Han sände två av sina medhjälpare, Timotheos och Erastos, till Makedonien. Själv stannade han en tid i Asien.</verse>
				<verse number="23">Vid den tiden blev det mycket oroligt med anledning av Vägen.</verse>
				<verse number="24">En silversmed vid namn Demetrios tillverkade nämligen Artemistempel av silver och skaffade därmed hantverkarna ansenliga inkomster.</verse>
				<verse number="25">Nu kallade han samman dem och sådana med liknande arbeten och sa: ˮNi män, ni vet att vårt välstånd kommer från denna verksamhet.</verse>
				<verse number="26">Men se och hör nu på den där Paulus! Han har övertalat och vilselett många människor, inte bara i Efesos utan i nästan hela Asien, med sitt tal om att handtillverkade gudar inte är några gudar.</verse>
				<verse number="27">Det finns en risk att inte bara vårt hantverk får dåligt rykte, utan också att den stora gudinnan Artemis tempel förlorar sitt anseende och att hon själv berövas sin storhet, hon som hela Asien och hela världen dyrkar.ˮ</verse>
				<verse number="28">Då de hörde detta blev de ursinniga och skrek: ˮStor är efesiernas Artemis!ˮ</verse>
				<verse number="29">Det blev kalabalik i hela staden och de stormade som en man till teatern. De släpade med sig Gaius och Aristarchos, två makedonier som var Paulus följeslagare.</verse>
				<verse number="30">Paulus ville gå in bland folksamlingen men lärjungarna förbjöd honom det.</verse>
				<verse number="31">Även några höga ämbetsmän, vänner till Paulus, lät meddela honom i vädjande ordalag att inte våga sig in på teatern.</verse>
				<verse number="32">Där skreks det allt möjligt eftersom folksamlingen var förvirrad. Och de flesta förstod inte varför de hade samlats.</verse>
				<verse number="33">En del ur hopen drog slutsatsen att Alexandros var orsaken eftersom judarna knuffade fram honom. Alexandros gav tecken med handen och försökte hålla ett försvarstal inför folksamlingen.</verse>
				<verse number="34">Men då de förstod att han var jude, ropade de unisont i två timmar: ˮStor är efesiernas Artemis!ˮ</verse>
				<verse number="35">Men stadssekreteraren lugnade folket och sa: ˮNi män från Efesos, finns det någon människa som inte vet att staden Efesos är vårdare av den stora Artemis tempel och av det som föll ner från himlen?</verse>
				<verse number="36">Eftersom detta är obestridligt ska ni hålla er lugna och inte göra något överilat.</verse>
				<verse number="37">För ni har fört hit dessa män som varken har rånat tempel eller smädat vår gudinna.</verse>
				<verse number="38">Om därför Demetrios och hans hantverkare vill föra talan mot någon, så finns det domstolar och ståthållare. Låt dem processa.</verse>
				<verse number="39">Begär ni något utöver detta, ska det avgöras i den lagliga folkförsamlingen.</verse>
				<verse number="40">För vi riskerar att anklagas för uppror efter vad som inträffat idag. Vi har inte något att anföra till försvar för denna oregerliga sammankomst.ˮ Och med de orden upplöste han samlingen.</verse>
			</chapter>
			<chapter number="20">
				<verse number="1">Då oroligheterna hade lagt sig sände Paulus efter lärjungarna och uppmuntrade dem. Därefter tog han farväl och for till Makedonien.</verse>
				<verse number="2">Efter att han farit genom det området och ihärdigt förmanat och tröstat bröderna kom han till Grekland.</verse>
				<verse number="3">Där uppehöll han sig i tre månader. Han stod i begrepp att avsegla till Syrien, men en judisk sammansvärjning mot honom gjorde att han istället reste tillbaka genom Makedonien.</verse>
				<verse number="4">Med Paulus följde Pyrrhos son Sopatros från Beroia, Aristarchos och Secundus från Thessalonike, Gaius från Derbe, Tychikos och Trofimos från Asien, och Timotheos.</verse>
				<verse number="5">Dessa avreste i förväg och inväntade oss i Troas.</verse>
				<verse number="6">Men vi avseglade från Filippi efter det osyrade brödets högtid. Fem dagar senare träffade vi dem i Troas, där vi stannade i sju dagar.</verse>
				<verse number="7">På söndagen var vi samlade till brödsbrytelse. Paulus talade till dem och eftersom han avsåg att resa nästa dag varade hans tal till midnatt.</verse>
				<verse number="8">Det fanns en hel del lampor på övervåningen där vi var samlade.</verse>
				<verse number="9">En ung man vid namn Eutychos satt vid fönstret, och då Paulus talade länge föll han i djup sömn. Överväldigad av sömnen föll han ner från tredje våningen, och lyftes upp död.</verse>
				<verse number="10">Paulus gick då ner och lade sig över honom och tog honom i sina armar och sa: ˮVar inte oroliga, för hans själ är kvar i honom.ˮ</verse>
				<verse number="11">Sedan gick Paulus åter upp, bröt brödet och åt. Han talade länge, ända till gryningen, då han lämnade dem.</verse>
				<verse number="12">De gick iväg med pojken. Han levde, och de kände stor lättnad.</verse>
				<verse number="13">Vi hade i förväg avseglat med skeppet till Assos där vi skulle ta med Paulus. Så hade han bestämt, eftersom han själv avsåg att ta landvägen.</verse>
				<verse number="14">Då han mötte oss i Assos tog vi honom ombord och kom så till Mitylene.</verse>
				<verse number="15">Därifrån avseglade vi nästa dag och nådde fram i höjd med Chios. Nästa dag lade vi till vid Samos, och dagen därpå kom vi till Miletos.</verse>
				<verse number="16">Paulus hade nämligen beslutat att segla förbi Efesos för att inte bli fördröjd i Asien. Han ville skynda på för att om möjligt vara i Jerusalem på pingstdagen.</verse>
				<verse number="17">Från Miletos sände Paulus bud till Efesos och kallade till sig församlingens äldste.</verse>
				<verse number="18">När de hade kommit till honom sa han: ˮNi vet hur jag levde bland er hela tiden, från första dagen jag kom till Asien.</verse>
				<verse number="19">Jag tjänade Herren i all ödmjukhet, under tårar, och under prövningar som kom över mig genom judarnas sammansvärjning.</verse>
				<verse number="20">Jag har inte undanhållit något som kunde vara er till nytta utan gjort det känt, och jag har undervisat offentligt och i hemmen.</verse>
				<verse number="21">Och för både judar och hedningar har jag vittnat om omvändelse till Gud och tro på vår Herre Jesus.</verse>
				<verse number="22">Och lyssna, bunden i Anden beger jag mig till Jerusalem utan att veta vad jag ska möta där.</verse>
				<verse number="23">Jag vet bara att den helige Ande i stad efter stad gör klart för mig att bojor och lidanden väntar mig.</verse>
				<verse number="24">Men jag anser inte att mitt liv har något värde för mig själv. Jag vill bara fullborda mitt lopp och den tjänst som jag fått av Herren Jesus: att vittna om det goda budskapet om Guds nåd.</verse>
				<verse number="25">Och lyssna, nu vet jag att alla ni som jag varit hos och förkunnat riket för, ni ska inte mer se mitt ansikte.</verse>
				<verse number="26">Därför vittnar jag i dag för er att jag är utan skuld till någons blod.</verse>
				<verse number="27">För jag har inte undanhållit att göra känt för er allt vad som rör Guds plan och vilja.</verse>
				<verse number="28">Ge akt på er själva och på hela den hjord där den helige Ande har satt er till församlingsledare, för att ni ska vara herdar i Guds församling som han förvärvat åt sig med sitt eget blod.</verse>
				<verse number="29">Jag vet att när jag lämnat er ska vilda vargar komma in bland er. De ska inte ska skona hjorden.</verse>
				<verse number="30">Och bland er själva ska män träda fram med avvikande budskap för att dra lärjungarna över på sin sida.</verse>
				<verse number="31">Var därför vaksamma. Och kom ihåg att jag oavbrutet under tre års tid, natt och dag, inte upphörde att vägleda var och en av er under tårar.</verse>
				<verse number="32">Jag överlämnar er nu åt Gud och hans nåderika ord, som förmår uppbygga er och ge åt er arvslotten bland alla som helgats.</verse>
				<verse number="33">Jag har inte suktat efter någons silver eller guld eller kläder.</verse>
				<verse number="34">Ni vet själva att dessa händer har sörjt för mina egna och mina följeslagares behov.</verse>
				<verse number="35">I allt har jag visat er att ni genom att arbeta så ska hjälpa de utsatta och minnas de ord som Herren Jesus själv sa: ʼDet är saligare att ge än att fåʼ.ˮ</verse>
				<verse number="36">Och efter att Paulus sagt detta knäböjde han med dem alla och bad.</verse>
				<verse number="37">Alla började storgråta, och de omfamnade honom och kysste honom.</verse>
				<verse number="38">Det som särskilt smärtade dem var hans ord om att de inte skulle se hans ansikte mer. Därefter följde de honom till skeppet.</verse>
			</chapter>
			<chapter number="21">
				<verse number="1">När vi hade skilts från dem och lagt ut seglade vi rakt mot Kos. Nästa dag till Rhodos och därifrån till Patara.</verse>
				<verse number="2">Där fann vi ett skepp som skulle fara över till Fenikien, och vi gick ombord och avseglade.</verse>
				<verse number="3">Vi siktade Cypern och lämnade ön bakom oss på babords sida, seglade till Syrien och kom till Tyros, där lasten skulle lossas.</verse>
				<verse number="4">Vi sökte upp lärjungarna och stannade där i sju dagar. De sa till Paulus genom Anden att inte bege sig upp till Jerusalem.</verse>
				<verse number="5">Men när dagarna där hade gått bröt vi upp och fortsatte resan. Alla följde oss, inklusive kvinnor och barn, tills vi kom ut ur staden. Där böjde vi knä på stranden och bad</verse>
				<verse number="6">innan vi tog avsked av varandra. Sedan steg vi ombord på skeppet, och de återvände hem.</verse>
				<verse number="7">Från Tyros kom vi till Ptolemais, där vår sjöresa tog slut. Vi hälsade på bröderna och stannade hos dem en dag.</verse>
				<verse number="8">Nästa dag fortsatte vi och kom till Caesarea. Där tog vi in hos evangelisten Filippos, som var en av de sju, och stannade hos honom.</verse>
				<verse number="9">Han hade fyra ogifta döttrar som profeterade.</verse>
				<verse number="10">Efter flera dagar där kom en profet vid namn Agabos ner från Judeen.</verse>
				<verse number="11">Han kom till oss, tog Paulus bälte, band sina fötter och händer. Och han sa: ˮDetta säger den helige Ande: Så här kommer judarna i Jerusalem att binda den man som äger detta bälte. Och de ska överlämna honom åt hedningarna.ˮ</verse>
				<verse number="12">När vi och folket som bodde där hörde det vädjade vi till Paulus att inte gå upp till Jerusalem.</verse>
				<verse number="13">Då svarade han: ˮVad gör ni, gråter och krossar mitt hjärta? Jag är beredd att inte bara bindas utan också att dö i Jerusalem för Herren Jesu namns skull.ˮ</verse>
				<verse number="14">Och då han inte lät sig övertalas lugnade vi oss och sa: ˮSke Herrens vilja.ˮ</verse>
				<verse number="15">Efter dagarna där gjorde vi oss redo och begav oss upp till Jerusalem.</verse>
				<verse number="16">Några lärjungar från Caesarea följde med oss. De tog oss till Mnason från Cypern, en lärjunge sedan länge. Hos honom skulle vi få bo.</verse>
				<verse number="17">Då vi anlände till Jerusalem välkomnade bröderna oss med glädje.</verse>
				<verse number="18">Nästa dag gick Paulus med oss andra till Jakob, och alla de äldste var närvarande.</verse>
				<verse number="19">Paulus hälsade på dem och berättade sedan utförligt om allt som Gud hade gjort genom hans tjänst bland hednafolken.</verse>
				<verse number="20">När de hörde det prisade de Gud. Sedan sa de till honom: ˮBroder, du ser att flera tusen judar kommit till tro, och alla ivrar de för lagen.</verse>
				<verse number="21">Men de har fått höra att du lär alla judar ute bland hednafolken att överge Mose och säger att de inte ska omskära sina barn eller leva efter våra seder.</verse>
				<verse number="22">Vad ska vi göra? De får helt säkert höra att du har kommit.</verse>
				<verse number="23">Gör därför så här. Vi har fyra män som avlagt ett löfte.</verse>
				<verse number="24">Ta med dem och rena dig tillsammans med dem, och betala för dem så att de kan raka sina huvuden. Då ska alla förstå att vad de hört om dig saknar grund och att du själv håller lagen och lever efter den.</verse>
				<verse number="25">Men vad avser hedningar som kommit till tro har vi skrivit och beslutat: De ska avhålla sig från kött som offrats åt avgudar, och blod, och kött från kvävda djur, och otukt.ˮ</verse>
				<verse number="26">Paulus tog då männen med sig, och nästa dag renade han sig tillsammans med dem. Sedan gick han till templet och meddelade när renhetsdagarna skulle vara avslutade och offret bäras fram för var och en av dem.</verse>
				<verse number="27">De sju dagarna hade nästan gått när judarna från Asien fick syn på Paulus i templet. De hetsade upp hela folkmassan och tog fast honom</verse>
				<verse number="28">och ropade till männen: ˮIsraeliter, kom och hjälp! Det här är mannen som överallt undervisar alla det som är emot folket och lagen och denna plats. Dessutom har han tagit med sig hedningar in i templet och orenat denna heliga plats!ˮ</verse>
				<verse number="29">De hade nämligen tidigare sett efesiern Trofimos i staden tillsammans med Paulus och de antog att Paulus hade fört honom in i templet.</verse>
				<verse number="30">Hela staden kom i rörelse och folk strömmade till. De grep Paulus och släpade honom ut ur templet, och genast stängdes portarna.</verse>
				<verse number="31">Under det att de försökte döda honom kom en rapport till den romerske kommendanten om kaos i hela Jerusalem.</verse>
				<verse number="32">Han tog då omedelbart med sig soldater och officerare och skyndade ner till dem. Så fort folket fick se kommendanten och soldaterna upphörde de att misshandla Paulus.</verse>
				<verse number="33">Kommendanten steg då fram, grep tag i honom och gav order att belägga honom med dubbla kedjor. Sedan förhörde han sig om vem Paulus var och vad han hade gjort.</verse>
				<verse number="34">Men från hopen skreks det allt möjligt. Och då han i allt tumultet inte kunde få klart besked gav han order att föra honom till kasernen.</verse>
				<verse number="35">Då han kom till trappan blev soldaterna tvungna att bära honom på grund av hopens våldsamhet,</verse>
				<verse number="36">för massan som följde efter skrek: ˮHa ihjäl honom!ˮ</verse>
				<verse number="37">Just när Paulus skulle föras in i kasernen frågade han kommendanten: ˮFår jag säga något till dig?ˮ Han sa: ˮKan du grekiska?</verse>
				<verse number="38">Du är alltså inte egyptiern som för en tid sedan gjorde uppror och ledde de fyra tusen knivmännen ut i öknen?ˮ</verse>
				<verse number="39">Paulus svarade: ˮJag är jude från Tarsos i Kilikien, medborgare i en betydande stad. Jag ber dig, tillåt mig tala till folket.ˮ</verse>
				<verse number="40">Kommendanten gav honom sin tillåtelse. Paulus stod på trappan och gav tecken med handen åt folket. Och då det blev alldeles lugnt talade han till dem på hebreiska:</verse>
			</chapter>
			<chapter number="22">
				<verse number="1">ˮNi män, bröder och fäder, lyssna nu på mitt försvar till er.ˮ</verse>
				<verse number="2">När de hörde att han talade till dem på hebreiska blev det än tystare. Och han fortsatte:</verse>
				<verse number="3">ˮJag är jude, född i Tarsos i Kilikien men uppvuxen här i staden. Vid Gamaliels fötter blev jag undervisad i våra förfäders rigorösa lag. Och jag var lika ivrig att tjäna Gud som ni alla är i dag.</verse>
				<verse number="4">Jag förföljde den Vägen till döds och grep både män och kvinnor och fängslade dem.</verse>
				<verse number="5">Det kan även översteprästen och hela Sanhedrin intyga om mig. Av dem fick jag också med mig brev till bröderna i Damaskus. Dit for jag för att fängsla också dem som fanns där och föra dem till Jerusalem för att där straffas.</verse>
				<verse number="6">Men under färden då jag mitt på dagen närmade mig Damaskus, omgavs jag plötsligt av ett intensivt strålande sken från himlen.</verse>
				<verse number="7">Jag föll till marken och hörde en röst säga till mig: ʼSaul, Saul, varför förföljer du mig?ʼ</verse>
				<verse number="8">Jag frågade: ʼVem är du, herre?ʼ Han svarade: ʼJag är Jesus från Nasaret, den som du förföljer.ʼ</verse>
				<verse number="9">De som var med mig såg ljuset men de hörde inte rösten som talade till mig.</verse>
				<verse number="10">Jag frågade: ʼVad ska jag göra, Herre?ʼ Herren sa: ʼRes dig och gå in i Damaskus. Där ska du få veta allt som är bestämt att du ska utföra.ʼ</verse>
				<verse number="11">Eftersom jag inte kunde se på grund av detta härlighetens ljussken, så fick mina följeslagare leda mig vid handen. Och jag kom till Damaskus.</verse>
				<verse number="12">En viss Ananias kom till mig. Han var en from och lagtrogen man som var väl ansedd av alla judar som bodde där.</verse>
				<verse number="13">Stående vid min sida sa han: ʼBroder Saul, se!ʼ Och jag kunde omedelbart se honom.</verse>
				<verse number="14">Ananias sa: ʼVåra fäders Gud har utvalt dig till att få kunskap om hans vilja och till att se den Rättfärdige och höra hans röst.</verse>
				<verse number="15">För du ska vara hans vittne inför alla människor och berätta vad du sett och hört.</verse>
				<verse number="16">Vad väntar du på? Res dig upp, låt döpa dig och tvätta bort dina synder, anropande hans namn.ʼ</verse>
				<verse number="17">Då jag hade återvänt till Jerusalem och bad i templet hände sig att jag kom i ett annat tillstånd.</verse>
				<verse number="18">Jag såg honom som sa till mig: ʼSkynda att omedelbart lämna Jerusalem, för här kommer de inte att acceptera ditt vittnesbörd om mig.ʼ</verse>
				<verse number="19">Jag sa: ʼHerre, de vet att jag i den ena synagogan efter den andra fängslade och misshandlade dem som trodde på dig.</verse>
				<verse number="20">Och när ditt vittne Stefanos blod blev utgjutet var jag närvarande och tyckte det var rätt. Och jag vaktade kläderna åt dem som dödade honom.ʼ</verse>
				<verse number="21">Han sa till mig: ʼGå, för jag ska sända dig till hednafolken i fjärranʼ.ˮ</verse>
				<verse number="22">Fram till det ordet hade folkmassan lyssnat på honom. Men nu ropade de: ˮBort från jorden med den där! En sådan borde inte få leva!ˮ</verse>
				<verse number="23">Medan de skrek och rev av sina kläder och kastade upp damm i luften</verse>
				<verse number="24">gav kommendanten order. Han sa att Paulus skulle föras in i kasernen och förhöras under prygel, så att han fick veta varför de gapade så mot Paulus.</verse>
				<verse number="25">När man hade sträckt ut honom med remmarna sa Paulus till officeren som stod där: ˮÄr det tillåtet för er att prygla en romersk medborgare som inte blivit dömd?ˮ</verse>
				<verse number="26">När officeren hörde det gick han till kommendanten och anmälde det och sa: ˮVad står du i begrepp att göra? Den mannen är romersk medborgare.ˮ</verse>
				<verse number="27">Kommendanten gick då dit och frågade: ˮSvara mig, är du romersk medborgare?ˮ Paulus svarade: ˮJa.ˮ</verse>
				<verse number="28">Kommendanten sa: ˮJag betalade mycket pengar för detta medborgarskap.ˮ Paulus svarade: ˮMen jag har det från födseln.ˮ</verse>
				<verse number="29">De som skulle förhöra honom drog sig då omedelbart tillbaka. Även kommendanten blev rädd då han insåg att Paulus som han låtit binda var en romersk medborgare.</verse>
				<verse number="30">Nästa dag ville han få klart besked om vad judarna anklagade Paulus för. Han lösgjorde honom och gav order att översteprästerna och hela Sanhedrin skulle samlas. Sedan förde han ner Paulus och ställde honom inför dem.</verse>
			</chapter>
			<chapter number="23">
				<verse number="1">Paulus fäste blicken på Sanhedrin och sa: ˮNi män, bröder, jag har levt inför Gud med helt gott samvete intill denna dag.ˮ</verse>
				<verse number="2">Då befallde översteprästen Ananias dem som stod bredvid att slå Paulus på munnen.</verse>
				<verse number="3">Då sa Paulus till honom: ˮGud ska slå dig, du vitkalkade vägg. Du sitter här för att döma mig efter lagen och så befaller du mot lagen att de ska slå mig.ˮ</verse>
				<verse number="4">Men de som stod bredvid sa: ˮFörolämpar du Guds överstepräst!ˮ</verse>
				<verse number="5">Paulus svarade: ˮBröder, jag visste inte att han var överstepräst. Det står ju skrivet: Tala inte ont om en ledare för ditt folk. ˮ</verse>
				<verse number="6">Då Paulus visste att en grupp bestod av saddukeer och en annan av fariseer, så ropade han i Sanhedrin: ˮNi män, bröder, jag är farisé och son till fariseer. Det är för hoppet om de dödas uppståndelse jag står inför rätta!ˮ</verse>
				<verse number="7">När han sa så utbröt en dispyt mellan fariseerna och saddukeerna, och samlingen delade sig i två läger.</verse>
				<verse number="8">Saddukeerna förnekar nämligen att det finns någon uppståndelse eller någon ängel eller ande, medan fariseerna bekänner sig till allt detta.</verse>
				<verse number="9">Det blev ett väldigt oväsende. Och några skriftlärda som hörde till fariseernas parti reste sig och hävdade med eftertryck: ˮVi kan inte se att den här mannen har gjort något ont. Tänk om en ande har talat till honom, eller en ängel!ˮ</verse>
				<verse number="10">Dispyten blev så häftig att kommendanten var rädd att de skulle slita Paulus i stycken. Så han gav order om att vaktstyrkan skulle gå ner och med våld ta honom ifrån dem och föra honom till kasernen.</verse>
				<verse number="11">Men följande natt stod Herren vid hans sida och sa: ˮMisströsta inte, för så som du vittnat för min sak i Jerusalem måste du även vittna i Rom.”</verse>
				<verse number="12">Nästa morgon formerade sig judarna och band sig vid en förbannelse att varken äta eller dricka förrän de hade dödat Paulus.</verse>
				<verse number="13">Det var mer än fyrtio som hade sammansvurit sig.</verse>
				<verse number="14">Dessa gick till översteprästerna och de äldste och sa: ˮVi har bundit oss vid en förbannelse att inget smaka förrän vi dödat Paulus.</verse>
				<verse number="15">Därför ska nu ni och Sanhedrin begära av kommendanten att han sänder ner honom till er. Gör det under förevändning att ni ingående avser undersöka hans sak. Vi ska stå beredda att döda honom innan han kommer fram.ˮ</verse>
				<verse number="16">Men Paulus systerson fick höra talas om bakhållet och kom till kasernen och gick in och berättade det för Paulus.</verse>
				<verse number="17">Paulus kallade till sig en av officerarna och sa: ˮTa den här unge mannen till kommendanten, för han har något att meddela honom.ˮ</verse>
				<verse number="18">Så han förde honom till kommendanten och sa: ˮFången Paulus kallade på mig och bad mig ta den här unge mannen till dig. Han har något att säga dig.ˮ</verse>
				<verse number="19">Kommendanten tog honom vid handen och gick avsides och frågade: ˮVad har du att meddela mig?ˮ</verse>
				<verse number="20">Han svarade: ˮJudarna har kommit överens om att be dig sända ner Paulus till Sanhedrin i morgon under förevändning att utreda hans sak närmare.</verse>
				<verse number="21">Men gå inte med på det, för mer än fyrtio av dem ligger i bakhåll för honom. De har bundit sig vid en förbannelse att varken äta eller dricka förrän de dödat honom. Nu står de beredda och väntar bara på att du ska godkänna det hela.ˮ</verse>
				<verse number="22">Kommendanten lät den unge mannen gå efter uppmaning att inte berätta för någon om den information han hade fått.</verse>
				<verse number="23">Han kallade till sig två av sina officerare och sa: ˮHåll tvåhundra soldater redo att i kväll vid niotiden gå till Caesarea med sjuttio ryttare och tvåhundra lätt beväpnade män.</verse>
				<verse number="24">Förse också Paulus med ett riddjur att sitta på och för honom helt oskadd till ståthållaren Felix.ˮ</verse>
				<verse number="25">Han skrev ett brev med följande lydelse:</verse>
				<verse number="26">ˮClaudius Lysias hälsar den högt ärade ståthållaren Felix.</verse>
				<verse number="27">Den här mannen blev gripen av judarna. Och de var nära att döda honom när jag med min trupp räddade honom eftersom jag fått veta att han var romersk medborgare.</verse>
				<verse number="28">Då jag ville veta varför de anklagade honom förde jag ner honom till deras Sanhedrin.</verse>
				<verse number="29">Jag fann att anklagelserna mot honom gällde frågor kring deras lag. Däremot ingen beskyllning för något som förtjänade dödsstraff eller fängelse.</verse>
				<verse number="30">Men då jag har blivit underrättad om en sammansvärjning mot mannen, sänder jag honom omedelbart till dig. Jag har även ålagt hans anklagare att föra deras talan mot honom inför dig.ˮ</verse>
				<verse number="31">Soldaterna tog då enligt sina order med sig Paulus och förde honom under natten till Antipatris.</verse>
				<verse number="32">Nästa dag återvände de till kasernen och lät ryttarna fara vidare med honom.</verse>
				<verse number="33">När dessa kom till Caesarea överräckte de brevet till ståthållaren och förde fram Paulus inför honom.</verse>
				<verse number="34">Felix läste brevet och frågade från vilken provins han var. Och då han fick veta att han var från Kilikien</verse>
				<verse number="35">sa han: ˮJag ska pröva din sak när även dina anklagare har kommit.ˮ Och han gav order att Paulus skulle stå under bevakning i Herodes palats.</verse>
			</chapter>
			<chapter number="24">
				<verse number="1">Fem dagar senare kom översteprästen Ananias dit ner med några äldste och advokaten Tertullus. Dessa framförde inför ståthållaren sin sak mot Paulus.</verse>
				<verse number="2">Då Paulus tillkallats inledde Tertullus sitt anklagelsetal: ˮHögt ärade Felix. Tack vare dig har vi fått åtnjuta fred. Och detta folk har genom dina reformer överallt och på alla sätt fått det avsevärt bättre. Detta välkomnar vi med största tacksamhet.</verse>
				<verse number="3"></verse>
				<verse number="4">Jag ska inte uppehålla dig för länge, men jag ber dig vara god och lyssna på oss några ögonblick.</verse>
				<verse number="5">Det har nämligen visat sig att den här mannen är en pestböld som vållar osämja bland alla judar i hela världen. Och så är han ledare för nasareernas sekt.</verse>
				<verse number="6">Han har till och med försökt vanhelga templet, men vi grep honom.</verse>
				<verse number="7"></verse>
				<verse number="8">När du själv förhör honom ska du få klarhet i allt som vi anklagar honom för.ˮ</verse>
				<verse number="9">Även judarna angrep honom och menade att det förhöll sig så.</verse>
				<verse number="10">Paulus började tala efter att ståthållaren gett honom tecken: ˮJag vet att du i många år har varit domare över detta folk, därför är det med tillförsikt jag försvarar min sak.</verse>
				<verse number="11">Du kan få bekräftat att det inte är mer än tolv dagar sedan jag kom upp till Jerusalem för att tillbe.</verse>
				<verse number="12">Varken i templet eller i synagogorna eller ute i staden har de sett mig tvista med någon eller orsaka tumult bland folket.</verse>
				<verse number="13">Inte heller förmår de bevisa inför dig vad de nu anklagar mig för.</verse>
				<verse number="14">Men följande bekänner jag för dig: I enlighet med Vägen, som de kallar en sekt, tjänar jag mina fäders Gud genom att tro på allt som är skrivet i lagen och hos profeterna.</verse>
				<verse number="15">Jag, liksom mina anklagare, har samma hopp till Gud, att både rättfärdiga och orättfärdiga ska uppstå en gång.</verse>
				<verse number="16">Av det skälet strävar jag efter att alltid ha ett rent samvete inför Gud och människor.</verse>
				<verse number="17">Efter flera år har jag nu återvänt för att överlämna gåvor åt mitt folk och för att offra.</verse>
				<verse number="18">Det var då de fann mig i templet efter att jag renat mig, utan vare sig folkmassa eller tumult.</verse>
				<verse number="19">Men några judar från Asien fanns där. De borde vara närvarande här inför dig och anklaga mig om de hade sak mot mig.</verse>
				<verse number="20">Eller låt männen här berätta vilket brott de anförde när jag stod inför Sanhedrin.</verse>
				<verse number="21">Var det inte för just det som jag ropade när jag stod ibland dem: ʼDet är med anledning av de dödas uppståndelse som jag i dag står anklagad inför erʼ.ˮ</verse>
				<verse number="22">Felix, som hade ingående kunskap om Vägen, ajournerade rättegången och sa: ˮNär kommendanten Lysias kommer ner hit ska jag avgöra målet.ˮ</verse>
				<verse number="23">Han gav order till officeren att hålla Paulus under lätt bevakning och inte hindra någon av hans vänner från att bistå honom.</verse>
				<verse number="24">Några dagar senare kom Felix med sin hustru Drusilla, som var judinna. Han lät hämta Paulus och hörde honom tala om tron på Kristus Jesus.</verse>
				<verse number="25">Men då Paulus talade om rättfärdighet och självbehärskning och den kommande domen blev Felix förskräckt och sa: ˮDu kan gå nu. Men vid lämpligt tillfälle låter jag hämta dig.ˮ</verse>
				<verse number="26">Samtidigt hoppades han bli erbjuden muta från Paulus. Av det skälet lät han ofta hämta honom för samtal.</verse>
				<verse number="27">När två år hade gått efterträddes Felix av Porcius Festus. Och eftersom Felix önskade visa judarna välvilja kvarhöll han Paulus i fängelset.</verse>
			</chapter>
			<chapter number="25">
				<verse number="1">Tre dagar efter det att Festus hade anlänt till provinsen for han från Caesarea upp till Jerusalem.</verse>
				<verse number="2">Översteprästerna och judarnas ledare framförde då sin sak mot Paulus. De bad ihärdigt Festus</verse>
				<verse number="3">att han skulle visa dem välvilja och låta Paulus föras till Jerusalem. För de planerade ett bakhåll och tänkte döda honom under vägen.</verse>
				<verse number="4">Festus svarade att Paulus skulle hållas kvar i Caesarea och att han själv inom kort skulle fara dit.</verse>
				<verse number="5">Han sa: ˮLedande män bland er kan följa med. Och är det något galet med den mannen så kan de anklaga honom.ˮ</verse>
				<verse number="6">Efter att Festus varit lite över en vecka hos dem for han ner till Caesarea. Dagen därpå tog han plats på domartribunen och gav order att Paulus skulle föras in.</verse>
				<verse number="7">När Paulus kom ställde sig de judar som hade rest ner från Jerusalem runt omkring honom. De anförde många och svåra beskyllningar mot honom utan att kunna styrka dem.</verse>
				<verse number="8">Paulus sa till sitt försvar: ˮVarken mot judarnas lag eller mot templet eller mot kejsaren har jag förbrutit mig.ˮ</verse>
				<verse number="9">Men Festus ville ställa sig in hos judarna. Så han frågade Paulus: ˮVill du fara upp till Jerusalem och där dömas inför mig i denna sak?ˮ</verse>
				<verse number="10">Paulus svarade: ˮJag står inför kejsarens domstol och där ska jag dömas. Judarna har jag inte gjort något orätt, det vet du själv mycket väl.</verse>
				<verse number="11">Om jag har gjort något orätt som förtjänar dödsstraff så är jag redo att dö. Men om deras anklagelser är grundlösa kan ingen utlämna mig åt dem. Jag vädjar till kejsaren.ˮ</verse>
				<verse number="12">Efter att Festus överlagt med sina rådgivare svarade han: ˮTill kejsaren har du vädjat, till kejsaren ska du fara.ˮ</verse>
				<verse number="13">Några dagar senare kom kung Agrippa och Berenike till Caesarea för en artighetsvisit hos Festus.</verse>
				<verse number="14">Då de stannade där i flera dagar lade Festus fram fallet Paulus inför kungen och sa: ˮDet finns en man här som Felix har lämnat kvar som fånge.</verse>
				<verse number="15">När jag var i Jerusalem framförde judarnas överstepräster och äldste sin sak mot honom och krävde att han skulle få en fällande dom.</verse>
				<verse number="16">Men jag svarade dem att romarna inte har för sed att utlämna en anklagad förrän han personligen mött sina anklagare och fått tillfälle att försvara sig mot beskyllningen.</verse>
				<verse number="17">Så när de hade kommit hit dröjde jag inte. Utan nästa dag satte jag mig på domartribunen och gav order att mannen skulle föras fram.</verse>
				<verse number="18">Men när hans anklagare trädde fram beskyllde de honom inte för sådana brott som jag hade förväntat mig.</verse>
				<verse number="19">Vad de anförde mot honom gällde en del kontroverser som rör deras egen religion och om någon Jesus som är död men som Paulus hävdar är i livet.</verse>
				<verse number="20">Det här ärendet förbryllade mig, så jag frågade om han ville resa till Jerusalem och där dömas i denna sak.</verse>
				<verse number="21">Men Paulus vädjade att få hållas i förvar för kejsaren att fatta beslut. Då gav jag order att han skulle hållas i förvar tills jag sänder honom till kejsaren.ˮ</verse>
				<verse number="22">Agrippa sa då till Festus: ˮJag skulle också vilja höra den mannen.ˮ Festus sa: ˮI morgon ska du få höra honom.ˮ</verse>
				<verse number="23">Nästa dag kom Agrippa och Berenike med pomp och ståt och trädde in i audienssalen med kommendanterna och de ansedda männen i staden. Festus befallde Paulus in</verse>
				<verse number="24">och sa: ˮKung Agrippa och alla ni män som är närvarande med oss. Ni ser här den man som är orsak till att hela det judiska folket har vädjat till mig, både i Jerusalem och här. De har högljutt krävt att han inte borde få leva längre.</verse>
				<verse number="25">Men jag kunde inte finna att han gjort något som förtjänar dödsstraff. Och då han själv vädjat till kejsaren beslutade jag att sända honom dit.</verse>
				<verse number="26">Men jag har inget tillförlitligt att skriva om honom till min härskare. Därför har jag ställt honom inför er och särskilt inför dig, kung Agrippa, så att jag efter det här förhöret vet vad jag ska skriva.</verse>
				<verse number="27">För jag anser det vore befängt att sända en fånge utan att ange vad han är anklagad för.ˮ</verse>
			</chapter>
			<chapter number="26">
				<verse number="1">Agrippa sa till Paulus: ˮDu har tillåtelse att tala för din sak.ˮ Då lyfte Paulus handen och inledde sitt försvarstal:</verse>
				<verse number="2">ˮKung Agrippa, jag är verkligen glad att jag i dag får försvara mig inför dig mot allt som judarna anklagar mig för,</verse>
				<verse number="3">särskilt då du så väl känner till judarnas alla seder och kontroverser. Jag ber dig därför lyssna på mig med tålamod.</verse>
				<verse number="4">Alla judar vet hur jag levt mitt liv alltifrån början av min ungdom, bland mitt folk och i Jerusalem.</verse>
				<verse number="5">De känner mig sedan länge, om de vill kan de vittna om det, att jag levt som farisé enligt den strängaste riktningen i vår gudsdyrkan.</verse>
				<verse number="6">Och här står jag nu anklagad för hoppet om det löfte som Gud gav våra fäder,</verse>
				<verse number="7">det löfte som vårt folks tolv stammar hoppas nå fram till medan de oupphörligt tjänar Gud natt och dag. Det är för detta hopp, kung Agrippa, som jag anklagas av judarna.</verse>
				<verse number="8">Varför anses det omöjligt bland er att Gud reser upp de döda?</verse>
				<verse number="9">Jag menade själv att det var min plikt att med alla medel bekämpa Jesu, nasaréns, namn.</verse>
				<verse number="10">Det gjorde jag också i Jerusalem. Med fullmakt från översteprästerna spärrade jag in många av de heliga i fängelse. Och när de skulle avrättas röstade jag för det.</verse>
				<verse number="11">Ständigt straffade jag dem i alla synagogor och försökte tvinga dem att häda. I mitt våldsamma ursinne förföljde jag dem även i städer utomlands.</verse>
				<verse number="12">I detta ärende reste jag till Damaskus med översteprästernas fullmakt och på deras uppdrag.</verse>
				<verse number="13">Mitt på dagen under resan, kung Agrippa, fick jag se ett ljus från himlen, starkare än solen. Det kringstrålade mig och dem som följde mig.</verse>
				<verse number="14">Vi föll alla till marken, och jag hörde en röst som sa till mig på hebreiska: ʼSaul, Saul, varför förföljer du mig? Det är svårt för dig att sparka mot oxpikar.ʼ</verse>
				<verse number="15">Jag sa: ʼVem är du, herre?ʼ Och Herren svarade: ʼJag är Jesus, den som du förföljer.</verse>
				<verse number="16">Men res dig, stå upp. För jag har visat mig för dig för att utse dig till tjänare och vittne till vad du har sett och till det jag kommer att visa dig.</verse>
				<verse number="17">Jag ska rädda dig från ditt folk och från hednafolken till vilka jag sänder dig.</verse>
				<verse number="18">Du ska öppna deras ögon så att de vänder sig från mörker till ljus och från Satans makt till Gud. Då ska genom tron på mig deras synder blir förlåtna och de får en plats bland dem som är helgade.ʼ</verse>
				<verse number="19">Därför, kung Agrippa, blev jag inte olydig mot den himmelska synen.</verse>
				<verse number="20">Tvärtom har jag sagt, först i Damaskus, sedan i Jerusalem och hela Judeen, och ute bland hednafolken, att de ska omvända sig och vända åter till Gud och utföra gärningar som är värdiga omvändelsen.</verse>
				<verse number="21">Av den orsaken grep judarna mig i templet och försökte mörda mig.</verse>
				<verse number="22">Därför har Gud hjälpt mig till denna dag. Jag har stått som vittne inför både hög och låg, och säger inget annat än vad profeterna och Mose har sagt skulle ske:</verse>
				<verse number="23">att Kristus måste lida och att han som den förste som uppstått från de döda skulle förkunna ljus både för vårt folk och för hednafolken.ˮ</verse>
				<verse number="24">Men vid denna punkt i sitt försvarstal ropade Festus: ˮDu är tokig, Paulus! Din stora lärdom gör dig galen.ˮ</verse>
				<verse number="25">Paulus svarade: ˮJag är inte tokig, högt ärade Festus. Jag talar sanna och sansade ord.</verse>
				<verse number="26">Kungen är ju insatt i detta och därför talar jag frimodigt till honom. För jag kan bara inte tro att det här är främmande för honom, det har ju inte inträffat i någon avkrok.</verse>
				<verse number="27">Tror du på profeterna, kung Agrippa? Jag vet att du tror.ˮ</verse>
				<verse number="28">Agrippa svarade Paulus: ˮFörsöker du övertala mig så snabbt att bli kristen?ˮ</verse>
				<verse number="29">Paulus svarade: ˮSnabbt eller långsamt, jag ber till Gud att inte bara du utan att alla som i dag lyssnar på mig blev sådana som jag, frånsett dessa bojor.ˮ</verse>
				<verse number="30">Kungen reste sig, likaså ståthållaren och Berenike och de andra som satt där.</verse>
				<verse number="31">Och när de hade dragit sig tillbaka sa de till varandra: ˮDen mannen har inte gjort något som förtjänar dödsstraff eller fängelse.ˮ</verse>
				<verse number="32">Och Agrippa sa till Festus: ˮDen mannen hade kunnat friges om han inte hade vädjat till kejsaren.ˮ</verse>
			</chapter>
			<chapter number="27">
				<verse number="1">När det var bestämt att vi skulle avsegla till Italien överlämnades Paulus och några andra fångar till en officer vid namn Julius som tillhörde kejsarbataljonen.</verse>
				<verse number="2">Vi gick ombord på ett skepp från Adramyttion som skulle anlöpa hamnar i Asien, och avseglade. Med oss var Aristarchos, en makedonier från Thessalonike.</verse>
				<verse number="3">Dagen därpå lade vi till i Sidon. Och Julius behandlade Paulus väl och lät honom besöka sina vänner för att få behövlig hjälp.</verse>
				<verse number="4">När vi lagt ut därifrån seglade vi i lä av Cypern, eftersom vi hade motvind.</verse>
				<verse number="5">Vi seglade över havet längs Kilikien och Pamfylien och lade till vid Myra i Lykien.</verse>
				<verse number="6">Där fann officeren ett skepp från Alexandria som skulle till Italien och tog oss ombord på det.</verse>
				<verse number="7">Under åtskilliga dagar gick seglingen långsamt, och med svårigheter nådde vi Knidos. Och då vinden låg emot oss seglade vi i lä av Kreta vid Salmone.</verse>
				<verse number="8">Efter att med svårighet följt Kretas kust kom vi till en plats som heter Goda hamnarna, nära staden Lasaia.</verse>
				<verse number="9">Det hade gått en lång tid och sjöresan hade blivit farofylld eftersom också fastedagen var förbi. Paulus varnade dem</verse>
				<verse number="10">och sa: ˮNi män, jag ser att sjöresan kommer att innebära skada och stor förlust inte bara av last och skepp utan också av våra liv.ˮ</verse>
				<verse number="11">Men officeren litade mer på styrmannen och redaren än på Paulus ord.</verse>
				<verse number="12">Då hamnen var olämplig för övervintring beslöt en majoritet att lägga ut därifrån och försöka nå Foinix. Det är en hamn på Kreta som ligger öppen mot sydväst och nordväst. Där skulle de övervintra.</verse>
				<verse number="13">När en svag sydlig vind blåste upp ansåg de att deras plan kunde fullföljas. De lättade ankar och seglade längs Kretas kust.</verse>
				<verse number="14">Men ganska snart svepte en våldsam vind ner från land, den så kallade Nordosten.</verse>
				<verse number="15">Då skeppet fångades av den och inte kunde hålla upp mot vinden gav vi efter och lät det driva.</verse>
				<verse number="16">Vi kom i lä bakom en liten ö som heter Kauda och lyckades med svårighet bärga skeppsbåten.</verse>
				<verse number="17">Då de fått den på däck tog de nödutrustningen i bruk och slog trossar om skeppet. Och rädda för att de skulle kastas upp på Syrtenbankarna sänkte de drivankaret och lät sig drivas.</verse>
				<verse number="18">Då vi var hårt ansatta av stormen började de nästa dag göra sig av med lasten.</verse>
				<verse number="19">Och på tredje dagen vräkte de med egna händer skeppsutrustningen överbord.</verse>
				<verse number="20">Varken sol eller stjärnor syntes på flera dygn och stormen fortsatte rasa. Till slut förlorade vi allt hopp om räddning.</verse>
				<verse number="21">De flesta hade tappat matlusten. Då steg Paulus fram bland dem och sa: ˮNi män, ni skulle ha gjort som jag sa och inte lagt ut från Kreta, då hade denna skada och förlust undvikits.</verse>
				<verse number="22">Men nu uppmanar jag er att vara vid gott mod, för inget liv ska mistas, bara skeppet.</verse>
				<verse number="23">För i natt stod bredvid mig en ängel från den Gud som jag tillhör och tjänar,</verse>
				<verse number="24">och han sa: ʼVar inte rädd, Paulus. Du måste stå inför kejsaren. Och lyssna, Gud har skänkt dig alla som seglar med dig.ʼ</verse>
				<verse number="25">Ni män, var därför vid gott mod, för jag litar på Gud att det ska ske som det är sagt mig.</verse>
				<verse number="26">Men vi måste kastas upp på en ö.ˮ</verse>
				<verse number="27">När vi den fjortonde natten drev omkring på Adriahavet började sjömännen vid midnatt misstänka att de närmade sig land.</verse>
				<verse number="28">De lodade och fann trettiosju meters djup. De lodade på nytt kort därefter och fann tjugosju meters djup.</verse>
				<verse number="29">De var rädda att vi skulle driva upp mot klippor, så de kastade ut fyra ankare från aktern och längtade bara efter dagsljus.</verse>
				<verse number="30">Men sjömännen försökte fly från skeppet. Under förevändning att de ämnade kasta ut ankare från fören firade de ner skeppsbåten i sjön.</verse>
				<verse number="31">Paulus sa till officeren och soldaterna: ˮOm inte de stannar kvar i skeppet kan ni inte räddas.ˮ</verse>
				<verse number="32">Då kapade soldaterna trossarna på skeppsbåten och lät den falla ned.</verse>
				<verse number="33">Strax före gryningen uppmanade Paulus alla att äta. Han sa: ˮI fjorton dagar har ni nu väntat och varit utan mat, ingenting har ni ätit.</verse>
				<verse number="34">Därför råder jag er att äta, för det behöver ni för att överleva, eftersom ingen av er ska mista så mycket som ett huvudhår.ˮ</verse>
				<verse number="35">Efter de orden tog han ett bröd, tackade Gud inför dem alla, bröt det och började äta.</verse>
				<verse number="36">De fick alla nytt mod och tog sig mat.</verse>
				<verse number="37">Vi var sammanlagt 276 själar på skeppet.</verse>
				<verse number="38">Efter att ha ätit sig mätta kastade de vetelasten i sjön för att lätta på skeppet.</verse>
				<verse number="39">När det blev dag kände de inte igen landet, men de fick syn på en bukt med sandstrand och beslöt att låta skeppet driva upp där om möjligt.</verse>
				<verse number="40">De kapade ankarna och lämnade dem i havet. Samtidigt löste de trossarna till styrårorna, hissade förseglet för vinden och styrde mot stranden.</verse>
				<verse number="41">Men de drev mot ett rev och lät skeppet gå upp på det. Fören rände fast och förblev orubblig, men aktern bröts alltmer sönder av de våldsamma bränningarna.</verse>
				<verse number="42">Soldaterna beslöt då att döda fångarna så att ingen skulle simma iväg och undkomma.</verse>
				<verse number="43">Men officeren ville rädda Paulus och hindrade dem i deras plan. Han gav order att de simkunniga först skulle hoppa i vattnet och ta sig i land</verse>
				<verse number="44">och därefter de övriga, på plankor eller vrakrester. Och på det sättet räddades alla i land.</verse>
			</chapter>
			<chapter number="28">
				<verse number="1">Efter vår räddning fick vi veta att ön hette Malta.</verse>
				<verse number="2">De infödda visade oss en osedvanlig vänlighet, för eftersom det börjat regna och var kallt tände de en eld och tog sig an oss alla.</verse>
				<verse number="3">Paulus samlade ett fång kvistar och la det på elden. Då kröp en giftorm fram på grund av hettan och högg sig fast i hans hand.</verse>
				<verse number="4">När de infödda såg ormen hänga från hans hand sa de till varandra: ˮDen där mannen är helt säkert en mördare. Han har räddats från havet, men Rättvisan tillät honom inte att få leva.ˮ</verse>
				<verse number="5">Men Paulus skakade av sig ormen i elden och tog ingen skada.</verse>
				<verse number="6">De väntade nu att han skulle svullna upp eller plötsligt falla död ner. Efter att de väntat länge och sett att inget ovanligt hände honom tvärvände de och sa att han var en gud.</verse>
				<verse number="7">I närheten av denna plats fanns det gårdar som tillhörde Publius, den främste på ön. Han välkomnade oss vänligt och vi var hans gäster i tre dagar.</verse>
				<verse number="8">Och det hände sig att Publius far låg plågad av feberanfall och dysenteri. Paulus gick in till honom, bad och lade händerna på honom och botade honom.</verse>
				<verse number="9">Efter den händelsen kom även de andra sjuka på ön dit och blev botade.</verse>
				<verse number="10">De visade oss heder och uppskattning på många sätt, och när vi skulle avsegla försåg de oss med vad vi behövde.</verse>
				<verse number="11">Efter tre månader avseglade vi med ett skepp från Alexandria. Det hade övervintrat vid ön och hade Tvillingarna som galjonsfigur.</verse>
				<verse number="12">Vi lade till vid Syrakusa och låg där i tre dagar.</verse>
				<verse number="13">Därifrån lättade vi ankar och kom till Regium. En dag senare fick vi sydlig vind och kom efter två dagar till Puteoli.</verse>
				<verse number="14">Där fann vi bröder som bad oss stanna hos dem i sju dagar. Och det var så vi kom till Rom.</verse>
				<verse number="15">Bröderna där hade fått besked om oss och kom ända ut till Forum Appii och Tres Tabernae för att möta oss. När Paulus fick se dem tackade han Gud och fick nytt mod.</verse>
				<verse number="16">Då vi hade kommit till Rom fick Paulus tillåtelse att bo för sig själv med den soldat som bevakade honom.</verse>
				<verse number="17">Tre dagar senare sammankallade Paulus de ledande bland judarna. När de var samlade sa han: ˮNi män, bröder, fastän jag inte har gjort något emot vårt folk eller våra seder från fäderna blev jag fängslad i Jerusalem och överlämnad åt romarna.</verse>
				<verse number="18">Efter att de förhört mig ville de frige mig eftersom det inte fanns någon grund för dödsstraff mot mig.</verse>
				<verse number="19">Men då judarna protesterade blev jag tvungen att vädja till kejsaren, fast inte för att anklaga mitt eget folk.</verse>
				<verse number="20">Det är därför jag bett att få träffa er och tala med er. Det är nämligen för Israels hopp som jag bär dessa bojor.ˮ</verse>
				<verse number="21">De svarade: ˮVi har inte fått något brev om dig från Judeen. Inte heller har någon av de bröder som kommit hit berättat eller sagt något klandervärt om dig.</verse>
				<verse number="22">Men vi vill gärna höra hur dina tankar går, för vi vet att den här sekten möter motstånd överallt.ˮ</verse>
				<verse number="23">De bestämde en dag för honom, och då kom ännu fler dit där han bodde. Han förklarade för dem och vittnade om Guds rike och försökte övertyga dem om Jesus, både utifrån Mose lag och profeterna. Detta pågick från morgon till kväll.</verse>
				<verse number="24">Några blev övertygade av hans ord, men andra vägrade tro.</verse>
				<verse number="25">Oeniga bröt de upp efter att Paulus lagt till detta ord: ˮDen helige Ande talade rätt genom profeten Jesaja till era fäder</verse>
				<verse number="26">när han sa: Gå till detta folk och säg: Ni ska lyssna och lyssna men ingenting förstå, ni ska se och se men ingenting uppfatta.</verse>
				<verse number="27">För detta folks hjärta har blivit defekt. De lyssnar illa med sina öron och de sluter sina ögon. Så sker för att de inte ska se med ögonen, lyssna med öronen och förstå med hjärtat och vända om och bli botade av mig.</verse>
				<verse number="28">Därför ska ni veta att denna Guds frälsning har blivit sänd till hednafolken. Och de kommer att lyssna.ˮ</verse>
				<verse number="29"></verse>
				<verse number="30">Paulus bodde i två hela år i egen hyrd bostad och välkomnade alla som besökte honom.</verse>
				<verse number="31">Utan restriktioner förkunnade han Guds rike och undervisade med stor frimodighet om Herren Jesus Kristus.</verse>
			</chapter>
		</book>
		<book number="45">
			<chapter number="1">
				<verse number="1">Från Paulus, Kristi Jesu tjänare, kallad till apostel, avskild för Guds evangelium</verse>
				<verse number="2">som Gud i förväg utlovat genom sina profeter i de heliga Skrifterna.</verse>
				<verse number="3">Det handlar om hans Son, Jesus Kristus vår Herre. Utifrån mänsklig härkomst var han av Davids ätt.</verse>
				<verse number="4">Och genom helighetens Ande blev han med kraft stadfäst som Guds Son alltifrån uppståndelsen från de döda.</verse>
				<verse number="5">Genom honom har vi fått nåd och apostlaämbete till att upprätta trons lydnad bland alla hednafolk, hans namn till ära.</verse>
				<verse number="6">Bland dessa är också ni, som är kallade att tillhöra Jesus Kristus.</verse>
				<verse number="7">Till alla Guds älskade i Rom, hans kallade och heliga. Nåd och fred från Gud vår Fader och Herren Jesus Kristus.</verse>
				<verse number="8">Först av allt tackar jag min Gud genom Jesus Kristus för er alla eftersom er tro förkunnas i hela världen.</verse>
				<verse number="9">För Gud, som jag i min ande tjänar som förkunnare av evangeliet om hans Son, kan vittna om hur jag oavbrutet nämner er</verse>
				<verse number="10">i mina böner. Jag ber att nu äntligen få tillfälle att komma till er, om Gud vill.</verse>
				<verse number="11">För jag längtar efter att få träffa er och tilldela er någon andlig gåva så att ni blir styrkta,</verse>
				<verse number="12">med andra ord, så att vi får ömsesidig tröst ur vår gemensamma tro, er och min.</verse>
				<verse number="13">Bröder, jag vill att ni ska veta att jag ofta har haft planer på att besöka er och skörda någon frukt bland er liksom bland andra folkslag. Men hittills har jag förhindrats.</verse>
				<verse number="14">Jag har skyldigheter mot alla hednafolk, mot lärda och olärda.</verse>
				<verse number="15">Därför är jag ivrig att få förkunna evangeliet även för er i Rom.</verse>
				<verse number="16">För jag skäms inte för evangeliet. Det är en Guds kraft som frälser var och en som tror, först juden men också hedningen.</verse>
				<verse number="17">För i evangeliet uppenbaras Guds rättfärdighet, från tro till tro, som det står skrivet: Den rättfärdige ska leva av tro.</verse>
				<verse number="18">För Guds vrede uppenbaras från himlen över allt ogudaktigt och orättfärdigt hos människor som stryper sanningen genom orättfärdighet.</verse>
				<verse number="19">Det man kan veta om Gud är uppenbart inom dem, Gud har uppenbarat det för dem.</verse>
				<verse number="20">För alltsedan universums skapelse har hans osynliga egenskaper och hans eviga makt och gudomliga natur kunnat ses och förstås genom det som är skapat. Därför är de utan ursäkt.</verse>
				<verse number="21">Fastän de kände Gud, så varken prisade de honom som Gud eller tackade honom. Istället blev deras tankar tomma, och mörkret sänkte sig över deras oförståndiga hjärtan.</verse>
				<verse number="22">Fast de gav sig ut för att vara visa blev de dårar.</verse>
				<verse number="23">De bytte ut den odödlige Gudens härlighet mot bilder av dödliga människor och fåglar och fyrfotadjur och kräldjur.</verse>
				<verse number="24">Därför överlämnade Gud dem åt deras inre lustar till orenhet, till att förnedra varandras kroppar.</verse>
				<verse number="25">De bytte ut Guds sanning mot lögnen, och dyrkade och tjänade det skapade istället för Skaparen, han som är lovprisad i evighet. Amen.</verse>
				<verse number="26">Av den anledningen överlämnade Gud dem åt förnedrande lidelser. För deras kvinnor bytte ut det naturliga umgänget mot ett som är emot naturen.</verse>
				<verse number="27">Likaså övergav männen det naturliga umgänget med kvinnan och brann av lustar till varandra. Män hade könsumgänge med män och drog över sig det rättvisa straffet för sin villfarelse.</verse>
				<verse number="28">Och då de föraktade kunskapen om Gud överlämnade Gud dem åt ett förkastligt sinnelag, så att de gjorde vad som är oanständigt.</verse>
				<verse number="29">De har blivit uppfyllda av all slags orättfärdighet, ondska, girighet, elakhet. De är fulla av avund, mordlust, gräl, svek, illvilja.</verse>
				<verse number="30">De skvallrar och förtalar. De är hatade av Gud. De är hänsynslösa, arroganta, skrytsamma, påhittiga i allt ont, olydiga sina föräldrar,</verse>
				<verse number="31">oförståndiga, opålitliga, kärlekslösa, hjärtlösa.</verse>
				<verse number="32">De känner till Guds rättfärdiga dom, att de som lever så förtjänar döden. Ändå håller de på, och dessutom applåderar de när andra lever så.</verse>
			</chapter>
			<chapter number="2">
				<verse number="1">Därför är alla ni människor som dömer utan ursäkt. För när du dömer en annan fördömer du dig själv, eftersom du som dömer gör likadant.</verse>
				<verse number="2">Vi vet att Guds dom över dem som lever så är grundad på sanning.</verse>
				<verse number="3">Men du människa som dömer dem som lever så och själv gör likadant, tror du att du ska undkomma Guds dom?</verse>
				<verse number="4">Eller ringaktar du hans dyrbara mildhet, fördragsamhet och tålamod? Vet du inte att det är Guds mildhet som leder dig till omvändelse?</verse>
				<verse number="5">Genom ditt hårda och oomvända hjärta samlar du på dig vrede till vredens dag då Guds rättfärdiga dom ska uppenbaras.</verse>
				<verse number="6">Han ska ge var och en efter hans gärningar:</verse>
				<verse number="7">evigt liv åt dem som uthålligt gör det goda och söker härlighet, ära och odödlighet.</verse>
				<verse number="8">Men vrede och straff åt dem som är själviska och inte lyder sanningen utan orättfärdigheten.</verse>
				<verse number="9">Nöd och ångest över varje människosjäl som lever i ondska, juden främst men också hedningen.</verse>
				<verse number="10">Men härlighet, ära och frid åt var och en som gör det goda, juden främst men också hedningen.</verse>
				<verse number="11">För Gud gör inte skillnad på människor.</verse>
				<verse number="12">Alla som syndat utan lagen ska även gå förtappade utan lagen. Och alla som syndat under lagen ska fördömas av lagen.</verse>
				<verse number="13">Det är inte lagens lyssnare som är rättfärdiga inför Gud. Nej, det är lagens utförare som ska förklaras rättfärdiga.</verse>
				<verse number="14">För när hedningar som saknar lagen instinktivt gör vad lagen påbjuder, då är de sin egen lag fastän de saknar lagen.</verse>
				<verse number="15">De visar att det som lagen kräver är skrivet i deras hjärtan. Och deras samveten uppträder som vittne. Och deras tankar kommer antingen att anklaga eller försvara dem.</verse>
				<verse number="16">Det ska framgå den dag då Gud genom Kristus Jesus dömer människornas hemligheter, detta enligt mitt evangelium.</verse>
				<verse number="17">Men du som kallar dig jude och vilar i lagen och är stolt i Gud,</verse>
				<verse number="18">du som känner hans vilja och kan avgöra vad som är väsentligt eftersom du är undervisad av lagen,</verse>
				<verse number="19">du som tror dig vara en vägvisare för blinda, ett ljus för dem i mörker,</verse>
				<verse number="20">en fostrare för oförståndiga och en lärare för barn eftersom du har kunskapen och sanningen förkroppsligad i lagen —</verse>
				<verse number="21">du alltså som undervisar andra, undervisar du inte dig själv? Du som förkunnar mot stöld, stjäl du?</verse>
				<verse number="22">Du som förbjuder äktenskapsbrott, begår du äktenskapsbrott? Du som avskyr avgudarna, plundrar du templen?</verse>
				<verse number="23">Du som är stolt över lagen, vanärar du Gud genom att bryta mot lagen?</verse>
				<verse number="24">För som det står skrivet: På grund av er hädas Guds namn bland folkslagen.</verse>
				<verse number="25">Omskärelse har värde om du håller lagen. Men bryter du lagen har du trots din omskärelse blivit en oomskuren.</verse>
				<verse number="26">Om nu en oomskuren uppfyller lagens krav, ska han då inte betraktas som omskuren?</verse>
				<verse number="27">Och den som till kroppen är oomskuren men håller lagen ska fördöma dig som bryter mot lagen fast du har lagens bokstav och är omskuren.</verse>
				<verse number="28">För ingen är jude till det yttre, inte heller är omskärelse något yttre på kroppen.</verse>
				<verse number="29">Jude är man i sitt inre. Och hjärtats omskärelse sker av Anden, inte av bokstaven. Han får sitt beröm av Gud, inte av människor.</verse>
			</chapter>
			<chapter number="3">
				<verse number="1">Vilket företräde har då judarna? Eller vilket värde har omskärelsen?</verse>
				<verse number="2">Stort på alla sätt. Först av allt, de har anförtrotts Guds ord.</verse>
				<verse number="3">Vad betyder det om några inte trodde? Skulle deras otro upphäva Guds trofasthet?</verse>
				<verse number="4">Absolut inte. Låt Gud vara sann och varje människa en lögnare. Som det står skrivet: För att du ska visa dig rättfärdig i dina ord, och segra när du dömer.</verse>
				<verse number="5">Men om vår orättfärdighet låter Guds rättfärdighet framträda, vad ska vi då säga? Mänskligt talat, skulle Gud vara orättfärdig som utgjuter sin vrede?</verse>
				<verse number="6">Verkligen inte. Hur skulle Gud då kunna döma världen?</verse>
				<verse number="7">Men om min lögn låter sanningen om Gud överflöda till hans ära, varför ska jag då dömas som syndare?</verse>
				<verse number="8">Varför inte säga: ˮLåt oss göra det onda för att frambringa det goda?ˮ Så skymfar oss några och påstår att vi säger. Deras fördömelse är välförtjänt.</verse>
				<verse number="9">Hur är det då, är vi judar bättre än andra? Inte alls. För vi har redan anklagat både judar och hedningar för att alla vara under synd.</verse>
				<verse number="10">Som det står skrivet: Det finns ingen rättfärdig, inte en enda.</verse>
				<verse number="11">Det finns ingen som förstår. Det finns ingen som söker Gud.</verse>
				<verse number="12">Alla har avvikit. Alla har blivit moraliskt förfallna. Det finns ingen som gör gott, inte en enda.</verse>
				<verse number="13">Deras strupe är en öppen grav. Sina tungor använder de lömskt. Deras läppar döljer kobragift.</verse>
				<verse number="14">Deras mun är full av förbannelse och bitterhet.</verse>
				<verse number="15">Deras fötter är snabba att utgjuta blod.</verse>
				<verse number="16">Deras vägar kantas av förödelse och nöd.</verse>
				<verse number="17">De känner inte fredens väg.</verse>
				<verse number="18">De har ingen fruktan för Gud.</verse>
				<verse number="19">Men vi vet att allt vad lagen säger avser dem som har lagen, för att varje mun ska tystas och hela världen stå skyldig inför Gud.</verse>
				<verse number="20">Av laggärningar kan ingen människa stå rättfärdig inför Gud. För vad lagen ger är insikt om synd.</verse>
				<verse number="21">Men nu, oberoende av lag, så har Guds rättfärdighet uppenbarats, något som lagen och profeterna vittnar om.</verse>
				<verse number="22">Nämligen Guds rättfärdighet genom tro på Jesus Kristus, för alla som tror. För här finns ingen skillnad</verse>
				<verse number="23">eftersom alla har syndat och saknar härligheten från Gud.</verse>
				<verse number="24">Men oförtjänt förklaras de rättfärdiga av hans nåd eftersom Kristus Jesus har friköpt dem.</verse>
				<verse number="25">Honom har Gud ställt fram som den som avvänt hans vrede i Jesu blod, att tas emot genom tron. Så ville han manifestera sin rättfärdighet eftersom han förut under uppskovets tid hade lämnat synderna ostraffade.</verse>
				<verse number="26">I den tid som nu är ville han manifestera sin rättfärdighet: att han själv är rättfärdig och förklarar den rättfärdig som tror på Jesus.</verse>
				<verse number="27">Vad kan vi då vara stolta över? Det finns ingenting. Genom vilken lag? Gärningarnas? Nej, genom trons lag.</verse>
				<verse number="28">För vi hävdar att människan förklaras rättfärdig genom tro utan laggärningar.</verse>
				<verse number="29">Eller är Gud endast judarnas Gud? Är han inte också hednafolkens? Jo, också hednafolkens,</verse>
				<verse number="30">eftersom Gud är en, han som förklarar den omskurne rättfärdig av tro och den oomskurne genom tron.</verse>
				<verse number="31">Sätter vi då lagen ur kraft genom tron? Absolut inte. Vi befäster lagen.</verse>
			</chapter>
			<chapter number="4">
				<verse number="1">Vad kan vi då säga att vår jordiske stamfader Abraham upptäckte vad gäller detta?</verse>
				<verse number="2">Om Abraham stod rättfärdig på grund av gärningar kunde han vara stolt — men inte inför Gud.</verse>
				<verse number="3">För vad säger Skriften? Abraham trodde Gud, och det räknades honom till rättfärdighet.</verse>
				<verse number="4">Den som har gärningar att anföra får sin lön inte av nåd utan efter förtjänst.</verse>
				<verse number="5">Men den som inte utför gärningar utan tror på honom som förklarar den ogudaktige rättfärdig, hans tro räknas till rättfärdighet.</verse>
				<verse number="6">Så kallar även David den människa salig som Gud tillräknar rättfärdighet utan gärningar:</verse>
				<verse number="7">Saliga är de vilkas överträdelser är förlåtna och vilkas synder är begravda.</verse>
				<verse number="8">Salig är den man som Herren inte tillräknar synd.</verse>
				<verse number="9">Gäller denna saligprisning bara de omskurna eller också de oomskurna? För vi säger: Tron räknades Abraham till rättfärdighet.</verse>
				<verse number="10">Hur tillräknades den? Medan han var omskuren eller oomskuren? Det inträffade medan han var oomskuren.</verse>
				<verse number="11">Omskärelsens tecken fick han som en bekräftelse på trons rättfärdighet som han hade redan som oomskuren. Så skulle han bli fader till alla som tror utan att vara omskurna, för att rättfärdigheten också skulle tillräknas dem.</verse>
				<verse number="12">Han skulle även bli fader till de omskurna, till dem som inte bara är omskurna utan också vandrar i trons fotspår som vår fader Abraham innan han blev omskuren.</verse>
				<verse number="13">Löftet att ärva världen gavs nämligen inte åt Abraham och hans ättlingar genom lagen utan genom den rättfärdighet som kommer av tro.</verse>
				<verse number="14">För om de som håller sig till lagen är arvingar, då är tron värdelös och löftet upphävt.</verse>
				<verse number="15">Lagen kallar fram Guds vrede. Men utan lag finns heller ingen överträdelse.</verse>
				<verse number="16">Därför är det av tro, för att nåd ska gälla och löftet stå fast för alla hans ättlingar, inte bara för lagens folk utan även för dem som har tro likt Abraham, som är allas vår fader.</verse>
				<verse number="17">Som det står skrivet: Jag har gjort dig till fader för många folk. Det är han inför den han trodde på — Gud, som skänker liv åt de döda och kallar på det som inte finns som om det redan fanns.</verse>
				<verse number="18">Där inget hopp fanns hoppades och trodde Abraham. Så blev han fader för många folk. Som det var sagt: Så talrika ska dina ättlingar bli.</verse>
				<verse number="19">Han var omkring hundra år och betraktade sin egen kropp som ’död’, och visste att Saras moderliv var dött. Men han försvagades inte i tron.</verse>
				<verse number="20">Han tvivlade inte i otro på Guds löfte utan blev tvärtom starkare i tron och gav Gud äran.</verse>
				<verse number="21">Han var övertygad om att det Gud lovat var han också mäktig att infria.</verse>
				<verse number="22">Och därför ˮ räknades det honom till rättfärdighet.ˮ</verse>
				<verse number="23">Men orden ˮdet tillräknades honomˮ skrevs inte bara för honom</verse>
				<verse number="24">utan även för oss. Det ska tillräknas oss som tror på honom som reste upp Jesus vår Herre från de döda.</verse>
				<verse number="25">Han utgavs på grund av våra synder och restes upp för att vi skulle stå rättfärdiga.</verse>
			</chapter>
			<chapter number="5">
				<verse number="1">Då vi nu har förklarats rättfärdiga av tro har vi fred med Gud genom vår Herre Jesus Kristus.</verse>
				<verse number="2">Genom honom har vi också genom tron tillträde till den nåd som vi står i. Och vi gläds i hoppet om Guds härlighet.</verse>
				<verse number="3">Mer ändå, vi gläds även mitt i våra lidanden eftersom vi vet att lidandet skapar tålamod,</verse>
				<verse number="4">tålamodet stark karaktär och stark karaktär hopp.</verse>
				<verse number="5">Och hoppet gör oss inte besvikna, för Guds kärlek är utgjuten i våra hjärtan genom den helige Ande som har skänkts till oss.</verse>
				<verse number="6">För medan vi ännu var hjälplösa dog Kristus för ogudaktiga då tiden var inne.</verse>
				<verse number="7">Knappast vill någon dö för en rättfärdig. Dock kanske går någon i döden för en som är god.</verse>
				<verse number="8">Men Gud visar sin kärlek till oss så här: Kristus dog i vårt ställe medan vi ännu var syndare.</verse>
				<verse number="9">När vi nu står som rättfärdiga genom hans blod, ska vi genom honom så mycket säkrare bli frälsta från Guds vrede.</verse>
				<verse number="10">För om vi när vi var Guds fiender blev försonade med Gud genom hans Sons död, då ska vi så mycket säkrare bli frälsta genom hans liv när vi nu är försonade.</verse>
				<verse number="11">Mer ändå, vi gläds i Gud genom vår Herre Jesus Kristus genom vilken vi nu har tagit emot försoningen.</verse>
				<verse number="12">Därför: synden kom in i världen genom en enda människa. Och med synden kom döden. På det sättet har döden spridits till alla människor eftersom alla syndade.</verse>
				<verse number="13">För synd fanns i världen redan före lagen, men synd tillräknas inte där lag saknas.</verse>
				<verse number="14">Ändå härskade döden från Adam till Mose också över dem som inte hade syndat i likhet med Adams överträdelse. Adam motsvarar den som skulle komma.</verse>
				<verse number="15">Men fallet kan inte jämföras med nådegåvan. För om många dog genom en endas fall, så har mycket mer Guds nåd och gåva som kom av nåd från en enda människa, Jesus Kristus, överflödat till många.</verse>
				<verse number="16">Och gåvan kan inte jämföras med följderna av en endas synd. För domen som följde på en endas synd medförde fördömelse, men nådegåvan som följde på mångas överträdelser medförde frikännande.</verse>
				<verse number="17">För om en endas fall gjorde att döden regerade genom denne ende, då ska så mycket mer de som mottar den överflödande nåden och rättfärdighetens gåva regera i liv genom denne ende, Jesus Kristus.</verse>
				<verse number="18">Alltså: liksom en endas överträdelse ledde till fördömelse för alla människor, så har även en endas rättfärdiga gärning lett till frikännande och liv för alla människor.</verse>
				<verse number="19">För liksom de många stod som syndare på grund av en enda människas olydnad, så ska också de många stå som rättfärdiga på grund av en endas lydnad.</verse>
				<verse number="20">Lagen lades till för att fallet skulle bli större. Men där synden blev större överflödade nåden ännu mer,</verse>
				<verse number="21">för att så som synden regerade i döden så skulle också nåden regera genom rättfärdighet till evigt liv genom Jesus Kristus, vår Herre.</verse>
			</chapter>
			<chapter number="6">
				<verse number="1">Vad följer av detta? Ska vi bli kvar i synden för att nåden ska bli större?</verse>
				<verse number="2">Verkligen inte. Hur skulle vi som har dött från synden kunna fortsätta att leva i den?</verse>
				<verse number="3">Eller vet ni inte att alla vi som blev döpta till Kristus Jesus blev döpta till hans död?</verse>
				<verse number="4">Vi blev alltså begravda med honom genom dopet till döden för att även vi ska leva ett nytt liv, liksom Kristus restes upp från de döda genom Faderns härlighet.</verse>
				<verse number="5">För blev vi införlivade med honom genom en död som hans, ska vi även bli det genom en uppståndelse som hans.</verse>
				<verse number="6">Vi vet att vår gamla människa blev korsfäst med Kristus för att syndens kropp ska berövas sin makt, så att vi inte längre ska slava under synden.</verse>
				<verse number="7">För den som är död är fri från synden.</verse>
				<verse number="8">Har vi nu dött med Kristus är vår tro att vi även ska leva med honom.</verse>
				<verse number="9">Vi vet att Kristus efter att ha rests upp från de döda aldrig mer ska dö. Döden har inte längre någon makt över honom.</verse>
				<verse number="10">För hans död var en död från synden en gång för alla. Men hans liv är ett liv för Gud.</verse>
				<verse number="11">Så ska även ni betrakta er själva som döda från synden men levande för Gud i Kristus Jesus.</verse>
				<verse number="12">Låt därför inte synden regera i er dödliga kropp så att ni lyder dess begär.</verse>
				<verse number="13">Inte heller ska ni överlämna era lemmar åt synden som orättfärdighetens redskap. Istället ska ni som kommit från död till liv överlämna er åt Gud. Låt Gud bruka era lemmar som rättfärdighetens redskap.</verse>
				<verse number="14">Synden ska inte härska över er, för ni står inte under lagen utan under nåden.</verse>
				<verse number="15">Hur är det då? Ska vi synda eftersom vi inte står under lagen utan under nåden? Absolut inte.</verse>
				<verse number="16">Vet ni inte att när ni överlämnar er som lydiga slavar under någon då är ni hans lydiga slavar? Antingen under synden vilket leder till död, eller under lydnaden vilket leder till rättfärdighet.</verse>
				<verse number="17">Men jag tackar Gud, att ni som var syndens slavar nu av hjärtat blivit lydiga det lärosystem som ni överlämnats åt.</verse>
				<verse number="18">Befriade från synden har ni blivit rättfärdighetens slavar.</verse>
				<verse number="19">Jag uttrycker mig vardagligt för att ni är så svaga till er natur. För liksom ni förr överlämnade era lemmar till att slava åt orenhet och oupphörlig laglöshet, så ska ni nu överlämna era lemmar till att slava åt rättfärdigheten. Det leder till helighet.</verse>
				<verse number="20">När ni var syndens slavar var ni fria från rättfärdigheten.</verse>
				<verse number="21">Vad gav det för frukt? Det som ni nu skäms över, eftersom slutet på sådant är döden.</verse>
				<verse number="22">Men nu då ni befriats från synden och blivit Guds slavar blir frukten helighet och till slut evigt liv.</verse>
				<verse number="23">För syndens lön är döden, men Guds gåva är evigt liv i Kristus Jesus vår Herre.</verse>
			</chapter>
			<chapter number="7">
				<verse number="1">Eller vet ni inte, bröder — jag talar ju till sådana som har kunskap om lagen — att lagen råder över människan så länge hon lever?</verse>
				<verse number="2">En gift kvinna är nämligen genom lagen bunden vid sin man så länge han lever. Men om mannen dör är hon löst från lagen som band henne vid mannen.</verse>
				<verse number="3">Så länge mannen lever kallas hon äktenskapsbryterska om hon ger sig åt en annan man. Men om mannen dör är hon fri från lagen och är inte någon äktenskapsbryterska om hon ger sig åt en annan man.</verse>
				<verse number="4">Mina bröder, även ni har dött från lagen genom Kristi kropp för att tillhöra en annan, honom som restes från de döda, för att vi ska bära frukt åt Gud.</verse>
				<verse number="5">Då vi levde efter vår fallna natur var de syndiga lustar som väcktes av lagen verksamma i våra lemmar så att vi bar frukt åt döden.</verse>
				<verse number="6">Men nu är vi lösta från lagen då vi har dött från det som höll oss fångna. Så tjänar vi på ett nytt sätt i Anden, och inte på ett gammalt sätt efter bokstaven.</verse>
				<verse number="7">Vad ska vi då säga? Att lagen är synd? Verkligen inte. Men jag hade inte lärt känna synden förutom genom lagen. Jag hade inte vetat av begäret om inte lagen hade sagt: Du ska inte ha begär.</verse>
				<verse number="8">Men synden grep tillfället och väckte genom budordet alla slags begär i mig. För utan lag är synden död.</verse>
				<verse number="9">Jag levde en gång utan lag, men när budordet kom fick synden liv</verse>
				<verse number="10">och jag dog. Budordet som skulle föra till liv visade sig bli min död.</verse>
				<verse number="11">För synden grep tillfället och bedrog mig genom budordet och dödade mig genom det.</verse>
				<verse number="12">Lagen är alltså helig, och budordet heligt och rättfärdigt och gott.</verse>
				<verse number="13">Blev då detta goda min död? Absolut inte. Men för att synden skulle avslöjas som synd verkade den död i mig genom det goda. Så skulle synden genom budordet framträda som gränslöst syndig.</verse>
				<verse number="14">För vi vet att lagen är av Anden. Men jag har en fallen natur, jag är såld till slav under synden.</verse>
				<verse number="15">Jag förstår nämligen inte mina handlingar. Jag gör inte det jag vill, men jag gör det jag avskyr.</verse>
				<verse number="16">Men om jag gör det jag inte vill då medger jag att lagen är god.</verse>
				<verse number="17">Fast då är det inte längre jag som handlar, utan synden som bor i mig.</verse>
				<verse number="18">För jag vet att inget gott bor i mig, det vill säga i min fallna natur. Jag har viljan, men saknar förmåga att utföra det goda.</verse>
				<verse number="19">För jag gör inte det goda som jag vill, däremot håller jag på med det onda som jag inte vill.</verse>
				<verse number="20">Men om jag gör det jag inte vill, då är det inte längre jag som handlar, utan synden som bor i mig.</verse>
				<verse number="21">Den lagen har jag alltså funnit: jag vill göra det goda, men det onda finns hos mig.</verse>
				<verse number="22">För jag gläds inom mig över Guds lag.</verse>
				<verse number="23">Men i mina lemmar ser jag en annan lag som krigar mot lagen i mitt sinne och som fångat mig under syndens lag i mina lemmar.</verse>
				<verse number="24">Jag eländiga människa, vem ska rädda mig från denna dödens kropp?</verse>
				<verse number="25">Tack Gud, genom Jesus Kristus, vår Herre! Jag själv tjänar alltså med mitt sinne Guds lag, men med min fallna natur tjänar jag syndens lag.</verse>
			</chapter>
			<chapter number="8">
				<verse number="1">Alltså finns nu ingen fördömelse för dem som är i Kristus Jesus.</verse>
				<verse number="2">För livets Andes lag har i Kristus Jesus gjort dig fri från syndens och dödens lag.</verse>
				<verse number="3">Det som lagen inte förmådde då den var svag på grund av den fallna naturen, det gjorde Gud. Han sände sin egen Son som syndoffer, till det yttre lik en syndig människa, och fördömde synden i kroppen.</verse>
				<verse number="4">Så skulle lagens krav uppfyllas i oss som inte lever som den fallna naturen vill utan som Anden vill.</verse>
				<verse number="5">För de som lever som den fallna naturen vill har dess sinnelag, men de som lever efter Anden har Andens sinnelag.</verse>
				<verse number="6">Den fallna naturens sinnelag betyder död, men Andens sinnelag betyder liv och fred.</verse>
				<verse number="7">Den fallna naturens sinnelag innebär fiendskap med Gud, för det underordnar sig inte Guds lag och förmår det inte heller.</verse>
				<verse number="8">De som följer den fallna naturen kan inte behaga Gud.</verse>
				<verse number="9">Men ni följer inte den fallna naturen utan Anden eftersom Guds Ande bor i er. Men den som inte har Kristi Ande tillhör inte honom.</verse>
				<verse number="10">Men om Kristus är i er, är visserligen kroppen död på grund av synden, men Anden är liv på grund av rättfärdigheten.</verse>
				<verse number="11">Och om hans Ande som reste Jesus upp från de döda bor i er, då ska han som reste Kristus upp från de döda ge liv även till era dödliga kroppar genom sin Ande som bor i er.</verse>
				<verse number="12">Bröder, vi har alltså skyldigheter, men inte att leva efter vår fallna natur,</verse>
				<verse number="13">för om ni lever efter den kommer ni att dö. Men om ni genom Anden dödar kroppens gärningar ska ni leva.</verse>
				<verse number="14">För alla som drivs av Guds Ande är Guds söner.</verse>
				<verse number="15">Ni har inte fått slaveriets ande så att ni åter måste leva i rädsla. Ni har fått Anden och därmed blivit adopterade som söner. I honom ropar vi: ʼAbba, Fader!ʼ</verse>
				<verse number="16">Anden själv vittnar med vår ande att vi är Guds barn.</verse>
				<verse number="17">Men är vi barn är vi också arvingar, Guds arvingar och Kristi medarvingar, ja, vi lider med honom för att också dela hans härlighet.</verse>
				<verse number="18">För jag menar att den här tidens lidanden betyder ingenting i jämförelse med den härlighet som ska uppenbaras och bli vår.</verse>
				<verse number="19">Skapelsen väntar nämligen ivrigt på att Guds söner ska uppenbaras,</verse>
				<verse number="20">eftersom skapelsen har blivit lagd under tomheten, inte av egen vilja utan genom Honom som lade den därunder. Men hopp finns</verse>
				<verse number="21">att också skapelsen ska befrias från förgängelsens slaveri och nå den frihet som Guds barn får i härligheten.</verse>
				<verse number="22">För vi vet att hela skapelsen ännu suckar och lider.</verse>
				<verse number="23">Och inte bara den, utan även vi som har fått Anden som en första gåva suckar inom oss och väntar på att bli adopterade som söner, vår kropps befrielse.</verse>
				<verse number="24">För i hoppet blev vi frälsta. Men ett hopp som kan ses är inte längre något hopp. Vem hoppas på något han redan ser?</verse>
				<verse number="25">Men om vi hoppas på det vi inte ser, då väntar vi tålmodigt.</verse>
				<verse number="26">Så hjälper också Anden oss i vår svaghet, för vi vet inte vad vi bör be om, men Anden själv bistår med ordlösa suckar.</verse>
				<verse number="27">Och han som utforskar hjärtan känner Andens sinne, eftersom Anden bistår de heliga så som Gud vill.</verse>
				<verse number="28">Vi vet att för dem som älskar Gud samverkar allt till det goda, för dem som är kallade efter hans beslut.</verse>
				<verse number="29">Dem som han i förväg utvalt har han nämligen även förutbestämt till att formas efter hans Sons bild, för att Sonen ska vara den förstfödde bland många bröder.</verse>
				<verse number="30">Och dem han förutbestämt har han även kallat, och dem han kallat har han även förklarat rättfärdiga, och dem han förklarat rättfärdiga har han även skänkt sin härlighet.</verse>
				<verse number="31">Vad ska vi nu säga om detta? Är Gud för oss, vem kan då vara emot oss?</verse>
				<verse number="32">Han som inte skonade sin egen Son utan utgav honom för oss alla, skulle han inte skänka oss allt med honom?</verse>
				<verse number="33">Vem kan anklaga Guds utvalda? Gud är den som rättfärdigförklarar.</verse>
				<verse number="34">Vem är den som fördömer? Kristus Jesus är den som har dött och därtill den som restes upp och sitter på Guds högra sida och bistår oss.</verse>
				<verse number="35">Vem kan skilja oss från Kristi kärlek? Nöd eller ångest eller förföljelse, eller brist på mat och kläder, eller fara eller svärd?</verse>
				<verse number="36">Som det står skrivet: För din skull dödas vi hela dagen, vi betraktas som slaktfår.</verse>
				<verse number="37">Men i allt detta står vi som triumferande segrare genom honom som har älskat oss.</verse>
				<verse number="38">För jag är viss om att varken död eller liv, eller änglar eller andefurstar, eller något nuvarande eller kommande, eller makter,</verse>
				<verse number="39">eller höjd eller djup, eller något annat skapat ska kunna skilja oss från Guds kärlek i Kristus Jesus, vår Herre.</verse>
			</chapter>
			<chapter number="9">
				<verse number="1">Jag talar sanning i Kristus, jag ljuger inte. Även mitt samvete kan i den helige Ande vittna om det,</verse>
				<verse number="2">att jag har stor sorg och ständiga kval i mitt hjärta.</verse>
				<verse number="3">Jag skulle önska att jag själv var under förbannelse och skild från Kristus i mina bröders ställe, mitt eget kött och blod.</verse>
				<verse number="4">De är israeliter, de är adopterade som söner, de har härligheten, förbunden, lagen, tempeltjänsten och löftena.</verse>
				<verse number="5">De har patriarkerna från vilka Kristus har kommit som människa, han som är Gud över allting, lovprisad i evighet. Amen.</verse>
				<verse number="6">Det är inte så att Guds ord har slagit fel. För inte alla som härstammar från Israel tillhör Israel.</verse>
				<verse number="7">Inte heller är alla Abrahams ättlingar hans barn, utan: Isaks ättlingar ska bära ditt namn.</verse>
				<verse number="8">Det betyder att Guds barn är inte de av naturlig härkomst. Men löftets barn räknas som ättlingar.</verse>
				<verse number="9">För löftesordet var: Jag kommer tillbaka vid den här tiden, och då ska Sara ha en son.</verse>
				<verse number="10">Inte nog med det, Rebecka blev med tvillingar under en akt med vår fader Isak.</verse>
				<verse number="11">/</verse>
				<verse number="12">Innan barnen ännu var födda och varken gjort gott eller ont, blev det sagt till henne: Den äldre ska tjäna den yngre. Detta för att Guds beslut enligt utväljelsen skulle stå fast och inte bero på gärningar utan på honom som kallar.</verse>
				<verse number="13">Som det står skrivet: Jag älskade Jakob, men jag hatade Esau.</verse>
				<verse number="14">Vad ska vi då säga? Att Gud är orättfärdig? Verkligen inte.</verse>
				<verse number="15">För han säger till Mose: Jag ska vara nådig mot den jag är nådig, och förbarma mig över den jag förbarmar mig.</verse>
				<verse number="16">Så beror det inte på människans vilja eller ansträngning utan på Guds nåd.</verse>
				<verse number="17">För Skriften säger till farao: Av den anledningen gav jag dig en hög ställning, att jag i dig skulle visa min makt och för att mitt namn skulle förkunnas över hela jorden.</verse>
				<verse number="18">Alltså är Gud nådig mot vem han vill och förhärdar vem han vill.</verse>
				<verse number="19">Du frågar kanske: ʼSå varför klandrar han oss? För vem kan stå emot hans vilja?ʼ</verse>
				<verse number="20">Människa, vem i all sin dar är du som ifrågasätter Gud? Ska det formade säga till formaren: ʼVarför gjorde du mig sådan?ʼ</verse>
				<verse number="21">Har inte krukmakaren rätt att göra som han vill med sin lera, att av samma klump göra ett hedrande kärl och ett annat som är vanhedrande?</verse>
				<verse number="22">Och om Gud, som vill visa sin vrede och göra sin makt känd, med stort tålamod haft fördrag med vredens kärl som står färdiga att förstöras?</verse>
				<verse number="23">Och detta för att uppenbara sin härlighets rikedom på nådens kärl som han i förväg berett för härligheten,</verse>
				<verse number="24">även oss som han har kallat, inte bara från judarna utan också från hednafolken.</verse>
				<verse number="25">Och som han säger i Hosea: De som inte var mitt folk ska jag kalla mitt folk, och henne som inte var älskad ska jag kalla min älskade.</verse>
				<verse number="26">Och på den plats där det sas till dem: ‘Ni är inte mitt folk,’ där ska de kallas den levande Gudens söner.</verse>
				<verse number="27">Jesaja ropar angående Israel: Om än Israels söner är talrika som havets sand ska bara återstoden bli frälst,</verse>
				<verse number="28">för Herren ska verkställa sitt domsord på jorden snabbt och definitivt.</verse>
				<verse number="29">Och som Jesaja förutsa: Om härskarornas Herre inte hade sparat ättlingar åt oss, då hade vi blivit som Sodom, och hade liknat Gomorra.</verse>
				<verse number="30">Vad ska vi då säga? Vi säger att hednafolken som inte strävade efter rättfärdighet erhöll rättfärdigheten, den rättfärdighet som är av tro.</verse>
				<verse number="31">Men Israel som strävade efter en lag som ger rättfärdighet kom inte fram till en sådan lag.</verse>
				<verse number="32">Varför? Därför att de inte sökte den av tro utan ville hålla sig till gärningar. De snubblade på stötestenen,</verse>
				<verse number="33">som det står skrivet: Se, jag lägger i Sion en sten som man snavar på, och en klippa till anstöt. Men den som tror på honom ska inte bli besviken.</verse>
			</chapter>
			<chapter number="10">
				<verse number="1">Bröder, jag önskar av hjärtat och ber till Gud att de ska bli frälsta.</verse>
				<verse number="2">Jag kan vittna om att de är hängivna Gud, men de saknar insikt.</verse>
				<verse number="3">De förstår nämligen inte Guds rättfärdighet utan försöker upprätta en egen. De har inte underordnat sig rättfärdigheten från Gud.</verse>
				<verse number="4">För Kristus är lagens slut, till rättfärdighet för var och en som tror.</verse>
				<verse number="5">För Mose skriver om den rättfärdighet som kommer av lagen: Den människa som följer lagen ska leva genom den.</verse>
				<verse number="6">Men den rättfärdighet som kommer av tro säger: Fråga inte i ditt hjärta: Vem ska stiga upp till himlen? Det vill säga för att hämta ner Kristus.</verse>
				<verse number="7">Eller: Vem ska stiga ner i avgrunden? Det vill säga för att hämta upp Kristus från de döda.</verse>
				<verse number="8">Vad säger den då? Ordet är nära dig, i din mun och i ditt hjärta. Detta är trons ord som vi förkunnar:</verse>
				<verse number="9">Om du bekänner med din mun att Jesus är Herre och tror i ditt hjärta att Gud reste honom upp från de döda, ska du bli frälst.</verse>
				<verse number="10">För med hjärtat tror man och är rättfärdig, och med munnen bekänner man och är frälst.</verse>
				<verse number="11">Skriften säger: Ingen som tror på honom ska bli besviken.</verse>
				<verse number="12">Det är ingen skillnad på jude och hedning. Alla har samme Herre som ger av sin rikedom åt alla som anropar honom.</verse>
				<verse number="13">För var och en som anropar Herrens namn ska bli frälst.</verse>
				<verse number="14">Men hur ska de kunna anropa honom som de inte har kommit till tro på? Och hur ska de kunna tro på honom som de inte har hört om? Och hur ska de kunna höra om ingen förkunnar?</verse>
				<verse number="15">Och hur kan någon förkunna utan att vara utsänd? Det står skrivet: Hur ljuvliga är inte stegen av dem som frambär evangeliet om det goda!</verse>
				<verse number="16">Men alla ville inte lyda evangeliet, för Jesaja säger: Herre, vem trodde vårt budskap?</verse>
				<verse number="17">Alltså kommer tron av att lyssna, men att lyssna på Kristi ord.</verse>
				<verse number="18">Men jag frågar, har de inte hört? Jo, visst: Deras röst har nått ut över hela jorden och deras ord överallt i världen.</verse>
				<verse number="19">Jag frågar då: Har Israel inte förstått? Mose var den förste som sa: Jag ska väcka er avund mot dem som inte är ett folk, jag ska väcka er ilska mot ett oförståndigt folk.</verse>
				<verse number="20">Och Jesaja säger frispråkigt: Jag lät mig finnas av dem som inte sökte mig, jag lät mig uppenbaras för dem som inte frågade efter mig.</verse>
				<verse number="21">Men om Israel säger han: Hela dagen har jag sträckt ut mina händer till ett olydigt och trotsigt folk.</verse>
			</chapter>
			<chapter number="11">
				<verse number="1">Jag frågar nu: Har Gud förskjutit sitt folk? Absolut inte. För jag själv är israelit, av Abrahams ätt och av Benjamins stam.</verse>
				<verse number="2">Gud har inte förskjutit sitt folk som han utvalde. Vet ni inte vad Skriften säger i berättelsen om Elia, hur han inför Gud anklagar Israel:</verse>
				<verse number="3">Herre, dina profeter har de dödat och dina altaren har de rivit ner. Jag är ensam kvar och de vill ta mitt liv.</verse>
				<verse number="4">Men vad blir Gudasvaret till honom? Jag har lämnat kvar åt mig sjutusen män som inte har böjt knä för Baal.</verse>
				<verse number="5">Så finns det även i vår tid en återstod som är utvald av nåd.</verse>
				<verse number="6">Och om det är av nåd så är grunden inte gärningar, annars skulle nåden inte längre vara nåd.</verse>
				<verse number="7">Det betyder att vad Israel strävar efter har det inte uppnått. De utvalda har uppnått det, men de andra blev förhärdade.</verse>
				<verse number="8">Som det är skrivet: Gud har gett dem en ande av sömn och likgiltighet, ögon som inte ser och öron som inte lyssnar, intill denna dag.</verse>
				<verse number="9">Och David säger: Låt deras matbord bli en fälla och en snara, en stötesten, ett straff för dem.</verse>
				<verse number="10">Låt deras ögon förmörkas så att de förblindas, och böj deras rygg för alltid.</verse>
				<verse number="11">Jag frågar nu: Har de snubblat för att de skulle falla? Verkligen inte. Men genom deras överträdelse kom frälsningen till hednafolken, för att väcka Israels avund.</verse>
				<verse number="12">Om deras överträdelse betydde rikedom för världen och deras nederlag betydde rikedom för hednafolken, vad ska då inte deras fulltalighet betyda?</verse>
				<verse number="13">Och några ord till er hedningar: som hednafolkens apostel värderar jag min tjänst högt.</verse>
				<verse number="14">Kanske kan jag väcka mina landsmäns avund och frälsa några av dem.</verse>
				<verse number="15">För om deras förkastelse betydde världens försoning, vad ska då inte deras mottagande betyda, om inte liv från de döda?</verse>
				<verse number="16">Om det första brödet är heligt, är också degen helig. Och om roten är helig, är också grenarna heliga.</verse>
				<verse number="17">Men om några av grenarna har brutits bort, och du som är ett vilt olivskott har ympats in bland dem och fått del av det äkta olivträdets sav,</verse>
				<verse number="18">då ska du inte förhäva dig över grenarna. Men gör du det ska du veta att det är inte du som bär roten utan roten som bär dig.</verse>
				<verse number="19">Kanske du säger: ʼGrenarna bröts bort för att jag skulle ympas in.ʼ</verse>
				<verse number="20">Visst, de bröts bort på grund av sin otro, men du är kvar genom tron. Var inte högfärdig utan lev i fruktan,</verse>
				<verse number="21">för om Gud inte skonade de naturliga grenarna ska han inte heller skona dig.</verse>
				<verse number="22">Betrakta Guds godhet och stränghet: hans stränghet mot dem som föll, hans godhet mot dig om du förblir i hans godhet. Annars blir du också borthuggen.</verse>
				<verse number="23">Även de andra ska bli inympade, om de inte förblir i sin otro. Gud har makt att åter ympa in dem.</verse>
				<verse number="24">För om du blev borthuggen från det vilda olivträd du av naturen tillhörde, och mot naturen ympades in på ett äkta olivträd, hur mycket lättare ska då inte dessa naturliga grenar ympas in på sitt eget olivträd.</verse>
				<verse number="25">Bröder, för att ni inte ska bli självkloka så vill jag att ni ska känna till denna hemlighet: Det råder en förhärdelse över en del av Israel till dess att hednafolken i fullt antal har kommit in,</verse>
				<verse number="26">och det är så hela Israel ska bli frälst. Som det står skrivet: Befriaren ska komma från Sion, han ska avlägsna all ogudaktighet från Israel.</verse>
				<verse number="27">Och när jag lyfter bort deras synder ska det vara mitt förbund med dem.</verse>
				<verse number="28">I förhållande till evangeliet är de Guds fiender för er skull. I förhållande till utväljelsen är de hans älskade för fädernas skull.</verse>
				<verse number="29">För Guds gåvor och kallelse är oåterkalleliga.</verse>
				<verse number="30">Liksom ni en gång var olydiga mot Gud men nu har fått nåd genom deras olydnad,</verse>
				<verse number="31">så har nu även de varit olydiga medan ni har fått nåd för att även de nu ska få nåd.</verse>
				<verse number="32">För Gud har gjort alla till olydnadens fångar för att sedan skänka alla nåd.</verse>
				<verse number="33">Vilket djup av rikedom och vishet och kunskap hos Gud! Hur outgrundliga är inte hans domar och hur ofattbara hans vägar.</verse>
				<verse number="34">Vem har lärt känna Herrens tankar? Eller vem har varit hans rådgivare?</verse>
				<verse number="35">Eller vem har först skänkt honom något så att han måste ge tillbaka?</verse>
				<verse number="36">Ty från honom och genom honom och till honom är allting. Äran tillhör honom i evigheter. Amen.</verse>
			</chapter>
			<chapter number="12">
				<verse number="1">Bröder, jag uppmanar er därför vid Guds barmhärtighet att överlämna era kroppar som ett levande offer, heligt och välbehagligt för Gud. Det ska vara er andliga och förnuftiga gudstjänst.</verse>
				<verse number="2">Anpassa er inte efter den här världen utan låt er förvandlas genom förnyelsen av ert sinne, så att ni kan avgöra vad som är Guds vilja — vad som är gott och fullkomligt och välbehagligt för honom.</verse>
				<verse number="3">För genom den nåd jag fått säger jag till er alla: ha inte för höga tankar om er själva utan tänk med omdöme, efter det mått av tro som Gud har tilldelat var och en.</verse>
				<verse number="4">För liksom vi har många lemmar i en kropp och alla med olika uppgifter,</verse>
				<verse number="5">så utgör vi som är många en kropp i Kristus, men var för sig är vi lemmar till för varandra.</verse>
				<verse number="6">Vi har olika gåvor alltefter den nåd vi fått: Är det profetisk gåva, verka i överensstämmelse med tron.</verse>
				<verse number="7">Är det tjänandets gåva, verka i att tjäna. Är det undervisningens gåva, verka i undervisning.</verse>
				<verse number="8">Är det tröstens gåva, verka i att trösta och uppmuntra. Är det frikostighetens gåva, verka i generositet. Är det ledarens gåva, verka i hängivenhet. Är det gåvan att hjälpa och bistå, verka i glädje.</verse>
				<verse number="9">Er kärlek ska vara äkta. Avsky det onda, håll fast vid det goda.</verse>
				<verse number="10">Älska varandra innerligt med ömsesidig kärlek. Överträffa varandra i att visa aktning.</verse>
				<verse number="11">Låt inte er hängivenhet falna, var brinnande i Anden, tjäna Herren.</verse>
				<verse number="12">Gläd er i hoppet, var tålmodiga i lidandet och uthålliga i bönen.</verse>
				<verse number="13">Bistå de heliga i deras behov, eftersträva gästfrihet.</verse>
				<verse number="14">Välsigna dem som förföljer er, välsigna och förbanna inte.</verse>
				<verse number="15">Gläds med de glada, gråt med de ledsna.</verse>
				<verse number="16">Lev i samförstånd med varandra. Var inte högfärdiga utan umgås med de ringa. Var inte självkloka.</verse>
				<verse number="17">Bemöt inte ont med ont. Tänk på att göra gott inför alla människor.</verse>
				<verse number="18">Lev i harmoni med alla människor så långt det är möjligt och beror på er.</verse>
				<verse number="19">Älskade, hämnas inte utan lämna plats för Guds vrede. För det står skrivet: Hämnden är min, jag ska vedergälla, säger Herren.</verse>
				<verse number="20">Därför, om din fiende är hungrig, ge honom att äta, är han törstig, ge honom att dricka, för gör du så kommer domen att vila allt tyngre på hans huvud.</verse>
				<verse number="21">Låt dig inte besegras av det onda, utan besegra det onda med det goda.</verse>
			</chapter>
			<chapter number="13">
				<verse number="1">Varje människa ska underordna sig de styrande myndigheterna. För det finns ingen myndighet som inte är av Gud, de som finns är förordnade av honom.</verse>
				<verse number="2">Den som därför motsätter sig de styrande motarbetar Guds ordning, och de som gör så drar en dom över sig själva.</verse>
				<verse number="3">De styrande utgör nämligen inget hot mot gott beteende utan mot ont. Vill du slippa rädsla för de styrande, gör då det som är gott och du ska få deras uppskattning,</verse>
				<verse number="4">för de är Guds tjänare till ditt bästa. Men gör du något ont har du anledning att vara rädd, för de bär inte svärdet utan anledning. De är Guds tjänare, hämnare som verkställer Guds vrede över brottslingen.</verse>
				<verse number="5">Därför måste man underordna sig, inte bara för Guds vredes skull utan också för samvetets skull.</verse>
				<verse number="6">Det är också därför ni betalar skatt, för de styrande är Guds tjänare vad gäller sådant.</verse>
				<verse number="7">Fullgör era skyldigheter mot alla, vare sig det gäller skatter eller tullar eller vördnad eller heder.</verse>
				<verse number="8">Stå inte i skuld till någon utom i kärlek till varandra, för den som älskar andra har uppfyllt lagen.</verse>
				<verse number="9">Dessa bud: Du ska inte begå äktenskapsbrott, Du ska inte mörda, Du ska inte stjäla, Du ska inte ha begär, och alla andra bud sammanfattas i detta budskap: Älska din nästa som dig själv.</verse>
				<verse number="10">Kärleken beter sig inte illa mot sin nästa. Därför är kärleken lagens uppfyllelse.</verse>
				<verse number="11">Och gör detta medvetna om tiden, att det är hög tid för er att vakna upp ur sömnen. För vår frälsning är oss nu närmare än då vi kom till tro.</verse>
				<verse number="12">Natten går mot sitt slut och dagen är nära. Så låt oss lägga av oss mörkrets gärningar och rusta oss med ljusets vapen.</verse>
				<verse number="13">Låt oss leva anständigt vilket hör dagen till, inte i supfestande och fylleri, inte i otukt och liderligheter, inte i bråk och avund.</verse>
				<verse number="14">Men ikläd er Herren Jesus Kristus, och bejaka inte den fallna naturens lustar.</verse>
			</chapter>
			<chapter number="14">
				<verse number="1">Ni ska acceptera den som är svag i tron utan att anmärka på olika åsikter.</verse>
				<verse number="2">Någon har tro till att äta vad som helst, medan den som är svag bara äter grönsaker.</verse>
				<verse number="3">Den som äter ska inte se ner på den som avstår, och den som avstår ska inte kritisera den som äter, för Gud har accepterat honom.</verse>
				<verse number="4">Vem är du som kritiserar en annans tjänare? Han står eller faller inför sin egen Herre. Men han kommer att stå, för Herren förmår hålla honom stående.</verse>
				<verse number="5">Någon värderar dagarna olika, en annan värderar alla dagar lika. Var och en ska vara övertygad i sitt sinne.</verse>
				<verse number="6">Den som uppmärksammar en särskild dag gör det för Herren. Den som äter gör det för Herren, eftersom han tackar Gud, och den som avstår från att äta gör det för Herren, och tackar Gud.</verse>
				<verse number="7">För ingen av oss lever för sig själv, och ingen dör för sig själv,</verse>
				<verse number="8">för lever vi, lever vi för Herren, och dör vi, dör vi för Herren. Så vare sig vi lever eller dör tillhör vi Herren.</verse>
				<verse number="9">Därför dog Kristus och blev åter levande, för att vara Herre över både levande och döda.</verse>
				<verse number="10">Men varför kritiserar du din broder? Eller varför ser du ner på din broder? Vi ska ju alla stå inför Guds domstol.</verse>
				<verse number="11">För det står skrivet: Så sant jag lever, säger Herren, för mig ska varje knä böja sig, och varje tunga ska prisa Gud.</verse>
				<verse number="12">Alltså ska var och en av oss stå till svars inför Gud.</verse>
				<verse number="13">Därför ska vi inte längre döma varandra. Döm hellre så här: Ingen får lägga ut en stötesten eller snara för en broder.</verse>
				<verse number="14">Jag vet och är övertygad om i Herren Jesus att ingenting är orent i sig självt. Men det är orent för den som betraktar det som orent.</verse>
				<verse number="15">Om du bedrövar din broder genom den mat du äter, då lever du inte längre i kärleken. Låt inte din mat orsaka att den som Kristus dog för går under.</verse>
				<verse number="16">Låt alltså inte det goda ni fått bli utsatt för hån.</verse>
				<verse number="17">För Guds rike handlar inte om mat och dryck utan om rättfärdighet och harmoni och glädje i den helige Ande.</verse>
				<verse number="18">Den som tjänar Kristus på det sättet behagar Gud och blir respekterad av människor.</verse>
				<verse number="19">Låt oss därför sträva efter det som främjar harmonin och bygger upp gemenskapen.</verse>
				<verse number="20">Förstör inte Guds verk för matens skull. Allt är verkligen rent, men det är fel att orsaka en annans fall genom det man äter.</verse>
				<verse number="21">Rätt beteende är att avstå från kött eller vin eller annat som får din broder på fall.</verse>
				<verse number="22">Den tro du har ska vara en sak mellan dig och Gud. Salig är den som inte dömer sig själv för det som han tillåtit sig.</verse>
				<verse number="23">Men den som tvivlar och ändå äter är fördömd eftersom det inte sker av tro. Allt som inte sker av tro är synd.</verse>
			</chapter>
			<chapter number="15">
				<verse number="1">Vi som är starka är skyldiga att bära de svagas bördor och inte vara självupptagna.</verse>
				<verse number="2">Vi ska alla bry oss om vår nästa, till det goda och uppbyggliga.</verse>
				<verse number="3">För Kristus var inte självupptagen, utan som det står skrivet: De smädelser från dem som smädade dig föll över mig.</verse>
				<verse number="4">För allt som förut skrevs blev skrivet till vår undervisning, för att vi genom den uthållighet och tröst som Skrifterna ger ska hålla fast vid vårt hopp.</verse>
				<verse number="5">Och må uthållighetens och tröstens Gud låta er leva i samförstånd med varandra efter Kristi Jesu vilja,</verse>
				<verse number="6">så att ni enigt med en mun prisar vår Herre Jesu Kristi Gud och Fader.</verse>
				<verse number="7">Acceptera därför varandra, så som Kristus har accepterat er till Guds ära.</verse>
				<verse number="8">Jag menar: Kristus blev judarnas tjänare för Guds sannings skull, för att löftena till fäderna skulle bekräftas</verse>
				<verse number="9">och för att hednafolken skulle få prisa Gud för hans nåd. Som det står skrivet: Därför vill jag prisa dig bland hednafolken och lovsjunga ditt namn.</verse>
				<verse number="10">Vidare heter det: Gläd er, ni hednafolk, tillsammans med hans folk.</verse>
				<verse number="11">Och på ett annat ställe: Lova Herren, alla hednafolk, lovsjung honom, alla folk.</verse>
				<verse number="12">Och igen säger Jesaja: Jishajs rotskott ska komma. Han reser sig för att härska över hednafolken. På honom ska folken hoppas.</verse>
				<verse number="13">Må hoppets Gud fylla er med all glädje och frid i tron, så att ni överflödar i hoppet genom den helige Andes kraft.</verse>
				<verse number="14">Mina bröder, när det gäller er är jag personligen övertygad om att ni själva är fyllda av godhet och all kunskap, och förmår vägleda varandra.</verse>
				<verse number="15">Men jag har skrivit ganska uppriktigt till er i vissa avseenden för att påminna er om detta: på grund av den nåd jag fått av Gud</verse>
				<verse number="16">ska jag vara Kristi Jesu tjänare bland hednafolken i prästtjänst för Guds evangelium. Så ska hednafolken bli ett välbehagligt offer, helgat genom den helige Ande.</verse>
				<verse number="17">Därför är det i Kristus Jesus jag har min stolthet i det jag uträttar för Gud.</verse>
				<verse number="18">Jag vågar inte tala om annat än det som Kristus har utfört genom mig för att hednafolken ska komma till lydnad, genom ord och handling,</verse>
				<verse number="19">i kraften av tecken och under, i Guds Andes kraft. Det är så jag från Jerusalem och runt omkring ända till Illyrien fullbordat Kristi evangelium.</verse>
				<verse number="20">Jag har varit angelägen om att förkunna evangeliet där Kristi namn varit okänt, för att undvika bygga på någon annans grund.</verse>
				<verse number="21">Utan som det står skrivet: De som aldrig har fått budskapet om honom ska se, och de som aldrig har hört ska förstå.</verse>
				<verse number="22">Det är orsaken till varför jag så ofta har blivit förhindrad att komma till er.</verse>
				<verse number="23">Men nu då inget längre håller mig kvar i dessa trakter och då jag i flera år längtat efter att besöka er,</verse>
				<verse number="24">så vill jag göra det när jag far till Spanien. Jag hoppas få träffa er under min resa och få hjälp av er för min fortsatta färd, efter att jag först fått en stunds samvaro med er.</verse>
				<verse number="25">Men nu far jag till Jerusalem för att hjälpa de heliga.</verse>
				<verse number="26">Makedonien och Achaia har nämligen beslutat att göra en insamling för de fattiga bland de heliga i Jerusalem.</verse>
				<verse number="27">Så har de beslutat, och de står också i skuld till dem. För om hednafolken har fått del av deras andliga välsignelser, så är de i sin tur skyldiga att tjäna dem med det materiella.</verse>
				<verse number="28">När jag fullgjort detta och tryggt och säkert överlämnat denna gåva till dem, så tänker jag fara till Spanien och besöka er på vägen.</verse>
				<verse number="29">Och jag vet att när jag kommer till er så har jag med mig Kristi välsignelse i hela dess fullhet.</verse>
				<verse number="30">Bröder, jag uppmanar er vid vår Herre Jesus Kristus och vid Andens kärlek, att kämpa med mig i era böner till Gud för mig.</verse>
				<verse number="31">Be att jag undkommer dem i Judeen som vägrar tro, och att det understöd jag har med mig till Jerusalem blir väl mottaget av de heliga.</verse>
				<verse number="32">Om Gud vill kan jag då komma till er med glädje, och få vila ut tillsammans med er.</verse>
				<verse number="33">Fredens Gud är med er alla. Amen.</verse>
			</chapter>
			<chapter number="16">
				<verse number="1">Jag vill anförtro åt er vår syster Foibe som tjänar församlingen i Kenchreai.</verse>
				<verse number="2">Välkomna henne i Herren på ett för de heliga värdigt sätt, och ge henne all den hjälp hon kan behöva. Hon har varit ett stöd för många, även för mig.</verse>
				<verse number="3">Hälsa Prisca och Aquila, mina medarbetare i Kristus Jesus</verse>
				<verse number="4">som har vågat sina liv för mig. Inte bara jag utan alla hednakristna församlingar visar dem tacksamhet.</verse>
				<verse number="5">Hälsa också församlingen som möts i deras hus. Hälsa min käre Epainetos, den förste i Asien som kom till tro på Kristus.</verse>
				<verse number="6">Hälsa Maria, som har arbetat hårt för er.</verse>
				<verse number="7">Hälsa Andronikos och Junias, mina landsmän och medfångar. Apostlarna håller dem i högt anseende, och de tillhörde Kristus före mig.</verse>
				<verse number="8">Hälsa Ampliatus, min älskade i Herren.</verse>
				<verse number="9">Hälsa Urbanus, vår medarbetare i Kristus och min älskade Stachys.</verse>
				<verse number="10">Hälsa Apelles, prövad och erkänd i Kristus. Hälsa Aristoboulos husfolk.</verse>
				<verse number="11">Hälsa min landsman Herodion. Hälsa Narkissos husfolk som tillhör Herren.</verse>
				<verse number="12">Hälsa Tryfaina och Tryfosa, som arbetar i Herren. Hälsa den älskade Persis, som har arbetat hårt i Herren.</verse>
				<verse number="13">Hälsa Rufus, utvald i Herren, och hans mor, som är en mor även för mig.</verse>
				<verse number="14">Hälsa Asynkritos, Flegon, Hermes, Patrobas, Hermas och bröderna hos dem.</verse>
				<verse number="15">Hälsa Filologos och Julia, Nereus och hans syster och Olympas och alla heliga hos dem.</verse>
				<verse number="16">Hälsa varandra med en helig kyss. Alla Kristi församlingar hälsar er.</verse>
				<verse number="17">Bröder, jag vill att ni ska uppmärksamma dem som splittrar och orsakar avfall från den lära som ni undervisats i. Ta avstånd från dem.</verse>
				<verse number="18">För sådana tjänar inte vår Herre Kristus utan sin egen buk. Och de förleder godtrogna hjärtan med inställsamt och smickrande prat.</verse>
				<verse number="19">Er lydnad är nämligen känd av alla, därför gläds jag över er. Men jag vill att ni ska vara visa vad gäller det goda, och oskyldiga vad gäller det onda.</verse>
				<verse number="20">Fredens Gud ska snart krossa Satan under era fötter. Nåd från vår Herre Jesus till er alla.</verse>
				<verse number="21">Min medarbetare Timotheos hälsar er, liksom mina landsmän Lucius, Jason och Sosipatros.</verse>
				<verse number="22">Jag, Tertius, som skrivit detta brev, hälsar er i Herren.</verse>
				<verse number="23">Gaius, min och hela församlingens värd, hälsar er, liksom Erastos, stadens kassör, och brodern Quartus.</verse>
				<verse number="24"></verse>
				<verse number="25">Till honom som förmår styrka er genom mitt evangelium och Jesu Kristi budskap — enligt den uppenbarade hemlighet som under tidsåldrar varit dold</verse>
				<verse number="26">men nu har synliggjorts och genom profetiska Skrifter på den evige Gudens befallning gjorts känd för alla folkslag för att föra dem till trons lydnad —</verse>
				<verse number="27">till Gud som ensam är vis. Äran tillhör honom genom Jesus Kristus i all evighet. Amen.</verse>
			</chapter>
		</book>
		<book number="46">
			<chapter number="1">
				<verse number="1">Från Paulus, kallad till Kristi Jesu apostel genom Guds vilja, och från vår broder Sosthenes.</verse>
				<verse number="2">Till Guds församling i Korinth, de som helgats i Kristus Jesus, de kallade och heliga, tillsammans med alla dem som på varje plats anropar vår Herre Jesu Kristi namn, deras Herre och vår.</verse>
				<verse number="3">Nåd till er och fred från Gud vår Fader och Herren Jesus Kristus.</verse>
				<verse number="4">Jag tackar alltid min Gud för er, för den Guds nåd som skänktes åt er i Kristus Jesus.</verse>
				<verse number="5">För i honom har ni blivit rika på allt, allt slags tal och all kunskap,</verse>
				<verse number="6">eftersom vittnesbördet om Kristus har blivit stadfäst i er.</verse>
				<verse number="7">Därför saknar ni inte någon nådegåva medan ni väntar på att vår Herre Jesus Kristus ska uppenbaras.</verse>
				<verse number="8">Han ska också stadfästa er ända till slutet, så att ni står oförvitliga på vår Herre Jesu Kristi dag.</verse>
				<verse number="9">Gud är trofast som har kallat er till gemenskap med sin Son Jesus Kristus, vår Herre.</verse>
				<verse number="10">Bröder, i vår Herre Jesu Kristi namn uppmanar jag er alla att vara eniga i ert tal. Och splittra inte upp er, utan vara förenade i samma sinne och omdöme.</verse>
				<verse number="11">Mina bröder, av Chloes husfolk har jag nämligen fått veta angående er att det förekommer motsättningar bland er.</verse>
				<verse number="12">Vad jag avser är att ni var och en säger: ˮJag följer Paulus,ˮ eller ˮJag följer Apollos,ˮ eller ˮJag följer Kefas,ˮ eller ˮJag följer Kristus.ˮ</verse>
				<verse number="13">Har Kristus blivit delad? Det var väl inte Paulus som korsfästes för er? Eller döptes ni i Paulus namn?</verse>
				<verse number="14">Jag tackar Gud att jag inte har döpt någon av er förutom Crispus och Gaius.</verse>
				<verse number="15">Därmed kan ingen säga att ni har blivit döpta i mitt namn.</verse>
				<verse number="16">— Jag döpte även Stefanas husfolk. Annars vet jag mig inte ha döpt någon. —</verse>
				<verse number="17">Kristus har nämligen inte sänt mig för att döpa utan för att förkunna evangeliet, men inte med visdomens talekonst, det skulle göra Kristi kors tomt och kraftlöst.</verse>
				<verse number="18">För budskapet om korset är en dårskap för dem som är på väg till förtappelsen. Men för oss som är frälsta är det en Guds kraft.</verse>
				<verse number="19">Det står nämligen skrivet: Jag ska ödelägga de visas visdom och förkasta de förståndigas förstånd.</verse>
				<verse number="20">Var är de visa? Var är de skriftlärda? Var är den här världens intellektuella? Har inte Gud gjort världens visdom till dårskap?</verse>
				<verse number="21">För eftersom världen, i enlighet med Guds visdom, inte lärde känna Gud genom visdom, så beslöt Gud att genom vårt dåraktiga budskap frälsa dem som tror.</verse>
				<verse number="22">Judarna begär nämligen tecken och grekerna söker visdom.</verse>
				<verse number="23">Men vi förkunnar en korsfäst Kristus som är anstötlig för judarna och en dårskap för hednafolken.</verse>
				<verse number="24">Men för de kallade, både judar och greker, är han Kristus, Guds kraft och Guds visdom.</verse>
				<verse number="25">För Guds dårskap är visare än människor, och Guds svaghet är starkare än människor.</verse>
				<verse number="26">Bröder, betrakta er kallelse. Det är inte många av er som är visa efter mänsklig måttstock och inte många är mäktiga eller förnäma.</verse>
				<verse number="27">Men Gud utvalde det dåraktiga i världen för att låta de visa stå där och skämmas. Gud utvalde det svaga i världen för att låta det starka stå där och skämmas.</verse>
				<verse number="28">Gud utvalde det oansenliga, det ringaktade i världen, det som ingenting är, för att göra slut på det som finns till.</verse>
				<verse number="29">Detta för att ingen människa ska kunna vara stolt inför Gud.</verse>
				<verse number="30">Det är Guds verk att ni är i Kristus Jesus, som för oss har blivit visdom från Gud, rättfärdighet, helighet och befrielse.</verse>
				<verse number="31">Därför, som det står skrivet: Den som är stolt ska vara stolt i Herren.</verse>
			</chapter>
			<chapter number="2">
				<verse number="1">Bröder, när jag kom till er var det inte med glänsande talekonst eller visdom som jag förkunnade Guds hemlighet för er.</verse>
				<verse number="2">För när jag var hos er hade jag beslutat att inte veta av något annat än Jesus Kristus och honom som korsfäst.</verse>
				<verse number="3">Jag var svag och rädd och bävande när jag var hos er.</verse>
				<verse number="4">Och mitt tal och mitt budskap bestod inte av övertygande visdomsord utan av Ande och kraft som bevis.</verse>
				<verse number="5">Detta för att er tro inte skulle grundas på människors visdom utan på Guds kraft.</verse>
				<verse number="6">Men vi talar om visdom bland de fullmogna, en visdom som inte tillhör denna världen eller denna världens makter, som går under.</verse>
				<verse number="7">Vi talar om Guds hemliga och fördolda visdom som Gud före alla tidsåldrar har bestämt ska bli till vår härlighet.</verse>
				<verse number="8">Ingen av denna världens makter kände till den, för hade de gjort det skulle de inte ha korsfäst härlighetens Herre.</verse>
				<verse number="9">Men som det står skrivet: Vad inget öga sett och inget öra hört och vad inget människohjärta kunnat föreställa sig. Allt har Gud förberett åt dem som älskar honom.</verse>
				<verse number="10">För Gud har uppenbarat det för oss genom Anden. För Anden utforskar allt, även Guds djupheter.</verse>
				<verse number="11">Ingen känner människans inre utom människans egen ande. Inte heller känner någon Guds inre utom Guds Ande.</verse>
				<verse number="12">Men vi har inte fått världens ande utan Anden från Gud, så att vi ska förstå vad Gud i sin nåd har skänkt oss.</verse>
				<verse number="13">Och vi talar inte om detta med ord som mänsklig visdom lärt oss utan med ord som Anden lärt, när vi utlägger det andliga för dem som är Andefyllda.</verse>
				<verse number="14">En sekulär människa godtar inte det som kommer från Guds Ande. Det är dårskap för henne, och hon kan inte förstå det eftersom det måste bedömas med hjälp av Anden.</verse>
				<verse number="15">Men den som är Andefylld bedömer allt, fast honom själv kan ingen bedöma.</verse>
				<verse number="16">För vem har lärt känna Herrens tankar eller vem kan upplysa honom? Men vi har Kristi sinne.</verse>
			</chapter>
			<chapter number="3">
				<verse number="1">Bröder, jag kunde inte tala till er som till Andefyllda människor utan som till människor med fallen natur, som till spädbarn i Kristus.</verse>
				<verse number="2">Jag gav er mjölk att dricka, inte fast föda, för den tålde ni ännu inte, och det gör ni fortfarande inte.</verse>
				<verse number="3">Ni leds ju ännu av er fallna natur. För eftersom det finns avund och bråk bland er, leds ni då inte av er fallna natur och lever som andra människor?</verse>
				<verse number="4">För när en säger: ˮJag följer Paulus,ˮ och en annan: ˮJag följer Apollos,ˮ är ni inte då som folk i allmänhet?</verse>
				<verse number="5">Vad är Apollos? Vad är Paulus? De är tjänare som förde er till tro, och var för sig tjänade vi med det som Herren gav.</verse>
				<verse number="6">Jag planterade, Apollos vattnade, men Gud lät det växa.</verse>
				<verse number="7">Varken den som planterar eller den som vattnar är något, endast Gud, han som låter det växa.</verse>
				<verse number="8">Den som planterar och den som vattnar är ett, men var och en ska få sin lön efter sitt arbete.</verse>
				<verse number="9">För vi är Guds medarbetare. Och ni är Guds åker, och Guds byggnad.</verse>
				<verse number="10">Utifrån den nåd som Gud gav mig har jag som en klok byggmästare lagt en grund, och en annan bygger på den. Men var och en måste tänka på hur han bygger.</verse>
				<verse number="11">För ingen kan lägga en annan grund än den som är lagd — Jesus Kristus.</verse>
				<verse number="12">Om någon bygger på den grunden med guld, silver, ädelstenar, trä, hö eller halm,</verse>
				<verse number="13">så ska var och ens arbete synliggöras. För den dagen ska göra det klart eftersom den uppenbaras i eld, och elden ska pröva varje människas verk.</verse>
				<verse number="14">Om det verk som någon har byggt består, ska han få lön.</verse>
				<verse number="15">Den vars verk bränns upp ska lida förlust. Men själv ska han bli frälst, som genom eld.</verse>
				<verse number="16">Vet ni inte att ni är Guds tempel och att Guds Ande bor i er?</verse>
				<verse number="17">Om någon fördärvar Guds tempel ska Gud fördärva honom. För Guds tempel är heligt, och det är vad ni är.</verse>
				<verse number="18">Bedra inte er själva. Om någon bland er anser sig vara vis i denna världen måste han bli en dåre för att bli vis.</verse>
				<verse number="19">För denna världens visdom är dårskap inför Gud. Det står skrivet: Han fångar de visa i deras list,</verse>
				<verse number="20">och vidare: Herren vet att de visas tankar är tomhet.</verse>
				<verse number="21">Därför ska ingen ha sin stolthet i människor. Allt tillhör er,</verse>
				<verse number="22">om än Paulus eller Apollos eller Kefas eller världen eller liv eller död eller nutid eller framtid. Allt tillhör er.</verse>
				<verse number="23">Men ni tillhör Kristus, och Kristus tillhör Gud.</verse>
			</chapter>
			<chapter number="4">
				<verse number="1">Alltså ska man betrakta oss som Kristi tjänare och som förvaltare av Guds hemligheter.</verse>
				<verse number="2">Dessutom krävs av en förvaltare att han är trovärdig.</verse>
				<verse number="3">Det rör mig inte om ni eller någon mänsklig domstol dömer mig. Jag undviker att ens döma mig själv.</verse>
				<verse number="4">För mitt samvete är rent, men det betyder inte att jag blivit rättfärdig. Den som dömer mig är Herren.</verse>
				<verse number="5">Döm därför inte i förtid, innan Herren kommer. Han ska föra fram i ljus det som är dolt i mörker och avslöja hjärtats alla motiv. Och då ska var och en få sitt beröm av Gud.</verse>
				<verse number="6">Bröder, allt detta har jag tillämpat på mig och Apollos för er skull, för att ni av oss ska lära er att hålla er till det som är skrivet. Detta för att ni inte ska skryta över någon på annans bekostnad.</verse>
				<verse number="7">Vem ger dig en särställning? Vad äger du som du inte har fått? Men har du fått det, varför skryter du som om du inte hade fått det?</verse>
				<verse number="8">Ni har redan fått allt. Ni har redan blivit rika. Ni har blivit kungar utan oss. Jag önskar att ni verkligen var kungar, så att vi kunde regera tillsammans med er.</verse>
				<verse number="9">Det tycks mig som om Gud ställt oss apostlar sist av alla, som dödsdömda. För vi har blivit ett skådespel för världen, för både änglar och människor.</verse>
				<verse number="10">Vi är dårar för Kristi skull, men ni är kloka i Kristus. Vi är svaga, men ni är starka. Ni är ärade, men vi är föraktade.</verse>
				<verse number="11">Ännu i denna stund går vi hungriga och törstiga och utan kläder. Vi misshandlas, är hemlösa,</verse>
				<verse number="12">vi arbetar hårt med våra händer. När vi hånas, välsignar vi. När vi förföljs, härdar vi ut.</verse>
				<verse number="13">När vi förtalas, svarar vi vänligt. Vi har blivit världens smuts och skräp, och är så alltjämt.</verse>
				<verse number="14">Jag skriver inte detta för att ni ska skämmas utan för att vägleda er som mina älskade barn.</verse>
				<verse number="15">För om ni än har tusentals övervakare i Kristus, har ni ändå inte många fäder. Det var nämligen jag som genom evangeliet blev er far i Kristus Jesus.</verse>
				<verse number="16">Jag uppmanar er därför att efterlikna mig.</verse>
				<verse number="17">Av den anledningen har jag sänt Timotheos till er, mitt älskade och trofasta barn i Herren. Han ska påminna er om mina dogmer i Kristus Jesus, det jag överallt undervisar i varje församling.</verse>
				<verse number="18">Några har blivit högfärdiga som om de trodde att jag inte skulle komma till er.</verse>
				<verse number="19">Men om Herren vill kommer jag snart till er. Och då får jag veta hur det förhåller sig med dessa högfärdiga människor, inte med deras ord utan med deras kraft.</verse>
				<verse number="20">För Guds rike består inte i ord utan i kraft.</verse>
				<verse number="21">Vad föredrar ni? Ska jag komma till er med käpp, eller med kärlek och en mild ande?</verse>
			</chapter>
			<chapter number="5">
				<verse number="1">Rakt på sak: det sägs att det förekommer otukt bland er, en otukt det inte går att finna ens bland hednafolken. En man lever med sin fars hustru.</verse>
				<verse number="2">Och ni är högfärdiga! Ni borde ha blivit bedrövade och drivit bort ifrån er den som gjort detta.</verse>
				<verse number="3">Även om jag är frånvarande till kroppen är jag närvarande i Anden. Jag har redan fällt domen över den skyldige, som om jag var närvarande.</verse>
				<verse number="4">När ni samlas i vår Herre Jesu Kristi namn, och min ande är där med vår Herre Jesu makt,</verse>
				<verse number="5">då ska ni överlämna den mannen åt Satan till köttets fördärv, så att anden kan bli frälst på Herrens dag.</verse>
				<verse number="6">Ert skryt låter inte bra. Vet ni inte att lite surdeg får hela degen att jäsa?</verse>
				<verse number="7">Rensa bort den gamla surdegen så att ni blir en ny deg, eftersom ni är osyrade. För vårt påskalamm Kristus har blivit slaktat.</verse>
				<verse number="8">Låt oss därför fira högtid, inte med gammal surdeg, inte heller med illviljans och ondskans surdeg, utan med renhetens och sanningens osyrade bröd.</verse>
				<verse number="9">Jag skrev till er i mitt brev att ni inte skulle umgås med otuktiga människor.</verse>
				<verse number="10">Jag menade verkligen inte de otuktiga här i världen, eller de giriga eller bedragarna eller avgudadyrkarna. För då hade ni behövt lämna världen.</verse>
				<verse number="11">Men nu skriver jag till er att inte umgås med någon så kallad broder om han är otuktig, girig, avgudadyrkare, hånare, drinkare eller bedragare. Ni får inte ens äta tillsammans med en sådan.</verse>
				<verse number="12">För varför skulle jag döma dem som står utanför? Är det inte dem som står innanför ni ska döma?</verse>
				<verse number="13">Gud ska döma dem som står utanför. Ni ska driva bort ifrån er den som är ond.</verse>
			</chapter>
			<chapter number="6">
				<verse number="1">Hur kan någon av er som ligger i tvist med en annan våga processa inför de orättfärdiga, och inte inför de heliga?</verse>
				<verse number="2">Vet ni inte att de heliga ska döma världen? Om nu världen ska dömas av er, förmår ni då inte att döma i obetydliga mål?</verse>
				<verse number="3">Vet ni inte att vi ska döma änglar? Då ska väl klaras av livets småsaker?</verse>
				<verse number="4">Om det gäller sådana livets småsaker, tar ni då till domare dem som församlingen ser ner på?</verse>
				<verse number="5">Jag tycker ni borde skämmas! Finns det verkligen ingen förståndig bland er som kan avgöra saker mellan bröder?</verse>
				<verse number="6">Istället processar broder mot broder, och det inför otroende!</verse>
				<verse number="7">Bara det att ni processar med varandra är ett nederlag för er. Varför inte hellre acceptera en orätt? Varför inte hellre bli bedragen?</verse>
				<verse number="8">Istället begår ni själva orätt och bedrar, och det mot bröder.</verse>
				<verse number="9">Ni vet väl att orättfärdiga inte ska få ärva Guds rike? Låt inte bedra er. Varken otuktiga eller avgudadyrkare eller äktenskapsbrytare eller män som ligger med män</verse>
				<verse number="10">eller tjuvar eller giriga eller drinkare eller hånare eller bedragare ska ärva Guds rike.</verse>
				<verse number="11">Några av er var sådana. Men ni blev rentvättade, ni blev helgade, ni blev förklarade rättfärdiga i Herren Jesu Kristi namn och i vår Guds Ande.</verse>
				<verse number="12">Allt är tillåtet för mig, men allt är inte nyttigt. Allt är tillåtet för mig, men jag ska inte låta något få makt över mig.</verse>
				<verse number="13">Maten är till för magen och magen för maten, och båda ska Gud göra slut på. Men kroppen är inte till för otukt utan för Herren, och Herren för kroppen.</verse>
				<verse number="14">Gud reste upp Herren, och genom sin kraft ska han resa upp oss.</verse>
				<verse number="15">Vet ni inte att era kroppar är Kristi lemmar? Ska jag då ta Kristi lemmar och göra dem till en prostituerads lemmar? Absolut inte.</verse>
				<verse number="16">Eller vet ni inte att den som förenar sig med en prostituerad är en kropp med henne? För han säger: De två ska bli ett kött.</verse>
				<verse number="17">Men den som förenar sig med Herren är en ande med honom.</verse>
				<verse number="18">Fly otukten. All annan synd som en människa begår är utanför kroppen, men den som lever i otukt syndar mot sin egen kropp.</verse>
				<verse number="19">Eller vet ni inte att er kropp är ett tempel för den helige Ande som är i er och som ni har fått av Gud? Ni tillhör inte er själva,</verse>
				<verse number="20">för ni blev köpta till ett pris. Förhärliga därför Gud i er kropp.</verse>
			</chapter>
			<chapter number="7">
				<verse number="1">Angående det som ni skrev: ”En man gör väl i att undvika sex med en kvinna.”</verse>
				<verse number="2">Men för att undvika otukt ska varje man ha sin hustru och varje kvinna sin man.</verse>
				<verse number="3">Mannen ska fullgöra sin äktenskapliga plikt åt sin hustru, och likaså hustrun åt sin man.</verse>
				<verse number="4">Hustrun råder inte över sin kropp, det gör mannen. Likaså råder inte mannen över sin kropp, det gör hustrun.</verse>
				<verse number="5">Förvägra inte varandra samliv om inte båda gett samtycke för en tid, så att ni kan prioritera bönen. Kom sedan tillsammans igen så att Satan inte frestar er eftersom ni inte kan leva avhållsamt.</verse>
				<verse number="6">Men detta säger jag som ett medgivande, inte som en befallning.</verse>
				<verse number="7">Jag skulle önska att alla människor var som jag. Men var och en har sin gåva från Gud, alla har en särskild.</verse>
				<verse number="8">Till de ogifta och änkorna säger jag att de gör väl om de förblir ogifta, liksom jag.</verse>
				<verse number="9">Men om de inte kan kontrollera sig ska de gifta sig. För det är bättre att gifta sig än att brinna av lust.</verse>
				<verse number="10">Till de gifta ger jag en befallning som inte är min utan Herrens: En hustru får inte lämna sin man.</verse>
				<verse number="11">Gör hon det ändå ska hon förbli ogift eller försona sig med sin man. Och en man får inte överge sin hustru.</verse>
				<verse number="12">Till de övriga säger jag, inte Herren: Om en broder har en hustru som inte är troende och hon är villig att leva med honom, får han inte överge henne.</verse>
				<verse number="13">Och om en kvinna har en man som inte är troende och han är villig att leva med henne, får hon inte överge honom.</verse>
				<verse number="14">För mannen som inte tror är helgad genom sin hustru, och hustrun som inte tror är helgad genom sin troende man. Annars skulle era barn vara orena, men nu är de heliga.</verse>
				<verse number="15">Men om den som inte tror går iväg, låt det ske. Vid sådana tillfällen är ett trossyskon inte slavbunden. Gud har kallat er att leva i harmoni.</verse>
				<verse number="16">För hur kan du veta, kvinna, om du kommer att frälsa din man? Eller hur kan du veta, man, om du kommer att frälsa din hustru?</verse>
				<verse number="17">Lev bara så som Herren har bestämt för var och en, så som Gud har kallat var och en. Det är vad jag föreskriver i alla församlingar.</verse>
				<verse number="18">Var någon omskuren när han blev kallad ska han inte skaffa förhud. Var någon oomskuren när han blev kallad ska han inte låta omskära sig.</verse>
				<verse number="19">Det betyder inget om någon är omskuren eller oomskuren. Det som betyder något är att man håller Guds bud.</verse>
				<verse number="20">Var och en ska förbli i den kallelse i vilken han blev kallad.</verse>
				<verse number="21">Blev du kallad som slav, bry dig inte. Men har du möjlighet att bli fri, ta vara på det.</verse>
				<verse number="22">För den som i Herren blev kallad som slav är en Herrens frigivne. Likaså är den som blev kallad som fri en Kristi slav.</verse>
				<verse number="23">Ni blev köpta för ett pris. Bli inte slavar under människor.</verse>
				<verse number="24">Bröder, var och en ska förbli inför Gud det han var vid sin kallelse.</verse>
				<verse number="25">Angående de kvinnor som lever ogifta har jag ingen befallning från Herren. Men jag ger min uppfattning, jag som genom Herrens barmhärtighet är trovärdig.</verse>
				<verse number="26">Jag anser sedan att i den svåra tid som nu råder gör en man väl i att förbli som han är.</verse>
				<verse number="27">Är du bunden vid en hustru? Försök inte att bli fri. Är du fri? Försök inte att få en hustru.</verse>
				<verse number="28">Men om du gifter dig syndar du inte. Och om en ogift kvinna gifter sig syndar hon inte. Men sådana kommer att möta lidande här i livet, och det vill jag bespara er ifrån.</verse>
				<verse number="29">Men det säger jag, bröder: Tiden är kort. Härefter ska de som har en hustru leva som om de ingen hade,</verse>
				<verse number="30">de som gråter som om de inte grät, de som gläds som om de inte gladde sig, de som köper något som om de inte ägde något,</verse>
				<verse number="31">och de som nyttjar denna världen ska göra det med måtta. För allt i denna världen går mot sitt slut.</verse>
				<verse number="32">Men jag vill att ni ska vara utan bekymmer. En ogift man är upptagen med det som hör Herren till, hur han ska behaga Herren.</verse>
				<verse number="33">Men en gift man är upptagen med det som hör världen till, hur han ska behaga sin hustru,</verse>
				<verse number="34">och blir kluven. En ogift kvinna eller en jungfru är upptagen med det som hör Herren till, att hon ska vara helig till kropp och ande. Men en gift kvinna är upptagen med det som hör världen till, hur hon ska behaga sin man.</verse>
				<verse number="35">Detta säger jag för ert eget bästa, inte för att lägga band på er utan för att ni ska leva anständigt, samt lojalt och obehindrat hålla er till Herren.</verse>
				<verse number="36">Men anser någon att han handlar olämpligt mot sin dotter som är giftasmogen och redo för äktenskap, då ska han göra det han vill, han syndar inte. Låt dem gifta sig.</verse>
				<verse number="37">Men är han fast besluten och inte känner tvång, utan har makt över sin egen vilja och har bestämt i sitt hjärta att låta sin dotter förbli ogift, så gör han väl.</verse>
				<verse number="38">Den som alltså gifter bort sin ogifta dotter gör något bra, och den som inte gifter bort henne gör något bättre.</verse>
				<verse number="39">En hustru är bunden så länge hennes man lever. Men om mannen dör är hon fri att gifta sig med vem hon vill, bara det sker i Herren.</verse>
				<verse number="40">Men hon är saligare om hon förblir som hon är. Det är min uppfattning, och jag menar att även jag har Guds Ande.</verse>
			</chapter>
			<chapter number="8">
				<verse number="1">Angående mat som offrats till avgudar: Vi vet att vi alla har kunskap. Kunskapen för med sig högfärd, men kärleken bygger upp.</verse>
				<verse number="2">Om någon tror sig veta något, så vet han ännu inte det han borde veta.</verse>
				<verse number="3">Men den som älskar Gud är känd av honom.</verse>
				<verse number="4">Nu angående frågan om man får äta mat som offrats till avgudar: Vi vet att det inte finns någon avgud i världen, och att det bara finns en Gud.</verse>
				<verse number="5">För även om det finns så kallade ʼgudarʼ i himlen eller på jorden, ja, det finns många ʼgudarʼ och ʼherrarʼ,</verse>
				<verse number="6">så finns för oss en Gud, Fadern, från vilken allting är och till vilken vi är. Och det finns en Herre, Jesus Kristus, genom vilken allting är och genom vilken vi är.</verse>
				<verse number="7">Men den kunskapen äger inte alla. Några som tills nu varit vana vid avgudarna äter mat just som avgudaoffer, och så orenas deras svaga samvete.</verse>
				<verse number="8">Men maten för oss inte närmare Gud. Vi förlorar inget om vi inte äter, vi vinner inget om vi äter.</verse>
				<verse number="9">Men se till att denna er rättighet inte blir de svaga till fall.</verse>
				<verse number="10">För om någon med ett svagt samvete får se dig som har kunskap ligga till bords i ett avgudatempel, blir han då inte styrkt så att han äter vad som offrats till avgudar?</verse>
				<verse number="11">Genom din kunskap går den svage under, den broder som Kristus har dött för.</verse>
				<verse number="12">När ni på detta sätt syndar mot bröderna och gör illa deras svaga samveten syndar ni mot Kristus.</verse>
				<verse number="13">Alltså: om mat blir min broder till fall ska jag aldrig någonsin äta kött för att inte orsaka min broders fall.</verse>
			</chapter>
			<chapter number="9">
				<verse number="1">Är jag inte fri? Är jag inte en apostel? Har jag inte sett Jesus, vår Herre? Är inte ni mitt verk i Herren?</verse>
				<verse number="2">Om jag inte är en apostel för andra, så är jag det ändå för er. Ni själva är i Herren bekräftelsen på mitt apostlakall.</verse>
				<verse number="3">Mitt försvar mot dem som anklagar mig är följande:</verse>
				<verse number="4">Har vi inte rätt att få mat och dryck?</verse>
				<verse number="5">Har vi inte rätt att ta med oss en troende hustru så som även de andra apostlarna och Herrens bröder och Kefas?</verse>
				<verse number="6">Eller är det bara jag och Barnabas som inte har rätt att vara fria från arbete?</verse>
				<verse number="7">Vem gör soldattjänst och betalar själv? Vem anlägger en vingård utan att äta dess frukt? Eller vem vallar en hjord utan att ta del av mjölken?</verse>
				<verse number="8">Är det här bara mänskligt prat? Säger inte lagen samma sak?</verse>
				<verse number="9">Det står nämligen skrivet i Mose lag: Du ska inte sätta munkorg på oxen som tröskar. Är det oxar Gud har omsorg om?</verse>
				<verse number="10">Eller säger han det för vår skull? Jo, för vår skull blev det skrivet att den som plöjer och den som tröskar ska göra det i hopp om att få sin del.</verse>
				<verse number="11">Om vi har sått ett andligt utsäde bland er, är det då för mycket begärt om vi får del av er materiella skörd?</verse>
				<verse number="12">Om andra har rätt att få något av er, har inte vi det ännu mer? Ändå har vi inte nyttjat denna rättighet utan härdar ut i allt för att inte lägga hinder i vägen för evangeliet om Kristus.</verse>
				<verse number="13">Vet ni inte att de som arbetar i templet får sin mat från templet, och att de som tjänstgör vid altaret får sin del av det som offras där?</verse>
				<verse number="14">Så har också Herren påbjudit att de som förkunnar evangeliet ska få sitt uppehälle av evangeliet.</verse>
				<verse number="15">Men jag har inte nyttjat sådana förmåner, inte heller skriver jag det här för att få några. Jag dör hellre än att någon tar ifrån mig min stolthet.</verse>
				<verse number="16">För om jag förkunnar evangeliet ger det mig ingen grund för stolthet eftersom ett tvång ligger över mig. Det blir hemskt för mig om jag inte förkunnar evangeliet.</verse>
				<verse number="17">För om jag gör det villigt har jag lön. Men gör jag det mot min vilja så är jag betrodd som förvaltare.</verse>
				<verse number="18">Vad är då min lön? Jo, när jag förkunnar kan jag framföra evangeliet utan kostnad och inte nyttja den rättighet som evangeliet ger mig.</verse>
				<verse number="19">För jag är fri från alla, men jag har gjort mig till allas slav för att vinna desto fler.</verse>
				<verse number="20">För judarna har jag blivit som en jude för att vinna judar. För dem som är under lagen har jag blivit likt en som är under lagen för att vinna dem som är under lagen, fast jag själv inte är under lagen.</verse>
				<verse number="21">För dem som är utan lag har jag blivit likt en som är utan lag för att vinna dem som är utan lag. — Men jag är inte utan Guds lag utan står under Kristi lag. —</verse>
				<verse number="22">Jag har blivit svag för de svaga för att vinna de svaga. Jag har blivit allt för alla, för att åtminstone frälsa några.</verse>
				<verse number="23">Allt gör jag för evangeliets skull, för att även jag ska få del av det.</verse>
				<verse number="24">Vet ni inte att av alla löparna som springer på banan är det bara en som får priset? Spring så att ni vinner det.</verse>
				<verse number="25">Men varje idrottsman övar självdisciplin i allt. De för att vinna en förgänglig segerkrans, men vi en oförgänglig.</verse>
				<verse number="26">Så jag springer inte planlöst omkring. Och jag boxas inte i luften.</verse>
				<verse number="27">Jag plågar min kropp och tvingar den till lydnad, för att inte själv bli underkänd efter att ha förkunnat för andra.</verse>
			</chapter>
			<chapter number="10">
				<verse number="1">Bröder, jag vill att ni ska veta att alla våra fäder var under molnet, alla gick genom havet,</verse>
				<verse number="2">alla blev döpta till Moses i molnet och i havet,</verse>
				<verse number="3">alla åt samma andliga mat,</verse>
				<verse number="4">alla drack samma andliga dryck. För de drack ur en andlig klippa som följde dem, och den klippan var Kristus.</verse>
				<verse number="5">Men de flesta av dem hade Gud inte behag till, för de nedgjordes i öknen.</verse>
				<verse number="6">Allt det här utgör exempel för oss, så att vi inte ska ha begär till det onda som de hade.</verse>
				<verse number="7">Bli inte heller avgudadyrkare som några av dem. Det står skrivet: Folket satte sig ner för att äta och dricka och steg sedan upp för avgudadanser.</verse>
				<verse number="8">Vi ska inte heller begå otukt som några av dem gjorde, och tjugotretusen dog under en dag.</verse>
				<verse number="9">Vi ska inte heller fresta Kristus som några av dem gjorde, de dödades av ormar.</verse>
				<verse number="10">Vi ska inte heller gnälla och klaga som några av dem gjorde, de dödades av Fördärvaren.</verse>
				<verse number="11">Allt det som hände dem utgör exempel och skrevs ner för att varna oss som har tidsåldrarnas slut inpå oss.</verse>
				<verse number="12">Därför ska den som menar sig stå, se till att han inte faller.</verse>
				<verse number="13">De frestelser ni mött har varit mänskliga. Gud är trofast och ska inte tillåta att ni frestas mer än vad ni klarar av, utan med frestelsen ska han bereda en utväg, så att ni kan härda ut.</verse>
				<verse number="14">Mina kära, fly därför från avgudadyrkan.</verse>
				<verse number="15">Jag talar som till förståndiga människor, bedöm själva vad jag säger.</verse>
				<verse number="16">Är inte välsignelsens bägare som vi välsignar en gemenskap med Kristi blod? Är inte brödet som vi bryter en gemenskap med Kristi kropp?</verse>
				<verse number="17">Eftersom det är ett bröd, är vi som är många en kropp, för vi får alla vår del av detta enda bröd.</verse>
				<verse number="18">Se på det jordiska Israel. Har inte de som äter av offren del i altaret?</verse>
				<verse number="19">Så vad menar jag? Att avgudaoffer är något, eller att en avgud är något?</verse>
				<verse number="20">Nej, vad de offrar, det offrar de åt demoner och inte åt Gud. Och jag vill inte att ni ska ha gemenskap med demonerna.</verse>
				<verse number="21">Ni kan inte dricka både Herrens bägare och demoners bägare. Ni kan inte ta del både av Herrens bord och demoners bord.</verse>
				<verse number="22">Eller ska vi väcka Herrens vrede? Är vi starkare än han?</verse>
				<verse number="23">Allt är tillåtet, men allt är inte nyttigt. Allt är tillåtet, men allt bygger inte upp.</verse>
				<verse number="24">Var inte självupptagna, utan tänk på andras bästa.</verse>
				<verse number="25">Allt som säljs i saluhallen kan ni äta utan att ställa samvetsfrågor,</verse>
				<verse number="26">för jorden och allt den rymmer tillhör Herren.</verse>
				<verse number="27">Om någon som inte tror bjuder hem er och ni vill gå, ät då allt som sätts fram åt er utan att ställa någon samvetsfråga.</verse>
				<verse number="28">Men om någon säger till er: ˮDet här är offerkött,ˮ så ät inte av hänsyn till honom som sa det, och för samvetets skull.</verse>
				<verse number="29">Jag menar hans samvete, inte ditt. För varför skulle min frihet dömas av en annans samvete?</verse>
				<verse number="30">Om jag äter med tacksamhet, varför ska jag klandras för det jag ber tackbönen för?</verse>
				<verse number="31">Alltså: vare sig ni äter eller dricker eller vad ni än gör, gör allt till Guds ära.</verse>
				<verse number="32">Väck inte anstöt vare sig hos judar eller hedningar eller i Guds församling.</verse>
				<verse number="33">Själv fogar jag mig på allt sätt efter alla och är inte självupptagen utan tänker på de mångas bästa, för att de ska bli frälsta. 11:1 Följ mitt exempel liksom jag följer Kristi exempel.</verse>
			</chapter>
			<chapter number="11">
				<verse number="1">Jag berömmer er för att ni minns mig i allt och håller fast vid de lärotraditioner som jag överlämnade åt er.</verse>
				<verse number="2"></verse>
				<verse number="3">Men jag vill att ni ska förstå att Kristus är varje mans huvud, och att mannen är kvinnans huvud, och att Gud är Kristi huvud.</verse>
				<verse number="4">Varje man som ber eller profeterar med något på huvudet vanärar sitt huvud.</verse>
				<verse number="5">Men varje kvinna som ber eller profeterar utan något på huvudet vanärar sitt huvud. För det är som att ha håret avrakat.</verse>
				<verse number="6">Om en kvinna inte har något på huvudet kan hon klippa av allt sitt hår. Men är det skamligt för en kvinna att klippa av håret eller raka av det måste hon ha något på huvudet.</verse>
				<verse number="7">En man ska inte ha något på huvudet eftersom han är en avbild och avglans av Gud. Men kvinnan är en avglans av mannen,</verse>
				<verse number="8">för mannen kom inte från kvinnan utan kvinnan från mannen.</verse>
				<verse number="9">Och mannen skapades inte för kvinnans skull utan kvinnan för mannens skull.</verse>
				<verse number="10">Av den anledningen, och för änglarnas skull, måste kvinnan bära ett ”auktoritetstecken” på huvudet.</verse>
				<verse number="11">Ändå, i Herren är både kvinnan och mannen beroende av varandra.</verse>
				<verse number="12">För liksom kvinnan kom från mannen, så blir mannen till genom kvinnan. Men allt kommer från Gud.</verse>
				<verse number="13">Döm själva. Är det lämpligt att en kvinna ber till Gud utan något på huvudet?</verse>
				<verse number="14">Lär inte själva naturen er att det är en vanära för en man att ha långt hår,</verse>
				<verse number="15">men en ära för en kvinna att ha långt hår, eftersom hon fått håret som slöja?</verse>
				<verse number="16">Någon tänker kanske ta strid om detta, men vi har ingen annan ordning, inte heller Guds församlingar.</verse>
				<verse number="17">När jag nu ger följande föreskrifter kan jag inte berömma er, då era sammankomster är mer till skada än till nytta.</verse>
				<verse number="18">Till att börja med hör jag att ni är splittrade när ni möts som församling. Och delvis tror jag att det är så,</verse>
				<verse number="19">för partier måste finnas bland er så att det visar sig vilka av er som består provet.</verse>
				<verse number="20">När ni samlas är det inte för Herrens måltid,</verse>
				<verse number="21">för vid måltiden äter var och en genast av sin egen mat. Och någon sitter hungrig, en annan är berusad.</verse>
				<verse number="22">Kan ni inte äta och dricka hemma? Eller föraktar ni Guds församling och vanärar de fattiga? Vad ska jag säga er? Ska jag berömma er? Nej, för detta får ni inget beröm.</verse>
				<verse number="23">För jag tog emot från Herren det som jag förmedlat till er: Natten då Herren Jesus blev förrådd tog han ett bröd,</verse>
				<verse number="24">bad tackbönen, bröt det och sa: ˮDetta är min kropp som är för er. Gör detta till minne av mig.ˮ</verse>
				<verse number="25">Likaså tog han bägaren efter måltiden och sa: ˮDenna bägare är det nya förbundet i mitt blod. Så ofta ni dricker av den, gör det till minne av mig.ˮ</verse>
				<verse number="26">För så ofta ni äter detta bröd och dricker av bägaren, förkunnar ni Herrens död till dess han kommer.</verse>
				<verse number="27">Den som därför äter brödet eller dricker Herrens bägare på ett ovärdigt sätt syndar mot Herrens kropp och blod.</verse>
				<verse number="28">Var och en måste pröva sig själv och sedan äta av brödet och dricka av bägaren.</verse>
				<verse number="29">För den som äter och dricker utan att tänka på vems kropp det är, äter och dricker en dom över sig.</verse>
				<verse number="30">Därför finns det många svaga och sjuka bland er, och inte så få har insomnat.</verse>
				<verse number="31">Om vi rannsakade oss själva skulle vi inte bli dömda.</verse>
				<verse number="32">Men när vi nu döms, så tuktas vi av Herren för att inte bli fördömda med världen.</verse>
				<verse number="33">Mina bröder, när ni därför samlas för att äta ska ni vänta på varandra.</verse>
				<verse number="34">Om någon är hungrig ska han äta hemma, så att ni inte kommer samman till dom. Och angående det övriga ska jag ge er föreskrifter när jag kommer.</verse>
			</chapter>
			<chapter number="12">
				<verse number="1">Bröder, angående Andens gåvor vill jag att ni ska ha kunskap.</verse>
				<verse number="2">Ni vet att när ni var hedningar drogs och fördes ni obevekligt till de stumma avgudarna.</verse>
				<verse number="3">Därför ska ni förstå att ingen som talar i Guds Ande kan uttala förbannelse över Jesus, och ingen kan säga: ˮJesus är Herre,ˮ utom i den helige Ande.</verse>
				<verse number="4">Det finns olika nådegåvor, men det är samme Ande.</verse>
				<verse number="5">Det finns olika tjänster, men det är samme Herre.</verse>
				<verse number="6">Det finns olika kraftverkningar, men det är samme Gud som verkar allt i alla.</verse>
				<verse number="7">Hos var och en uppenbarar sig Anden så att det blir till nytta.</verse>
				<verse number="8">Någon får genom Anden visdomens ord, en annan får kunskapens ord av samme Ande,</verse>
				<verse number="9">en annan får tro i samme Ande, en annan får helandets gåvor i samme Ande,</verse>
				<verse number="10">en annan får gåvan att utföra mäktiga underverk, en annan får gåvan att profetera, en annan får gåvan att bedöma andar, en annan får gåvan att tala olika slags tungotal, en annan får gåvan att uttyda tungotal.</verse>
				<verse number="11">Men allt detta verkar en och samme Ande. Efter sin vilja tilldelar han sina gåvor åt var och en.</verse>
				<verse number="12">För kroppen är en och har många lemmar. Kroppens alla många lemmar bildar alltså en kropp. Och så är det också med Kristus.</verse>
				<verse number="13">För i en Ande blev vi alla döpta in i en kropp, vare sig vi är judar eller hedningar, slavar eller fria, och alla har vi fått en Ande att dricka.</verse>
				<verse number="14">Kroppen består inte heller av en lem utan av många.</verse>
				<verse number="15">Om foten skulle säga: ˮJag är inte hand, alltså hör jag inte till kroppen,ˮ så hör den likväl till kroppen.</verse>
				<verse number="16">Och om örat skulle säga: ˮJag är inte öga, alltså hör jag inte till kroppen,ˮ så hör det likväl till kroppen.</verse>
				<verse number="17">Om hela kroppen var öga, vad skulle då hända med hörseln? Om hela kroppen var öra, vad skulle då hända med luktsinnet?</verse>
				<verse number="18">Men nu har Gud placerat lemmarna i kroppen, var och en så som han ville.</verse>
				<verse number="19">Om alla var en lem, vad blev det då av kroppen?</verse>
				<verse number="20">Nu är emellertid lemmarna många, men en enda kropp.</verse>
				<verse number="21">Ögat kan inte säga till handen: ˮJag behöver inte dig,ˮ eller huvudet till fötterna: ˮJag behöver inte er.ˮ</verse>
				<verse number="22">Tvärtom, de av kroppens lemmar som anses svagast är oumbärliga.</verse>
				<verse number="23">Och de lemmar i kroppen vi anser mindre hedersamma tilldelar vi större heder, och dem vi blygs för klär vi med större anständighet,</verse>
				<verse number="24">medan våra anständiga lemmar inte har behov av det. Men Gud har fogat samman kroppen och gett det oansenliga särskild heder.</verse>
				<verse number="25">Detta för att det inte ska uppstå splittring i kroppen utan lemmarna ha samma omsorg om varandra.</verse>
				<verse number="26">Om en lem lider, lider de andra med den. Om en lem hedras, gläds de andra med den.</verse>
				<verse number="27">Ni är Kristi kropp och enskilda lemmar av den.</verse>
				<verse number="28">Gud har i församlingen för det första satt några till apostlar, för det andra profeter, för det tredje lärare, vidare de som utför kraftgärningar, de som har helandets gåvor, de som hjälper, de som är styresmän, de som talar olika slags tungotal.</verse>
				<verse number="29">Är alla apostlar? Är alla profeter? Är alla lärare? Utför alla kraftgärningar?</verse>
				<verse number="30">Har alla helandets gåvor? Talar alla tungotal? Kan alla uttyda?</verse>
				<verse number="31">Men längta efter de nådegåvor som är störst. Och nu ska jag visa er den bästa av alla vägar:</verse>
			</chapter>
			<chapter number="13">
				<verse number="1">Om jag talar människors och änglars tungotal, men saknar kärlek, är jag bara dånande malm eller skrällande cymbal.</verse>
				<verse number="2">Om jag har profetisk gåva och förstår alla hemligheter och har all kunskap, och om jag har all tro så att jag kan flytta berg, men saknar kärlek, är jag ingenting.</verse>
				<verse number="3">Om jag skänker allt jag äger, och om jag offrar min kropp för egen berömmelse, men saknar kärlek, vinner jag ingenting.</verse>
				<verse number="4">Kärleken är tålmodig och vänlig, kärleken avundas inte, kärleken skryter inte, den är inte högfärdig,</verse>
				<verse number="5">den är inte ohövlig, den är inte självisk, den är inte aggressiv, den är inte långsint,</verse>
				<verse number="6">den gläds inte över orättfärdigheten, men gläds med sanningen.</verse>
				<verse number="7">Kärleken överskyler allt, den tror allt, den hoppas allt, den uthärdar allt.</verse>
				<verse number="8">Kärleken upphör aldrig. Men profetiorna ska få ett slut och tungotalen ska tystna och kunskapen ska få ett slut.</verse>
				<verse number="9">För vårt vetande har gränser och profeterandet har gränser.</verse>
				<verse number="10">Men när det fullkomliga kommer ska det som har gränser få ett slut.</verse>
				<verse number="11">När jag var barn, talade jag som ett barn, tänkte jag som ett barn, och förstod jag som ett barn. Då jag blev man, lade jag bakom mig det barnsliga.</verse>
				<verse number="12">Nu ser vi en dunkel spegelbild, men då ska vi se ansikte mot ansikte. Nu har mitt vetande gränser, men då ska min kunskap bli fullständig, så som Guds kunskap om mig.</verse>
				<verse number="13">Nu består tro och hopp och kärlek, dessa tre, men störst av dem är kärleken.</verse>
			</chapter>
			<chapter number="14">
				<verse number="1">Eftersträva kärleken, men längta också efter Andens gåvor, och framför allt profetians gåva.</verse>
				<verse number="2">För den som talar i tungor talar inte till människor utan till Gud. Ingen förstår honom, men han talar hemligheter i Anden.</verse>
				<verse number="3">Men den som profeterar talar till människor och förmedlar uppbyggelse, förmaning och tröst.</verse>
				<verse number="4">Den som talar i tungor uppbygger sig själv, men den som profeterar uppbygger församlingen.</verse>
				<verse number="5">Jag skulle önska att ni alla talar i tungor, men hellre att ni profeterar. Den som profeterar är mer betydelsefull än den som talar i tungor, såvida han inte uttyder sina ord så att församlingen blir uppbyggd.</verse>
				<verse number="6">Bröder, vad hjälper det er om jag kommer till er och talar i tungor, men inte ger er någon uppenbarelse eller kunskap eller profetia eller undervisning?</verse>
				<verse number="7">Likaså med livlösa ting som flöjt eller harpa som ger ljud ifrån sig. Hur ska man kunna uppfatta vad som spelas om det inte är skillnad på tonerna?</verse>
				<verse number="8">Och om en trumpet ger ett otydligt ljud, vem gör sig då redo till strid?</verse>
				<verse number="9">Likaså med er. Om ni inte brukar tungan till begripligt tal, hur ska man då kunna förstå vad ni säger? Då blir det bara prat i luften.</verse>
				<verse number="10">Det finns ett okänt antal språk i världen, och inget är utan mening.</verse>
				<verse number="11">Om jag inte förstår språket blir jag en främling för den som talar och han blir en främling för mig.</verse>
				<verse number="12">Likaså med er. Eftersom ni ivrar efter Andens gåvor, längta efter att i överflöd få dem som uppbygger församlingen.</verse>
				<verse number="13">Därför ska den som talar i tungor be om att kunna uttyda det.</verse>
				<verse number="14">För om jag ber i tungor är det min ande som ber, men mitt förstånd bär ingen frukt.</verse>
				<verse number="15">Vad innebär det? Att jag vill be med anden, och jag vill också be med mitt förstånd. Jag vill lovsjunga med anden, och jag vill också lovsjunga med mitt förstånd.</verse>
				<verse number="16">Om du välsignar i Anden, hur ska då den som sitter på de olärdas plats kunna säga sitt ”Amen” till din tacksägelse? Han förstår ju inte vad du säger.</verse>
				<verse number="17">Visst är din tackbön god, men den andre blir inte uppbyggd.</verse>
				<verse number="18">Jag tackar Gud att jag talar i tungor mer än någon av er.</verse>
				<verse number="19">Men i församlingen vill jag hellre tala fem ord med mitt förstånd till undervisning för andra, än tio tusen ord i tungor.</verse>
				<verse number="20">Bröder, var inte barn till förståndet. Var istället som spädbarn i fråga om ondskan och vuxna till förståndet.</verse>
				<verse number="21">I lagen står det skrivet: Genom män med främmande språk och främmande läppar ska jag tala till detta folk, och inte ens då ska de lyssna till mig, säger Herren.</verse>
				<verse number="22">Därför är tungotalen ett tecken inte för dem som tror, utan för de otroende. Men profetian är ett tecken inte för de otroende, utan för dem som tror.</verse>
				<verse number="23">Om därför hela församlingen är samlad och alla talar i tungor, och några olärda eller otroende kommer in, ska de då inte säga att ni är galna?</verse>
				<verse number="24">Men om alla profeterar och en otroende eller olärd kommer in, då blir han överbevisad och dömd av alla.</verse>
				<verse number="25">Hans hjärtas hemligheter uppenbaras och han faller ner på sitt ansikte och tillber Gud och utbrister att Gud verkligen är i er.</verse>
				<verse number="26">Bröder, vad följer av detta? När ni samlas har var och en något att bidra med: sång, undervisning, uppenbarelse, tungotal, uttydning. Låt allt bli till uppbyggelse.</verse>
				<verse number="27">Om någon talar i tungor får två eller högst tre tala, en i sänder, och någon ska ge uttydning.</verse>
				<verse number="28">Men finns ingen som uttyder ska den som talar i tungor vara tyst i församlingen. Han kan tala till sig själv och till Gud.</verse>
				<verse number="29">Låt två eller tre profeter tala och de övriga bedöma det som sägs.</verse>
				<verse number="30">Men får någon annan som sitter där en uppenbarelse, ska den förste vara tyst.</verse>
				<verse number="31">Ni kan alla profetera, en i sänder, så att alla blir undervisade och tröstade.</verse>
				<verse number="32">Och profeternas andar underordnar sig profeterna,</verse>
				<verse number="33">för Gud är inte oordningens Gud utan harmonins. Som i alla de heligas församlingar</verse>
				<verse number="34">måste kvinnorna vara tysta i församlingarna. För det är inte tillåtet för dem att tala utan de måste underordna sig, som också lagen säger.</verse>
				<verse number="35">Och vill de veta något ska de fråga sina män hemma, för det är skamligt för en kvinna att tala i församlingen.</verse>
				<verse number="36">Eller var det från er som Guds ord gick ut? Eller var det bara till er det kom?</verse>
				<verse number="37">Om någon menar sig vara profet eller Andefylld, ska han veta att det jag skriver till er är Herrens bud.</verse>
				<verse number="38">Men den som inte erkänner detta är själv inte erkänd.</verse>
				<verse number="39">Mina bröder, längta alltså efter att få profetera, och hindra inte tungotalet.</verse>
				<verse number="40">Men låt allt ske anständigt och med ordning.</verse>
			</chapter>
			<chapter number="15">
				<verse number="1">Bröder, jag vill påminna er om evangeliet som jag förkunnade för er, det som ni tog emot och vars grund ni står på.</verse>
				<verse number="2">Genom evangeliet är ni också frälsta, om ni håller fast vid det budskap som jag förkunnade för er. Annars kom ni till tro förgäves.</verse>
				<verse number="3">För jag förmedlade till er det väsentligaste som jag hade mottagit: Kristus dog för våra synder enligt Skrifterna.</verse>
				<verse number="4">Och han blev begravd. Och han stod upp på tredje dagen enligt Skrifterna.</verse>
				<verse number="5">Och han visade sig för Kefas och sedan för de tolv.</verse>
				<verse number="6">Därefter visade han sig för mer än femhundra bröder vid samma tillfälle. De flesta är ännu vid liv, medan några är insomnade.</verse>
				<verse number="7">Sedan visade han sig för Jakob och därefter för alla apostlarna.</verse>
				<verse number="8">Allra sist visade han sig också för ett missfoster som mig.</verse>
				<verse number="9">För jag är den ringaste av apostlarna, ovärdig att kallas apostel eftersom jag har förföljt Guds församling.</verse>
				<verse number="10">Men genom Guds nåd är jag den jag är, och hans nåd mot mig har inte varit förgäves. Jag har arbetat mer än någon av dem, fast inte jag själv, utan Guds nåd som varit med mig.</verse>
				<verse number="11">Oavsett om det gäller mig eller de andra, detta förkunnar vi och detta kom ni till tro på.</verse>
				<verse number="12">Men om det förkunnas att Kristus har stått upp från de döda, hur kan då några av er påstå att det inte finns någon uppståndelse från de döda?</verse>
				<verse number="13">Om det inte finns någon uppståndelse från de döda har inte heller Kristus stått upp.</verse>
				<verse number="14">Men om Kristus inte har stått upp, då är vårt budskap grundlöst och likaså er tro.</verse>
				<verse number="15">Då står vi där som falska vittnen om Gud eftersom vi har vittnat mot Gud, att han reste upp Kristus, som han ju inte reste upp om nu döda inte står upp.</verse>
				<verse number="16">För om inga döda står upp har inte heller Kristus stått upp.</verse>
				<verse number="17">Men om Kristus inte har stått upp, då är er tro tomhet och ni är ännu kvar i era synder.</verse>
				<verse number="18">Då har även de som insomnat i Kristus gått förlorade.</verse>
				<verse number="19">Om det bara är för detta livet vi har satt vårt hopp till Kristus, då är vi de mest ynkliga av alla människor.</verse>
				<verse number="20">Men nu har Kristus stått upp från de döda som den förste av de insomnade.</verse>
				<verse number="21">För eftersom döden kom genom en människa, så kom också de dödas uppståndelse genom en människa.</verse>
				<verse number="22">För liksom i Adam alla dör, så ska också i Kristus alla göras levande.</verse>
				<verse number="23">Men var och en i sin ordning: först Kristus, och sedan vid hans ankomst de som tillhör honom.</verse>
				<verse number="24">Därefter kommer slutet då han överlämnar riket åt Gud Fadern, efter att han avlägsnat varje välde och varje makt och kraft.</verse>
				<verse number="25">För han måste regera tills han har lagt alla fiender under sina fötter.</verse>
				<verse number="26">Den siste fienden att avlägsnas är döden,</verse>
				<verse number="27">för Gud har lagt allt under hans fötter. Men när det heter att ”allt” är lagt under honom är förstås Gud undantagen, han som har lagt allt under Kristus.</verse>
				<verse number="28">Och när allt har lagts under honom ska Sonen själv underordna sig den som har lagt allt under honom, för att Gud ska bli allt i alla.</verse>
				<verse number="29">Vad ska annars de ta sig till som döper sig för de döda? Om döda inte alls står upp, varför döper de sig då för dem?</verse>
				<verse number="30">Och varför utsätter vi oss för faror varje stund?</verse>
				<verse number="31">Bröder, så sant som ni är min stolthet i Kristus Jesus vår Herre — jag dör varje dag.</verse>
				<verse number="32">Om jag trott som folk i allmänhet när jag kämpade mot vilddjuren i Efesos, vad hade det tjänat till? Om de döda inte står upp, låt oss äta och dricka, för i morgon dör vi.</verse>
				<verse number="33">Far inte vilse. ”Dåligt sällskap fördärvar god moral.”</verse>
				<verse number="34">Skärp till er på allvar och sluta synda. För några av er är helt okunniga om Gud. Jag tycker ni borde skämmas!</verse>
				<verse number="35">Nu undrar någon: Hur står de döda upp? Vad för slags kropp har de när de kommer?</verse>
				<verse number="36">Tanklösa människa. Det du sår får inte liv om det inte dör.</verse>
				<verse number="37">Och det du sår är inte den planta som kommer upp, utan ett naket korn, av vete eller något annat.</verse>
				<verse number="38">Men Gud ger det en gestalt efter sin vilja, och varje frö får sin egen gestalt.</verse>
				<verse number="39">Allt kött är inte av samma slag. Det är skillnad mellan människors, tamdjurs, fåglars och fiskars kött.</verse>
				<verse number="40">Det finns även himmelska kroppar och jordiska kroppar. Men de himmelska har sin härlighet, de jordiska en annan.</verse>
				<verse number="41">Solen och månen och stjärnorna har var sin härlighet, och stjärna skiljer sig från stjärna i härlighet.</verse>
				<verse number="42">Så är det också med de dödas uppståndelse. Det sås en förgänglig kropp, det står upp en oförgänglig.</verse>
				<verse number="43">Det sås i vanära, det står upp i härlighet. Det sås i svaghet, det står upp i kraft.</verse>
				<verse number="44">Det sås en fysisk kropp, det står upp en andlig kropp. Om det finns en fysisk kropp så finns det också en andlig.</verse>
				<verse number="45">Och så står det skrivet: Den första människan, Adam, blev en levande varelse. Den siste Adam blev en ande som skänker liv.</verse>
				<verse number="46">Men det andliga kom inte först, utan det fysiska. Därefter det andliga.</verse>
				<verse number="47">Den första människan var av stoft från jorden. Den andra människan är från himlen.</verse>
				<verse number="48">De som är av stoft, är lika den som var av stoft. Och de som är himmelska, är lika den som är från himlen.</verse>
				<verse number="49">Och liksom vi har burit avbilden av människan från stoft, ska vi också bära avbilden av honom från himlen.</verse>
				<verse number="50">Men jag säger er detta, bröder: kött och blod kan inte ärva Guds rike. Inte heller kan det förgängliga ärva det oförgängliga.</verse>
				<verse number="51">Lyssna, jag säger er en hemlighet: vi ska inte alla insomna, men vi ska alla förvandlas,</verse>
				<verse number="52">i ett nu, på ett ögonblick, vid den sista trumpetens ljud. För trumpeten ska ljuda och de döda ska uppstå till oförgänglighet, och vi ska förvandlas.</verse>
				<verse number="53">Detta förgängliga måste nämligen iklädas oförgänglighet och detta dödliga iklädas odödlighet.</verse>
				<verse number="54">Men när detta förgängliga har iklätts oförgänglighet och detta dödliga iklätts odödlighet, då fullbordas det skrivna ordet: Döden är uppslukad och besegrad.</verse>
				<verse number="55">Död, var är din seger? Död, var är din udd?</verse>
				<verse number="56">Dödens udd är synden, och syndens makt kommer av lagen.</verse>
				<verse number="57">Men vi tackar Gud som ger oss segern genom vår Herre Jesus Kristus.</verse>
				<verse number="58">Mina kära bröder, stå därför orubbligt fasta. Och arbeta alltid hängivet för Herren, då ni vet att ert arbete i Herren inte är förgäves.</verse>
			</chapter>
			<chapter number="16">
				<verse number="1">Angående insamlingen till de heliga ska även ni följa de föreskrifter som jag gav församlingarna i Galatien.</verse>
				<verse number="2">Varje söndag ska var och en av er lägga undan en summa av det som kommit er till del, så att ingen insamling behöver ske när jag kommer.</verse>
				<verse number="3">När jag är hos er ska jag sända de män ni finner lämpliga med brev till Jerusalem för att överlämna er gåva.</verse>
				<verse number="4">Om det finns skäl även för mig att resa, kan de följa med mig.</verse>
				<verse number="5">Jag kommer till er efter att jag farit genom Makedonien eftersom jag avser att ta vägen genom Makedonien.</verse>
				<verse number="6">Hos er stannar jag nog en tid, kanske hela vintern. Sedan kan ni hjälpa mig när jag fortsätter, vart det nu blir.</verse>
				<verse number="7">För jag vill inte besöka er bara som hastigast utan hoppas få stanna hos er en tid, om Herren tillåter.</verse>
				<verse number="8">Jag tänker stanna i Efesos till pingst,</verse>
				<verse number="9">eftersom en dörr med rika möjligheter har öppnats för mig. Och motståndarna är många.</verse>
				<verse number="10">Om Timotheos kommer, se då till att han kan känna sig trygg hos er. För han arbetar för Herren liksom jag.</verse>
				<verse number="11">Ingen får därför se ner på honom. Sänd iväg honom i frid så att han kan komma till mig, för jag och bröderna väntar på honom.</verse>
				<verse number="12">Angående broder Apollos, så har jag starkt uppmanat honom att besöka er tillsammans med bröderna. Men han ville inte komma nu. Han kommer vid lämpligt tillfälle.</verse>
				<verse number="13">Var vaksamma, stå stadigt i tron, uppträd som män, var starka.</verse>
				<verse number="14">Allt hos er ska ske i kärlek.</verse>
				<verse number="15">Bröder, jag ber er. Ni vet att Stefanas husfolk var de först omvända i Achaia och att de har tagit på sig att tjäna de heliga.</verse>
				<verse number="16">Visa sådana största respekt och även alla dem som deltar i det slitsamma arbetet.</verse>
				<verse number="17">Jag gläds över att Stefanas, Fortunatus och Achaikos har kommit, för de har fyllt tomrummet efter er.</verse>
				<verse number="18">De har styrkt både min ande och er. Sådana män ska ni värdesätta.</verse>
				<verse number="19">Församlingarna i Asien hälsar till er. Aquila och Prisca med församlingen i deras hus hälsar innerligt till er i Herren.</verse>
				<verse number="20">Alla bröderna hälsar till er. Hälsa varandra med en helig kyss.</verse>
				<verse number="21">Jag, Paulus, skriver denna hälsning med egen hand.</verse>
				<verse number="22">Om någon inte har kärlek till Herren ska han vara under förbannelse. Vår Herre, kom!</verse>
				<verse number="23">Nåden från Herren Jesus är med er.</verse>
				<verse number="24">Min kärlek är med er alla i Kristus Jesus.</verse>
			</chapter>
		</book>
		<book number="47">
			<chapter number="1">
				<verse number="1">Från Paulus, genom Guds vilja Kristi Jesu apostel, och från brodern Timotheos. Till Guds församling i Korinth och till alla de heliga i hela Achaia.</verse>
				<verse number="2">Nåd till er och fred från Gud vår Fader och Herren Jesus Kristus.</verse>
				<verse number="3">Lov och pris till vår Herre Jesu Kristi Gud och Fader, barmhärtighetens Fader och all trösts Gud.</verse>
				<verse number="4">Han tröstar oss i all vår nöd så att vi kan trösta dem som är i nöd med den tröst vi själva får av Gud.</verse>
				<verse number="5">För såsom Kristi lidanden flödar över oss, så överflödar genom Kristus också den tröst vi får.</verse>
				<verse number="6">Om vi lider nöd, så är det för att ni ska få tröst och frälsning. Om vi blir tröstade, så är det för att ni ska få den tröst som verkar uthållighet när ni bär samma lidanden som vi.</verse>
				<verse number="7">Och vårt hopp för er är orubbligt. Vi vet att liksom ni delar våra lidanden, så delar ni även vår tröst.</verse>
				<verse number="8">Bröder, vi vill att ni ska känna till den nöd som drabbade oss i Asien. Vi blev så outhärdligt pressade att vi misströstade om livet.</verse>
				<verse number="9">Vi upplevde att vi inom oss hade fått dödsdomen så att vi inte skulle lita på oss själva utan på Gud som reser upp de döda.</verse>
				<verse number="10">Han räddade oss från en sådan dödsfara och han ska rädda oss igen. Vårt hopp står till honom, att han ska fortsätta rädda oss.</verse>
				<verse number="11">Även ni ska hjälpa oss med er förbön. Då ska många frambära tacksägelse för vår skull, för den nåd vi fick del av genom mångas förböner.</verse>
				<verse number="12">Detta är vår stolthet, något vårt samvete vittnar om: att vi här i världen och särskilt mot er har uppträtt uppriktigt och med rena motiv inför Gud, och inte med världslig visdom utan med Guds nåd.</verse>
				<verse number="13">För vi skriver inget annat till er än vad ni kan läsa er till och förstå. Och jag hoppas att ni helt ska förstå</verse>
				<verse number="14">det ni redan delvis förstått: att vi kommer att vara stolta över varandra, på vår Herre Jesu dag.</verse>
				<verse number="15">Då jag var säker på detta ville jag komma till er först, så att ni skulle få nåden av ett andra besök.</verse>
				<verse number="16">Och från er ville jag resa vidare till Makedonien och därifrån återkomma till er för att få hjälp av er med min resa till Judeen.</verse>
				<verse number="17">Handlade jag lättsinnigt när jag tog detta beslut? Eller fattar jag beslut på svagt mänskligt sätt, så att jag samtidigt säger både ja och nej?</verse>
				<verse number="18">Så sant Gud är trofast, vårt budskap till er är inte både ja och nej.</verse>
				<verse number="19">För Guds Son, Jesus Kristus, som vi förkunnade bland er — jag och Silvanus och Timotheos — han kom inte som ja och nej, i honom finns endast ett ja.</verse>
				<verse number="20">Alla Guds löften har nämligen fått sitt ja i honom. Därför får de också genom honom sitt Amen, för att Gud ska bli ärad genom oss.</verse>
				<verse number="21">Gud är den som stadfäster oss med er i Kristus och som har smort oss.</verse>
				<verse number="22">Han har även satt sitt sigill på oss och skänkt oss Anden i våra hjärtan som en handpenning.</verse>
				<verse number="23">Jag tar Gud till vittne över min själ att det var för att skona er som jag avstod från att komma till Korinth.</verse>
				<verse number="24">Vi härskar inte över er tro, utan vi arbetar med er till er glädje, eftersom ni står fasta i tron.</verse>
			</chapter>
			<chapter number="2">
				<verse number="1">För jag hade beslutat att inte åter besöka er och göra er bedrövade.</verse>
				<verse number="2">Om jag bedrövar er, vem skulle då göra mig glad om inte den som jag bedrövat?</verse>
				<verse number="3">Och jag skrev som jag gjorde för att vid min ankomst slippa bli bedrövad genom dem som borde glädja mig. Jag är övertygad om att min glädje är allas er glädje.</verse>
				<verse number="4">Det var under svår nöd och hjärteångest som jag under tårar skrev till er. Det var inte för att orsaka er bedrövelse utan för att ni skulle förstå den kärlek jag har särskilt till er.</verse>
				<verse number="5">Om det är någon som har orsakat sorg, så är det inte mig han bedrövat, utan mer eller mindre er alla, för att inte överdriva.</verse>
				<verse number="6">Det straff han har fått av de flesta av er är tillräckligt.</verse>
				<verse number="7">Nu ska ni istället tvärtom förlåta och trösta honom, så att han inte blir helt uppslukad av djup sorg.</verse>
				<verse number="8">Därför uppmanar jag er att bekräfta er kärlek till honom.</verse>
				<verse number="9">För det var också därför jag skrev, för att sätta er på prov och se om ni är lydiga i allt.</verse>
				<verse number="10">Den som ni förlåter, förlåter även jag. För det jag har förlåtit, om jag haft något att förlåta, har skett för er skull inför Kristi ansikte.</verse>
				<verse number="11">Detta för att vi inte ska överlistas av Satan, för hans avsikter känner vi till.</verse>
				<verse number="12">När jag kom till Troas med Kristi evangelium hade en dörr öppnats för mig av Herren.</verse>
				<verse number="13">Men jag fick ingen ro i min ande eftersom jag inte fann min broder Titus där. Så jag tog avsked av dem och for till Makedonien.</verse>
				<verse number="14">Men vi tackar Gud som i Kristus alltid för oss fram i triumftåg och genom oss överallt sprider sin kunskaps väldoft.</verse>
				<verse number="15">För vi är en Kristi rökelsedoft inför Gud bland dem som är frälsta och bland dem som är på väg till förtappelsen,</verse>
				<verse number="16">en doft av död till död för de senare, en doft av liv till liv för de andra. Och vem förmår något sådant?</verse>
				<verse number="17">Vi profiterar ju inte på Guds ord som så många andra. Utan med rena motiv från Gud talar vi i Kristus inför Gud.</verse>
			</chapter>
			<chapter number="3">
				<verse number="1">Börjar vi nu åter rekommendera oss själva? Eller behöver vi som vissa andra rekommendationsbrev till er eller från er?</verse>
				<verse number="2">Ni är vårt brev, skrivet i våra hjärtan, känt och läst av alla människor.</verse>
				<verse number="3">Det är uppenbart att ni är ett Kristusbrev, en frukt av vår tjänst. Det är inte skrivet med bläck utan med den levande Gudens Ande, inte på tavlor av sten utan på tavlor av kött — människohjärtan.</verse>
				<verse number="4">En sådan tillit har vi till Gud genom Kristus.</verse>
				<verse number="5">Det är inte så att vi själva förmår tänka ut något på egen hand. Vår förmåga kommer från Gud.</verse>
				<verse number="6">Han har även gjort oss behöriga att vara tjänare åt ett nytt förbund, som inte är bokstavens utan Andens. För bokstaven dödar, men Anden ger liv.</verse>
				<verse number="7">Om redan dödens tjänst som med bokstäver var inristat på stenar kom i sådan härlighet att Israels söner inte förmådde se på Moses ansikte på grund av dess strålglans, som snart bleknade bort,</verse>
				<verse number="8">hur mycket större härlighet ska då inte Andens tjänst ha!</verse>
				<verse number="9">För om fördömelsens tjänst hade sin härlighet, så överflödar mycket mer rättfärdighetens tjänst av härlighet.</verse>
				<verse number="10">Det som hade härlighet är nämligen utan härlighet på grund av den härlighet som överträffar den.</verse>
				<verse number="11">Om det som bleknar bort hade härlighet, så ska det som består ha mycket större härlighet.</verse>
				<verse number="12">Då vi alltså har ett sådant hopp uppträder vi frimodigt</verse>
				<verse number="13">och gör inte som Mose. Han täckte sitt ansikte med en slöja för att Israels söner inte skulle se hur det som var på väg att ta slut bleknade bort.</verse>
				<verse number="14">Men deras sinnen blev förhärdade. För än i dag förblir samma slöja kvar när gamla förbundets skrifter föreläses. Det är först i Kristus den försvinner.</verse>
				<verse number="15">Ja, än i dag ligger en slöja över deras hjärtan närhelst Moses föreläses.</verse>
				<verse number="16">Men varje gång någon omvänder sig till Herren tas slöjan bort.</verse>
				<verse number="17">Herren är Anden, och där Herrens Ande är, där är frihet.</verse>
				<verse number="18">Och vi alla som med obeslöjat ansikte betraktar som i en spegel Herrens härlighet, vi förvandlas till en och samma bild, från härlighet till härlighet. Detta sker genom Herren, Anden.</verse>
			</chapter>
			<chapter number="4">
				<verse number="1">Därför blir vi inte modlösa i den tjänst som vi fått av barmhärtighet.</verse>
				<verse number="2">Vi tar avstånd från varje dold skamlighet. Vi använder inga knep och förfalskar inte Guds ord. Utan vi lägger öppet fram sanningen och anbefaller oss själva åt varje människas samvete inför Gud.</verse>
				<verse number="3">Om vårt evangelium är dolt, så är det dolt för dem som är på väg till förtappelsen.</verse>
				<verse number="4">Denna världens gud har förblindat de otroendes sinnen så att de inte ser det sken som strålar från evangeliet om Kristi härlighet, han som är Guds avbild.</verse>
				<verse number="5">Vi förkunnar nämligen inte oss själva utan Jesus Kristus som Herre, och själva är vi era slavar för Jesu skull.</verse>
				<verse number="6">För Gud som sa: ˮUr mörkret ska ljus lysa,ˮ har lyst upp våra hjärtan för att kunskapen om Guds härlighet som strålar från Jesu Kristi ansikte ska sprida sitt sken.</verse>
				<verse number="7">Men denna skatt har vi i lerkärl, för att den överväldigande kraften ska vara från Gud och inte från oss.</verse>
				<verse number="8">Vi är på allt sätt pressade men inte krossade, rådvilla men inte förtvivlade,</verse>
				<verse number="9">förföljda men inte övergivna, nerslagna men inte utslagna.</verse>
				<verse number="10">Vi bär alltid Jesu död i vår kropp, för att också Jesu liv ska uppenbaras i vår kropp.</verse>
				<verse number="11">För vi som lever överlämnas ständigt åt döden för Jesu skull, för att också Jesu liv ska uppenbaras i vår dödliga kropp.</verse>
				<verse number="12">Så verkar döden i oss, men livet i er.</verse>
				<verse number="13">Men vi har samma trons Ande enligt vad som står skrivet: Jag tror, därför talar jag. Även vi tror, och talar därför.</verse>
				<verse number="14">Vi vet att han som reste upp Herren Jesus ska även resa upp oss med Jesus och låta oss träda fram tillsammans med er.</verse>
				<verse number="15">För allt sker för er skull, så att den nåd som sprids till allt fler får tacksägelsen att överflöda till Guds ära.</verse>
				<verse number="16">Därför blir vi inte modlösa. Även om vår yttre människa bryts ner förnyas vår inre människa dag för dag.</verse>
				<verse number="17">För vår lätta nöd som varar ett ögonblick dukar fram åt oss en helt överväldigande evig härlighet som väger tungt.</verse>
				<verse number="18">Vi riktar inte blicken mot det synliga utan mot det osynliga. För det synliga varar en kort tid, men det osynliga är evigt.</verse>
			</chapter>
			<chapter number="5">
				<verse number="1">Vi vet att om det tält som är vårt jordiska hem rivs ner, så har vi en byggnad från Gud, en evig boning i himlen som inte är gjord med händer.</verse>
				<verse number="2">För i detta tält suckar vi och längtar att få bli påklädda vår himmelska boning,</verse>
				<verse number="3">så att när vi är avklädda vi inte ska stå där nakna.</verse>
				<verse number="4">Vi som ännu bor i detta tält suckar under våra bördor. Vi vill inte bli avklädda utan påklädda, så att det dödliga uppslukas av livet.</verse>
				<verse number="5">Och den som ordnat detta för oss är Gud, som har skänkt oss Anden som en handpenning.</verse>
				<verse number="6">Vi är därför alltid förtröstansfulla. Vi vet att vi är borta från Herren så länge vårt hem är i kroppen,</verse>
				<verse number="7">för vi vandrar här i tro utan att se.</verse>
				<verse number="8">Men vi är förtröstansfulla och skulle helst vilja flytta bort från kroppen och komma hem till Herren.</verse>
				<verse number="9">Därför är vi angelägna om att vara honom till behag, vare sig vi är hemma eller borta.</verse>
				<verse number="10">För vi måste alla träda fram inför Kristi domstol, för att var och en ska få igen vad han gjort i sin kropp, gott eller ont.</verse>
				<verse number="11">Då vi nu vet vad det är att frukta Herren försöker vi övertyga människor. Men Gud känner oss helt, och jag hoppas vi också är kända i era samveten.</verse>
				<verse number="12">Vi vill inte åter rekommendera oss själva inför er. Istället ger vi er tillfälle att vara stolta ifråga om oss, så att ni kan svara dem som är stolta av yttre ting och inte av det som finns i hjärtat.</verse>
				<verse number="13">För har vi varit från våra sinnen, var det för Gud. Har vi gott omdöme, är det för er.</verse>
				<verse number="14">För Kristi kärlek lämnar oss inget val eftersom vi är övertygade om att en har dött i allas ställe och därför har alla dött.</verse>
				<verse number="15">Och han dog för alla, för att de som lever inte längre ska leva för sig själva utan för honom som för deras skull dog och stod upp.</verse>
				<verse number="16">Därför känner vi inte längre någon på ett rent mänskligt sätt. Och om vi än lärt känna Kristus på ett rent mänskligt sätt, känner vi honom inte längre så.</verse>
				<verse number="17">Om någon därför är i Kristus är han en ny skapelse. Det gamla är förbi, det nya har kommit!</verse>
				<verse number="18">Allt detta kommer från Gud som har försonat oss med sig själv genom Kristus och gav oss försoningens tjänst.</verse>
				<verse number="19">För Gud var i Kristus och försonade världen med sig själv. Han tillräknar inte människorna deras överträdelser. Och till oss har han anförtrott försoningens budskap.</verse>
				<verse number="20">Vi är alltså sändebud för Kristus i det att Gud uppmanar genom oss. Vi vädjar som Kristi ombud: försona er med Gud.</verse>
				<verse number="21">Han som inte visste av synd gjorde Gud i vårt ställe till synd, så att vi skulle bli Guds rättfärdighet i honom.</verse>
			</chapter>
			<chapter number="6">
				<verse number="1">Som Guds medarbetare uppmanar vi er också att inte ta emot Guds nåd förgäves,</verse>
				<verse number="2">för han säger: Jag bönhörde dig i rätt tid och hjälpte dig på frälsningens dag. Lyssna, nu är den rätta tiden, nu är frälsningens dag.</verse>
				<verse number="3">Vi vill inte på något sätt väcka anstöt, så att inte tjänsten ska klandras.</verse>
				<verse number="4">Utan vi vill visa att vi på allt sätt är Guds tjänare: med stor uthållighet, i nöd, svårigheter, ångest,</verse>
				<verse number="5">under misshandel, fångenskap, upplopp, möda, sömnlöshet, svält,</verse>
				<verse number="6">i renhet, insikt, tålamod, godhet, i den helige Ande, i äkta kärlek,</verse>
				<verse number="7">med sanningens ord och Guds kraft, med rättfärdighetens vapen i höger och vänster hand,</verse>
				<verse number="8">under ära och vanära, förtal och lovord, som irrlärare men talar sanning,</verse>
				<verse number="9">som okända men ändå välkända, som döende men vi lever, som straffade men inte dödade,</verse>
				<verse number="10">som bedrövade men alltid glada, som fattiga men gör många rika, som utblottade men ägande allt.</verse>
				<verse number="11">Vi har talat frispråkigt till er, korinthier. Vi har öppnat vårt hjärta.</verse>
				<verse number="12">Hos oss har ni utrymme, men i era hjärtan är det trångt.</verse>
				<verse number="13">Bemöt oss på samma sätt. Jag talar som till barn. Vidga också ni era hjärtan.</verse>
				<verse number="14">Undvik nära och djupa relationer med dem som inte tror. För vad har rättfärdighet med laglöshet att göra? Eller vad har ljus gemensamt med mörker?</verse>
				<verse number="15">Hur kan Kristus och Satan harmoniera? Eller vad förenar den som tror med den som inte tror?</verse>
				<verse number="16">Hur kan Guds tempel förlikas med avgudarna? För vi är den levande Gudens tempel, som Gud har sagt: Jag ska bo i dem och vandra bland dem och vara deras Gud, och de ska vara mitt folk.</verse>
				<verse number="17">Därför säger Herren: Gå ifrån dem och skilj er ifrån dem och vidrör inget orent. Då ska jag välkomna er,</verse>
				<verse number="18">och jag ska vara er Fader, och ni ska vara mina söner och döttrar, säger Herren den Allsmäktige.</verse>
			</chapter>
			<chapter number="7">
				<verse number="1">Älskade, då vi nu har dessa löften, låt oss rena oss från allt som förorenar kropp och ande och fullborda vår helgelse i fruktan för Gud.</verse>
				<verse number="2">Öppna er för oss. Vi har inte handlat orätt mot någon, inte gjort illa någon, inte utnyttjat någon.</verse>
				<verse number="3">Detta säger jag inte för att fördöma er, eftersom jag redan har sagt att ni är i våra hjärtan för att dö och leva tillsammans med oss.</verse>
				<verse number="4">Jag kan verkligen vara öppen mot er. Jag är mycket stolt över er. Jag är fylld av tröst. Jag översvämmas av glädje mitt i all vår nöd.</verse>
				<verse number="5">För när vi kom till Makedonien fick vi ingen ro utan pressades på alla sätt, utifrån av bråk och inifrån av rädsla.</verse>
				<verse number="6">Men Gud som tröstar de betryckta tröstade oss genom Titus ankomst,</verse>
				<verse number="7">och inte bara genom hans ankomst utan också genom den tröst han hade fått hos er. Han berättade för oss om er längtan, er sorg, och ert hängivna stöd för mig. Det gjorde att min glädje blev ännu större.</verse>
				<verse number="8">För även om jag bedrövade er med mitt brev, så ångrar jag det inte. Om jag än förut ångrade mig eftersom jag såg att brevet för en tid gjorde er bedrövade,</verse>
				<verse number="9">så gläds jag nu. Inte för att ni blev bedrövade utan för att er sorg ledde till att ni vände om. För det var efter Guds vilja ni blev bedrövade. Ni har alltså inte lidit någon skada genom oss.</verse>
				<verse number="10">För en sorg efter Guds vilja verkar en omvändelse till frälsning som ingen ångrar. Men världens sorg för med sig död.</verse>
				<verse number="11">Lyssna, hur mycket har inte denna sorg efter Guds vilja medfört bland er: vilken hängivenhet, vilka förklaringar, vilken upprördhet, vilken rädsla, vilken längtan, vilken iver, vilken bestraffning. På allt sätt har ni visat att ni är oskyldiga i den här saken.</verse>
				<verse number="12">Så fastän jag skrev till er var det inte med tanke på den som gjort orätt eller med tanke på den som lidit orätt. Jag skrev för att er hängivenhet för oss skulle bli uppenbar för er inför Gud.</verse>
				<verse number="13">Därför blev vi tröstade. Utöver vår tröst blev vi överlyckliga att se Titus så glad. Ni har alla styrkt hans ande.</verse>
				<verse number="14">Om jag har varit stolt över er inför honom så har jag inte blivit besviken. Utan liksom allt det vi sagt till er är sant så har även vår stolthet inför Titus visat sig vara sant.</verse>
				<verse number="15">Hans hjärta värms alltmer när han tänker på allas er lydnad och hur ni tog emot honom med respekt och vördnad.</verse>
				<verse number="16">Jag är glad att jag så helt kan ha förtroende för er.</verse>
			</chapter>
			<chapter number="8">
				<verse number="1">Bröder, vi vill berätta för er om den Guds nåd som har skänkts församlingarna i Makedonien.</verse>
				<verse number="2">Fastän svårt prövade av nöd har deras översvallande glädje och djupa fattigdom överflödat i rikaste generositet.</verse>
				<verse number="3">För jag kan intyga att de gav efter sin förmåga, och utöver sin förmåga, och på eget initiativ.</verse>
				<verse number="4">De vädjade enträget till oss om att få förmånen att delta i hjälpen åt de heliga.</verse>
				<verse number="5">Och de överträffade våra förhoppningar genom att ge sig själva, först åt Herren och sedan åt oss, i enlighet med Guds vilja.</verse>
				<verse number="6">Därför uppmanade vi Titus att också fullfölja det han påbörjat vad gäller denna givmilda gåva.</verse>
				<verse number="7">Men eftersom ni överflödar i allt: tro, tal, kunskap, hängivenhet och på vår kärlek som finns hos er, så överflöda också i denna givmilda gåva.</verse>
				<verse number="8">Mina ord ska inte ses som en befallning utan jag vill pröva utifrån andras hängivenhet om även er kärlek är äkta.</verse>
				<verse number="9">För ni har kunskap om vår Herre Jesu Kristi nåd. Han var rik men blev fattig för er skull, för att ni genom hans fattigdom skulle bli rika.</verse>
				<verse number="10">Och jag ger mitt råd angående detta eftersom det blir till hjälp för er: redan i fjol inte bara påbörjade ni arbetet utan ville det verkligen också.</verse>
				<verse number="11">Fullfölj nu arbetet så att ni som villigt beslutade också fullföljer utifrån era tillgångar.</verse>
				<verse number="12">Om viljan finns där, så är gåvan välkommen utifrån tillgångar, inte utifrån vad man saknar.</verse>
				<verse number="13">För syftet är inte att andra ska få det bättre och ni få det svårt, utan att det ska råda jämvikt.</verse>
				<verse number="14">Nu avhjälper ert överflöd deras brist, för att deras överflöd en annan gång ska avhjälpa er brist. Därmed uppnås jämvikt.</verse>
				<verse number="15">Som det står skrivet: Den som samlade mycket hade inget över, och den som samlade lite saknade inget.</verse>
				<verse number="16">Vi tackar Gud som i Titus hjärta har lagt samma hängivenhet för er.</verse>
				<verse number="17">För han lyssnade till vår uppmaning och begav sig ivrigt iväg till er på eget initiativ.</verse>
				<verse number="18">Med honom har vi sänt brodern som uppskattas av alla församlingar för hans tjänst i evangeliet.</verse>
				<verse number="19">Och mer ändå, han är även vald av församlingarna att följa med oss på resan medan vi förvaltar denna givmilda gåva till ära åt Herren själv och för att visa vår goda vilja.</verse>
				<verse number="20">Vi gör så för att ingen ska kritisera oss för hur vi förvaltar denna frikostiga gåva.</verse>
				<verse number="21">För vi är angelägna om att göra vad som är riktigt, inte bara inför Herren utan också inför människor.</verse>
				<verse number="22">Vi har även sänt vår broder tillsammans med dem. Honom har vi ofta och på många sätt prövat och funnit vara hängiven, och än mer nu eftersom han har stort förtroende för er.</verse>
				<verse number="23">Vad avser Titus, så är han min kamrat och medarbetare hos er. Vad gäller våra bröder, så är de församlingarnas sändebud till Kristi ära.</verse>
				<verse number="24">Ge dem därför bevis på er kärlek och att det finns skäl för oss att vara stolta över er. Visa det inför församlingarna.</verse>
			</chapter>
			<chapter number="9">
				<verse number="1">Jag har egentligen inget behov av att skriva till er om hjälpen till de heliga,</verse>
				<verse number="2">för jag vet hur villiga ni är. Jag brukar stolt berätta för makedonierna att Achaia har varit redo sedan i fjol. Och er iver har sporrat de flesta.</verse>
				<verse number="3">Men jag har sänt bröderna för att vår stolthet över er i denna sak inte ska framstå som meningslös, och för att ni ska vara redo, så som jag sa.</verse>
				<verse number="4">Annars, om några makedonier följer med mig och finner att ni inte är redo, då kommer vi, för att inte tala om er själva, stå där generade för att ha haft sådan tillit.</verse>
				<verse number="5">Jag ansåg det därför nödvändigt att be bröderna resa till er och i förväg förbereda för denna välsignelsegåva som ni utlovat. Då kan den ligga färdig som en generös gåva och inte som något påtvingat.</verse>
				<verse number="6">Tänk på detta: den som sår sparsamt ska skörda sparsamt, och den som sår rikligt ska skörda rikligt.</verse>
				<verse number="7">Var och en ska ge vad han har beslutat i sitt hjärta, inte med olust eller av tvång, för Gud älskar en glad givare.</verse>
				<verse number="8">Gud förmår låta all nåd överflöda till er, så att ni alltid i alla lägen har tillräckligt av allt och kan ge i överflöd till varje gott ändamål.</verse>
				<verse number="9">Som det står skrivet: Han strödde ut, han gav åt de fattiga, hans rättfärdighet varar i evighet.</verse>
				<verse number="10">Han som ger säd åt såningsmannen och bröd att äta, han ska ge er utsäde och mångdubbla det och låta er rättfärdighet ge god skörd.</verse>
				<verse number="11">Ni ska bli rika på allt och kan vara alltmer generösa, vilket genom oss frambringar tacksägelse till Gud.</verse>
				<verse number="12">För den här tjänsten bidrar inte bara till att fylla de heligas behov, utan innebär också tacksägelser i överflöd till Gud.</verse>
				<verse number="13">Genom att bestå provet i den här tjänsten kommer de att prisa Gud för att ni lydigt bekänner er till Kristi evangelium och med sådan generositet visat er delaktighet med dem och med alla.</verse>
				<verse number="14">Och de kommer att be för er och längta efter er på grund av Guds överväldigande nåd mot er.</verse>
				<verse number="15">Vi tackar Gud för hans oerhörda gåva.</verse>
			</chapter>
			<chapter number="10">
				<verse number="1">Jag, Paulus, vädjar till er vid Kristi mildhet och godhet, jag som är ʼödmjukʼ när jag träffar er, men ʼmodigʼ när jag är borta.</verse>
				<verse number="2">Jag ber att jag inte ska behöva visa mig modig hos er genom att orädd gå emot några som påstår att vi lever på världsligt sätt.</verse>
				<verse number="3">För även om vi lever här i världen krigar vi inte på världsligt sätt.</verse>
				<verse number="4">Vi krigar nämligen inte med världsliga vapen, utan med vapen som har Guds kraft att bryta ner fästen. Vi bryter ner inbillningar</verse>
				<verse number="5">och allt som trotsigt reser sig mot kunskapen om Gud, och fångar varje tanke till att lyda Kristus.</verse>
				<verse number="6">Och vi står redo att straffa all olydnad så snart ni har blivit helt lydiga.</verse>
				<verse number="7">Se hur det förhåller sig. Är någon säker på att tillhöra Kristus då ska han ha klart för sig följande: liksom han tillhör Kristus, så gör också vi det.</verse>
				<verse number="8">För även om min stolthet skulle svälla av den makt som Herren gav oss för att bygga upp er och inte för att bryta ner, så kommer jag inte att bli besviken.</verse>
				<verse number="9">Jag vill inte att det ska framstå som att jag vill skrämma er med mina brev.</verse>
				<verse number="10">För han säger: ”Hans brev är stränga och kraftfulla, men närvarande i egen person är han svag och ingen bryr sig om vad han säger.”</verse>
				<verse number="11">Den människan ska veta att det vi säger i breven då vi är frånvarande, sådana är vi också i handling när vi är hos er.</verse>
				<verse number="12">Vi skulle aldrig våga likställa eller jämföra oss med sådana som rekommenderar sig själva. När de är varandras måttstock och jämför sig med varandra begriper de ingenting.</verse>
				<verse number="13">Men vi går inte till överdrift i vår stolthet utan håller oss inom det område som Gud har mätt ut åt oss — att vi skulle nå fram även till er.</verse>
				<verse number="14">För om vi inte hade nått fram till er hade vi uppförstorat vår insats. Men vi har kommit även till er med evangeliet om Kristus.</verse>
				<verse number="15">Vi går inte till överdrift i vår stolthet av andras slit. Men vi hoppas att när er tro växer ska vårt arbetsfält hos er utvidgas kraftigt.</verse>
				<verse number="16">Då kan vi förkunna evangeliet i trakter bortom er och behöver inte vara stolta över det som är uträttat på någon annans område.</verse>
				<verse number="17">Men den som är stolt ska vara stolt i Herren.</verse>
				<verse number="18">För det är inte den som rekommenderar sig själv som består provet, utan den som Herren rekommenderar.</verse>
			</chapter>
			<chapter number="11">
				<verse number="1">Om ni ändå kunde stå ut med lite oförnuft från mig. Visst gör ni det.</verse>
				<verse number="2">För jag vakar svartsjukt över er med Guds svartsjuka. Jag har ju trolovat er med en man — Kristus. Till honom ska jag överlämna en ren jungfru.</verse>
				<verse number="3">Men jag är rädd att liksom ormen med sin list bedrog Eva, så ska även era tankar fördärvas och lockas bort från den uppriktiga och rena troheten mot Kristus.</verse>
				<verse number="4">För om någon kommer och förkunnar en annan Jesus än den vi förkunnade, eller om ni tar emot en främmande ande eller ett främmande evangelium än det ni tidigare tog emot, då är ni vänligt toleranta.</verse>
				<verse number="5">Jag menar inte att jag på något sätt är underlägsen dessa ʼsuperapostlar.ʼ</verse>
				<verse number="6">Även om jag är olärd inom retoriken saknar jag inte kunskap. Den har vi alltid och på allt sätt presenterat för er.</verse>
				<verse number="7">Eller begick jag en synd när jag ödmjukade mig och förkunnade Guds evangelium för er utan betalning, för att ni skulle upphöjas?</verse>
				<verse number="8">Jag ‘plundrade’ andra församlingar genom att ta emot betalning för att kunna tjäna er.</verse>
				<verse number="9">Och när jag var hos er och saknade något besvärade jag ingen, för bröderna som kom från Makedonien försåg mig med vad jag behövde. Jag undvek på allt sätt att bli en börda för er, och så ska det förbli.</verse>
				<verse number="10">Lika säkert som Kristi sanning finns i mig ska denna min stolthet inte kunna tystas ner i Achaias bygder.</verse>
				<verse number="11">Varför? För att jag inte älskar er? Gud vet att jag gör det.</verse>
				<verse number="12">Och vad jag gör vill jag fortsätta göra, för att slå undan benen på dem som söker ett tillfälle att kunna stoltsera med att de är våra likar.</verse>
				<verse number="13">För de är falska apostlar, opålitliga arbetare, som förklär sig till Kristi apostlar.</verse>
				<verse number="14">Och det är inget att förvåna sig över eftersom Satan själv förklär sig till en ljusets ängel.</verse>
				<verse number="15">Inte underligt därför att även hans tjänare förklär sig till rättfärdighetens tjänare. Men deras slut ska motsvara deras gärningar!</verse>
				<verse number="16">Jag upprepar, ingen ska påstå att jag är oförnuftig. Men om ni gör det, acceptera mig då som oförnuftig, så att även jag kan få vara lite stolt.</verse>
				<verse number="17">Vad jag självsäkert och stolt säger är inte vad Herren skulle säga, utan jag talar i oförnuft.</verse>
				<verse number="18">Eftersom många är stolta på människors sätt vill även jag vara stolt.</verse>
				<verse number="19">Ni står ju villigt ut med de oförnuftiga, ni som är så kloka.</verse>
				<verse number="20">För ni tolererar att man förslavar er, utnyttjar er, kuvar er, uppträder arrogant mot er, slår er i ansiktet.</verse>
				<verse number="21">Jag skäms för att medge att vi har varit för svaga för det. Men vad andra vågar skryta med — jag talar i oförnuft — det vågar även jag.</verse>
				<verse number="22">Är de hebreer? Det är även jag. Är de israeliter? Jag med. Är de av Abrahams ätt? Jag med.</verse>
				<verse number="23">Är de Kristi tjänare? Det är jag ännu mer, för att nu tala vettlöst. Jag har arbetat mer, varit fängslad mer, blivit misshandlad otaliga gånger och ofta varit nära döden.</verse>
				<verse number="24">Jag har fem gånger pryglats av judarna med trettionio slag.</verse>
				<verse number="25">Tre gånger har jag blivit slagen med käpp, en gång har jag stenats, tre gånger har jag lidit skeppsbrott, ett helt dygn har jag drivit omkring på öppna havet.</verse>
				<verse number="26">Jag har jämt varit på resor, utstått faror på floder, faror från förbrytare, från landsmän, från hedningar, faror i städer, i öknar, i hav, faror från falska bröder.</verse>
				<verse number="27">Det har varit möda och slit, varit många sömnlösa nätter, det har varit hunger och törst, ständiga fastor, jag har frusit och varit utan kläder.</verse>
				<verse number="28">Ovanpå detta något som varje dag pressar mig, ängslan för alla församlingarna.</verse>
				<verse number="29">Vem är svag utan att jag är svag? Vem bringas på fall utan att jag blir berörd och upprörd?</verse>
				<verse number="30">Om jag måste vara stolt så är det av min svaghet jag vill vara stolt.</verse>
				<verse number="31">Herren Jesu Gud och Fader, som är lovprisad i evighet, vet att jag inte ljuger.</verse>
				<verse number="32">I Damaskus lät kung Aretas guvernör bevaka staden för att gripa mig,</verse>
				<verse number="33">men från ett fönster firades jag ner i en korg utefter muren och undkom honom.</verse>
			</chapter>
			<chapter number="12">
				<verse number="1">Jag är fortsatt stolt — fast det inte tjänar något till — men jag kommer nu till syner och uppenbarelser från Herren.</verse>
				<verse number="2">Jag känner en man i Kristus som för fjorton år sedan blev uppryckt till tredje himlen — om han var i eller utanför kroppen vet jag inte, Gud vet. —</verse>
				<verse number="3">Jag vet att den mannen — om han var i eller utanför kroppen vet jag inte, Gud vet —</verse>
				<verse number="4">blev uppryckt till paradiset och fick höra högheliga ord som ingen människa har tillåtelse att uttala.</verse>
				<verse number="5">Jag är stolt över den mannen, men i fråga om mig själv är jag inte stolt, undantag mina svagheter.</verse>
				<verse number="6">För om jag ville vara stolt är jag ändå inte oförnuftig, för jag skulle säga det som är sant. Men jag avstår för att ingen ska ha högre tankar om mig än vad han får genom att se eller höra mig.</verse>
				<verse number="7">Och för att jag inte ska bli högmodig på grund av dessa oerhörda uppenbarelser har jag fått en tagg i köttet, en Satans ängel som slår mig för att jag inte ska bli högmodig.</verse>
				<verse number="8">Angående detta bad jag tre gånger till Herren att den skulle tas ifrån mig.</verse>
				<verse number="9">Han svarade mig: ˮMin nåd är nog för dig, för kraften fullkomnas i svaghet.ˮ Därför vill jag hellre med glädje vara stolt i mina svagheter, så att Kristi kraft ska vila över mig.</verse>
				<verse number="10">Det är därför jag för Kristi skull gläds i svagheter, kränkningar, svårigheter, förföljelser och ångest. För när jag är svag, då är jag stark.</verse>
				<verse number="11">Jag har blivit oförnuftig. Ni tvingade mig till det. Ni borde egentligen ha talat väl om mig, för jag är inte på något sätt underlägsen dessa ʼsuperapostlar,ʼ även om jag ingenting är.</verse>
				<verse number="12">Det som kännetecknar en apostel har jag utfört hos er med all uthållighet, genom tecken och under och kraftgärningar.</verse>
				<verse number="13">Hur blev ni sämre behandlade än de andra församlingarna, förutom att jag inte blev en börda för er? Förlåt mig den oförrätten.</verse>
				<verse number="14">Lyssna, det är tredje gången jag står redo att komma till er, och jag ska inte bli en börda. Det är inte era ägodelar jag är ute efter, utan er själva. För barnen är inte skyldiga att spara åt sina föräldrar, men föräldrarna åt sina barn.</verse>
				<verse number="15">Jag vill med glädje offra allt jag äger och själv offras för era själar. Om jag älskar er så högt, ska jag då älskas mindre?</verse>
				<verse number="16">Låt vara att jag inte har varit en börda för er. Men lömsk som jag är har jag fångat er med list.</verse>
				<verse number="17">Har jag kanske utnyttjat er genom någon av dem jag sände till er?</verse>
				<verse number="18">Jag bad Titus resa och sände en broder med honom. Har Titus utnyttjat er? Har vi inte vandrat i samme Ande? Har vi inte gått i samma fotspår?</verse>
				<verse number="19">Ni har länge tänkt att det är inför er vi försvarar oss. Nej, vi talar inför Gud i Kristus. Men allt för att ni älskade ska bli uppbyggda.</verse>
				<verse number="20">För jag är rädd att jag vid min ankomst inte ska finna er sådana jag skulle önska, och att ni ska finna mig annorlunda än ni skulle önska. Att jag ska möta bråk, avund, vrede, själviskhet, förtal, skvaller, högmod och oordning.</verse>
				<verse number="21">Jag är rädd att min Gud åter ska förödmjuka mig hos er när jag återvänder, och att jag måste sörja över många som tidigare levde i synd men inte har vänt sig bort från den orenhet och otukt och liderlighet som de har levt i.</verse>
			</chapter>
			<chapter number="13">
				<verse number="1">Detta blir tredje gången jag kommer till er. På två eller tre vittnesmål ska varje sak avgöras.</verse>
				<verse number="2">Jag varnade er när jag var hos er vid andra besöket. Och nu i min frånvaro säger jag i förväg till dem som har syndat och alla övriga: jag tänker inte skona er om jag kommer.</verse>
				<verse number="3">Detta eftersom ni vill ha bevis på att Kristus talar genom mig. Han är inte svag gentemot er utan visar sin kraft hos er.</verse>
				<verse number="4">För han korsfästes i svaghet men lever genom Guds kraft. Och vi är svaga i honom, men vi ska få leva med honom genom Guds kraft som ni ska få del av.</verse>
				<verse number="5">Undersök själva om ni lever i tron, pröva er själva. Eller vet ni inte att Jesus Kristus är i er? Om inte, då består ni inte provet.</verse>
				<verse number="6">Men jag hoppas att ni ska förstå att vi för vår del består provet.</verse>
				<verse number="7">Vi ber till Gud att ni inte ska göra något ont, inte för att vi ska visa oss bestå provet, utan för att ni ska göra det goda. Sedan kan det få se ut som om vi inte bestod provet.</verse>
				<verse number="8">Vi förmår nämligen ingenting mot sanningen, endast för sanningen.</verse>
				<verse number="9">För vi gläds när vi är svaga och ni är starka. Vi ber även om att ni helt ska mogna.</verse>
				<verse number="10">Jag skriver därför detta medan jag är frånvarande, för att jag inte hos er ska behöva vara sträng. Och det i kraft av den fullmakt Herren gav mig för att bygga upp, inte för att riva ner.</verse>
				<verse number="11">För övrigt, bröder, var glada. Låt er fulländas. Trösta och förmana varandra. Lev i samförstånd och harmoni. Då ska kärlekens och fredens Gud vara med er.</verse>
				<verse number="12">Hälsa varandra med en helig kyss. Alla de heliga hälsar till er.</verse>
				<verse number="13">Herren Jesu Kristi nåd och Guds kärlek och den helige Andes gemenskap till er alla.</verse>
			</chapter>
		</book>
		<book number="48">
			<chapter number="1">
				<verse number="1">Från Paulus, apostel, utsänd inte av människor eller genom någon människa, utan av Jesus Kristus och Gud Fadern som reste honom upp från de döda.</verse>
				<verse number="2">Jag och alla bröderna som är hos mig hälsar församlingarna i Galatien.</verse>
				<verse number="3">Nåd till er och fred från Gud vår Fader och Herren Jesus Kristus.</verse>
				<verse number="4">Han offrade sig för våra synder för att befria oss från den nuvarande onda tidsåldern, efter vår Guds och Faders vilja.</verse>
				<verse number="5">Äran tillhör honom i evigheters evighet. Amen.</verse>
				<verse number="6">Jag är förvånad över att ni så snabbt överger honom som kallade er genom Kristi nåd och vänder er till ett annat evangelium,</verse>
				<verse number="7">fast det inte finns något annat. Men det finns några som skapar förvirring ibland er och vill förvränga evangeliet om Kristus.</verse>
				<verse number="8">Men om så vi själva eller en ängel från himlen skulle förkunna för er ett annat evangelium än det vi har förkunnat för er — han ska vara under förbannelse.</verse>
				<verse number="9">Jag upprepar det vi sagt tidigare: Om någon förkunnar ett annat evangelium än det ni tog emot — han ska vara under förbannelse.</verse>
				<verse number="10">Försöker jag nu få erkännande från människor eller Gud? Eller söker jag människors uppskattning? Om jag fortfarande söker människors uppskattning skulle jag inte vara Kristi tjänare.</verse>
				<verse number="11">Bröder, jag vill nämligen göra klart för er att det evangelium som jag förkunnade har inte mänskligt ursprung.</verse>
				<verse number="12">Jag har inte fått det från någon människa, ingen har lärt mig det. Men det kom genom en uppenbarelse från Jesus Kristus.</verse>
				<verse number="13">För ni har hört om mitt tidigare liv i judendomen, hur intensivt jag förföljde Guds församling och försökte utrota den,</verse>
				<verse number="14">hur jag gick längre i judendomen än många jämnåriga bland mitt folk, hur extremt hängiven jag var för mina fäders traditioner.</verse>
				<verse number="15">Men det behagade Gud som avskiljde mig i moderlivet och kallade mig genom sin nåd,</verse>
				<verse number="16">att uppenbara sin Son i mig, för att jag skulle förkunna evangeliet om honom bland folkslagen. Och omedelbart, utan att rådfråga någon av kött och blod,</verse>
				<verse number="17">och utan att fara upp till Jerusalem till dem som var apostlar före mig, så begav jag mig till Arabien. Och sedan återvände jag till Damaskus.</verse>
				<verse number="18">Tre år senare for jag upp till Jerusalem för att lära känna Kefas, och jag stannade hos honom i femton dagar.</verse>
				<verse number="19">Men jag såg ingen annan av apostlarna förutom Jakob, Herrens bror.</verse>
				<verse number="20">Lyssna, jag skriver detta till er inför Gud, jag ljuger inte.</verse>
				<verse number="21">Sedan kom jag till trakterna av Syrien och Kilikien.</verse>
				<verse number="22">Men jag var personligen okänd för församlingarna i Judeen som är i Kristus.</verse>
				<verse number="23">De hade endast hört sägas: ˮHan som en gång förföljde oss förkunnar nu den tro han förut ville utrota.ˮ</verse>
				<verse number="24">Och de prisade Gud för mig.</verse>
			</chapter>
			<chapter number="2">
				<verse number="1">Fjorton år senare for jag åter upp till Jerusalem tillsammans med Barnabas. Jag tog även med mig Titus.</verse>
				<verse number="2">Jag for dit på grund av en uppenbarelse. Och jag lade fram privat för de ansedda det evangelium jag förkunnar bland folkslagen. Jag ville inte löpa förgäves, eller ha löpt förgäves.</verse>
				<verse number="3">Men inte ens min följeslagare Titus, fastän han är grek, blev tvungen att låta omskära sig.</verse>
				<verse number="4">Men det ville annars falska bröder som hade nästlat sig in. De hade smugit in för att spionera på den frihet vi har i Kristus Jesus för att göra oss till slavar.</verse>
				<verse number="5">Men inte för ett ögonblick gav vi efter och böjde oss för dem. Detta för att evangeliets sanning skulle bevaras hos er.</verse>
				<verse number="6">Och de ansedda — hur viktiga de var är för mig oväsentligt för Gud gör ingen skillnad på folk — de ansedda lade inget till mitt budskap.</verse>
				<verse number="7">Tvärtom, de såg att jag hade blivit betrodd med evangeliet till hednafolken liksom Petrus till judarna.</verse>
				<verse number="8">För han som verkade genom Petrus i hans apostlatjänst bland judarna verkade också genom mig bland hednafolken.</verse>
				<verse number="9">Och då Jakob och Kefas och Johannes, som ansågs vara pelarna, förstod vilken nåd jag hade fått, gav de mig och Barnabas ett handslag som tecken på samhörighet. Vi skulle gå till hednafolken och de till judarna.</verse>
				<verse number="10">De begärde bara att vi skulle komma ihåg de fattiga, vilket jag också har bemödat mig om.</verse>
				<verse number="11">Men när Kefas kom till Antiochia trädde jag öppet emot honom eftersom han hade dömt sig själv.</verse>
				<verse number="12">För innan det kom några från Jakob brukade han äta tillsammans med hedningarna. Men när de kom drog han sig undan och höll sig borta, av rädsla för ʼde omskurna.ʼ</verse>
				<verse number="13">Även de andra judarna hycklade som han, så att även Barnabas drogs in i deras hyckleri.</verse>
				<verse number="14">Men när jag såg att de inte vandrade strikt i enlighet med evangeliets sanning sa jag till Kefas inför alla: ˮOm du som är jude lever på hedniskt sätt och inte på judiskt, varför tvingar du då hedningarna att leva som judar?ˮ</verse>
				<verse number="15">Vi är judar av födseln och inte hedniska syndare.</verse>
				<verse number="16">Men vi vet att en människa inte är rättfärdig genom laggärningar utan genom tro på Jesus Kristus. Därför har även vi satt vår tro till Kristus Jesus för att vi ska förklaras rättfärdiga genom tro på Kristus och inte genom laggärningar, för genom laggärningar blir ingen människa rättfärdig.</verse>
				<verse number="17">Men om även vi genom att söka rättfärdighet i Kristus betraktas som syndare, är då Kristus en syndens tjänare? Absolut inte.</verse>
				<verse number="18">För om jag åter bygger upp det jag rivit ner, då bevisar jag mig vara en överträdare.</verse>
				<verse number="19">Jag har nämligen genom lagen dött från lagen för att leva för Gud. Jag har blivit korsfäst med Kristus,</verse>
				<verse number="20">och nu lever inte längre jag utan Kristus lever i mig. Och det liv jag nu lever i min kropp lever jag i tron på Guds Son, som älskade mig och utgav sig för mig.</verse>
				<verse number="21">Jag förkastar inte Guds nåd, för om rättfärdighet kommer genom lagen, då dog Kristus förgäves.</verse>
			</chapter>
			<chapter number="3">
				<verse number="1">Åh, ni oförståndiga galater, vem har förhäxat er? Jesus Kristus blev ju tydligt porträtterad för era ögon som korsfäst.</verse>
				<verse number="2">Det här är det enda jag vill veta: var det genom laggärningar ni tog emot Anden eller genom att lyssna i tro?</verse>
				<verse number="3">Är ni så oförståndiga? Ni började i Anden, har ni nu fulländats genom mänsklig ansträngning?</verse>
				<verse number="4">Har ni upplevt allt detta förgäves, om det nu var förgäves?</verse>
				<verse number="5">Skänker Gud er Anden och gör han underverk ibland er på grund av laggärningar eller för att ni lyssnar i tro?</verse>
				<verse number="6">Som med Abraham: Han trodde Gud och det räknades honom till rättfärdighet.</verse>
				<verse number="7">Därför ska ni veta att de som tror är Abrahams söner.</verse>
				<verse number="8">Skriften förutsåg att Gud skulle förklara folkslagen rättfärdiga av tro och förkunnade i förväg evangeliet för Abraham: I dig ska alla folkslag bli välsignade.</verse>
				<verse number="9">Alltså blir de som tror välsignade tillsammans med Abraham som trodde.</verse>
				<verse number="10">Men alla som håller sig till laggärningar är under förbannelse, för det står skrivet: Under förbannelse är var och en som inte håller sig till allt som står skrivet i lagens bok och fullgör det.</verse>
				<verse number="11">Det är uppenbart att ingen står rättfärdig inför Gud genom lagen, eftersom den rättfärdige ska leva av tro.</verse>
				<verse number="12">Men lagen bygger inte på tron, tvärtom, den som håller buden ska leva genom dem.</verse>
				<verse number="13">Kristus friköpte oss från lagens förbannelse när han blev en förbannelse i vårt ställe. Det står skrivet: Under förbannelse är var och en som är upphängd på trä.</verse>
				<verse number="14">Detta skedde för att folkslagen i Kristus Jesus skulle få del av Abrahams välsignelse, så att vi genom tron skulle få den utlovade Anden.</verse>
				<verse number="15">Bröder, för att tala i mänskliga termer: en människas testamente som vunnit laga kraft kan varken upphävas eller tillföras något.</verse>
				<verse number="16">Det var åt Abraham och hans ättling som löftena talades till. Det heter inte: ʼOch åt dina ättlingar,ʼ som till många, utan som till en enda: Och åt din ättling, som är Kristus.</verse>
				<verse number="17">Jag menar: ett förbund som Gud redan har giltigförklarat kan inte upphävas av lagen som gavs fyrahundratrettio år senare, så att löftet skulle sättas ur kraft.</verse>
				<verse number="18">För om arvet grundas på lagen grundas det inte längre på löftet. Men Gud skänkte det åt Abraham genom ett löfte.</verse>
				<verse number="19">Varför gavs då lagen? Den lades till på grund av överträdelserna och skulle gälla tills ättlingen trädde fram, han som löftet gällde. Den utfärdades genom änglar av en medlare.</verse>
				<verse number="20">Men en medlare behövs inte där endast en verkar, och Gud är en.</verse>
				<verse number="21">Strider då lagen mot Guds löften? Absolut inte. För om en lag hade getts som kunde ge liv hade rättfärdigheten verkligen varit grundad på lagen.</verse>
				<verse number="22">Men nu har Skriften fångat allt under synden, så att löftet kan ges åt dem som tror, genom tro på Jesus Kristus.</verse>
				<verse number="23">Innan tron kom var vi bevakade av lagen, fångade till dess tron skulle uppenbaras.</verse>
				<verse number="24">Så blev lagen vår övervakare fram till Kristus för att vi skulle förklaras rättfärdiga av tro.</verse>
				<verse number="25">Men efter att tron har kommit står vi inte längre under någon övervakare.</verse>
				<verse number="26">Alla är ni nämligen Guds söner genom tron, i Kristus Jesus,</verse>
				<verse number="27">för alla ni som blivit döpta in i Kristus har blivit iklädda Kristus.</verse>
				<verse number="28">Det finns varken jude eller hedning, slav eller fri, man och kvinna. För alla är ni ett i Kristus Jesus.</verse>
				<verse number="29">Men om ni tillhör Kristus är ni Abrahams ättlingar, arvingar enligt löftet.</verse>
			</chapter>
			<chapter number="4">
				<verse number="1">Jag menar att så länge arvingen är omyndig är det ingen skillnad mellan honom och en slav, fast han äger allt.</verse>
				<verse number="2">Han står under förmyndare och förvaltare fram till den dag som hans far har bestämt.</verse>
				<verse number="3">Likaså med oss. Så länge vi var barn var vi slavar under de kosmiska makterna.</verse>
				<verse number="4">Men när tiden var fullbordad sände Gud sin Son, född av kvinna och född under lagen,</verse>
				<verse number="5">för att han skulle friköpa dem som stod under lagen så att vi kunde bli adopterade som söner.</verse>
				<verse number="6">Och eftersom ni är söner har Gud sänt i våra hjärtan sin Sons Ande som ropar: ”Abba, Fader!”</verse>
				<verse number="7">Så är du inte längre slav utan son, och är du son är du också arvinge genom Gud.</verse>
				<verse number="8">Då ni tidigare inte kände Gud var ni slavar åt dem som i verkligheten inte är några gudar.</verse>
				<verse number="9">Men nu då ni känner Gud, eller snarare blivit kända av Gud, hur kan ni då återvända till dessa svaga och värdelösa makter som ni på nytt vill slava åt?</verse>
				<verse number="10">Ni iakttar dagar och månader och tider och år.</verse>
				<verse number="11">Jag är rädd att jag ansträngt mig förgäves bland er.</verse>
				<verse number="12">Bröder, jag vädjar till er: bli som jag eftersom jag blivit som ni. Ni har aldrig behandlat mig illa.</verse>
				<verse number="13">Ni vet att det var på grund av sjukdom som jag första gången kom att förkunna evangeliet för er.</verse>
				<verse number="14">Och fastän mitt tillstånd innebar en frestelse för er så varken föraktade eller avskydde ni mig. Tvärtom välkomnade ni mig som vore jag en Guds ängel eller Kristus Jesus.</verse>
				<verse number="15">Var är nu er saliga glädje? Jag kan intyga att ni då hade rivit ut era ögon och gett dem åt mig om det varit möjligt.</verse>
				<verse number="16">Har jag nu blivit er fiende när jag säger er sanningen?</verse>
				<verse number="17">Deras hängivelse för er är inte av godo. De vill splittra oss för att ni ska vara hängivna dem.</verse>
				<verse number="18">Det är alltid bra att vara hängiven det goda, och inte bara när jag är hos er.</verse>
				<verse number="19">Mina barn, som jag åter måste föda med smärta tills Kristus har tagit gestalt i er.</verse>
				<verse number="20">Jag skulle önska att jag nu var hos er med ett annat tonläge, för jag vet inte vad jag ska ta mig till med er.</verse>
				<verse number="21">Svara mig, ni som vill stå under lagen, lyssnar ni inte på lagen?</verse>
				<verse number="22">Där står skrivet att Abraham hade två söner, en med sin slavinna och en med den fria kvinnan.</verse>
				<verse number="23">Slavinnans son var född efter människors villkor, den fria kvinnans son genom ett löfte.</verse>
				<verse number="24">Detta ska förstås bildligt, för kvinnorna betecknar två förbund. Det ena kommer från berget Sinai och föder sina barn till slavar, det är Hagar.</verse>
				<verse number="25">För Hagar betecknar berget Sinai i Arabien och motsvarar det nuvarande Jerusalem, för det lever i slaveri med sina barn.</verse>
				<verse number="26">Men Jerusalem där ovan är fritt, och det är vår moder.</verse>
				<verse number="27">För det står skrivet: Gläd dig, du ofruktsamma som inte föder, jubla högt, du som är utan födslosmärta. För den ensamma har många fler barn än den som har en man.</verse>
				<verse number="28">Bröder, ni är löftets barn liksom Isak.</verse>
				<verse number="29">Men liksom han som då var född efter människors villkor förföljde den som var född efter Anden, så är det även nu.</verse>
				<verse number="30">Men Skriften säger: Driv bort slavinnan och hennes son, för hennes son ska inte ärva med den fria kvinnans son.</verse>
				<verse number="31">Bröder, alltså är vi inte barn till slavinnan utan till den fria kvinnan.</verse>
			</chapter>
			<chapter number="5">
				<verse number="1">Kristus har befriat oss till friheten. Stå därför stadigt och lägg inte åter på er slavoket.</verse>
				<verse number="2">Lyssna, jag Paulus säger er: om ni omskär er blir Kristus till ingen hjälp för er.</verse>
				<verse number="3">Jag intygar igen att var och en som omskär sig är skyldig att hålla hela lagen.</verse>
				<verse number="4">Ni som försöker bli rättfärdiga genom lagen har blivit avskilda från Kristus. Ni har fallit ur nåden.</verse>
				<verse number="5">Vi väntar i Anden genom tron på den rättfärdighet som är vårt hopp.</verse>
				<verse number="6">För i Kristus Jesus har det ingen betydelse om man är omskuren eller inte. Istället handlar det om tro verksam i kärlek.</verse>
				<verse number="7">Ni fick en bra start. Vem hindrade er från att lyda sanningen?</verse>
				<verse number="8">En sådan övertalning kom inte från honom som kallade er.</verse>
				<verse number="9">Lite surdeg syrar hela degen.</verse>
				<verse number="10">Jag har tilltro till Herren att ni inte har en annan uppfattning. Men den som förvirrar er ska få sin dom, vem han än är.</verse>
				<verse number="11">Bröder, om jag fortfarande förkunnar omskärelse, varför blir jag då förföljd? Korsets anstöt är ju då borta.</verse>
				<verse number="12">De som uppviglar er borde kastrera sig!</verse>
				<verse number="13">För ni är kallade till frihet, bröder. Låt bara inte friheten ge den fallna naturen något tillfälle, utan tjäna varandra genom kärleken.</verse>
				<verse number="14">För hela lagen är uppfylld i ett enda bud: Älska din nästa som dig själv.</verse>
				<verse number="15">Men om ni biter och sliter i varandra, se till att ni inte uppslukar varandra.</verse>
				<verse number="16">Så jag säger: vandra i Anden, så ger ni inte efter för er fallna naturs begär.</verse>
				<verse number="17">För den fallna naturen har begärelse till det som Anden är emot, och Anden har begärelse till det som den fallna naturen är emot. De två ligger i strid med varandra så att ni inte kan göra det ni vill.</verse>
				<verse number="18">Men om ni drivs av Anden står ni inte under lagen.</verse>
				<verse number="19">Den fallna naturens välkända gärningar är otukt, orenhet, liderlighet,</verse>
				<verse number="20">avguderi, svartkonst, hat, bråk, avund, vredesutbrott, själviskhet, splittringar, partistrider,</verse>
				<verse number="21">rivalitet, fylleri, supfestande och annat sådant. Jag upprepar vad jag tidigare sagt: de som lever så ska inte ärva Guds rike.</verse>
				<verse number="22">Men Andens frukt är kärlek, glädje, harmoni, tålamod, vänlighet, godhet, pålitlighet,</verse>
				<verse number="23">mildhet och självbehärskning. Mot sådant finns ingen lag.</verse>
				<verse number="24">De som tillhör Kristus Jesus har korsfäst sin fallna natur med dess lustar och begär.</verse>
				<verse number="25">Om vi lever i Anden ska vi också följa Anden.</verse>
				<verse number="26">Vi ska inte vara inbilska, inte provocera varandra, inte avundas varandra.</verse>
			</chapter>
			<chapter number="6">
				<verse number="1">Bröder, om någon överrumplat faller i en överträdelse ska ni som är Andefyllda hjälpa en sådan till rätta med mildhetens ande. Och var försiktig så att du inte själv blir frestad.</verse>
				<verse number="2">Bär varandras bördor, så uppfyller ni Kristi lag.</verse>
				<verse number="3">För den som anser sig vara något fast han ingenting är bedrar sig själv.</verse>
				<verse number="4">Var och en ska utvärdera sin egen gärning. Då kan han behålla sin stolthet för sig själv utan att jämföra sig med andra.</verse>
				<verse number="5">För var och en ska bära sin egen packning.</verse>
				<verse number="6">Men den som undervisas i ordet ska dela allt gott med sin lärare.</verse>
				<verse number="7">Bedra inte er själva, Gud låter sig inte föraktas. Det som en människa sår ska hon också skörda.</verse>
				<verse number="8">Den som sår i sin fallna natur ska av den skörda fördärv, men den som sår i Anden ska av Anden skörda evigt liv.</verse>
				<verse number="9">Låt oss inte tröttna på att göra gott. Tids nog får vi skörda, bara vi inte ger upp.</verse>
				<verse number="10">Vi ska alltså göra gott mot alla människor medan vi har tillfälle, och framför allt mot trons familj.</verse>
				<verse number="11">Se här med vilka stora bokstäver jag skriver till er med egen hand.</verse>
				<verse number="12">Alla de som söker anseende utifrån yttre ting försöker tvinga er till omskärelse bara för att undvika förföljelse på grund av Kristi kors.</verse>
				<verse number="13">De omskurna själva kan nämligen inte hålla lagen, men de vill ha er omskurna så att de kan stoltsera över det som skett med er kropp.</verse>
				<verse number="14">Men jag tänker aldrig vara stolt över något annat än vår Herre Jesu Kristi kors, genom vilket världen är korsfäst för mig och jag för världen.</verse>
				<verse number="15">Det betyder inget vare sig man är omskuren eller inte. Det som räknas är en ny skapelse.</verse>
				<verse number="16">Fred och barmhärtighet över dem som följer denna regel och över Guds Israel.</verse>
				<verse number="17">I fortsättningen får ingen besvära mig, för jag bär Jesu märken på min kropp.</verse>
				<verse number="18">Bröder, nåden från vår Herre Jesus Kristus är med er ande. Amen.</verse>
			</chapter>
		</book>
		<book number="49">
			<chapter number="1">
				<verse number="1">Från Paulus, genom Guds vilja Kristi Jesu apostel. Till de heliga som bor i Efesos, de troende i Kristus Jesus.</verse>
				<verse number="2">Nåd till er och fred från Gud vår Fader och Herren Jesus Kristus.</verse>
				<verse number="3">Lov och pris till vår Herre Jesu Kristi Gud och Fader, som har välsignat oss i Kristus med all andlig välsignelse i himlen.</verse>
				<verse number="4">För han utvalde oss i Kristus före universums skapelse till att vara heliga och felfria inför honom.</verse>
				<verse number="5">I kärlek förutbestämde han oss till att bli adopterade som söner genom Jesus Kristus, enligt hans goda vilja.</verse>
				<verse number="6">Detta för att nådens härlighet ska prisas, den som han benådade oss med i den Älskade.</verse>
				<verse number="7">I honom har vi friköpts genom hans blod, vi har förlåtelse för våra överträdelser efter Guds rika nåd,</verse>
				<verse number="8">som han lät flöda över oss med all visdom och insikt.</verse>
				<verse number="9">Han lät oss få veta sin viljas hemlighet enligt det goda beslut han fattade i Kristus,</verse>
				<verse number="10">om en ordning vid tidernas fullbordan — att föra allting samman i Kristus, allt i himlen och på jorden.</verse>
				<verse number="11">I honom har vi också fått vårt arv, förutbestämda därtill av honom som verkar allt efter sin viljas beslut,</verse>
				<verse number="12">för att vi som redan har vårt hopp i Kristus ska bli till pris och ära för hans härlighet.</verse>
				<verse number="13">I honom har även ni efter att ni hört sanningens ord, evangeliet om er frälsning, och efter att ni kommit till tro, fått det utlovade sigillet — den helige Ande.</verse>
				<verse number="14">Anden är en handpenning på vårt arv tills Gud friköper sitt egendomsfolk, till pris och ära för hans härlighet.</verse>
				<verse number="15">/</verse>
				<verse number="16">Därför tackar jag alltid Gud för er när jag nämner er i mina böner, efter att jag hört om er tro i Herren Jesus och er kärlek till alla de heliga.</verse>
				<verse number="17">Jag ber att vår Herre Jesu Kristi Gud, härlighetens Fader, ska ge er vishetens och uppenbarelsens Ande i kunskap om honom.</verse>
				<verse number="18">Och att ni med upplysta hjärtans ögon ska förstå vilket hopp han kallat er till, hur rikt på härlighet hans arv är bland de heliga,</verse>
				<verse number="19">och hur överväldigande stor hans makt är gentemot oss som tror, enligt hans oerhörda verksamma kraft.</verse>
				<verse number="20">Med denna kraft verkade han i Kristus då han reste honom upp från de döda och satte honom på sin högra sida i himlen,</verse>
				<verse number="21">över varje härskare och makt och kraft och herravälde, och över varje namn som kan nämnas, inte bara i denna tidsålder utan också i den kommande.</verse>
				<verse number="22">Och Gud lade allt under hans fötter, och gav honom till församlingen som huvud över allting.</verse>
				<verse number="23">Församlingen är hans kropp, fullheten av honom som uppfyller allt i alla.</verse>
			</chapter>
			<chapter number="2">
				<verse number="1">Ni var döda i era överträdelser och synder</verse>
				<verse number="2">som ni tidigare levde i enligt denna världens tidsålder. Ni följde härskaren över luftens välde, den ande som nu verkar i olydnadens människor.</verse>
				<verse number="3">Förut levde vi alla bland dem, då vi följde vår fallna naturs begär och gjorde vad den och sinnet hade lust till. Och vi var av naturen Guds vredes barn, vi liksom de andra.</verse>
				<verse number="4">Men Gud är rik på barmhärtighet. Genom sin stora kärlek har han älskat oss</verse>
				<verse number="5">och gjort oss levande med Kristus, vi som var döda i våra överträdelser. Av nåd är ni frälsta.</verse>
				<verse number="6">Och han reste oss upp med honom och satte oss med honom i den himmelska världen, i Kristus Jesus.</verse>
				<verse number="7">Detta för att i kommande tidsåldrar visa sin nåds överväldigande rikedom genom sin godhet mot oss i Kristus Jesus.</verse>
				<verse number="8">För av nåden är ni frälsta genom tro. Det är inte av er själva, det är Guds gåva,</verse>
				<verse number="9">inte av gärningar, för att ingen ska berömma sig.</verse>
				<verse number="10">För hans verk är vi, skapade i Kristus Jesus till goda gärningar som Gud förberett åt oss att leva i.</verse>
				<verse number="11">Kom därför ihåg att ni en gång var hedningar till naturen och kallades oomskurna av dem som kallar sig omskurna, med den omskärelse som utförs på kroppen av människohand.</verse>
				<verse number="12">Kom ihåg att ni på den tiden var utan Kristus, utestängda från medborgarskapet i Israel, främmande för förbunden och deras löfte, utan hopp och utan Gud i världen.</verse>
				<verse number="13">Men nu, i Kristus Jesus, har ni som en gång var i fjärran kommit nära genom Kristi blod.</verse>
				<verse number="14">För han är vår fred. Han gjorde de två till ett, och rev ner den fientliga skiljemuren</verse>
				<verse number="15">när han genom sin kroppsliga död satte lagen med dess påbud och stadgar ur kraft. Så skapade han i sin person en ny människa av de båda, och stiftade fred.</verse>
				<verse number="16">I en enda kropp försonade han de båda med Gud genom korset, efter att han där i sin person dödat fiendskapen.</verse>
				<verse number="17">Han kom och förkunnade fred för er i fjärran och fred för dem som var nära.</verse>
				<verse number="18">För genom honom har vi båda i en Ande tillträde till Fadern.</verse>
				<verse number="19">Alltså är ni inte längre främlingar och utlänningar utan medborgare tillsammans med de heliga och tillhör Guds familj.</verse>
				<verse number="20">Ni är uppbyggda på apostlarnas och profeternas grund med Kristus Jesus själv som hörnsten.</verse>
				<verse number="21">I honom hålls hela byggnaden ihop och reser sig till ett heligt tempel i Herren.</verse>
				<verse number="22">I honom blir även ni byggda upp till en Guds boning i Anden.</verse>
			</chapter>
			<chapter number="3">
				<verse number="1">Av den anledningen vill jag Paulus som är Kristi Jesu fånge för er skull, ni hedningar …</verse>
				<verse number="2">Jag utgår ifrån att ni hört om tjänsten att förvalta Guds nåd som gavs mig med tanke på er.</verse>
				<verse number="3">Genom en uppenbarelse gjordes hemligheten känd för mig, något jag redan i korthet har skrivit om.</verse>
				<verse number="4">När ni läser detta kan ni förstå vilken insikt jag har i Kristus-hemligheten.</verse>
				<verse number="5">I tidigare släktled har den inte avslöjats för människor så som den nu i Anden har uppenbarats för hans heliga apostlar och profeter.</verse>
				<verse number="6">Hemligheten innebär att hednafolken är våra medarvingar och tillhör samma kropp som vi och har del i samma löfte, i Kristus Jesus genom evangeliet.</verse>
				<verse number="7">Jag blev evangeliets tjänare genom gåvan Guds nåd, som gavs mig genom hans mäktiga kraft.</verse>
				<verse number="8">Jag som är den obetydligaste av alla heliga fick denna nåd att för folkslagen förkunna evangeliet om den ofattbara rikedom som är Kristus.</verse>
				<verse number="9">Jag skulle också upplysa alla om hur den hemlighet förvaltas som från tidsåldrar varit fördold i Gud, alltings Skapare.</verse>
				<verse number="10">Så skulle nu härskarna och makterna i den himmelska världen genom församlingen få kunskap om Guds visdom i all dess mångfald.</verse>
				<verse number="11">Detta skedde i enlighet med det eviga beslut som han förverkligade i Kristus Jesus vår Herre.</verse>
				<verse number="12">I honom och genom tron på honom kan vi frimodigt och med tillförsikt träda fram inför Gud.</verse>
				<verse number="13">Därför ber jag er att inte bli modlösa när jag lider för er skull. Mitt lidande är er härlighet.</verse>
				<verse number="14">Av den anledningen böjer jag mina knän för Fadern,</verse>
				<verse number="15">från vilken alla folk i himlen och på jorden har sitt namn.</verse>
				<verse number="16">Jag ber att han i sin härlighets rikedom ska styrka er inre människa med kraft genom sin Ande,</verse>
				<verse number="17">så att Kristus genom tron må bo i era hjärtan och ni blir rotade och grundade i kärlek.</verse>
				<verse number="18">Detta för att ni med alla de heliga ska kunna förstå bredden och längden och höjden och djupet</verse>
				<verse number="19">och lära känna Kristi kärlek som övergår all kunskap, så att ni blir fyllda av hela Guds fullhet.</verse>
				<verse number="20">Han som förmår göra oändligt mycket mer än allt vi kan begära eller föreställa oss, genom den kraft som verkar i oss,</verse>
				<verse number="21">honom tillhör äran i församlingen och i Kristus Jesus, genom alla släktled i evigheters evighet. Amen.</verse>
			</chapter>
			<chapter number="4">
				<verse number="1">Därför uppmanar jag er, jag som är en fånge i Herren, att leva värdigt den kallelse ni fått.</verse>
				<verse number="2">Var alltid ödmjuka och milda. Visa varandra tålamod och tolerans i kärlek.</verse>
				<verse number="3">Sträva efter att bevara Andens enhet genom fridens band.</verse>
				<verse number="4">Det finns en kropp och en Ande — liksom ni kallades till ett hopp när ni blev kallade —</verse>
				<verse number="5">en Herre, en tro, ett dop,</verse>
				<verse number="6">en Gud och allas Fader, han som är över alla och genom alla och i alla.</verse>
				<verse number="7">Men åt var och en av oss gavs nåden i enlighet med den av Kristus tilldelade gåvan.</verse>
				<verse number="8">Därför heter det: När han steg upp i höjden tog han fångar, och han gav människorna gåvor. —</verse>
				<verse number="9">Vad betyder ˮhan steg upp,ˮ om inte att han också stigit ner till de lägre regionerna, jorden?</verse>
				<verse number="10">Han som steg ner är också den som steg upp över alla himlar för att uppfylla allt. —</verse>
				<verse number="11">Och han gav några till att vara apostlar, några till profeter, några till evangelister, några till församlingsledare och lärare.</verse>
				<verse number="12">Detta för att de heliga ska fulländas, utföra sin tjänst, bygga upp Kristi kropp,</verse>
				<verse number="13">tills vi alla når fram till enheten i tron och i kunskapen om Guds Son, blir fullmogna och vuxna människor fram till Kristi fullhet.</verse>
				<verse number="14">Då blir vi inte längre barn som kastas omkring av vågorna och förs iväg av alla lärovindar, genom människors bluff och båg när de med list och lömska angrepp sprider villfarelse.</verse>
				<verse number="15">Vi ska istället tala sanning i kärlek och i allt växa upp till honom som är huvudet, Kristus.</verse>
				<verse number="16">Genom honom fogas hela kroppen samman. Och den hålls ihop genom det stöd som varje led ger enligt den kraft som är tilldelad åt var särskild del. Så växer och byggs kroppen upp i kärlek.</verse>
				<verse number="17">Därför säger jag med eftertryck i Herren: lev inte längre som hednafolken. Deras tankar är tomhet,</verse>
				<verse number="18">deras förstånd förmörkat. De är utestängda från livet i Gud på grund av deras okunnighet och deras förhärdade hjärtan.</verse>
				<verse number="19">Skamlöst överlämnar de sig åt liderligheter och lever i all slags omättlig orenhet.</verse>
				<verse number="20">Men så har inte ni blivit undervisade om Kristus.</verse>
				<verse number="21">Ni har fått höra om honom och blivit undervisade i honom eftersom sanning finns i Jesus:</verse>
				<verse number="22">att ni, med er förra livsföring i åtanke, ska lägga av den gamla fördärvade människan som är bedragen av sina begär,</verse>
				<verse number="23">och förnyas i ert andliga sinne,</verse>
				<verse number="24">och ikläda er den nya människan som är skapad till Guds likhet, i den rättfärdighet och helighet som kommer från sanningen.</verse>
				<verse number="25">Lägg därför bort lögnen. Var och en ska tala sanning med sin nästa, eftersom vi är lemmar i samma kropp.</verse>
				<verse number="26">Var upprörda, men synda inte. Låt inte solen gå ner över er vrede.</verse>
				<verse number="27">Ge inte heller djävulen något tillfälle.</verse>
				<verse number="28">Den som stjäl ska sluta med det. Istället ska han arbeta och uträtta något gott med sina egna händer, så att han kan dela med sig åt behövande.</verse>
				<verse number="29">Låt inget osunt ord passera era läppar. Tala bara goda ord som blir till uppbyggelse där behov finns, så att det blir till välsignelse för dem som lyssnar.</verse>
				<verse number="30">Bedröva inte Guds helige Ande som ni har fått som ett sigill till befrielsens dag.</verse>
				<verse number="31">Gör er av med all bitterhet och häftighet och vrede och allt skrikande och förtal och all annan ondska.</verse>
				<verse number="32">Var istället vänliga och godhjärtade mot varandra och förlåt varandra, liksom Gud i Kristus har förlåtit er.</verse>
			</chapter>
			<chapter number="5">
				<verse number="1">Bli därför Guds efterföljare, som hans älskade barn.</verse>
				<verse number="2">Vandra i kärlek, så som Kristus älskade oss och utgav sig själv för vår skull som offergåva, ett väldoftande offer åt Gud.</verse>
				<verse number="3">Men otukt och all slags orenhet eller girighet får inte ens nämnas bland er. Det passar sig inte bland heliga.</verse>
				<verse number="4">Inte heller passar sig vulgärt och fånigt prat eller smutsiga skämt. Uttryck istället tacksägelse.</verse>
				<verse number="5">För det ska ni veta att ingen otuktig eller oren eller girig — alltså avgudadyrkare, kan ärva Kristi och Guds rike.</verse>
				<verse number="6">Låt ingen bedra er med tomt prat, för på grund av det som nämnts kommer Guds vrede över olydnadens människor.</verse>
				<verse number="7">Ha därför ingenting med dem att göra.</verse>
				<verse number="8">För ni var en gång mörker, men nu är ni ljus i Herren. Vandra som ljusets barn,</verse>
				<verse number="9">för ljusets frukt består av all slags godhet, rättfärdighet och sanning.</verse>
				<verse number="10">Ta reda på vad som är välbehagligt för Herren.</verse>
				<verse number="11">Ta inte del i mörkrets ofruktbara gärningar utan avslöja dem hellre.</verse>
				<verse number="12">För vad sådana människor sysslar med i hemlighet är skamligt att ens tala om.</verse>
				<verse number="13">Men när allt avslöjas av ljuset blir det synligt,</verse>
				<verse number="14">för allt som blir synligt är ljus. Därför heter det: ˮVakna, du som sover, stå upp från de döda, och Kristus ska lysa över dig.ˮ</verse>
				<verse number="15">Var därför mycket uppmärksamma på hur ni lever, inte som ovisa människor utan som visa.</verse>
				<verse number="16">Utnyttja tiden väl eftersom dagarna är onda.</verse>
				<verse number="17">Var alltså inte oförståndiga utan förstå vad som är Herrens vilja.</verse>
				<verse number="18">Och berusa er inte med vin, sådant leder till utsvävningar. Låt er istället fyllas av Anden,</verse>
				<verse number="19">tala till varandra med psalmer, hymner och andliga sånger, sjung och spela från era hjärtan till Herren,</verse>
				<verse number="20">tacka alltid vår Gud och Fader för allt i vår Herre Jesu Kristi namn,</verse>
				<verse number="21">underordna er varandra i vördnad för Kristus.</verse>
				<verse number="22">Ni hustrur, underordna er era män, som om det var Herren.</verse>
				<verse number="23">För en man är sin hustrus huvud liksom Kristus är församlingens huvud, han som är en Frälsare för sin kropp.</verse>
				<verse number="24">Som församlingen underordnar sig Kristus ska hustrurna underordna sig sina män i allt.</verse>
				<verse number="25">Ni män, älska era hustrur, så som Kristus älskade församlingen och utgav sig för den.</verse>
				<verse number="26">Detta för att helga den genom att rena den med vattnets bad genom ordet,</verse>
				<verse number="27">så att han kan ställa fram församlingen inför sig i härlighet utan fläck eller skrynkla eller någon annan brist. Den skulle vara helig och felfri.</verse>
				<verse number="28">Så är även mannen skyldig att älska sin hustru som sin egen kropp. Den som älskar sin hustru älskar sig själv.</verse>
				<verse number="29">För aldrig har någon avskytt sin egen kropp. Istället ger man den näring och omsorg så som Kristus gör med församlingen,</verse>
				<verse number="30">eftersom vi är lemmar i hans kropp.</verse>
				<verse number="31">Därför ska en man lämna sin far och sin mor och vara förenad med sin hustru, och de två ska bli ett kött.</verse>
				<verse number="32">Denna hemlighet är stor, men jag talar om Kristus och församlingen.</verse>
				<verse number="33">Alltså gäller för varje enskild man att älska sin hustru som sig själv, och hustrun ska visa sin man vördnad.</verse>
			</chapter>
			<chapter number="6">
				<verse number="1">Ni barn, lyd era föräldrar i Herren, för det är rätt.</verse>
				<verse number="2">Hedra din far och mor. Det är det första bud som följs av ett löfte:</verse>
				<verse number="3">För att det ska gå dig väl och du får leva länge på jorden.</verse>
				<verse number="4">Och ni fäder, väck inte upp ilska hos era barn. Uppfostra dem istället i Herrens disciplin och förmaning.</verse>
				<verse number="5">Ni slavar, lyd era jordiska herrar med fruktan och vördnad av uppriktigt hjärta, som om det gällde Kristus.</verse>
				<verse number="6">Var inte inställsamma ögontjänare, utan var som Kristi slavar som helhjärtat utför Guds vilja.</verse>
				<verse number="7">Tjäna med entusiasm som om det gällde Herren och inte människor.</verse>
				<verse number="8">Ni vet att var och en som gör gott ska få lön av Herren, vare sig han är slav eller fri.</verse>
				<verse number="9">Och ni herrar, bete er likadant mot era slavar och undvik att hota. Ni vet att ni båda har samme Herre i himlen och han gör ingen skillnad på människor.</verse>
				<verse number="10">Till sist, bli starka i Herren och i hans väldiga kraft.</verse>
				<verse number="11">Ta på er hela Guds rustning så att ni kan stå emot djävulens lömska angrepp.</verse>
				<verse number="12">För vår kamp är inte mot kött och blod utan mot härskare och makter och kosmiska krafter här i mörkret, mot ondskans andemakter i himlarna.</verse>
				<verse number="13">Ta därför på er hela Guds rustning så att ni kan hålla stånd på den onda dagen och stå upprätt efter att ha fullgjort allt.</verse>
				<verse number="14">Stå alltså stadigt. Spänn på er sanningens bälte kring era höfter. Och ta på er rättfärdighetens pansar.</verse>
				<verse number="15">Sätt som skor på era fötter den beredskap som fredens evangelium ger.</verse>
				<verse number="16">Håll dessutom upp trons sköld med vilken ni kan släcka den ondes alla brinnande pilar.</verse>
				<verse number="17">Och ta emot frälsningens hjälm och Andens svärd som är Guds ord.</verse>
				<verse number="18">Be alltid i Anden vid varje bön och anropan. Och vaka därtill med all uthållighet och bön för alla de heliga.</verse>
				<verse number="19">Be också för mig att orden ges mig när jag börjar tala, så att jag frimodigt gör känt evangeliets hemlighet</verse>
				<verse number="20">för vilket jag är ett sändebud i bojor. Be att jag får frimodighet att tala om detta så som det åligger mig.</verse>
				<verse number="21">För att även ni ska få veta mer om mig och vad jag gör ska Tychikos, den käre brodern och trogne tjänaren i Herren, berätta allt för er.</verse>
				<verse number="22">Jag sänder honom till er just för att ni ska få veta mer om oss och för att han ska uppmuntra era hjärtan.</verse>
				<verse number="23">Fred till bröderna, och kärlek med tro från Gud Fadern och Herren Jesus Kristus.</verse>
				<verse number="24">Nåd och odödlighet till alla som älskar vår Herre Jesus Kristus.</verse>
			</chapter>
		</book>
		<book number="50">
			<chapter number="1">
				<verse number="1">Från Paulus och Timotheos, Kristi Jesu tjänare. Till alla de heliga i Kristus Jesus som bor i Filippi, med församlingsledarna och församlingstjänarna.</verse>
				<verse number="2">Nåd till er och fred från Gud vår Fader och Herren Jesus Kristus.</verse>
				<verse number="3">Jag tackar min Gud varje gång jag tänker på er.</verse>
				<verse number="4">I alla mina böner för er alla ber jag alltid med glädje,</verse>
				<verse number="5">eftersom ni deltagit i arbetet för evangeliet från första dagen intill nu.</verse>
				<verse number="6">Jag förlitar mig på att han som har börjat ett gott verk i er ska fullborda det intill Kristi Jesu dag.</verse>
				<verse number="7">Det är rätt att jag tänker så om er alla, för ni är i mitt hjärta. Vare sig jag bär bojor eller försvarar och befäster evangeliet delar ni alla nåden med mig.</verse>
				<verse number="8">För Gud kan vittna om hur jag längtar efter er alla med Kristi Jesu ömhet.</verse>
				<verse number="9">Och min bön är att er kärlek alltmer ska överflöda i kunskap och allt omdöme,</verse>
				<verse number="10">så att ni kan avgöra vad som är väsentligt och vara rena och oklanderliga på Kristi dag,</verse>
				<verse number="11">fyllda med rättfärdighetens frukt som kommer genom Jesus Kristus, till Guds ära och pris.</verse>
				<verse number="12">Bröder, jag vill att ni ska veta att det som hänt mig snarare har inneburit framgång för evangeliet.</verse>
				<verse number="13">Det har blivit uppenbart för hela kejsarens livgarde och alla andra att det är för Kristus jag bär mina bojor.</verse>
				<verse number="14">Min fångenskap har gjort att de flesta av bröderna förlitar sig på Herren så att de alltmer vågar tala ordet utan rädsla.</verse>
				<verse number="15">Visst förkunnar en del Kristus utifrån avundsjuka och stridslystnad. Men andra gör det i god avsikt,</verse>
				<verse number="16">av kärlek, eftersom de vet att jag är satt till att försvara evangeliet.</verse>
				<verse number="17">De andra förkunnar Kristus utifrån själviska och orena motiv och tänker att de kan göra min fångenskap tyngre.</verse>
				<verse number="18">Hur det än sker, oärligt eller sanningsenligt, så blir Kristus i alla fall förkunnad, och det gläds jag över. Och jag ska fortsätta glädja mig,</verse>
				<verse number="19">för jag vet att genom er förbön och genom hjälp från Jesu Kristi Ande så kommer detta att innebära min räddning.</verse>
				<verse number="20">Det är min längtan och mitt hopp att jag inte på något sätt ska bli besviken, utan att jag nu och alltid är frimodig så att Kristus blir förhärligad i min kropp, vare sig jag lever eller dör.</verse>
				<verse number="21">För mig är nämligen livet Kristus och döden en vinst.</verse>
				<verse number="22">Men om livet i kroppen innebär fruktbärande arbete för mig, då vet jag inte vad jag ska välja.</verse>
				<verse number="23">Jag pressas hårt från två håll. Jag längtar att få bryta upp och vara med Kristus, för det vore mycket bättre.</verse>
				<verse number="24">Men för er skull är det nödvändigt att jag blir kvar i kroppen.</verse>
				<verse number="25">Och övertygad om detta vet jag att jag blir kvar och förblir hos er alla till er framgång och glädje i tron.</verse>
				<verse number="26">Så ska genom mig er stolthet överflöda i Kristus Jesus när jag är närvarande hos er igen.</verse>
				<verse number="27">Lev nu bara som medborgare på ett sätt som är värdigt evangeliet om Kristus. Då kan jag få höra, vare sig jag besöker er eller inte, att ni står stadigt i en Ande, kämpar med en själ för tron på evangeliet,</verse>
				<verse number="28">och inte på något sätt låter er skrämmas av motståndarna. Det blir för dem ett tecken på att de går till förtappelsen och att ni blir frälsta, och det av Gud.</verse>
				<verse number="29">För det har tilldelats er att för Kristi skull inte bara tro på honom utan även att lida för hans skull,</verse>
				<verse number="30">i det att ni har samma kamp som ni såg att jag hade och hör att jag fortfarande har.</verse>
			</chapter>
			<chapter number="2">
				<verse number="1">Om ni alltså har tröst i Kristus, uppmuntran från kärleken, Andens gemenskap, ömhet och medkänsla,</verse>
				<verse number="2">fyll mig då med glädje genom att leva i samförstånd och i samma kärlek, ja, var ett i själ och hjärta.</verse>
				<verse number="3">Var inte själviska och inbilska, utan betrakta ödmjukt andra som bättre än er själva.</verse>
				<verse number="4">Tänk inte bara på ert eget bästa, utan tänk också på andras väl.</verse>
				<verse number="5">Ha samma sinnelag som fanns i Kristus Jesus:</verse>
				<verse number="6">Han var i Guds gestalt, men betraktade inte jämlikhet med Gud som något att utnyttja,</verse>
				<verse number="7">utan tömde sig genom att anta en slavs gestalt då han kom i människors likhet. När han till det yttre hade blivit människa</verse>
				<verse number="8">ödmjukade han sig och var lydig intill döden — döden på korset.</verse>
				<verse number="9">Därför upphöjde Gud honom allra högst och gav honom namnet över alla namn,</verse>
				<verse number="10">för att i Jesu namn varje knä må böja sig, i himlen och på jorden och under jorden,</verse>
				<verse number="11">och varje tunga må bekänna att Jesus Kristus är Herre, Gud Fadern till ära.</verse>
				<verse number="12">Mina kära, därför ska ni som alltid varit lydiga — inte bara när jag var hos er utan mycket mer nu i min frånvaro — arbeta med fruktan och bävan på er frälsning.</verse>
				<verse number="13">För det är Gud som verkar i er både vilja och handling till hans välbehag.</verse>
				<verse number="14">Gör allt utan att muttra och tvista.</verse>
				<verse number="15">Då blir ni fulländade och rena, Guds felfria barn mitt ibland ett fördärvat och perverst släkte där ni lyser som stjärnor i universum.</verse>
				<verse number="16">Håll fast vid livets ord. Jag kan då vara stolt på Kristi dag eftersom jag inte har slitit eller arbetat förgäves.</verse>
				<verse number="17">Även om jag utgjuts som dryckesoffer över det offer och den tjänst som kommer från er tro, så är jag glad och gläds med er alla.</verse>
				<verse number="18">Likaså ska ni glädjas och dela min glädje.</verse>
				<verse number="19">Jag hoppas i Herren Jesus att snart kunna sända Timotheos till er, så att även jag kan vara vid gott mod när jag får höra om er.</verse>
				<verse number="20">Jag har nämligen ingen annan själsfrände som han. Han ska visa er uppriktig omsorg.</verse>
				<verse number="21">För alla tänker på sitt eget, inte på Jesu Kristi sak.</verse>
				<verse number="22">Men ni vet att Timotheos visat vad han går för. Som ett barn med sin far har han tillsammans med mig tjänat evangeliet.</verse>
				<verse number="23">Jag hoppas därför kunna sända honom så snart jag får se hur det går för mig.</verse>
				<verse number="24">Men i Herren förlitar jag mig på att snart kunna komma även själv.</verse>
				<verse number="25">Jag har också funnit det nödvändigt att sända Epafroditos till er. Han är min broder och medarbetare och medsoldat, som ni sände för att hjälpa mig med det jag behövde.</verse>
				<verse number="26">Han har nämligen längtat efter er alla och varit bekymrad eftersom ni hörde att han blivit sjuk.</verse>
				<verse number="27">Och sjuk har han varit, nära döden. Men Gud förbarmade sig över honom, och inte bara över honom utan också över mig, för att jag inte skulle få sorg på sorg.</verse>
				<verse number="28">Därför är jag desto mer angelägen att sända honom, så att ni ska få glädjen att återse honom och jag själv inte behöver vara så ängslig.</verse>
				<verse number="29">Välkomna honom i Herren med all glädje och visa sådana män uppskattning,</verse>
				<verse number="30">eftersom han under arbetet för Kristus kom nära döden. Han riskerade livet för att ge mig den hjälp som ni var oförmögna att ge.</verse>
			</chapter>
			<chapter number="3">
				<verse number="1">För övrigt, mina bröder, gläd er i Herren. Att jag upprepar vad jag tidigare skrivit är inget besvär för mig, och er ger det trygghet.</verse>
				<verse number="2">Akta er för ”hundarna”. Akta er för de onda arbetarna. Akta er för de sönderskurna.</verse>
				<verse number="3">För vi är de omskurna, vi som tjänar i Guds Ande och har vår stolthet i Kristus Jesus och inte förlitar oss på mänskliga meriter,</verse>
				<verse number="4">fast även jag kunde förlita mig på sådant. Om någon annan anser sig kunna förlita sig på mänskliga meriter, så kan jag det ännu mer:</verse>
				<verse number="5">omskuren på åttonde dagen, tillhör Israels folk, av Benjamins stam, en hebré född av hebreer, i fråga om lagen en farisé,</verse>
				<verse number="6">i fråga om hängivenhet en förföljare av församlingen, i fråga om lagrättfärdighet fulländad.</verse>
				<verse number="7">Men allt det som var fördelar för mig betraktar jag nu som värdelöst på grund av Kristus.</verse>
				<verse number="8">Jag betraktar i sanning allt som värdelöst med tanke på det som är långt mera värt — kunskapen om Kristus Jesus, min Herre. På grund av honom blev allt utan värde för mig och jag räknar allt som sopor för att jag ska vinna Kristus</verse>
				<verse number="9">och bli funnen i honom. Inte med min egen rättfärdighet som utgår från lagen utan med den som kommer genom tro på Kristus — rättfärdigheten från Gud genom tron.</verse>
				<verse number="10">Detta för att jag ska lära känna Kristus och kraften av hans uppståndelse och dela hans lidanden genom att bli lik honom i hans död,</verse>
				<verse number="11">i hopp om att nå fram till uppståndelsen från de döda.</verse>
				<verse number="12">Det är inte så att jag redan ägde detta eller redan blivit fullkomlig. Men jag strävar efter att gripa det eftersom Kristus Jesus har fått mig i sitt grepp.</verse>
				<verse number="13">Bröder, jag menar inte att jag har det i mitt grepp, men jag gör följande: jag glömmer det som ligger bakom och sträcker mig mot det som ligger framför</verse>
				<verse number="14">och strävar mot målet för att vinna segerpriset där ovan, det som Gud har kallat oss till i Kristus Jesus.</verse>
				<verse number="15">Det är så alla vi fullmogna bör tänka. Och tänker ni annorlunda i något avseende ska Gud klargöra även det för er.</verse>
				<verse number="16">Nu fortsätter vi på den väg som vi har nått fram till.</verse>
				<verse number="17">Bröder, efterlikna mig och fäst blicken på dem som lever efter det mönster vi gav er.</verse>
				<verse number="18">För jag har ofta sagt till er, och nu säger jag det under tårar: många lever som fiender till Kristi kors.</verse>
				<verse number="19">Deras slut är förtappelsen. Deras gud är magen. De glorifierar sin liderlighet. De tänker bara på det jordiska.</verse>
				<verse number="20">Men vårt medborgarskap är i himlen, och därifrån väntar vi en Frälsare, Herren Jesus Kristus.</verse>
				<verse number="21">Han ska förvandla vår ömkliga kropp så att den blir lik den kropp han har i sin härlighet, med den kraft han har att lägga allt under sig. 4:1 Stå därför stadigt i Herren, mina kära och efterlängtade bröder, min glädje och min segerkrans, mina älskade.</verse>
			</chapter>
			<chapter number="4">
				<verse number="1"></verse>
				<verse number="2">Jag uppmanar Euodia och Syntyche att leva i samförstånd i Herren.</verse>
				<verse number="3">Ja, även dig, vänfaste Syzygos, ber jag: hjälp dem, de har kämpat för evangeliet med mig och med Clemens och mina andra medarbetare, som har sina namn i livets bok.</verse>
				<verse number="4">Gläd er alltid i Herren. Åter vill jag säga: gläd er.</verse>
				<verse number="5">Låt alla människor se hur försonliga ni är. Herren är nära.</verse>
				<verse number="6">Bekymra er inte, utan låt Gud få veta alla era önskningar genom att anropa och be och tacka.</verse>
				<verse number="7">Och Guds frid, som övergår allt förstånd, ska beskydda era hjärtan och era tankar i Kristus Jesus.</verse>
				<verse number="8">För övrigt, bröder, allt som är sant och värdigt, allt som är rätt och rent, allt som är älskvärt och lovvärt, allt som kallas dygd och allt som förtjänar beröm, tänk innerligt på allt sådant.</verse>
				<verse number="9">Vad ni har lärt och tagit emot och hört från mig och sett i mig, det ska ni göra. Och fredens Gud ska vara med er.</verse>
				<verse number="10">Och jag blev innerligt glad i Herren att ni äntligen lät er omtanke om mig blomstra. Även tidigare hade ni omtanke, men då inget tillfälle att visa det.</verse>
				<verse number="11">Jag säger inte att jag lider brist på något, för jag har lärt mig att alltid vara nöjd.</verse>
				<verse number="12">Jag kan leva på botten och jag kan leva i överflöd. Jag har blivit invigd i alla förhållanden: att vara mätt och att hungra, att leva i överflöd och att lida brist.</verse>
				<verse number="13">Jag förmår allt i honom som ger mig kraft.</verse>
				<verse number="14">Men ni gjorde väl som hjälpte mig i min nöd.</verse>
				<verse number="15">Ni filipper vet också att under evangeliets första tid när jag hade lämnat Makedonien, då var ni den enda församling som hade sådan gemenskap med mig att räkenskap kunde föras över utgivet och mottaget.</verse>
				<verse number="16">För även när jag var i Thessalonike skickade ni mig flera gånger vad jag behövde.</verse>
				<verse number="17">Det är inte så att jag söker gåvan, utan vinstökningen på ert eget konto.</verse>
				<verse number="18">Jag har fått allt och det i överflöd. Jag är väl försörjd sedan jag av Epafroditos mottagit gåvan — en väldoft, ett välkommet offer, välbehagligt för Gud.</verse>
				<verse number="19">Och min Gud ska fylla alla era behov efter sin härlighets rikedom i Kristus Jesus.</verse>
				<verse number="20">Härligheten tillhör vår Gud och Fader i evigheters evighet. Amen.</verse>
				<verse number="21">Hälsa alla heliga i Kristus Jesus. Bröderna som är hos mig hälsar till er.</verse>
				<verse number="22">Alla de heliga hälsar er, särskilt de som hör till kejsarens husfolk.</verse>
				<verse number="23">Nåden från Herren Jesus Kristus är med er ande.</verse>
			</chapter>
		</book>
		<book number="51">
			<chapter number="1">
				<verse number="1">Från Paulus, genom Guds vilja Kristi Jesu apostel, och vår broder Timotheos.</verse>
				<verse number="2">Till de heliga i Kolossai, de troende bröderna i Kristus. Nåd till er och fred från Gud vår Fader.</verse>
				<verse number="3">Vi tackar alltid Gud, vår Herre Jesu Kristi Fader, när vi ber för er.</verse>
				<verse number="4">För vi har hört om er tro i Kristus Jesus och om er kärlek till alla de heliga,</verse>
				<verse number="5">på grund av hoppet som väntar er i himlen. Det har ni redan hört om i sanningens ord, det evangelium</verse>
				<verse number="6">som nu finns hos er liksom i hela världen och som växer till och bär frukt. Så har det även gjort hos er från den dag ni hörde det och förstod Guds nåd i dess sanning.</verse>
				<verse number="7">Evangeliet har ni fått lära er av Epafras, vår käre medtjänare, som troget tjänar Kristus till er förmån.</verse>
				<verse number="8">Han har även berättat för oss om er kärlek i Anden.</verse>
				<verse number="9">Från den dag vi hörde om detta har vi därför inte upphört att be för er. Vi ber att ni ska fyllas av kunskapen om hans vilja, med all vishet och insikt från Anden.</verse>
				<verse number="10">Då kan ni leva värdigt Herren och på allt sätt behaga honom när ni bär frukt i alla slags goda gärningar och växer i kunskapen om Gud.</verse>
				<verse number="11">Vi ber att ni ska bli styrkta med all kraft av hans härlighets makt till att vara uthålliga och tålmodiga i allt,</verse>
				<verse number="12">och att ni med glädje ska tacka Fadern som gjort er behöriga att få del i det arv som de heliga har i ljuset.</verse>
				<verse number="13">Han har befriat oss från mörkrets välde och fört oss in i sin älskade Sons rike.</verse>
				<verse number="14">I honom har vi friköpts, vi har syndernas förlåtelse.</verse>
				<verse number="15">Han är den osynlige Gudens avbild, förstfödd över hela skapelsen.</verse>
				<verse number="16">För i honom skapades allt i himlen och på jorden, det synliga och osynliga, tronänglar och herravälden, härskare och makter. Allt är skapat genom honom och till honom.</verse>
				<verse number="17">Han Är före allting, och allt hålls samman i honom.</verse>
				<verse number="18">Och han är huvudet för kroppen, församlingen. Han är begynnelsen, förstfödd från de döda, för att han i allting ska vara den främste.</verse>
				<verse number="19">För det behagade Gud att låta all fullhet bo i Sonen</verse>
				<verse number="20">och genom honom försona allt med sig, allt på jorden och allt i himlen, efter att han skapat fred genom honom, genom blodet på hans kors.</verse>
				<verse number="21">Och ni som en gång var utestängda och fientliga i sinnet genom era onda gärningar,</verse>
				<verse number="22">er har han nu försonat i sin jordiska kropp genom döden, för att ställa fram er heliga och felfria och oförvitliga inför sig.</verse>
				<verse number="23">Detta om ni förblir i tron, orubbliga och väl grundade, och inte viker av från det hoppets evangelium som ni har hört om. Det har förkunnats för allt skapat under himlen, och jag Paulus har blivit dess tjänare.</verse>
				<verse number="24">Nu gläds jag i mina lidanden för er. Och i min kropp uppfyller jag vad som fattas av Kristi lidanden för hans kropp, som är församlingen.</verse>
				<verse number="25">Jag har blivit dess tjänare enligt det uppdrag som Gud gav mig avseende er, att överallt fullborda Guds ord.</verse>
				<verse number="26">Denna hemlighet var dold genom tidsåldrar och släktled men har nu uppenbarats för hans heliga.</verse>
				<verse number="27">För dem ville Gud kungöra hur rik på härlighet denna hemlighet är bland hednafolken: Kristus i er, härlighetens hopp.</verse>
				<verse number="28">Det är honom vi förkunnar genom att vägleda och undervisa varje människa med all vishet, för att ställa fram alla som fullmogna i Kristus.</verse>
				<verse number="29">Det är för detta jag arbetar och kämpar med hans kraft som mäktigt verkar i mig.</verse>
			</chapter>
			<chapter number="2">
				<verse number="1">För jag vill att ni ska veta hur jag kämpar för er och för dem som bor i Laodikeia och för alla som inte har träffat mig personligen.</verse>
				<verse number="2">Min avsikt är att deras hjärtan ska styrkas och att de förenas i kärlek och når fram till hela den rikedom som består av full insikt i kunskapen om Guds hemlighet — Kristus.</verse>
				<verse number="3">I honom är vishetens och kunskapens alla skatter gömda.</verse>
				<verse number="4">Detta säger jag för att ingen ska lura er genom vältalig retorik.</verse>
				<verse number="5">För även om jag är fysiskt frånvarande, så är jag hos er i Anden och gläds när jag ser er ordning, och orubbligheten i er tro på Kristus.</verse>
				<verse number="6">Så som ni tog emot Kristus Jesus, Herren, så lev i honom.</verse>
				<verse number="7">Var rotade och uppbyggda i honom. Var befästade i tron så som ni lärt er. Överflöda i tacksägelse.</verse>
				<verse number="8">Var uppmärksamma så att ingen fångar er med tom och försåtlig filosofi som bygger på mänskliga traditioner och kosmiska makter och inte på Kristus.</verse>
				<verse number="9">För i Kristus bor gudomens hela fullhet i kroppslig gestalt.</verse>
				<verse number="10">Och i honom som är huvudet över alla härskare och makter är ni fyllda.</verse>
				<verse number="11">I honom blev ni också omskurna med en omskärelse utförd utan händer. Det skedde när er fallna kropp avlägsnades genom omskärelsen utförd av Kristus.</verse>
				<verse number="12">Ni begravdes med Kristus i dopet. Och i dopet restes ni upp med honom genom tron på kraften hos Gud, som reste Kristus upp från de döda.</verse>
				<verse number="13">Och ni som var döda i era överträdelser och i er oomskurna fallna natur, er har Gud gjort levande med honom då han förlät oss alla överträdelser.</verse>
				<verse number="14">Han utplånade det skuldebrev som låg över oss. Det avlägsnade han genom att spika fast det på korset.</verse>
				<verse number="15">Gud avväpnade härskarna och makterna, och vanärade dem offentligt när han triumferade över dem i Kristus.</verse>
				<verse number="16">Låt därför ingen döma er vad gäller mat och dryck eller vad beträffar högtid, nymånad eller sabbat.</verse>
				<verse number="17">Sådant är en skugga av det som skulle komma. Men verkligheten är Kristus.</verse>
				<verse number="18">Låt er inte berövas priset av någon som gillar ʼödmjukhetʼ och änglars tillbedjan, visioner som han helt går upp i. Hans fallna naturs sinne gör honom högfärdig.</verse>
				<verse number="19">Och han håller sig inte till Kristus, huvudet, från vilken hela kroppen — stödd och sammanhållen av leder och senor — växer med Guds växtkraft.</verse>
				<verse number="20">Om ni med Kristus har dött bort från de kosmiska makterna, varför beter ni er då som om ni levde i världen och underkastar er olika påbud?</verse>
				<verse number="21">”Ta inte.” ”Smaka inte.” ”Rör inte.”</verse>
				<verse number="22">Allt sådant är till för att användas och förbrukas enligt människors regler och bud.</verse>
				<verse number="23">Sådana påbud har ett sken av vishet, med sin egenvalda fromhet och sin ʼödmjukhetʼ och sin asketism, men de har inget värde förutom att tillfredsställa den fallna naturen.</verse>
			</chapter>
			<chapter number="3">
				<verse number="1">Har ni alltså uppstått med Kristus, så sök det som finns där ovan, där Kristus är, sittande på Guds högra sida.</verse>
				<verse number="2">Ha ert sinne vänt mot det som är där ovan, inte mot det som är på jorden.</verse>
				<verse number="3">För ni har dött och ert liv är dolt med Kristus i Gud.</verse>
				<verse number="4">När Kristus uppenbaras, han som är ert liv, då ska också ni uppenbaras med honom i härlighet.</verse>
				<verse number="5">Döda därför det jordiska i er: otukt, orenhet, lusta, ont begär, och girigheten som är avgudadyrkan.</verse>
				<verse number="6">På grund av sådant kommer Guds vrede [över olydnadens människor].</verse>
				<verse number="7">I dessa synder vandrade även ni en gång när ni levde i dem.</verse>
				<verse number="8">Men nu måste också ni lägga bort allt detta: vrede, häftighet, ondska, förtal, oanständigt språkbruk.</verse>
				<verse number="9">Ljug inte för varandra, ni har ju klätt av er den gamla människan med dess gärningar</verse>
				<verse number="10">och iklätt er den nya människan som förnyas i kunskap efter sin Skapares avbild.</verse>
				<verse number="11">Här finns inte hedning eller jude, omskuren eller oomskuren, barbar eller skyt, slav eller fri, utan Kristus är allt och i alla.</verse>
				<verse number="12">Därför, som Guds utvalda, heliga och älskade, ska ni klä er i innerlig medkänsla, godhet, ödmjukhet, mildhet och tålamod.</verse>
				<verse number="13">Var toleranta mot varandra, och förlåt varandra om någon har en anklagelse mot en annan. Liksom Herren har förlåtit er ska ni förlåta varandra.</verse>
				<verse number="14">Och över allt detta ska ni ha på er kärleken, som är fullkomlighetens band.</verse>
				<verse number="15">Låt Kristi frid regera i era hjärtan, den som ni kallades till i en enda kropp. Var tacksamma.</verse>
				<verse number="16">Låt Kristi ord bo inom er i överflöd. Undervisa och vägled varandra i all vishet med psalmer, hymner och andliga sånger. Sjung med tacksamhet i era hjärtan till Gud.</verse>
				<verse number="17">Och låt allt vad ni gör i ord eller handling ske i Herren Jesu namn, och tacka Gud Fadern genom honom.</verse>
				<verse number="18">Ni hustrur, underordna er era män, så som det ska vara i Herren.</verse>
				<verse number="19">Ni män, älska era hustrur och hys inte agg mot dem.</verse>
				<verse number="20">Ni barn, lyd era föräldrar i allt, för det tycker Herren om.</verse>
				<verse number="21">Ni fäder, förarga inte era barn, så att de bli modlösa.</verse>
				<verse number="22">Ni slavar, lyd era jordiska herrar i allt. Inte som inställsamma ögontjänare, utan av uppriktigt hjärta i fruktan för Herren.</verse>
				<verse number="23">Vad ni gör ska ni göra innerligt, som om ni tjänade Herren och inte människor.</verse>
				<verse number="24">Ni vet att det är av Herren som ni ska få arvet som belöning. Tjäna Herren Kristus.</verse>
				<verse number="25">För den som gör orätt ska få igen för vad han gjort, utan anseende till person. 4:1 Ni herrar, behandla era slavar rättvist och korrekt, då ni vet att även ni har en Herre i himlen.</verse>
			</chapter>
			<chapter number="4">
				<verse number="1"></verse>
				<verse number="2">Var uthålliga i bönen, vaka i den under tacksägelse.</verse>
				<verse number="3">Be även för oss att Gud öppnar en dörr för ordet, så att vi kan tala Kristus-hemligheten för vars skull jag är fånge.</verse>
				<verse number="4">Be att jag gör den känd och talar så som det åligger mig.</verse>
				<verse number="5">Uppträd klokt bland dem som står utanför, utnyttja tiden väl.</verse>
				<verse number="6">Ert tal ska alltid vara vänligt och välsmakande. Ni måste förstå hur ni ska svara varje person.</verse>
				<verse number="7">Tychikos ska berätta om allt angående mig. Han är en kär broder och en trofast tjänare och medarbetare i Herren.</verse>
				<verse number="8">Jag sänder honom till er just för att ni ska få veta mer om oss och för att han ska uppmuntra era hjärtan.</verse>
				<verse number="9">Han kommer med vår trofaste och käre broder Onesimos, som är en av er. De ska berätta för er om allting här.</verse>
				<verse number="10">Min medfånge Aristarchos hälsar till er, och likaså Markus, Barnabas kusin. Ni har fått anvisningar beträffande honom: om han kommer till er, välkomna honom.</verse>
				<verse number="11">Jesus som kallas Justus hälsar. Av judarna är dessa de enda medarbetare för Guds rike som har gett mig uppmuntran.</verse>
				<verse number="12">Epafras, som är en av er, hälsar. Han är en Kristi Jesu tjänare som alltid kämpar för er i sina böner, för att ni ska stå fullmogna och vara fyllda med allt som rör Guds vilja.</verse>
				<verse number="13">Jag kan intyga att han utstår mycket för er skull och för dem i Laodikeia och Hierapolis.</verse>
				<verse number="14">Den käre läkaren Lukas hälsar till er, liksom Demas.</verse>
				<verse number="15">Hälsa till bröderna i Laodikeia, och till Nymfa och församlingen i hennes hus.</verse>
				<verse number="16">När mitt brev har blivit läst hos er, se då till att det blir läst även i församlingen i Laodikeia och att ni får läsa brevet som de har fått.</verse>
				<verse number="17">Och meddela Archippos att han ska se till att fullgöra den tjänst han har fått i Herren.</verse>
				<verse number="18">Här skriver jag, Paulus, min hälsning med egen hand. Glöm inte mina bojor. Nåden är med er.</verse>
			</chapter>
		</book>
		<book number="52">
			<chapter number="1">
				<verse number="1">Från Paulus, Silvanus och Timotheos. Till församlingen i Thessalonike som är i Gud Fadern och Herren Jesus Kristus. Nåd och fred till er.</verse>
				<verse number="2">Vi tackar alltid Gud för er alla när vi nämner er i våra böner.</verse>
				<verse number="3">Inför vår Gud och Fader tänker vi oavbrutet på vad ni uträttar i tron, ert arbete i kärleken och er uthållighet i hoppet till vår Herre Jesus Kristus.</verse>
				<verse number="4">Bröder, Guds älskade, vi vet att ni är utvalda av Gud.</verse>
				<verse number="5">För vårt evangelium kom till er inte bara i ord, utan i kraft och i den helige Ande och i full visshet. Ni vet hur vi uppträdde ibland er för er skull.</verse>
				<verse number="6">Och ni blev efterföljare till oss och Herren, då ni under svåra lidanden tog emot ordet med den glädje som den helige Ande ger.</verse>
				<verse number="7">Så har ni blivit ett föredöme för alla troende i Makedonien och Achaia.</verse>
				<verse number="8">För ni har fått Herrens ord att höras inte bara i Makedonien och Achaia, utan överallt har er tro på Gud spridits, så att vi inte behöver säga något.</verse>
				<verse number="9">Folk berättar nämligen själva om hur vi välkomnades av er, och hur ni omvände er från avgudarna till Gud för att tjäna den levande och sanne Guden</verse>
				<verse number="10">och vänta på hans Son från himlen, honom som Gud reste upp från de döda — Jesus, som räddar oss från den kommande vreden.</verse>
			</chapter>
			<chapter number="2">
				<verse number="1">För ni vet själva, bröder, att vårt besök hos er var inte förgäves.</verse>
				<verse number="2">Som ni vet hade vi tidigare plågats och skymfats i Filippi. Men vår Gud gav oss frimodighet att tala Guds evangelium till er trots hårt motstånd.</verse>
				<verse number="3">För vår uppmaning utgår inte från villfarelse eller orena motiv eller falskhet.</verse>
				<verse number="4">Tvärtom, vi talar därför att Gud har godtagit att vi ska anförtros evangeliet. Inte för att behaga människor utan Gud, som prövar våra hjärtan.</verse>
				<verse number="5">För som ni vet har vi aldrig uppträtt med smickrande tal eller under förtäckt girighet. Gud är vårt vittne.</verse>
				<verse number="6">Vi har inte sökt ära av människor, vare sig av er eller av andra,</verse>
				<verse number="7">även om vi kunde ha gjort anspråk som Kristi apostlar. Istället uppträdde vi som små barn ibland er. Likt en vårdande mor som ömt sköter om sina barn,</verse>
				<verse number="8">så mycket tyckte vi om er. Vi ville ge er inte bara Guds evangelium utan också våra liv. Så kära hade ni blivit för oss.</verse>
				<verse number="9">Bröder, ni minns ju vår möda och vårt slit. Vi arbetade natt och dag för att inte bli en belastning för er när vi förkunnade Guds evangelium för er.</verse>
				<verse number="10">Ni och Gud kan vittna om hur heligt och rättfärdigt och oklanderligt vi uppträdde ibland er som tror.</verse>
				<verse number="11">Ni vet hur vi, som en far mot sina barn, förmanade och uppmuntrade var och en av er.</verse>
				<verse number="12">Vi vädjade till er att leva ett liv värdigt den Gud som kallar er till sitt rike och sin härlighet.</verse>
				<verse number="13">Därför tackar vi oavbrutet Gud för att ni tog emot Guds ord som ni hörde från oss. Ni mottog det inte som människors ord utan som vad det verkligen är — Guds ord. Detta ord är också aktivt i er som tror.</verse>
				<verse number="14">För ni, bröder, har blivit efterföljare till Guds församlingar i Judeen, de som är i Kristus Jesus. För ni har lidit detsamma av era landsmän som de har lidit av judarna,</verse>
				<verse number="15">som dödade både Herren Jesus och profeterna och som nu har fördrivit oss. De behagar inte Gud och är fiender till mänskligheten,</verse>
				<verse number="16">eftersom de hindrar oss att tala till hednafolken så att de kan bli frälsta. Så fyller de ständigt sina synders mått. Vredesdomen kom över dem till slut.</verse>
				<verse number="17">Bröder, då vi nu en kort tid har blivit som föräldralösa efter att ha skilts från er — till kroppen men inte till hjärtat — hur starkt har vi inte längtat efter att få se er igen.</verse>
				<verse number="18">Vi har verkligen velat komma till er — jag, Paulus, flera gånger — men Satan har hindrat oss.</verse>
				<verse number="19">För vem är vårt hopp, vår glädje, vår ärekrans inför vår Herre Jesus när han kommer? Är det inte ni?</verse>
				<verse number="20">Jo, ni är vår ära och vår glädje.</verse>
			</chapter>
			<chapter number="3">
				<verse number="1">Då vi alltså inte kunde stå ut längre beslöt vi att ensamma stanna kvar i Athen.</verse>
				<verse number="2">Och vi sände Timotheos, vår broder och Guds medarbetare i Kristi evangelium, för att styrka och uppmuntra er i tron</verse>
				<verse number="3">så att ingen skulle vackla under dessa lidanden. För ni vet själva att vi är bestämda för sådana.</verse>
				<verse number="4">Redan när vi var hos er sa vi på förhand till er att vi skulle få lida. Och så blev det också som ni vet.</verse>
				<verse number="5">Av den anledningen, när jag inte kunde stå ut längre, sände jag bud för att få besked om er tro. Kunde det vara så att frestaren hade frestat er och vårt arbete varit förgäves?</verse>
				<verse number="6">Men nu har Timotheos återkommit från er och berättat för oss goda nyheter om er tro och kärlek. Och han sa att ni alltid tänker på oss och längtar efter att få träffa oss, liksom vi längtar efter er.</verse>
				<verse number="7">Bröder, därför har ni genom er tro blivit oss till tröst mitt i alla våra svårigheter och lidanden.</verse>
				<verse number="8">För nu lever vi, om ni står stadigt i Herren.</verse>
				<verse number="9">Hur ska vi tillräckligt kunna tacka Gud för all den glädje vi har inför vår Gud på grund av er?</verse>
				<verse number="10">Natt och dag ber vi enträget om att få återse er och fullborda det som brister i er tro.</verse>
				<verse number="11">Vår Gud och Fader själv och vår Herre Jesus ska bereda vår väg till er.</verse>
				<verse number="12">Och Herren ska låta er växa och överflöda i kärleken till varandra och till alla, så som vår kärlek till er.</verse>
				<verse number="13">Då ska era hjärtan bli styrkta, fulländade och heliga inför vår Gud och Fader när vår Herre Jesus kommer med alla sina heliga. Amen.</verse>
			</chapter>
			<chapter number="4">
				<verse number="1">För övrigt, bröder, ni har fått lära av oss hur ni ska leva för att behaga Gud, och det är så ni lever. Nu ber och uppmanar vi er i Herren Jesus att ni överflödar i detta.</verse>
				<verse number="2">För ni vet vilka föreskrifter vi gav er genom Herren Jesus.</verse>
				<verse number="3">Detta är Guds vilja: att ni helgas, att ni tar avstånd från otukt,</verse>
				<verse number="4">och att ni alla lär er att kontrollera er egen kropp i helighet och ära,</verse>
				<verse number="5">inte i liderliga begär som hos hednafolken som inte känner Gud.</verse>
				<verse number="6">Ingen får kränka eller utnyttja sin broder i denna sak, för Herren är en hämnare över allt sådant. Det har vi även tidigare sagt er och varnat för.</verse>
				<verse number="7">Gud har nämligen inte kallat oss till orenhet, utan till att leva i helgelse.</verse>
				<verse number="8">Den som därför förkastar detta förkastar inte en människa utan Gud, som ger er sin helige Ande.</verse>
				<verse number="9">Vad gäller den ömsesidiga kärleken har ni inte behov av att någon skriver till er, eftersom ni själva är lärda av Gud att älska varandra.</verse>
				<verse number="10">För kärlek visar ni också alla bröderna i hela Makedonien. Men vi uppmanar er, bröder, överflöda i kärleken.</verse>
				<verse number="11">Och var angelägna om att leva lugnt och stilla, sköta ert och arbeta med era egna händer så som vi påbjudit er.</verse>
				<verse number="12">Lev så och ni vinner aktning hos dem utanför, och lider inte brist på något.</verse>
				<verse number="13">Bröder, vi vill att ni ska veta vad som gäller angående dem som insomnat, så att ni inte sörjer likt de andra som saknar hopp.</verse>
				<verse number="14">För då vi tror att Jesus dog och uppstod, så tror vi också att Gud genom Jesus ska föra fram de insomnade med honom.</verse>
				<verse number="15">Vi säger er följande enligt ett budskap från Herren: vi som lever och är kvar tills Herren kommer har alls inget företräde framför de insomnade.</verse>
				<verse number="16">För Herren själv ska stiga ner från himlen vid ett kommandorop, vid en ärkeängels röst och vid ljudet av Guds trumpet. Och de döda i Kristus ska uppstå först.</verse>
				<verse number="17">Sedan ska vi som lever och är kvar ryckas upp bland moln tillsammans med dem för att möta Herren i rymden. Och så ska vi alltid vara med Herren.</verse>
				<verse number="18">Trösta nu varandra med dessa ord.</verse>
			</chapter>
			<chapter number="5">
				<verse number="1">Bröder, vad gäller tider och stunder så behövs det inte skrivas till er.</verse>
				<verse number="2">För ni vet själva mycket väl att Herrens dag kommer som en tjuv om natten.</verse>
				<verse number="3">När de talar om fred och trygghet, då drabbas de av fördärv lika plötsligt som smärtan hos en födande kvinna. Och de kommer inte undan.</verse>
				<verse number="4">Men ni, bröder, är inte i mörker, så att den dagen kan överraska er som en tjuv.</verse>
				<verse number="5">För ni är alla ljusets söner och dagens söner. Vi tillhör inte natten eller mörkret.</verse>
				<verse number="6">Därför ska vi inte sova som de andra utan vara vakna och sansade.</verse>
				<verse number="7">För de som sover, sover om natten, och de som berusar sig, är berusade om natten.</verse>
				<verse number="8">Men vi som tillhör dagen ska vara sansade, iförda tron och kärleken som pansar, och hoppet om frälsning som hjälm.</verse>
				<verse number="9">För Gud har inte bestämt att vi ska drabbas av hans vrede utan erhålla frälsning genom vår Herre Jesus Kristus.</verse>
				<verse number="10">Han dog för oss, för att vi ska leva tillsammans med honom, vare sig vi är vakna eller insomnade.</verse>
				<verse number="11">Trösta därför varandra och uppbygg varandra, så som ni även gör.</verse>
				<verse number="12">Bröder, vi ber er att respektera dem som arbetar ibland er och som är satta över er i Herren och vägleder er.</verse>
				<verse number="13">Högakta dem i kärlek för det arbete de utför. Lev i harmoni med varandra.</verse>
				<verse number="14">Bröder, vi uppmanar er: förmana de oansvariga, trösta de modlösa, ta hand om de svaga, ha tålamod med alla.</verse>
				<verse number="15">Ingen ska bemöta ont med ont, utan eftersträva alltid att göra det goda mot varandra och mot alla.</verse>
				<verse number="16">Var alltid glada,</verse>
				<verse number="17">be oavbrutet,</verse>
				<verse number="18">tacka Gud i allt som sker. För detta är Guds vilja med er i Kristus Jesus.</verse>
				<verse number="19">Släck inte Anden.</verse>
				<verse number="20">Förakta inte profetior,</verse>
				<verse number="21">men pröva allt, behåll det goda,</verse>
				<verse number="22">ta avstånd från allt ont.</verse>
				<verse number="23">Fredens Gud själv ska helga er fullständigt. Och må er ande och själ och kropp bevaras fulländad och fläckfri när vår Herre Jesus Kristus kommer.</verse>
				<verse number="24">Han som kallar er är trofast, han ska också utföra det.</verse>
				<verse number="25">Bröder, be även för oss.</verse>
				<verse number="26">Hälsa alla bröderna med en helig kyss.</verse>
				<verse number="27">Jag vill att ni lovar inför Herren att låta brevet bli uppläst för alla bröderna.</verse>
				<verse number="28">Nåden från vår Herre Jesus Kristus är med er.</verse>
			</chapter>
		</book>
		<book number="53">
			<chapter number="1">
				<verse number="1">Från Paulus, Silvanus och Timotheos. Till församlingen i Thessalonike som är i Gud vår Fader och Herren Jesus Kristus.</verse>
				<verse number="2">Nåd till er och fred från Gud vår Fader och Herren Jesus Kristus.</verse>
				<verse number="3">Bröder, vi måste alltid tacka Gud för er. Det är rätt att göra så eftersom er tro växer i överflöd och er kärlek till varandra alltmer förökas hos er alla.</verse>
				<verse number="4">Därför är vi stolta över er i Guds församlingar, över er uthållighet och tro under alla de förföljelser och lidanden som ni får utstå.</verse>
				<verse number="5">De utgör ett bevis på Guds rättvisa dom, att ni ska betraktas värdiga Guds rike som ni lider för.</verse>
				<verse number="6">Det är ju rättfärdigt för Gud att med plåga vedergälla dem som plågat er,</verse>
				<verse number="7">och ge åt er som plågas lindring tillsammans med oss. Så ska ske när Herren Jesus uppenbaras från himlen med sina mäktiga änglar</verse>
				<verse number="8">i flammande eld, och tar hämnd på dem som inte känner Gud och dem som inte lyder evangeliet om vår Herre Jesus.</verse>
				<verse number="9">De ska straffas med evigt fördärv, bort från Herrens ansikte och hans härlighet och makt.</verse>
				<verse number="10">Detta sker när han kommer på den dagen för att förhärligas i sina heliga och förundras bland alla som kommit till tro. För vårt vittnesbörd har ni trott.</verse>
				<verse number="11">Och därför ber vi alltid för er att vår Gud ska anse er värdiga hans kallelse och med kraft fullborda varje god viljeyttring och troshandling.</verse>
				<verse number="12">Det sker för att vår Herre Jesu namn ska förhärligas i er och ni i honom, enligt nåden från vår Gud och Herren Jesus Kristus.</verse>
			</chapter>
			<chapter number="2">
				<verse number="1">Bröder, angående vår Herre Jesu Kristi ankomst och då vi ska samlas hos honom: Vi ber</verse>
				<verse number="2">att ni inte så lätt ska tappa fattningen och bli skrämda, varken av någon profetia eller av något som sagts eller skrivits, som påstås komma från oss, om att Herrens dag har kommit.</verse>
				<verse number="3">Låt ingen förleda er på något sätt. Först måste nämligen avfallet komma och laglöshetens människa uppenbaras, fördärvets man.</verse>
				<verse number="4">Han är motståndaren som förhäver sig över allt som kallas gud och allt som dyrkas, så att han sätter sig i Guds tempel och utger sig för att vara Gud.</verse>
				<verse number="5">Minns ni inte att jag sa er detta när jag ännu var hos er?</verse>
				<verse number="6">Och ni vet vad det är som nu håller honom tillbaka så att han inte kan uppenbaras förrän hans tid kommer.</verse>
				<verse number="7">För laglösheten är redan verksam i hemlighet. Nu ska bara han som ännu håller tillbaka undanröjas,</verse>
				<verse number="8">och därefter ska den laglöse uppenbaras. Men honom ska Herren Jesus döda med sin andedräkt och avlägsna när han framträder vid sin ankomst.</verse>
				<verse number="9">Den laglöses ankomst sker genom Satans makt i stor kraft, med lögnens tecken och under</verse>
				<verse number="10">och med all slags försåtlig orättfärdighet mot dem som går i fördärvet. Detta eftersom de inte tog emot kärleken till sanningen, det som kunde ha frälst dem.</verse>
				<verse number="11">Av den anledningen sänder Gud en kraftig villfarelse över dem så att de tror på lögnen</verse>
				<verse number="12">och för att de ska bli fördömda, alla de som inte trodde på sanningen utan tyckte om orättfärdigheten.</verse>
				<verse number="13">Men vi måste alltid tacka Gud för er, Herrens älskade bröder, eftersom Gud utvalt er till att vara de första att bli frälsta genom Andens helgelse och tro på sanningen.</verse>
				<verse number="14">Till detta har Gud kallat er genom vårt evangelium för att ni ska få del av vår Herre Jesu Kristi härlighet.</verse>
				<verse number="15">Bröder, stå alltså stadigt och håll er till de lärotraditioner ni blev undervisade i, muntligt eller i brev från oss.</verse>
				<verse number="16">Men vår Herre Jesus Kristus själv och Gud vår Fader, som har älskat oss och i sin nåd skänkt oss evig tröst och gott hopp,</verse>
				<verse number="17">han ska trösta era hjärtan, och ge er styrka till allt gott vad avser handling och ord.</verse>
			</chapter>
			<chapter number="3">
				<verse number="1">För övrigt, bröder, be för oss att Herrens ord snabbt utbreder sig och blir ärat, liksom hos er.</verse>
				<verse number="2">Och be att vi förskonas från vettlösa och onda människor, för alla har inte tron.</verse>
				<verse number="3">Men Herren är trofast. Och han ska styrka er och skydda er från den onde.</verse>
				<verse number="4">Vi har i Herren den tilliten till er att ni gör och kommer att göra det vi föreskriver er.</verse>
				<verse number="5">Herren ska leda era hjärtan in i Guds kärlek och Kristi uthållighet.</verse>
				<verse number="6">Bröder, vi föreskriver er i vår Herre Jesu Kristi namn att ta avstånd från de bröder som lever oansvarigt och inte följer den lärotradition som de fått av oss.</verse>
				<verse number="7">För ni vet själva hur man ska följa vårt exempel. Vi var ju inte lata hos er</verse>
				<verse number="8">eller åt någons bröd utan att betala för oss. Tvärtom arbetade vi hårt natt och dag för att inte bli en belastning för någon av er.</verse>
				<verse number="9">Det var inte så att vi saknade rätt till det, men vi ville vara ett föredömligt exempel för er.</verse>
				<verse number="10">Och när vi var hos er gav vi er följande föreskrift: ”Den som inte vill arbeta ska heller inte äta.”</verse>
				<verse number="11">Vi hör nämligen att några ibland er lever oansvarigt. De arbetar inte utan lägger sig i andras liv.</verse>
				<verse number="12">Sådana föreskriver och förmanar vi i Herren Jesus Kristus att de ska arbeta i stillhet och tjäna sitt eget uppehälle.</verse>
				<verse number="13">Men ni, bröder, tröttna inte på att göra det som är rätt.</verse>
				<verse number="14">Om någon inte lyder vårt budskap i detta brev, ge akt på en sådan. Ta avstånd från honom så att han får skämmas.</verse>
				<verse number="15">Men betrakta honom inte som en fiende, utan förmana honom som en broder.</verse>
				<verse number="16">Fredens Herre själv ska alltid och på allt sätt ge er sin fred. Herren är med er alla.</verse>
				<verse number="17">Hälsning från Paulus med egen hand. Detta är ett kännetecken i alla mina brev, så skriver jag.</verse>
				<verse number="18">Nåden från vår Herre Jesus Kristus är med er alla.</verse>
			</chapter>
		</book>
		<book number="54">
			<chapter number="1">
				<verse number="1">Från Paulus, Kristi Jesu apostel, efter befallning av Gud vår Frälsare och Kristus Jesus, vårt hopp.</verse>
				<verse number="2">Till Timotheos, mitt äkta barn i tron. Nåd, barmhärtighet och fred från Gud Fadern och Kristus Jesus vår Herre.</verse>
				<verse number="3">Redan när jag begav mig till Makedonien uppmanade jag dig att stanna kvar i Efesos och förmana några där att inte förkunna falska doktriner</verse>
				<verse number="4">eller befatta sig med myter och ändlösa släktregister. Sådant leder till dispyter och tjänar inte den Guds ordning som finns där tro är.</verse>
				<verse number="5">Syftet med förmaningen är kärlek från ett rent hjärta, ett gott samvete och en uppriktig tro.</verse>
				<verse number="6">Detta har några avvikit ifrån och vänt sig till tomt prat.</verse>
				<verse number="7">De vill vara lärare i lagen men förstår varken vad de säger eller vad de med sådan säkerhet uttalar sig om.</verse>
				<verse number="8">Men vi vet att lagen är god om man använder den som sig bör,</verse>
				<verse number="9">och förstår att lagen inte är till för den rättfärdige. Den är till för laglösa och upproriska, för gudlösa och syndare, för profana och världsliga, för dem som dödar far eller mor och för mördare,</verse>
				<verse number="10">för otuktiga och för män som ligger med män, för slavhandlare, för lögnare och menedare, och allt annat som strider mot den sunda läran.</verse>
				<verse number="11">Detta enligt evangelium om den salige Gudens härlighet som har anförtrotts mig.</verse>
				<verse number="12">Jag tackar Kristus Jesus vår Herre som har gett mig kraft, för att han visat mig tillit och tog mig i sin tjänst.</verse>
				<verse number="13">Jag som förut var en hädare, förföljare och våldsverkare. Men jag mötte förbarmande eftersom jag i min otro inte visste vad jag gjorde.</verse>
				<verse number="14">Och vår Herres nåd överflödade, med tro och kärlek i Kristus Jesus.</verse>
				<verse number="15">Det här är ett trovärdigt budskap som förtjänar fullt erkännande: Kristus Jesus kom till världen för att frälsa syndare, och bland dem är jag den störste.</verse>
				<verse number="16">Men jag mötte förbarmande därför att Kristus Jesus skulle visa allt sitt tålamod mot mig först, som ett exempel för dem som ska komma till tro på honom och få evigt liv.</verse>
				<verse number="17">Evigheternas kung, den odödlige, osynlige, ende Guden, ära och härlighet åt honom i evigheters evighet! Amen.</verse>
				<verse number="18">Timotheos, mitt barn, detta uppdrag anförtror jag dig, i enlighet med de profetior som en gång talades till dig. Med stöd av dem ska du delta i det goda kriget,</verse>
				<verse number="19">med tro och ett gott samvete. Detta har några gjort sig av med och därmed lidit skeppsbrott i tron.</verse>
				<verse number="20">Bland dem är Hymenaios och Alexandros, som jag överlämnat åt Satan för att de ska tuktas så att de inte hädar.</verse>
			</chapter>
			<chapter number="2">
				<verse number="1">Jag uppmanar då först av allt till bön och anropan, förbön och tacksägelse för alla människor,</verse>
				<verse number="2">för kungar och alla i maktposition, så att vi kan leva lugnt och stilla, på allt sätt gudfruktigt och värdigt.</verse>
				<verse number="3">Detta är rätt och välbehagligt inför Gud vår Frälsare,</verse>
				<verse number="4">som vill att alla människor ska bli frälsta och komma till insikt om sanningen.</verse>
				<verse number="5">För Gud är en, och en är medlare mellan Gud och människor — människan Kristus Jesus,</verse>
				<verse number="6">som gav sig själv till lösen för alla. Så löd vittnesbördet när tiden var inne,</verse>
				<verse number="7">och för detta vittnesbörd blev jag insatt som förkunnare och apostel, som hednafolkens lärare i tro och sanning. Jag talar sanning och ljuger inte.</verse>
				<verse number="8">Jag vill därför att männen överallt ska lyfta heliga händer i bön, utan ilska och split.</verse>
				<verse number="9">Jag vill också att kvinnorna ska klä sig anständigt, diskret och med gott omdöme. Inte pryda sig med håruppsättningar, guld, pärlor eller dyra kläder,</verse>
				<verse number="10">utan med goda gärningar, vilket gäller för kvinnor som bekänner sig till gudsfruktan.</verse>
				<verse number="11">En kvinna ska under tystnad ta emot undervisning och helt underordna sig.</verse>
				<verse number="12">Jag tillåter inte att en kvinna undervisar eller bestämmer över en man, utan hon ska hålla sig tyst.</verse>
				<verse number="13">För Adam skapades först. Därefter Eva.</verse>
				<verse number="14">Och det var inte Adam som blev förledd, utan kvinnan blev förledd och blev en överträdare.</verse>
				<verse number="15">Men hon ska bli frälst genom sitt moderskap om hon fortsätter att leva med gott omdöme i tro och kärlek och helgelse.</verse>
			</chapter>
			<chapter number="3">
				<verse number="1">Det här är ett trovärdigt budskap: om någon gärna vill bli församlingsledare så önskar han sig ett förnämligt arbete.</verse>
				<verse number="2">En församlingsledare ska vara oklanderlig, trogen sin hustru, sansad, omdömesgill, anständig, gästfri och en god lärare.</verse>
				<verse number="3">Han får inte missbruka vin, inte vara aggressiv utan vara försonlig, inte vara grälsjuk, inte åtrå pengar.</verse>
				<verse number="4">Han ska kunna styra sitt hus och få sina barn att lyda och visa all respekt.</verse>
				<verse number="5">Men om han inte förstår hur man styr sitt eget hus, hur ska han då kunna ta hand om Guds församling?</verse>
				<verse number="6">Han får inte vara nyomvänd, så att han blir högmodig och faller under samma dom som djävulen.</verse>
				<verse number="7">Han måste också ha gott anseende av dem utanför, så att han inte blir vanärad och går i djävulens snara.</verse>
				<verse number="8">Församlingstjänarna ska likaså vara värdiga. De får inte vara opålitliga, missbruka vin eller vara penningkära.</verse>
				<verse number="9">De ska äga trons hemlighet i ett rent samvete.</verse>
				<verse number="10">Men även de ska först prövas. Om de sedan anses oförvitliga kan de bli församlingstjänare. —</verse>
				<verse number="11">Deras hustrur ska likaså vara värdiga, inte förtala någon utan vara sansade och pålitliga i allt. —</verse>
				<verse number="12">En församlingstjänare ska vara trogen sin hustru, och kunna styra sina barn och sitt hus.</verse>
				<verse number="13">För de som sköter sin tjänst väl vinner en aktad ställning och får stor frimodighet i tron på Kristus Jesus.</verse>
				<verse number="14">Jag skriver detta till dig i hopp om att snart komma till dig.</verse>
				<verse number="15">Men om jag dröjer ska du veta hur man ska förhålla sig i Guds hus — den levande Gudens församling, sanningens pelare och grundval.</verse>
				<verse number="16">Obestridligt stor är gudsfruktans hemlighet: Han uppenbarades i en kropp, var rättfärdig i anden, sedd av änglarna, förkunnad bland folken, trodd i världen, tagen upp i härligheten.</verse>
			</chapter>
			<chapter number="4">
				<verse number="1">Men Anden säger uttryckligen att i de sista tiderna kommer några att avfalla från tron och följa vilseledande andar och demoners undervisning.</verse>
				<verse number="2">Det sker genom hycklande lögnförkunnare vars samveten är bortbrända.</verse>
				<verse number="3">De förbjuder folk att gifta sig och kräver att man avstår från mat som Gud skapat för att tas emot med tacksägelse av dem som tror och känner sanningen.</verse>
				<verse number="4">Allt som Gud har skapat är nämligen gott, och inget är förkastligt som tas emot med tacksägelse,</verse>
				<verse number="5">eftersom det helgas genom Guds ord och bön.</verse>
				<verse number="6">När du meddelar bröderna detta tjänar du Kristus Jesus väl, styrkt av trons ord och den goda undervisning som du noga har följt.</verse>
				<verse number="7">Men gummors vanhelgande myter ska du ta avstånd ifrån. Öva dig istället i gudsfruktan.</verse>
				<verse number="8">För kroppslig träning har begränsat värde, men gudsfruktan har obegränsat värde med sitt löfte om liv både för denna tiden och den kommande.</verse>
				<verse number="9">Det är ett trovärdigt ord som förtjänar fullt erkännande.</verse>
				<verse number="10">Det är därför vi arbetar och kämpar, för vi har satt vårt hopp till den levande Guden som är alla människors Frälsare, främst för dem som tror.</verse>
				<verse number="11">Detta ska du inskärpa och undervisa om.</verse>
				<verse number="12">Låt ingen förakta dig för att du är ung. Var istället ett föredöme för de troende i ord och handling, i kärlek, tro och renhet.</verse>
				<verse number="13">Se till att föreläsa ur Skriften, förmana, trösta och undervisa till dess jag kommer.</verse>
				<verse number="14">Ta vara på den andliga gåvan i dig. Den som skänktes dig genom en profetia när de äldste lade händerna på dig.</verse>
				<verse number="15">Tänk innerligt på detta och lev i detta, så att alla kan se dina framsteg.</verse>
				<verse number="16">Ge akt på dig själv och din undervisning. Fortsätt så, för gör du det ska du frälsa både dig själv och dem som lyssnar på dig.</verse>
			</chapter>
			<chapter number="5">
				<verse number="1">Läxa inte upp en äldre man. Tala milt till honom som till en far, till yngre män som till bröder,</verse>
				<verse number="2">till äldre kvinnor som till mödrar, till yngre kvinnor som till systrar, i all renhet.</verse>
				<verse number="3">Hedra änkor som verkligen är det.</verse>
				<verse number="4">Men om en änka har barn eller barnbarn är det främst de som ska handla gudfruktigt gentemot sin egen familj och kompensera sina föräldrar, för så vill Gud ha det.</verse>
				<verse number="5">Den som verkligen är änka och ensamstående sätter sitt hopp till Gud och upphör inte att be och anropa natt och dag.</verse>
				<verse number="6">Men den som lever i vällust är levande död.</verse>
				<verse number="7">Och det här ska du inskärpa, så att ingen kan klandra dem.</verse>
				<verse number="8">Men om någon inte tar hand om sina anhöriga och särskilt sin egen familj, då har en sådan förnekat tron och är värre än en otroende.</verse>
				<verse number="9">En änka kan registreras om hon är minst sextio år, har varit trogen sin man,</verse>
				<verse number="10">varit omvittnad för goda gärningar, har uppfostrat barn, visat gästfrihet, tvättat de heligas fötter, hjälpt nödlidande, varit angelägen att på alla sätt göra gott.</verse>
				<verse number="11">Men yngre änkor ska du inte uppteckna. För när åtrån drar dem bort från Kristus vill de gifta sig</verse>
				<verse number="12">och blir då fördömda eftersom de har övergett sin första tro.</verse>
				<verse number="13">Dessutom lär de sig att vara lata och att ränna omkring i husen. Och inte bara lata, utan också att skvallra och lägga sig i och prata om opassande ting.</verse>
				<verse number="14">Jag vill därför att unga änkor gifter sig, föder barn, sköter hemmet och inte ger fienden något tillfälle till hån.</verse>
				<verse number="15">För redan har några avvikit och följt Satan.</verse>
				<verse number="16">Om en troende kvinna har änkor hos sig ska hon ta sig an dem och inte betunga församlingen, som ska sörja för dem som verkligen är änkor.</verse>
				<verse number="17">Äldste som sköter sin ledaruppgift väl förtjänar dubbel heder, särskilt dem som arbetar med ordet och undervisningen.</verse>
				<verse number="18">För Skriften säger: Du ska inte sätta munkorg på oxen som tröskar, och: Arbetaren är värd sin lön.</verse>
				<verse number="19">Acceptera inte en anklagelse mot någon av de äldste utan två eller tre vittnen.</verse>
				<verse number="20">Dem som lever i synd ska du tillrättavisa inför alla, för att också andra ska frukta.</verse>
				<verse number="21">Jag påbjuder dig allvarligt inför Gud och Kristus Jesus och de utvalda änglarna att iaktta detta utan fördomar och utan partiskhet.</verse>
				<verse number="22">Förhasta dig inte med handpåläggning. Och gör dig inte heller delaktig i andras synder, håll dig själv ren.</verse>
				<verse number="23">Drick inte längre bara vatten, utan ta dig lite vin för din mage och för att du så ofta är sjuk.</verse>
				<verse number="24">Vissa människors synder är uppenbara och går i förväg fram till dom. Men andras synder kommer fram senare.</verse>
				<verse number="25">På samma sätt är de goda gärningarna uppenbara, och de som inte är det kan inte förbli dolda.</verse>
			</chapter>
			<chapter number="6">
				<verse number="1">Alla som bär slavoket ska anse sina herrar värda all heder, så att Guds namn och läran inte smädas.</verse>
				<verse number="2">De som har troende herrar ska inte brista i respekt mot dem för att de är bröder. Tvärtom ska de tjäna dem ännu mer eftersom de som drar nytta av deras goda tjänst är troende och älskade. Om detta ska du undervisa och förmana.</verse>
				<verse number="3">Om någon lär en falsk doktrin och inte håller sig till vår Herre Jesu Kristi sunda ord och till den lära som hör till gudsfruktan,</verse>
				<verse number="4">så är han högmodig och begriper ingenting. Han har en sjuklig lust efter dispyter och ordstrider. Sådant väcker avund, gräl, förtal, misstankar</verse>
				<verse number="5">och ständiga motsättningar bland människor som är fördärvade i sinnet och berövade sanningen. De hävdar att gudsfruktan innebär ekonomisk vinning.</verse>
				<verse number="6">Men gudsfruktan tillsammans med förnöjsamhet innebär en stor vinning,</verse>
				<verse number="7">för tomhänta kom vi till världen och tomhänta ska vi lämna den.</verse>
				<verse number="8">Har vi mat och kläder ska vi nöja oss med det.</verse>
				<verse number="9">Men de som vill bli rika faller i frestelser och snaror och många dåraktiga och skadliga begär som störtar människor i undergång och förtappelse.</verse>
				<verse number="10">För kärlek till pengar är en rot till allt ont. Genom sin längtan efter pengar har några avvikit från tron och vållat sig själva mycket smärta.</verse>
				<verse number="11">Men du gudsman, fly från sådant. Sträva efter rättfärdighet, gudsfruktan, tro, kärlek, uthållighet och ödmjukhet.</verse>
				<verse number="12">Kämpa trons goda kamp och grip det eviga livet. Du kallades till det och avgav den goda bekännelsen inför många vittnen.</verse>
				<verse number="13">Jag uppmanar dig inför Gud som uppehåller allt med liv, och inför Kristus Jesus som under Pontius Pilatus vittnade med den goda bekännelsen:</verse>
				<verse number="14">bevara budet rent och oklanderligt till vår Herre Jesu Kristi uppenbarelse.</verse>
				<verse number="15">Honom ska Gud visa när tiden är inne. Han som är den salige ende Härskaren, kungarnas Kung och herrarnas Herre,</verse>
				<verse number="16">han som ensam är odödlig och bor i ett oåtkomligt ljus, han som ingen människa har sett eller kan se. Ära och evig makt tillhör honom! Amen.</verse>
				<verse number="17">Förmana de rika i denna världen att inte vara högmodiga eller sätta sitt hopp till något så osäkert som rikedom, utan till Gud som rikligt skänker oss allt till vår njutning.</verse>
				<verse number="18">De ska göra gott, vara rika på goda gärningar, vara generösa och givmilda.</verse>
				<verse number="19">På så sätt samlar de åt sig en skatt som utgör en god grund för den kommande tidsåldern, så att de kan gripa det verkliga livet.</verse>
				<verse number="20">Bäste Timotheos, bevara det som anförtrotts dig. Ta avstånd från det vanhelgande babblandet och invändningarna från den falska så kallade ʼkunskapen.ʼ</verse>
				<verse number="21">Några har bekänt sig till den och därmed avvikit från tron. Nåden är med er.</verse>
			</chapter>
		</book>
		<book number="55">
			<chapter number="1">
				<verse number="1">Från Paulus, genom Guds vilja Kristi Jesu apostel, i enlighet med löftet om liv i Kristus Jesus.</verse>
				<verse number="2">Till Timotheos, mitt kära barn. Nåd, barmhärtighet och fred från Gud Fadern och Kristus Jesus vår Herre.</verse>
				<verse number="3">Jag tackar min Gud, som jag liksom mina förfäder tjänar med rent samvete, när jag ständigt tänker på dig i mina böner, natt och dag.</verse>
				<verse number="4">När jag minns dina tårar längtar jag efter att få se dig igen så att jag kan fyllas av glädje.</verse>
				<verse number="5">Jag har blivit påmind om den uppriktiga tro som finns i dig och som fanns redan i din mormor Lois och din mor Eunike. Jag är övertygad om att den finns även i dig.</verse>
				<verse number="6">Därför påminner jag dig om att låta den Guds nådegåva flamma upp igen som finns i dig genom min handpåläggning.</verse>
				<verse number="7">För Gud har inte skänkt oss en feghetens Ande, utan kraftens och kärlekens och omdömets.</verse>
				<verse number="8">Skäms därför inte för vittnesbördet om vår Herre, eller för mig som är hans fånge. Lid istället även du för evangeliet med den kraft som Gud ger.</verse>
				<verse number="9">Han har frälst oss och kallat oss med en helig kallelse, inte på grund av våra gärningar utan genom sitt beslut och sin nåd. Den skänktes oss i Kristus Jesus från evighet,</verse>
				<verse number="10">men har nu manifesterats genom uppenbarelsen av vår Frälsare Kristus Jesus. Han har utplånat döden och fört liv och odödlighet fram i ljuset genom evangeliet.</verse>
				<verse number="11">Till detta är jag insatt som förkunnare och apostel och lärare.</verse>
				<verse number="12">Det är också därför jag lider allt detta. Men jag skäms inte, för jag vet vem jag tror på. Och jag är övertygad om att han är mäktig att till den dagen bevara det som har anförtrotts mig.</verse>
				<verse number="13">Som förebild för sund undervisning ska du ha det som du fått höra av mig, i tro och kärlek som är i Kristus Jesus.</verse>
				<verse number="14">Bevara genom den helige Ande som bor i oss den skatt som har anförtrotts dig.</verse>
				<verse number="15">Som du vet har alla i Asien övergett mig, bland dem Fygelos och Hermogenes.</verse>
				<verse number="16">Herren ska visa barmhärtighet mot Onesiforos husfolk. För han gav mig ofta nytt mod och skämdes inte för mina bojor,</verse>
				<verse number="17">utan när han var i Rom sökte han ivrigt efter mig och fann mig.</verse>
				<verse number="18">Herren ska låta honom finna barmhärtighet från Herren på den dagen. Och du vet hur mycket han bistod mig i Efesos.</verse>
			</chapter>
			<chapter number="2">
				<verse number="1">Du mitt barn, hämta därför styrka i nåden som finns i Kristus Jesus.</verse>
				<verse number="2">Det som du har hört av mig inför många vittnen ska du anförtro pålitliga män som är kunniga att undervisa även andra.</verse>
				<verse number="3">Lid även du som en god Kristi Jesu soldat.</verse>
				<verse number="4">Ingen soldat i tjänst är insnärjd i civila sysslor utan vill vara sin befälhavare till lags.</verse>
				<verse number="5">Och en idrottsman får ingen segerkrans om han inte följer reglerna.</verse>
				<verse number="6">Den hårt arbetande jordbrukaren ska vara den förste som får sin del av skörden.</verse>
				<verse number="7">Förstå vad jag säger. Herren ska ge dig insikt i allt.</verse>
				<verse number="8">Tänk på Jesus Kristus, som blev rest upp från de döda och är av Davids ätt. Det är mitt evangelium,</verse>
				<verse number="9">i vars tjänst jag lider och till och med bär bojor som en brottsling. Men Guds ord bär inte bojor.</verse>
				<verse number="10">Därför uthärdar jag allt för de utvaldas skull, för att även de ska få frälsning i Kristus Jesus med evig härlighet.</verse>
				<verse number="11">Detta är ett budskap som är trovärdigt. För har vi dött med honom ska vi också leva med honom.</verse>
				<verse number="12">Härdar vi ut ska vi också regera med honom. Förnekar vi honom ska han också förneka oss.</verse>
				<verse number="13">Är vi trolösa förblir han trogen, för han kan inte förneka sig själv.</verse>
				<verse number="14">Påminn om detta och varna dem inför Gud att undvika ordstrider. Sådant är meningslöst och förödande för åhörarna.</verse>
				<verse number="15">Gör allt du kan för att bestå provet inför Gud, likt en arbetare som inte har något att skämmas för utan rätt hanterar sanningens ord.</verse>
				<verse number="16">Men undvik vanhelgande babbel. För sådana pratmakare kommer att gå allt längre i ogudaktighet,</verse>
				<verse number="17">och deras ord kommer att sprida sig som kallbrand. Till dem hör Hymenaios och Filetos,</verse>
				<verse number="18">som avvikit från sanningen när de påstår att uppståndelsen redan har inträffat. De förstör tron för några.</verse>
				<verse number="19">Guds fasta grund består och har detta sigill: Herren känner dem som är hans, och: ”Den som uttalar Herrens namn ska ta avstånd från orättfärdighet.”</verse>
				<verse number="20">I ett stort hus finns det kärl inte bara av guld och silver utan också av trä och lera, några till fint bruk och andra till ofint.</verse>
				<verse number="21">Den som därför renar sig och undviker sådana blir ett kärl för fint bruk, helgad och användbar för sin Härskare, och förberedd för varje god insats.</verse>
				<verse number="22">Fly ungdomens lustar! Sträva efter rättfärdighet, tro, kärlek och harmoni tillsammans med dem som anropar Herren med rent hjärta.</verse>
				<verse number="23">Undvik dumma och okunniga dispyter, du vet att de föder bråk.</verse>
				<verse number="24">Och en Herrens tjänare får inte bråka utan ska vara vänlig mot alla, vara en god lärare, inte låta sig provoceras,</verse>
				<verse number="25">kunna ödmjukt leda dem rätt som opponerar sig. Kanske Gud skänker dem omvändelse, så att de kommer till insikt om sanningen.</verse>
				<verse number="26">Då ska de komma till sans och undkomma djävulens snara där de hålls fångna för att göra hans vilja.</verse>
			</chapter>
			<chapter number="3">
				<verse number="1">Men du ska veta att i de sista dagarna ska det bli hemska tider.</verse>
				<verse number="2">Människor kommer att vara själviska, penningkära, skrytsamma, arroganta, hånfulla, olydiga sina föräldrar, otacksamma, profana,</verse>
				<verse number="3">kärlekslösa, oförsonliga, fulla av förtal, obehärskade, brutala, hatande allt gott,</verse>
				<verse number="4">falska, hänsynslösa, högmodiga. De älskar vällust hellre än Gud.</verse>
				<verse number="5">De har ett sken av gudsfruktan men förnekar dess kraft. Undvik sådana människor!</verse>
				<verse number="6">Till dem hör sådana som smyger sig in i hemmen och tar kontroll över lättledda kvinnor som är tyngda av synder och som drivs av alla möjliga lustar.</verse>
				<verse number="7">Det är kvinnor som ständigt undervisas men aldrig kommer till insikt om sanningen.</verse>
				<verse number="8">Liksom Jannes och Jambres trotsade Mose, så trotsar dessa män sanningen. Det är människor med fördärvat sinne vars tro inte består provet.</verse>
				<verse number="9">Men de ska inte längre ha någon framgång. Deras galenskap ska bli uppenbar för alla, såsom det blev med de två andra.</verse>
				<verse number="10">Men du har följt mig i lära, liv, beslutsamhet, tro, tålamod, kärlek, uthållighet,</verse>
				<verse number="11">och i förföljelser och lidanden som drabbade mig i Antiochia och Ikonion och Lystra. Hur ofta har jag inte uthärdat förföljelser, och Herren har räddat mig ur dem alla.</verse>
				<verse number="12">Ja, alla som vill leva gudfruktigt i Kristus Jesus kommer att förföljas.</verse>
				<verse number="13">Men onda och falska människor ska gå allt längre i ondska. De vilseför och blir själva vilseförda.</verse>
				<verse number="14">Men stå du kvar vid det som du lärt dig och blivit övertygad om. Du vet vilka som lärde dig.</verse>
				<verse number="15">Och du har från tidig barndom lärt känna de heliga Skrifterna som kan ge dig visdom till frälsning genom tro i Kristus Jesus.</verse>
				<verse number="16">Hela Skriften är utandad av Gud och användbar vid undervisning, tillrättavisning, vägledning och fostran i rättfärdighet.</verse>
				<verse number="17">Detta för att gudsmänniskan ska stå utan brist, utrustad för varje god gärning.</verse>
			</chapter>
			<chapter number="4">
				<verse number="1">Jag påbjuder dig inför Gud och Kristus Jesus, som ska döma levande och döda, och inför hans uppenbarelse och hans rike:</verse>
				<verse number="2">förkunna ordet, träd fram i tid och otid, tillrättavisa, bestraffa, trösta, med stort tålamod och med undervisning.</verse>
				<verse number="3">För det kommer en tid då människor inte längre ska tolerera den sunda läran. Efter sina begär ska de samla omkring sig en mängd lärare som tillfredsställer deras öron.</verse>
				<verse number="4">De vägrar lyssna till sanningen och vänder sig till myter.</verse>
				<verse number="5">Men var du sansad i allt, bär ditt lidande, utför en evangelists gärning och fullfölj din tjänst.</verse>
				<verse number="6">För själv utgjuts jag redan som ett dryckesoffer, och tiden för mitt uppbrott har kommit.</verse>
				<verse number="7">Jag har kämpat den goda kampen, jag har fullbordat loppet, jag har bevarat tron.</verse>
				<verse number="8">Nu ligger i förvar åt mig rättfärdighetens segerkrans som Herren, den rättfärdige domaren, ska belöna mig med på den dagen, och inte bara mig utan alla som älskat hans uppenbarelse.</verse>
				<verse number="9">Kom till mig så fort du kan.</verse>
				<verse number="10">För Demas har övergett mig av kärlek till denna världen och rest till Thessalonike. Crescens har rest till Galatien och Titus till Dalmatien.</verse>
				<verse number="11">Bara Lukas är kvar hos mig. Ta med dig Markus hit, han är till hjälp i min tjänst.</verse>
				<verse number="12">Tychikos har jag sänt till Efesos.</verse>
				<verse number="13">När du kommer, ta då med dig manteln som jag lämnade kvar i Troas hos Karpos, och böckerna, särskilt pergamentrullarna.</verse>
				<verse number="14">Kopparsmeden Alexandros har gjort mig mycket ont. Herren ska vedergälla honom efter hans gärningar.</verse>
				<verse number="15">Akta dig för honom även du, för han har farit hårt fram mot vårt budskap.</verse>
				<verse number="16">Vid min första rättegång var det ingen som gav mig stöd. Alla övergav mig. Jag hoppas det inte ska tillräknas dem.</verse>
				<verse number="17">Men Herren hjälpte mig och gav mig kraft så att budskapet skulle fullföljas genom mig och alla folk få höra den. Och jag blev räddad ur lejonets gap.</verse>
				<verse number="18">Herren ska rädda mig från alla onda angrepp och frälsa mig till sitt himmelska rike. Äran tillhör honom i evigheters evighet! Amen.</verse>
				<verse number="19">Hälsa Prisca och Aquila, och Onesiforos husfolk.</verse>
				<verse number="20">Erastos blev kvar i Korinth, och Trofimos som var sjuk lämnade jag i Miletos.</verse>
				<verse number="21">Skynda dig att komma före vintern. Euboulos hälsar till dig, liksom Pudens, Linos, Claudia och alla bröderna.</verse>
				<verse number="22">Herren är med din ande. Nåden är med er.</verse>
			</chapter>
		</book>
		<book number="56">
			<chapter number="1">
				<verse number="1">Från Paulus, Guds tjänare och Jesu Kristi apostel, i enlighet med Guds utvaldas tro, och med kunskap om den sanning som hör till gudsfruktan,</verse>
				<verse number="2">i hopp om evigt liv vilket Gud som aldrig ljuger har utlovat från evighet.</verse>
				<verse number="3">När tiden var inne uppenbarade han sitt ord genom det budskap som anförtrotts mig på befallning av Gud vår Frälsare.</verse>
				<verse number="4">Till Titus, mitt äkta barn i den gemensamma tron. Nåd och fred från Gud Fadern och Kristus Jesus vår Frälsare.</verse>
				<verse number="5">Orsaken till att jag lämnade kvar dig på Kreta var att du skulle ordna det som återstod och i varje stad insätta äldste efter mina anvisningar.</verse>
				<verse number="6">En sådan ska vara oförvitlig, trogen sin hustru, och ha troende barn som inte kan beskyllas för att leva vilt eller trotsigt.</verse>
				<verse number="7">Församlingsledaren ska nämligen som en Guds förvaltare vara oförvitlig. Han får inte vara arrogant, inte ha hett temperament, inte missbruka vin, inte vara aggressiv, inte girig,</verse>
				<verse number="8">utan ska vara gästfri, godhjärtad, omdömesgill, rättfärdig, helig och ha självdisciplin.</verse>
				<verse number="9">Han ska hålla sig till lärans tillförlitliga ord, så att han kan trösta och förmana med en sund undervisning och överbevisa dem som säger emot.</verse>
				<verse number="10">För det finns också många trotsiga pladdrare och förvillare, särskilt bland ʼde omskurnaʼ.</verse>
				<verse number="11">Dem måste man få tyst på, för de förstör hela familjer med sina förkastliga läror, allt för skamlig girighets skull.</verse>
				<verse number="12">En av deras egna, en profet, har sagt: ˮKretensare ljuger oavbrutet och är vilddjur, glupska och lata.ˮ</verse>
				<verse number="13">Det omdömet är sant. Därför ska du skarpt tillrättavisa dem så att de blir sunda i tron</verse>
				<verse number="14">och inte befattar sig med judiska myter och med påbud från människor som avviker från sanningen.</verse>
				<verse number="15">För de rena är allting rent. Men för de nedsmutsade och otroende är ingenting rent, utan de är nedsmutsade till både sinne och samvete.</verse>
				<verse number="16">De försäkrar att de känner Gud, men med sina handlingar förnekar de honom. De är avskyvärda och olydiga och förmår inte göra något gott.</verse>
			</chapter>
			<chapter number="2">
				<verse number="1">Du däremot ska tala i enlighet med den sunda läran.</verse>
				<verse number="2">Äldre män ska uppträda sansat, värdigt, omdömesgillt och vara sunda i tron, kärleken och uthålligheten.</verse>
				<verse number="3">Likaså ska äldre kvinnor uppträda vördnadsfullt. De ska inte sprida förtal eller missbruka vin. De ska undervisa om det goda:</verse>
				<verse number="4">uppmana de unga kvinnorna att älska man och barn,</verse>
				<verse number="5">att vara omdömesgilla, rena, hemarbetande, goda och att underordna sig sina män. Detta för att Guds ord inte ska smädas.</verse>
				<verse number="6">Uppmana likaså de yngre männen att vara omdömesgilla.</verse>
				<verse number="7">Var alltid själv ett föredöme i goda gärningar. Undervisa med integritet och värdighet.</verse>
				<verse number="8">Låt ditt tal vara sunt och oangripligt, så att varje motståndare måste skämmas då de inte förmår säga något dåligt om oss.</verse>
				<verse number="9">Slavar ska underordna sig sina herrar i allt. De ska göra vad som begärs av dem. De ska inte säga emot.</verse>
				<verse number="10">De ska inte förskingra något utan alltid visa sig trogna och goda, så att de i varje avseende är en prydnad för Guds vår Frälsares lära.</verse>
				<verse number="11">För Guds nåd har uppenbarats med frälsning till alla människor.</verse>
				<verse number="12">Den fostrar oss till att avstå från ogudaktighet och världsliga begär och till att leva omdömesgillt och rättfärdigt och gudfruktigt i denna tidsålder.</verse>
				<verse number="13">Detta medan vi väntar på det välsignade hoppet, på härlighetens uppenbarelse av vår store Gud och Frälsare — Jesus Kristus.</verse>
				<verse number="14">Han gav sig själv för oss, för att friköpa oss från all laglöshet och rena åt sig ett egendomsfolk som ivrar för det goda.</verse>
				<verse number="15">Så ska du tala och trösta och tillrättavisa med all auktoritet. Låt ingen förakta dig.</verse>
			</chapter>
			<chapter number="3">
				<verse number="1">Påminn dem om att de ska underordna sig myndigheter och makthavare. Att de ska vara lydiga, och redo för varje god handling.</verse>
				<verse number="2">Att de inte ska tala illa om någon och inte vara grälsjuka. Att de ska vara försonliga och visa mildhet mot alla människor.</verse>
				<verse number="3">För vi var själva en gång oförståndiga, olydiga, vilseledda, slavar under olika slags lustar och njutningar. Vi levde i ondska och avund, vi var avskyvärda och vi hatade varandra.</verse>
				<verse number="4">Men då uppenbarades Guds vår Frälsares godhet och kärlek till mänskligheten:</verse>
				<verse number="5">han frälste oss — inte till följd av rättfärdiga gärningar som vi hade gjort utan i enlighet med sin barmhärtighet — genom ett bad till pånyttfödelse och förnyelse i den helige Ande,</verse>
				<verse number="6">som han rikligt utgöt över oss genom Jesus Kristus vår Frälsare.</verse>
				<verse number="7">Så skedde för att vi skulle stå rättfärdiga genom hans nåd och bli arvingar till det eviga livet, som är vårt hopp.</verse>
				<verse number="8">Det är ett trovärdigt budskap. Och jag vill att du inskärper detta så att de som kommit till tro på Gud bemödar sig om att göra gott. Sådant är bra och nyttigt för alla människor.</verse>
				<verse number="9">Men undvik oförståndiga dispyter, släktregister, gräl, samt bråk om lagen, för sådant är värdelöst och leder ingenstans.</verse>
				<verse number="10">En konfliktfylld människa ska du avvisa efter en eller två varningar,</verse>
				<verse number="11">då du vet att en sådan är inkrökt i sig själv och syndfull. Han har fördömt sig själv.</verse>
				<verse number="12">När jag har sänt Artemas eller Tychikos till dig, så kom till mig i Nikopolis så snart du kan, för där har jag bestämt att stanna över vintern.</verse>
				<verse number="13">Zenas, den laglärde, och Apollos ska du på bästa sätt utrusta så att de inte saknar något.</verse>
				<verse number="14">Även vårt folk ska lära sig att bemöda sig om att göra gott där nöden är stor, så att de inte blir utan frukt.</verse>
				<verse number="15">Alla här hos mig hälsar till dig. Hälsa dem som älskar oss i tron. Nåden är med er alla.</verse>
			</chapter>
		</book>
		<book number="57">
			<chapter number="1">
				<verse number="1">Från Paulus, Kristi Jesu fånge, och brodern Timotheos. Till vår käre medarbetare Filemon,</verse>
				<verse number="2">till vår syster Apfia, till vår medkämpe Archippos och till församlingen i ditt hus.</verse>
				<verse number="3">Nåd till er och fred från Gud vår Fader och Herren Jesus Kristus.</verse>
				<verse number="4">Jag tackar alltid min Gud när jag nämner dig i mina böner,</verse>
				<verse number="5">eftersom jag hör om din kärlek till alla heliga och om din tro på Herren Jesus.</verse>
				<verse number="6">Jag ber att din delaktighet i tron ska bli verkningsfull genom kunskap om allt det goda vi äger i Kristus.</verse>
				<verse number="7">Din kärlek har varit till stor glädje och tröst för mig, eftersom de heligas hjärtan har blivit styrkta tack vare dig, broder.</verse>
				<verse number="8">Även om jag därför i Kristus med full frihet kunde ålägga dig att göra det som borde göras,</verse>
				<verse number="9">så vädjar jag hellre för kärlekens skull, — jag Paulus, en åldrad man och nu även en Kristi Jesu fånge —</verse>
				<verse number="10">jag vädjar till dig för mitt barn som jag födde i min fångenskap, för Onesimos.</verse>
				<verse number="11">Han var förut värdelös för dig men är nu till värde för oss båda.</verse>
				<verse number="12">Jag sänder honom tillbaka till dig, och därmed mitt eget hjärta.</verse>
				<verse number="13">Jag hade gärna velat behålla honom hos mig, så att han i ditt ställe kunde vara mig till hjälp i min fångenskap för evangeliets skull.</verse>
				<verse number="14">Men utan ditt samtycke ville jag ingenting göra, för att det goda du gör inte ska ske av tvång utan av fri vilja.</verse>
				<verse number="15">För kanske blev han tagen ifrån dig en tid för att du skulle få honom tillbaka för alltid,</verse>
				<verse number="16">inte längre som en slav utan som något mer — en kär broder. Det är han i hög grad för mig, och förstås ännu mer för dig, både som vanlig människa och som broder i Herren.</verse>
				<verse number="17">Om du betraktar mig som din medbroder, välkomna då honom som vore det jag.</verse>
				<verse number="18">Har han handlat orätt mot dig eller är han skyldig dig något, för upp det på min räkning,</verse>
				<verse number="19">jag Paulus skriver med egen hand: jag ska betala. — För att nu inte säga att du är skyldig mig dig själv. —</verse>
				<verse number="20">Ja, broder, låt mig få nytta av dig i Herren. Styrk mitt hjärta i Kristus.</verse>
				<verse number="21">Jag skriver till dig övertygad om din lydnad, och jag vet att du ska göra mer än jag ber om.</verse>
				<verse number="22">En sak till: förbered ett gästrum åt mig, för jag hoppas att jag ska ges åt er som svar på era böner.</verse>
				<verse number="23">Epafras, min medfånge i Kristus Jesus, hälsar till dig,</verse>
				<verse number="24">likaså Markus, Aristarchos, Demas och Lukas, mina medarbetare.</verse>
				<verse number="25">Nåden från Herren Jesus Kristus är med er ande.</verse>
			</chapter>
		</book>
		<book number="58">
			<chapter number="1">
				<verse number="1">Gud har i äldre tider ofta och på många sätt talat till fäderna genom profeterna.</verse>
				<verse number="2">Men i de sista dagarna har han talat till oss genom en Son. Gud har insatt honom till att ärva allting, och genom honom har han också skapat universum.</verse>
				<verse number="3">Han är utstrålningen av Guds härlighet och en exakt avbild av hans väsen, och han uppehåller allting genom sitt mäktiga ord. Efter att han utfört en rening från synderna sitter han på Majestätets högra sida i höjden.</verse>
				<verse number="4">Han är så mycket större än änglarna som det namn han ärvt överträffar deras.</verse>
				<verse number="5">För har Gud någonsin sagt till en ängel: Du är min Son, jag har i dag fött dig? Eller: Jag ska vara hans Fader, och han ska vara min Son?</verse>
				<verse number="6">Och igen, när han låter den Förstfödde träda in i världen säger han: Alla Guds änglar ska tillbe honom.</verse>
				<verse number="7">Om änglarna säger han: Han gör sina änglar till vindar och sina tjänare till eldslågor.</verse>
				<verse number="8">Men om Sonen: Gud, din tron står i evigheters evighet, och rättvisans spira är ditt rikes spira.</verse>
				<verse number="9">Du älskade rättfärdighet och hatade laglöshet. Därför har Gud, din Gud, smort dig med glädjens olja mer än dina medbröder.</verse>
				<verse number="10">Och: Herre, i begynnelsen grundlade du jorden, och himlarna är dina händers verk.</verse>
				<verse number="11">De ska gå under, men du förblir. De ska alla nötas ut som en dräkt.</verse>
				<verse number="12">Som en klädnad ska du rulla ihop dem, som en mantel ska de bytas ut. Men du är densamme, och dina år har inget slut.</verse>
				<verse number="13">Har han någonsin sagt till en ängel: Sätt dig på min högra sida, tills jag har lagt dina fiender som en fotpall under dina fötter?</verse>
				<verse number="14">Är inte alla änglar tjänsteandar, utsända att tjäna dem som ska ärva frälsningen?</verse>
			</chapter>
			<chapter number="2">
				<verse number="1">Därför måste vi desto mer uppmärksamma det vi har hört, så att vi inte driver bort ifrån det.</verse>
				<verse number="2">För om det budskap som talades genom änglar var orubbligt och varje överträdelse och olydnad fick sitt rättvisa straff,</verse>
				<verse number="3">hur ska vi då undkomma om vi föraktar en så stor frälsning? Det var Herren som först talade om den och sedan bekräftades den för oss av dem som hade hört honom.</verse>
				<verse number="4">Gud gav sitt vittnesbörd genom tecken och under och olika slags kraftgärningar och genom att dela ut den helige Andes gåvor efter sin vilja.</verse>
				<verse number="5">Det var nu inte änglar han satte över den kommande världen som vi talar om.</verse>
				<verse number="6">Men som någon har vittnat på ett ställe: Vad är en människa att du tänker på henne, eller en människoson att du visar omsorg om honom?</verse>
				<verse number="7">Du gjorde honom lägre än änglarna en kort tid. Du krönte honom med ära och majestät.</verse>
				<verse number="8">Du lade allt under hans fötter. Då Gud lade allt under honom undantogs inget från att vara honom underlagt. Fast ännu ser vi inte att allt har lagts under honom.</verse>
				<verse number="9">Men vi ser Jesus, som gjordes lägre än änglarna en kort tid, vara krönt med härlighet och ära därför att han led döden. Han skulle alltså genom Guds nåd smaka döden i varje människas ställe.</verse>
				<verse number="10">För när Gud, för vilken och genom vilken allting existerar, ville föra många söner till härlighet, måste han fullkomna deras frälsnings upphovsman genom lidande.</verse>
				<verse number="11">För både han som helgar och de som helgas har alla samma ursprung. Därför blygs han inte för att kalla dem bröder</verse>
				<verse number="12">då han säger: Jag ska berätta om ditt namn för mina bröder, jag ska lovsjunga dig i församlingens mitt.</verse>
				<verse number="13">Likaså: Jag ska förtrösta på honom, och vidare: Se, här är jag och barnen som Gud har skänkt mig.</verse>
				<verse number="14">Då nu barnen är av kött och blod fick även han på liknande sätt del av detta. Så skulle han genom döden göra den maktlös som hade makt över döden, det är djävulen,</verse>
				<verse number="15">och befria alla dem som i dödsfruktan levt som slavar hela sitt liv.</verse>
				<verse number="16">För som vi vet är det inte änglar han hjälper. Nej, det är Abrahams ättlingar han hjälper.</verse>
				<verse number="17">Därför måste han i allt bli lik sina bröder, så att han kunde bli en barmhärtig och trogen överstepräst inför Gud och avvända Guds vrede och ta folkets synder.</verse>
				<verse number="18">Eftersom han själv har lidit när han blev frestad kan han hjälpa dem som frestas.</verse>
			</chapter>
			<chapter number="3">
				<verse number="1">Därför, heliga bröder som fått del av en himmelsk kallelse, tänk på den apostel och överstepräst som vi bekänner oss till — Jesus.</verse>
				<verse number="2">Han var trogen mot den som hade insatt honom, liksom Mose var trogen i hela Guds hus.</verse>
				<verse number="3">För Jesus är värdig större ära än Mose, liksom byggmästaren är värdig större heder än själva huset.</verse>
				<verse number="4">Varje hus är nämligen byggt av någon, men Gud är den som har byggt allt.</verse>
				<verse number="5">Mose var trogen som tjänare i hela Guds hus för att vittna om det som senare skulle omtalas.</verse>
				<verse number="6">Men Kristus är trogen som Son över Guds hus. Och vi är hans hus om vi håller fast vid den frimodighet och stolthet som vårt hopp ger oss.</verse>
				<verse number="7">Därför säger den helige Ande: Om ni hör hans röst i dag,</verse>
				<verse number="8">förhärda inte era hjärtan som under upproret, på frestelsens dag i öknen.</verse>
				<verse number="9">Där frestade och prövade era fäder mig, och samtidigt såg de mina gärningar under fyrtio år.</verse>
				<verse number="10">Därför avskydde jag detta släkte och sa: De far ständigt vilse i sina hjärtan, och de känner inte mina vägar.</verse>
				<verse number="11">Så försäkrade jag med ed i min vrede: De ska inte komma in i min vila.</verse>
				<verse number="12">Bröder, var uppmärksamma så att ingen av er har ett ont otroshjärta som avfaller från den levande Guden.</verse>
				<verse number="13">Utan uppmuntra varandra varje dag, så länge det heter ”i dag,” så att ingen av er förhärdas av syndens list.</verse>
				<verse number="14">För vi har del av Kristus om vi till slutet orubbligt håller fast vid den grundval vi hade från början.</verse>
				<verse number="15">Det heter: Om ni hör hans röst i dag, förhärda inte era hjärtan som under upproret.</verse>
				<verse number="16">För vilka var det som hörde och ändå gjorde uppror, om inte alla de som Mose ledde ut ur Egypten.</verse>
				<verse number="17">Och vilka avskydde Gud under fyrtio år, om inte de som syndade och föll döda i öknen.</verse>
				<verse number="18">Och vilka gällde eden att de inte skulle komma in i hans vila, om inte de som var olydiga.</verse>
				<verse number="19">Vi ser alltså att det var på grund av sin otro som de inte kunde komma in.</verse>
			</chapter>
			<chapter number="4">
				<verse number="1">Därför ska vi med fruktan se till att ingen av er visar sig missa det, när nu ett löfte att komma in i hans vila ännu gäller.</verse>
				<verse number="2">För ett gott budskap kom till oss liksom till dem. Men för dem blev ordet som de hörde utan värde eftersom budskapet inte förenades med tron hos dem som lyssnade.</verse>
				<verse number="3">För det är vi som tror som går in i vilan. Som han har sagt: Så försäkrade jag med ed i min vrede: De ska inte komma in i min vila. Detta fastän hans verk stod färdiga alltifrån världens skapelse.</verse>
				<verse number="4">Om den sjunde dagen har han nämligen sagt på ett ställe: Och Gud vilade på den sjunde dagen från alla sina verk.</verse>
				<verse number="5">Och här sägs det: De ska inte komma in i min vila.</verse>
				<verse number="6">Därför står det klart att några går in i vilan. Och de som först fick höra det goda budskapet kom inte in på grund av olydnad.</verse>
				<verse number="7">Därför bestämmer han åter en dag — som heter ” i dag ” — när han långt senare genom David säger vad som redan är sagt: Om ni hör hans röst i dag, förhärda inte era hjärtan.</verse>
				<verse number="8">För om Josua hade fört dem in i vilan skulle Gud inte senare ha talat om en annan dag.</verse>
				<verse number="9">Alltså väntar en sabbatsvila för Guds folk.</verse>
				<verse number="10">För den som har gått in i hans vila får även själv vila från sina gärningar, liksom Gud vilade från sina.</verse>
				<verse number="11">Låt oss därför göra allt vi kan för att komma in i den vilan, så att ingen faller genom samma slags olydnad.</verse>
				<verse number="12">För Guds ord är levande och aktivt. Skarpare än något tveeggat svärd tränger det igenom och åtskiljer själ och ande, led och märg. Och det är en domare över hjärtats tankar och avsikter.</verse>
				<verse number="13">Inget skapat är dolt för Gud. Allt ligger naket och synliggjort inför hans ögon hos vilken vi ska stå till svars.</verse>
				<verse number="14">Då vi nu har en stor överstepräst som stigit upp genom himlarna, Jesus, Guds Son, så låt oss hålla fast vid bekännelsen.</verse>
				<verse number="15">För vi har inte en överstepräst som saknar förmåga att ha medlidande med våra svagheter, utan en som blev frestad i allting liksom vi, men var syndfri.</verse>
				<verse number="16">Låt oss därför frimodigt gå fram till nådens tron för att få barmhärtighet och finna nåd när vi behöver hjälp.</verse>
			</chapter>
			<chapter number="5">
				<verse number="1">För varje överstepräst väljs bland människor och är utsedd att företräda människor inför Gud genom att frambära gåvor och offer för synder.</verse>
				<verse number="2">Han kan vara medkännande med de okunniga och vilsna eftersom han själv är behäftad med svaghet.</verse>
				<verse number="3">Det är därför han måste frambära syndoffer både för folket och för sig själv.</verse>
				<verse number="4">Och ingen kan själv ta sig denna värdighet, man måste liksom Aron kallas av Gud.</verse>
				<verse number="5">Inte heller Kristus tog sig värdigheten som överstepräst, utan Gud sa till honom: Du är min Son, jag har i dag fött dig.</verse>
				<verse number="6">Och han säger på ett annat ställe: Du är präst för evigt, i enlighet med Melkisedek.</verse>
				<verse number="7">Under Jesu jordelivs dagar ropade han högt under tårar när han bad till och anropade den som kunde rädda honom från döden. Och han blev bönhörd på grund av sin gudsfruktan.</verse>
				<verse number="8">Fastän han var Son lärde han sig lydnad genom att lida.</verse>
				<verse number="9">Och när han hade fullkomnats blev han källan till evig frälsning för alla som lyder honom.</verse>
				<verse number="10">Av Gud blev han benämnd överstepräst, i enlighet med Melkisedek.</verse>
				<verse number="11">Vi har mycket att säga om honom. Men det är inte lätt att förklara eftersom ni har blivit tröga att lyssna.</verse>
				<verse number="12">För trots att ni redan själva borde vara lärare har ni åter behov av någon som undervisar er om de första grunderna i Guds ord. Ni har behov av mjölk och inte fast föda.</verse>
				<verse number="13">Den som lever av mjölk är nämligen ett spädbarn och har ingen vana av en undervisning om rättfärdighet.</verse>
				<verse number="14">Den fasta födan är till för fullmogna, vars sinnen genom ständig övning lärt sig bedöma vad som är gott och ont.</verse>
			</chapter>
			<chapter number="6">
				<verse number="1">Låt oss därför lämna ABC i läran om Kristus och föras till fulländning. Vi ska inte åter börja med grunden: omvändelse från döda gärningar, tron på Gud,</verse>
				<verse number="2">undervisning om dop, handpåläggning, de dödas uppståndelse och om evig dom.</verse>
				<verse number="3">Och det ska vi göra, om Gud tillåter.</verse>
				<verse number="4">För det är omöjligt att åter föra till omvändelse dem som en gång fått del av ljuset, som smakat den himmelska gåvan, som fått del av den helige Ande,</verse>
				<verse number="5">som smakat det goda Gudsordet och den kommande världens krafter,</verse>
				<verse number="6">och sedan avfallit. Detta eftersom de till eget fördärv åter korsfäster Guds Son och utsätter honom för hån.</verse>
				<verse number="7">För Guds välsignelse får den jord som dricker regnet som ofta faller på den och som skänker användbar gröda åt dem som brukar den.</verse>
				<verse number="8">Men bär den törnen och tistlar är den värdelös och förbannelsen är nära. Slutet blir uppbränning.</verse>
				<verse number="9">Men älskade, fastän vi talar så här är vi övertygade om något bättre beträffande er vad avser frälsning.</verse>
				<verse number="10">För Gud är inte orättfärdig. Han glömmer inte ert arbete och den kärlek ni visat hans namn genom att nu som förut tjäna de heliga.</verse>
				<verse number="11">Och vi önskar att ni alla ända till slutet visar samma iver i övertygelsen om hoppet.</verse>
				<verse number="12">Då blir ni inte slöa utan efterliknar dem som genom tro och tålamod ärver det som utlovats.</verse>
				<verse number="13">När Gud gav löftet åt Abraham svor han en ed vid sig själv, då han inte hade någon högre att svära vid.</verse>
				<verse number="14">Han sa: Jag ska verkligen rikligt välsigna dig och göra dig talrik.</verse>
				<verse number="15">Och Abraham väntade tålmodigt och fick det utlovade.</verse>
				<verse number="16">För människor svär vid den som är större än dem själva, och en bekräftande ed tystar alla invändningar.</verse>
				<verse number="17">Då nu Gud med all tydlighet ville visa för löftets arvingar hur orubbligt hans beslut är, så försäkrade han det med en ed.</verse>
				<verse number="18">Så skulle vi genom två orubbliga utfästelser i vilka Gud omöjligt kan ljuga, bli rikt uppmuntrade, vi som har sökt vår tillflykt i att hålla fast vid vårt framtida hopp.</verse>
				<verse number="19">Detta vårt hopp är ett själens ankare, tryggt och säkert. Det når innanför förhänget,</verse>
				<verse number="20">dit Jesus har gått före oss för vår skull då han gick in och blev överstepräst för evigt, i enlighet med Melkisedek.</verse>
			</chapter>
			<chapter number="7">
				<verse number="1">Denne Melkisedek var nämligen kung i Salem och präst åt Gud den Högste. Det var Melkisedek som mötte och välsignade Abraham när denne återvände efter att ha slaktat kungarna.</verse>
				<verse number="2">Abraham gav honom tionde av allt. Melkisedek betyder främst ʼrättfärdighetens kung.ʼ Sedan är han också Salems kung, det vill säga ʼfredens kung.ʼ</verse>
				<verse number="3">Han har ingen far, ingen mor, inget stamträd. Hans dagar har ingen början, hans liv inget slut. Han är gjord att likna Guds Son genom att förbli präst för all framtid.</verse>
				<verse number="4">Lägg märke till hur stor han är. Det var åt honom som patriarken Abraham gav tionde av sitt bästa krigsbyte.</verse>
				<verse number="5">De av Levis söner som blir präster ska enligt lagen uppbära tionde av folket, alltså av sina bröder, fastän även de härstammar från Abraham.</verse>
				<verse number="6">Men Melkisedek, som inte var av deras släkt, tog emot tionde från Abraham och välsignade honom som hade löftena.</verse>
				<verse number="7">Det är obestridligt att det är den mindre som välsignas av den som är större.</verse>
				<verse number="8">I det ena fallet tar dödliga människor emot tionde, men i det andra en man om vilken det vittnas att han alltid lever.</verse>
				<verse number="9">Man kan även säga att Levi, som får tionde, själv gett tionde genom Abraham,</verse>
				<verse number="10">för ännu som ofödd var han till i sin stamfader när Melkisedek mötte denne.</verse>
				<verse number="11">Om nu fulländning kunde erhållas genom det levitiska prästämbetet — på vars grund folket hade fått lagen — varför måste då en annan präst träda fram, i enlighet med Melkisedek, och inte i enlighet med Aron?</verse>
				<verse number="12">Om prästämbetet ändras måste nämligen även lagen ändras.</verse>
				<verse number="13">För han som det här talas om tillhör en annan stam, varifrån ingen har tjänstgjort vid altaret.</verse>
				<verse number="14">Det är känt att vår Herre har trätt fram ur Juda, en stam som Mose inte sagt något om vad avser präster.</verse>
				<verse number="15">Och det blir ännu tydligare när en annan präst uppstår som likt Melkisedek</verse>
				<verse number="16">inte blivit präst genom en lag som kräver fysisk härstamning, utan genom kraften i ett oförstörbart liv.</verse>
				<verse number="17">För han får det vittnesbördet: Du är präst för evigt, i enlighet med Melkisedek.</verse>
				<verse number="18">Därmed upphävs ett tidigare bud eftersom det var svagt och värdelöst.</verse>
				<verse number="19">För lagen åstadkom inget fullkomligt. Men ett bättre hopp infördes genom vilket vi kommer nära Gud.</verse>
				<verse number="20">Och detta skedde inte utan ed. De andra blev präster utan någon ed,</verse>
				<verse number="21">men Jesus blev det genom en ed av Gud som sa till honom: Herren har svurit och ska inte ändra sig: Du är präst för evigt.</verse>
				<verse number="22">Därmed är Jesus en garant för ett mycket bättre förbund.</verse>
				<verse number="23">Och de andra prästerna har kommit och gått eftersom döden hindrade dem att förbli i tjänst.</verse>
				<verse number="24">Men eftersom Jesus Är i evighet har han ett prästämbete som är permanent.</verse>
				<verse number="25">Därför kan han också fullständigt och för alltid frälsa dem som kommer till Gud genom honom. Jesus lever alltid för att bistå dem.</verse>
				<verse number="26">Det var en sådan överstepräst vi behövde: en som är helig, oskyldig, ren, skild från syndare och upphöjd över himlarna.</verse>
				<verse number="27">Han måste inte som dessa överstepräster bära fram dagliga offer först för sina egna synder och sedan för folkets. Det gjorde han nämligen en gång för alla när han offrade sig själv.</verse>
				<verse number="28">För lagen insätter som överstepräster svaga människor. Men edsordet som kom efter lagen insätter en Son som är fullkomlig för evigt.</verse>
			</chapter>
			<chapter number="8">
				<verse number="1">Huvudpunkten i vad vi säger är följande: Vi har en sådan överstepräst som sitter på högra sidan om Majestätets tron i himlen.</verse>
				<verse number="2">Där förrättar han tjänst i helgedomen, den sanna tälthelgedom som Herren har rest och inte någon människa.</verse>
				<verse number="3">För varje överstepräst blir insatt till att frambära gåvor och offer. Därför måste även Kristus ha något att frambära.</verse>
				<verse number="4">Om han levde på jorden skulle han inte ens vara präst eftersom det finns andra som frambär gåvorna enligt lagen.</verse>
				<verse number="5">De tjänar vad som är en skuggbild av det himmelska, enligt vad Mose blev anvisad av Gud när han skulle uppföra tälthelgedomen: Se till att du gör allt efter den förebild som du fick se på berget.</verse>
				<verse number="6">Men nu har Kristus fått en långt högre tjänst eftersom han är ett bättre förbunds medlare, ett som är stadfäst med bättre löften.</verse>
				<verse number="7">För om det första förbundet hade varit felfritt skulle det inte funnits behov av ett annat.</verse>
				<verse number="8">Men Gud klandrar dem och säger: Lyssna, dagar ska komma, säger Herren, då jag ska sluta ett nytt förbund med Israels folk och med Juda folk.</verse>
				<verse number="9">Det blir inte ett förbund som jag slöt med deras fäder den dag jag tog dem vid handen och förde dem ut ur Egyptens land. För de blev inte kvar i mitt förbund, och jag tog inte hand om dem, säger Herren.</verse>
				<verse number="10">Detta är det förbund som jag ska sluta med Israels folk i kommande dagar, säger Herren: Jag ska lägga mina lagar i deras sinnen och skriva dem i deras hjärtan. Jag ska vara deras Gud, och de ska vara mitt folk.</verse>
				<verse number="11">Ingen ska längre behöva undervisa sin landsman eller sin broder och säga: ʼ Lär känna Herren. ʼ För alla ska känna mig, från den minste till den störste.</verse>
				<verse number="12">För jag ska visa nåd mot deras orättfärdigheter, och deras synder ska jag inte minnas mer.</verse>
				<verse number="13">Genom att tala om ett nytt förbund har han gjort det första föråldrat. Och det som är föråldrat och gammalt är nära att försvinna.</verse>
			</chapter>
			<chapter number="9">
				<verse number="1">Nu hade även det första förbundet sina föreskrifter för gudstjänsten och sin jordiska helgedom.</verse>
				<verse number="2">För en tälthelgedom gjordes. I dess främre rum som kallades ʼdet heligaʼ stod ljusstaken och bordet och de heliga bröden.</verse>
				<verse number="3">Bakom det andra förhänget fanns ett rum som kallades ʼdet allra heligaste.ʼ</verse>
				<verse number="4">Där fanns ett rökelsealtare av guld, och förbundsarken överdragen med guld på alla sidor. I den fanns en guldkruka med mannat, Arons stav som hade grönskat, och förbundets tavlor.</verse>
				<verse number="5">Ovanpå arken stod härlighetens keruber som skuggade försoningsplatsen. Men detta ska vi inte gå närmare in på nu.</verse>
				<verse number="6">Så blev det hela ordnat. I det främre rummet går prästerna ständigt in och förrättar sin tjänst.</verse>
				<verse number="7">Men i det andra rummet går endast översteprästen in en gång om året, aldrig utan blod, som han offrar för sina och för folkets oavsiktliga synder.</verse>
				<verse number="8">Därmed visar den helige Ande att vägen in i det allra heligaste ännu inte har öppnats, så länge den första tälthelgedomen består.</verse>
				<verse number="9">Detta illustrerar den tid som nu är. Gåvor och offer frambärs som inte kan fullkomna samvetet hos dem som förrättar tjänst.</verse>
				<verse number="10">Det är yttre föreskrifter som mat och dryck och olika reningar, som skulle gälla fram till tiden för en ny ordning.</verse>
				<verse number="11">Men Kristus har trätt fram som överstepräst för det goda som har kommit. Han gick genom den större och fullkomligare tälthelgedom som inte är gjord av människohand och som inte tillhör den här skapelsen.</verse>
				<verse number="12">Han gick en gång för alla in i det allra heligaste, inte med bockars och kalvars blod utan med sitt eget blod, och säkrade en evig återlösning.</verse>
				<verse number="13">För om blodet av bockar och tjurar, och askan från en kviga som stänks på de orena, helgar till yttre renhet,</verse>
				<verse number="14">hur mycket mer ska då inte blodet från Kristus — som genom den evige Ande frambar sig själv som ett felfritt offer åt Gud — rena våra samveten från döda gärningar så att vi tjänar den levande Guden.</verse>
				<verse number="15">Därför är Kristus ett nytt förbunds medlare, för att de kallade ska få det utlovade eviga arvet, eftersom en död har inträffat som befriat dem från överträdelserna under det första förbundet.</verse>
				<verse number="16">För där ett testamente finns måste det styrkas att den som upprättat det är död.</verse>
				<verse number="17">Ett testamente blir giltigt först efter döden och har ingen verkan så länge testatorn lever.</verse>
				<verse number="18">Därför blev inte heller det första förbundet instiftat utan blod.</verse>
				<verse number="19">För när Mose hade läst alla lagens bud för hela folket, tog han blodet från kalvar och bockar tillsammans med vatten, röd ull och isop och stänkte på själva bokrullen och på allt folket</verse>
				<verse number="20">och sa: Detta är förbundets blod som Gud har föreskrivit er.</verse>
				<verse number="21">Likaså stänkte Mose blod på tälthelgedomen och alla gudstjänstföremålen.</verse>
				<verse number="22">Och enligt lagen renas nästan allting med blod, och utan att blod utgjuts finns ingen förlåtelse.</verse>
				<verse number="23">Alltså måste avbilderna av det som är i himlen renas med sådana medel. Men de himmelska tingen själva renas med bättre offer än dessa.</verse>
				<verse number="24">För Kristus gick inte in i en handgjord helgedom som bara är en kopia av den verkliga. Han gick in i själva himlen för att nu träda fram inför Guds ansikte för vår skull.</verse>
				<verse number="25">Han gick heller inte in för att offra sig många gånger, så som översteprästen varje år går in i det allra heligaste med blod som inte är hans eget.</verse>
				<verse number="26">Då hade han ofta behövt lida, alltifrån världens skapelse. Men nu har han trätt fram en gång för alla vid tidsåldrarnas slut för att avlägsna synden genom offret av sig själv.</verse>
				<verse number="27">Och liksom det är bestämt att människan en gång ska dö och därefter dömas,</verse>
				<verse number="28">så blev Kristus offrad en gång för att bära mångas synder. Och han ska en andra gång uppenbara sig, inte för syndens skull utan för att frälsa dem som väntar på honom.</verse>
			</chapter>
			<chapter number="10">
				<verse number="1">För lagen utgör bara en skugga av det kommande goda och inte tingens verkliga gestalt. Därför kan lagen aldrig genom samma upprepade offer som årligen frambärs fullkomna dem som träder fram.</verse>
				<verse number="2">Hade man inte annars upphört att offra, eftersom de som förrättar offertjänsten då en gång för alla hade blivit renade och inte längre haft synder på sitt samvete?</verse>
				<verse number="3">Men i dessa offer ligger en årlig påminnelse om synderna,</verse>
				<verse number="4">för blod från tjurar och bockar kan omöjligt ta bort synder.</verse>
				<verse number="5">Därför säger Kristus när han träder in i världen: Du ville inte ha offer och gåvor, men en kropp har du berett åt mig.</verse>
				<verse number="6">Du fann inte välbehag i brännoffer och syndoffer.</verse>
				<verse number="7">Då sa jag: Se, jag har kommit för att göra din vilja, Gud. I bokrullen är det skrivet om mig.</verse>
				<verse number="8">Först säger han: Du ville inte ha och fann inte välbehag i offer och gåvor, brännoffer och syndoffer, vilka frambärs enligt lagen.</verse>
				<verse number="9">Sedan säger han: Se, jag har kommit för att göra din vilja. Så avlägsnar han det första för att upprätta det andra.</verse>
				<verse number="10">Efter hans vilja är vi helgade genom att Jesu Kristi kropp blev offrad en gång för alla.</verse>
				<verse number="11">Och varje präst står dagligen och tjänstgör och frambär upprepade gånger samma offer som aldrig kan avlägsna synder.</verse>
				<verse number="12">Men Jesus frambar ett enda syndoffer för all framtid och satte sig på Guds högra sida.</verse>
				<verse number="13">Där väntar han på att hans fiender ska läggas som en fotpall under hans fötter.</verse>
				<verse number="14">För med ett enda offer har han för all framtid fullkomnat dem som är helgade.</verse>
				<verse number="15">Om detta vittnar även den helige Ande för oss. Först säger han:</verse>
				<verse number="16">Detta är det förbund som jag ska sluta med dem i kommande dagar, säger Herren: Jag ska lägga mina lagar i deras hjärtan och skriva dem i deras sinnen.</verse>
				<verse number="17">Och sedan: Jag ska inte mer minnas deras synder och laglöshet.</verse>
				<verse number="18">Där sådant är förlåtet finns inget behov för något syndoffer.</verse>
				<verse number="19">Bröder, därför kan vi i Jesu blod frimodigt gå in i det allra heligaste</verse>
				<verse number="20">på en ny och levande väg som han öppnat för oss genom förhänget — sin kropp.</verse>
				<verse number="21">Vi har en stor präst över Guds hus.</verse>
				<verse number="22">Låt oss därför träda fram med uppriktigt hjärta i övertygad tro, med vårt hjärta renat från ont samvete och med en kropp badad i rent vatten.</verse>
				<verse number="23">Låt oss orubbligt hålla fast vid hoppets bekännelse, för han som gav oss löftet är trofast.</verse>
				<verse number="24">Och låt oss se till att inspirera varandra till kärlek och goda handlingar.</verse>
				<verse number="25">Vi ska inte utebli från våra sammankomster som några har för vana. Uppmuntra istället varandra, och det så mycket mer som ni ser att dagen närmar sig.</verse>
				<verse number="26">För om vi villigt lever i synd efter att vi fått kunskap om sanningen finns det inte längre något offer för synder.</verse>
				<verse number="27">Då finns bara en fruktansvärd väntan på domen och en våldsam eld som ska uppsluka Guds fiender.</verse>
				<verse number="28">Den som förkastat Mose lag avrättas utan förbarmande om två eller tre vittnar emot honom.</verse>
				<verse number="29">Hur mycket hårdare straff tror ni då inte den förtjänar som trampat på Guds Son och vanvördat förbundsblodet genom vilket han blev helgad, och som smädat nådens Ande?</verse>
				<verse number="30">För vi känner honom som sa: Hämnden är min, jag ska vedergälla, och vidare: Herren ska döma sitt folk.</verse>
				<verse number="31">Det är fasansfullt att falla i den levande Gudens händer.</verse>
				<verse number="32">Minns den första tiden då ljuset kom till er. Då fick ni utstå mycket kamp och lidande.</verse>
				<verse number="33">Ibland blev ni offentligt hånade och plågade, ibland stod ni upp för dem som behandlades så.</verse>
				<verse number="34">För ni led med fångarna och accepterade med glädje att man plundrade era ägodelar, i visshet om att ni ägde något bättre och mera varaktigt.</verse>
				<verse number="35">Kasta därför inte bort er frimodighet, den ska rikligt belönas.</verse>
				<verse number="36">Ni behöver nämligen uthållighet för att göra Guds vilja och få vad som är utlovat,</verse>
				<verse number="37">för: Om en mycket kort tid så kommer han som ska komma, och han dröjer inte.</verse>
				<verse number="38">Min rättfärdige ska leva av tro. Men om han drar sig undan har min själ inte behag i honom.</verse>
				<verse number="39">Men vi hör inte till dem som drar sig undan och går förtappade, vi hör till dem som tror och räddar sina själar.</verse>
			</chapter>
			<chapter number="11">
				<verse number="1">Tro är grunden för det vi hoppas på, en övertygelse om det vi inte ser.</verse>
				<verse number="2">För genom tro blev fäderna godtagna.</verse>
				<verse number="3">Genom tro förstår vi att universum skapades genom Guds ord, så att det synliga har blivit till av något osynligt.</verse>
				<verse number="4">Genom tro bar Abel fram ett bättre offer åt Gud än Kain. Genom tro blev han godtagen som rättfärdig, eftersom Gud själv godtog hans offer. Och genom tro talar han, fastän han är död.</verse>
				<verse number="5">Genom tro togs Henok härifrån utan att möta döden. Man fann honom inte mer eftersom Gud hade tagit honom härifrån. Innan han togs härifrån hade han blivit lovordad för att ha behagat Gud.</verse>
				<verse number="6">Men utan tro är det omöjligt att behaga honom, för den som kommer till Gud måste tro att Gud Är, och belönar dem som söker honom.</verse>
				<verse number="7">Genom tro byggde Noa i helig fruktan en ark för att rädda de sina efter att ha blivit varnad av Gud för det som ännu ingen hade sett. Genom sin troshandling fördömde han världen och ärvde den rättfärdighet som kommer av tro.</verse>
				<verse number="8">Genom tro lydde Abraham när han blev kallad att bege sig till det land som han skulle få i arv. Och han gav sig iväg utan att veta vart han skulle komma.</verse>
				<verse number="9">Genom tro levde han som främling i löftets land. Han bodde i tält med Isak och Jakob, medarvingar till samma löfte.</verse>
				<verse number="10">För han väntade på den stad med fasta grundvalar vars arkitekt och byggmästare är Gud.</verse>
				<verse number="11">Genom tro fick också Sara förmåga att bli mor fastän hon var ofruktsam och överårig. För hon litade på honom som hade gett löftet.</verse>
				<verse number="12">Abraham var så gott som död. Men från denne ende man kom ättlingar så talrika som stjärnorna på himlen och som de oräkneliga sandkornen på havets strand.</verse>
				<verse number="13">Alla dessa dog i tro utan att ha fått det utlovade. Men de såg och välkomnade det i fjärran och bekände sig vara gäster och främlingar på jorden.</verse>
				<verse number="14">För de som talar så visar att de söker ett hemland.</verse>
				<verse number="15">Om de hade menat det land som de lämnat skulle de haft möjlighet att återvända.</verse>
				<verse number="16">Men nu längtade de till något bättre, det himmelska. Därför skäms inte Gud för att kallas deras Gud, för han har färdigställt en stad åt dem.</verse>
				<verse number="17">Genom tro bar Abraham fram Isak som offer när han sattes på prov. Han bar fram sin ende son som offer, han som hade tagit emot löftena</verse>
				<verse number="18">och fått höra: Genom Isak ska du få ättlingar som för vidare ditt namn.</verse>
				<verse number="19">Abraham räknade med att Gud hade makt att även resa honom upp från de döda. Därifrån fick han också Isak tillbaka, bildligt talat.</verse>
				<verse number="20">Genom tro gav Isak sin välsignelse åt Jakob och Esau även vad gäller framtiden.</verse>
				<verse number="21">Genom tro välsignade den döende Jakob bägge Josefs söner, och tillbad lutad mot änden av sin stav.</verse>
				<verse number="22">Genom tro nämnde Josef när han låg för döden om Israels barns uttåg och föreskrev vad som skulle göras med hans ben.</verse>
				<verse number="23">Genom tro blev den nyfödde Mose gömd av sina föräldrar i tre månader eftersom de såg att det var ett vackert barn. Och de var inte rädda för kungens påbud.</verse>
				<verse number="24">Genom tro vägrade en vuxen Mose att låta sig kallas Faraos dotterson.</verse>
				<verse number="25">Han valde att hellre lida ont med Guds folk än att leva i syndig njutning en kort tid.</verse>
				<verse number="26">Han höll Kristi vanära som en större rikedom än Egyptens skatter eftersom hans blick var fäst vid lönen.</verse>
				<verse number="27">Genom tro lämnade han Egypten utan rädsla för kungens ilska. Han höll ut eftersom han liksom såg den Osynlige.</verse>
				<verse number="28">Genom tro instiftade han påsken och beströk blodet så att Fördärvaren inte skulle röra deras förstfödda.</verse>
				<verse number="29">Genom tro gick folket genom Röda havet som på torrt land. Men egyptierna dränktes när de försökte.</verse>
				<verse number="30">Genom tro föll Jerikos murar då man hade gått runt dem i sju dagar.</verse>
				<verse number="31">Genom tro undgick den prostituerade Rachav att slaktas med de olydiga, för hon hade välkomnat spionerna som vänner.</verse>
				<verse number="32">Och vad ska jag säga mer? Tiden skulle inte räcka för att tala om Gideon, Barak, Simson, Jefta, David, Samuel och profeterna.</verse>
				<verse number="33">Genom tro besegrade de kungariken, skipade rättvisa, fick del av löften, täppte till lejons gap,</verse>
				<verse number="34">släckte våldsam eld, undkom svärdsegg, fann styrka i svaghet, var heroiska i strid, drev främmande härar på flykten.</verse>
				<verse number="35">Kvinnor fick tillbaka sina döda genom uppståndelse. Andra torterades och vägrade låta sig friges, detta för att få en bättre uppståndelse.</verse>
				<verse number="36">Andra utstod hån och prygel, och även bojor och fängelse.</verse>
				<verse number="37">De blev stenade, söndersågade, mördade med svärd. De gick omkring i fårskinn och gethudar, utfattiga, nödställda, misshandlade.</verse>
				<verse number="38">Världen förtjänade dem inte. De irrade omkring i öknar och bergstrakter, i grottor och jordhålor.</verse>
				<verse number="39">Och alla dessa hade godtagits genom sin tro. Men de fick inte det utlovade</verse>
				<verse number="40">eftersom Gud för vår skull hade ordnat med något bättre — att de skulle fullkomnas tillsammans med oss.</verse>
			</chapter>
			<chapter number="12">
				<verse number="1">När vi därför har en så stor mängd av vittnen omkring oss, låt oss lägga av oss varje tyngd och den hårt ansättande synden. Låt oss löpa uthålligt i loppet framför oss,</verse>
				<verse number="2">med blicken fäst på Jesus, trons upphovsman och fullkomnare. Istället för den glädje som låg framför honom uthärdade han korset utan att bry sig om skammen. Och han sitter nu på högra sidan om Guds tron.</verse>
				<verse number="3">Tänk på honom som uthärdade sådan fientlighet från syndare, så att ni inte tröttnar och blir uppgivna i era själar.</verse>
				<verse number="4">Ännu har inte ert motstånd och er kamp mot synden kostat blod.</verse>
				<verse number="5">Och ni har glömt den uppmaning ni får som söner: Min son, förakta inte Herrens disciplin och bli inte uppgiven när du tillrättavisas av honom.</verse>
				<verse number="6">För den Herren älskar disciplinerar han, och han pryglar varje son som han tar emot.</verse>
				<verse number="7">Härda ut för disciplinens skull. Gud behandlar er som söner. Finns det någon son som inte disciplineras av sin far?</verse>
				<verse number="8">Om ni lämnas utan disciplin, det som andra får del av, då är ni oäkta barn och inga söner.</verse>
				<verse number="9">Vi hade våra jordiska fäder som disciplinerade oss och vi respekterade dem. Ska vi då inte ännu mer underordna oss andarnas Fader så att vi får leva?</verse>
				<verse number="10">För de disciplinerade oss en kort tid efter bästa förstånd. Men Gud gör det för vårt bästa, för att vi ska få del av hans helighet.</verse>
				<verse number="11">All disciplin tycks för stunden sakna glädje och ge sorg. Men till slut blir frukten frid och rättfärdighet för dem som fostrats genom den.</verse>
				<verse number="12">Styrk därför trötta händer och svaga knän.</verse>
				<verse number="13">Och jämna ut stigarna för era fötter, så att en haltande fot inte går ur led utan blir frisk.</verse>
				<verse number="14">Sträva efter att leva i harmoni med alla, och efter den helgelse utan vilken ingen kan se Herren.</verse>
				<verse number="15">Var uppmärksamma så att ingen missar Guds nåd, och att ingen bitter skadlig rot skjuter skott och därigenom besmittar många.</verse>
				<verse number="16">Ingen ska vara otuktig eller vanhelgande likt Esau, som sålde sin förstfödslorätt för ett enda mål mat.</verse>
				<verse number="17">För ni vet att han avvisades när han efteråt ville ärva välsignelsen, för hans far ändrade sig inte, fastän Esau under tårar bad om välsignelsen.</verse>
				<verse number="18">Ni har inte kommit till något som kan tas på, inte till flammande eld, inte till dunkel och mörker och storm,</verse>
				<verse number="19">inte till trumpetljud och inte till en röst som talade så att åhörarna vädjade om att få slippa höra mer.</verse>
				<verse number="20">För de uthärdade inte befallningen: Om än ett djur rör vid berget ska det stenas.</verse>
				<verse number="21">Så förfärande var synen att Mose sa: Jag skakar av skräck.</verse>
				<verse number="22">Nej, ni har kommit till berget Sion och den levande Gudens stad, det himmelska Jerusalem, till tusentals änglaskaror samlade till fest,</verse>
				<verse number="23">till en församling av förstfödda som är inskrivna i himlen, till en domare som är allas Gud, till rättfärdiga människors andar som har fullkomnats,</verse>
				<verse number="24">till Jesus, det nya förbundets medlare, och till det renande blod som talar starkare än Abels blod.</verse>
				<verse number="25">Akta er för att avvisa honom som talar. För om inte de kunde undkomma när de avvisade honom som här på jorden talade gudomsord, hur ska då vi kunna det om vi avviker från honom som talar från himlen?</verse>
				<verse number="26">Den gången skakade jorden av hans röst. Men nu har han lovat: Jag ska åter skaka inte bara jorden utan också himlen.</verse>
				<verse number="27">Uttrycket ˮåterˮ visar att det som vacklar — det skapade — ska försvinna, för att det som inte vacklar ska bestå.</verse>
				<verse number="28">Då vi alltså får ett rike som inte kan skaka, låt oss bli kvar i Guds nåd, varigenom vi ska tjäna Gud efter hans vilja, med vördnad och fruktan.</verse>
				<verse number="29">För vår Gud är en förtärande eld.</verse>
			</chapter>
			<chapter number="13">
				<verse number="1">Fortsätt lev i ömsesidig kärlek.</verse>
				<verse number="2">Glöm inte att visa gästfrihet, för därigenom har några haft änglar till gäster utan att veta om det.</verse>
				<verse number="3">Tänk på dem som sitter i fängelse, som om ni var deras medfångar, och på dem som misshandlas, ni har ju själva en kropp.</verse>
				<verse number="4">Äktenskapet ska högaktas av alla och den äkta sängen bevaras ren. För Gud ska döma otuktiga och äktenskapsbrytare.</verse>
				<verse number="5">Lev utan åtrå till pengar. Nöj er med vad ni har, för Gud har sagt: Jag ska aldrig lämna dig eller överge dig.</verse>
				<verse number="6">Därför kan vi förtröstansfullt säga: Herren är min hjälpare, jag ska inte vara rädd. Vad kan en människa göra mig?</verse>
				<verse number="7">Tänk på era ledare som har talat Guds ord till er. Betrakta noga hur det gick för dem och följ deras tro.</verse>
				<verse number="8">Jesus Kristus är densamme i går och i dag och i evighet.</verse>
				<verse number="9">Låt er inte ledas iväg av olika slags främmande läror. För hjärtat mår bra av att styrkas med nåd, inte med matregler vilket inte har hjälpt någon som följt sådant.</verse>
				<verse number="10">Vi har ett altare från vilket tälthelgedomens tjänare inte har rätt att äta.</verse>
				<verse number="11">Översteprästen bär blodet från djur in i det allra heligaste som syndoffer. Kropparna bränns utanför lägret.</verse>
				<verse number="12">Därför led även Jesus utanför stadsporten, för att helga folket genom sitt eget blod.</verse>
				<verse number="13">Så låt oss gå ut till honom utanför lägret och bära hans vanära.</verse>
				<verse number="14">För här har vi ingen stad som består utan vi söker den stad som ska komma.</verse>
				<verse number="15">Låt oss därför genom honom alltid frambära lovprisningens offer till Gud, en frukt från läppar som bekänner hans namn.</verse>
				<verse number="16">Och glöm inte att göra gott och vara generösa, för sådana offer är välbehagliga för Gud.</verse>
				<verse number="17">Lyd era ledare och rätta er efter dem, för de vakar över era själar och ska stå till svars. Låt dem göra detta med glädje och inte med suckan, för det skulle vara olyckligt för er.</verse>
				<verse number="18">Be för oss, för vi vet att vi har ett gott samvete och vill på allt sätt bete oss rätt.</verse>
				<verse number="19">Jag vill verkligen uppmana er att göra detta, så att ni snart kan få mig tillbaka.</verse>
				<verse number="20">Fredens Gud, som genom ett evigt förbunds blod har fört fårens store herde, vår Herre Jesus Kristus, upp från de döda,</verse>
				<verse number="21">ska fullända er i allt gott, så att ni gör hans vilja. Han ska verka i oss det som är välbehagligt för honom genom Jesus Kristus. Äran tillhör honom i evigheters evighet. Amen.</verse>
				<verse number="22">Bröder, jag ber er ha tålamod med dessa tröstens och förmaningens ord, jag har ju skrivit i all korthet.</verse>
				<verse number="23">Jag kan berätta för er att vår broder Timotheos har blivit frigiven. Om han kommer snart ska vi besöka er.</verse>
				<verse number="24">Hälsa alla era ledare och alla de heliga. Bröderna från Italien hälsar er.</verse>
				<verse number="25">Nåden är med er alla.</verse>
			</chapter>
		</book>
		<book number="59">
			<chapter number="1">
				<verse number="1">Jakob, tjänare åt Gud och Herren Jesus Kristus, hälsar de tolv stammarna utspridda bland folken.</verse>
				<verse number="2">Mina bröder, se det som ren glädje när ni hamnar i olika slags prövningar.</verse>
				<verse number="3">Ni vet att när er tro sätts på prov så blir frukten uthållighet.</verse>
				<verse number="4">Och låt er uthållighet visa sig i fullmogen handling så att ni blir fullmogna och fulländade, utan att sakna något.</verse>
				<verse number="5">Men om någon av er saknar visdom ska han be till Gud, som ger åt alla generöst och utan förebråelser, och den ska ges honom.</verse>
				<verse number="6">Men han ska be i tro utan att tvivla, för den som tvivlar liknar havets våg som drivs och kastas av vinden.</verse>
				<verse number="7">/</verse>
				<verse number="8">En sådan människa med kluven själ och som är obeslutsam på alla sina vägar ska inte förvänta sig något av Herren.</verse>
				<verse number="9">En fattig broder ska vara stolt över sin höga ställning,</verse>
				<verse number="10">men en rik över sin ringhet eftersom han kommer att försvinna som blomman i gräset.</verse>
				<verse number="11">För solen går upp med sin hetta och sveder gräset, blomman faller av, dess skönhet förgår. Så ska även den rike vissna bort mitt i all sin verksamhet.</verse>
				<verse number="12">Salig är den som håller ut i frestelsen. För när han bestått sitt prov ska han få livets segerkrans som Gud lovat dem som älskar honom.</verse>
				<verse number="13">Ingen som frestas ska påstå att det är Gud som frestar honom, för Gud kan inte frestas av något ont och själv frestar han ingen.</verse>
				<verse number="14">Var och en frestas då han dras och lockas av sitt eget begär.</verse>
				<verse number="15">När sedan begäret har blivit havande föder det synd, och när synden blivit mogen föder den död.</verse>
				<verse number="16">Låt inte bedra er, mina kära bröder.</verse>
				<verse number="17">Alla goda och fullkomliga gåvor är från ovan och kommer ner från ljusens Fader. I honom sker ingen förändring eller växling av ljus och mörker.</verse>
				<verse number="18">Efter sin vilja födde han oss genom sanningens ord till att bli en slags första frukt bland sina skapelser.</verse>
				<verse number="19">Detta ska ni känna till, mina älskade bröder. Men varje människa ska vara snar att lyssna, sen att tala, sen till ilska.</verse>
				<verse number="20">För en människas ilska uträttar inget rättfärdigt inför Gud.</verse>
				<verse number="21">Gör er därför av med all orenhet och all frodig ondska. Ta ödmjukt emot ordet som är planterat i er och som förmår frälsa era själar.</verse>
				<verse number="22">Ni ska göra ordet och inte bara höra det, annars lurar ni er själva.</verse>
				<verse number="23">För den som hör ordet men inte gör ordet liknar en man som betraktar sitt ansikte i en spegel.</verse>
				<verse number="24">Han betraktar sig själv och går därifrån och har genast glömt hur han såg ut.</verse>
				<verse number="25">Men den som noga ser in i frihetens fullkomliga lag och förblir i den och inte är en glömsk hörare utan en verklig görare, han blir salig i det han gör.</verse>
				<verse number="26">Den som anser sig dyrka Gud men inte kan tygla sin tunga utan bedrar sitt hjärta, hans gudsdyrkan är värdelös.</verse>
				<verse number="27">En gudsdyrkan som är ren och fläckfri inför Gud och Fadern är att ta sig an föräldralösa barn och änkor i deras nöd och bevara sig själv obesmittad av världen.</verse>
			</chapter>
			<chapter number="2">
				<verse number="1">Mina bröder, gör inte skillnad på folk i er tro på vår förhärligade Herre Jesus Kristus.</verse>
				<verse number="2">Anta att det under er gudstjänst kommer in en man i stiliga kläder och med guldring på fingret, och samtidigt en fattig man i smutsiga kläder.</verse>
				<verse number="3">Om ni då ser till den stilfullt klädde och säger: ˮHär är en bra plats för dig,ˮ men till den fattige: ˮDu kan stå där,ˮ eller: ˮSätt dig vid min fotpall.ˮ</verse>
				<verse number="4">Är det inte då fråga om diskriminering bland er, och att ni blivit domare med usla motiv?</verse>
				<verse number="5">Lyssna, mina kära bröder. Har inte Gud utvalt de fattiga i denna världen till att få trons skatter och få ärva det rike som han lovat dem som älskar honom?</verse>
				<verse number="6">Men ni kränker den fattige! Är det inte de rika som förtrycker er och drar er inför domstolar?</verse>
				<verse number="7">Är det inte de som smädar det goda namn som har uttalats över er?</verse>
				<verse number="8">Ni gör däremot väl om ni uppfyller den kungliga lagen enligt Skriften: Älska din nästa som dig själv.</verse>
				<verse number="9">Men om ni gör skillnad på människor begår ni synd och överbevisas av lagen som överträdare.</verse>
				<verse number="10">Den som nämligen håller hela lagen men bryter mot ett enda bud är skyldig till allt.</verse>
				<verse number="11">För han som har sagt: Du ska inte begå äktenskapsbrott, har även sagt: Du ska inte mörda. Om du inte begår äktenskapsbrott, men mördar, är du en lagöverträdare.</verse>
				<verse number="12">Tala och handla likt den som ska dömas efter frihetens lag.</verse>
				<verse number="13">För domen blir obarmhärtig mot den som inte varit barmhärtig. Men barmhärtigheten triumferar över domen.</verse>
				<verse number="14">Mina bröder, vad hjälper det om någon säger sig ha tro men saknar gärningar? Kan den tron frälsa honom?</verse>
				<verse number="15">Om ett trossyskon saknar kläder och är utan mat för dagen,</verse>
				<verse number="16">och någon av er säger till denne: ˮHa det riktigt bra, klä dig varmt och ät dig mätt,ˮ men inte ger denne vad kroppen behöver, vad hjälper det?</verse>
				<verse number="17">Så är det också med tron: i sig själv, utan gärningar, är den död.</verse>
				<verse number="18">Någon kanske säger: ˮEn har tro. En annan har gärningar.ˮ Visa mig då din tro utan gärningar, så ska jag visa dig min tro med mina gärningar.</verse>
				<verse number="19">Du tror att Gud är en. Utmärkt. Även demonerna tror, och darrar.</verse>
				<verse number="20">Men tanklösa människa, begriper du inte att tron utan gärningar är utan verkan?</verse>
				<verse number="21">Blev inte vår fader Abraham rättfärdig genom gärningar när han bar fram sin son Isak på altaret?</verse>
				<verse number="22">Du ser att tron samverkade med hans gärningar, och av gärningarna blev tron fullkomlig.</verse>
				<verse number="23">Och så uppfylldes Skriften som säger: Abraham trodde Gud, och det räknades honom till rättfärdighet. Och han kallades Guds vän.</verse>
				<verse number="24">Ni ser att en människa är rättfärdig av gärningar och inte bara av tro.</verse>
				<verse number="25">Blev inte den prostituerade Rachav likaså rättfärdig av gärningar när hon välkomnade sändebuden och förde ut dem en annan väg?</verse>
				<verse number="26">För liksom kroppen utan ande är död, så är även tro utan gärningar död.</verse>
			</chapter>
			<chapter number="3">
				<verse number="1">Mina bröder, låt bara några bli lärare. Ni vet att vi ska få en mer omfattande dom.</verse>
				<verse number="2">För alla begår vi många misstag. Om någon inte begår misstag i sitt tal är han fullkomlig och förmår tygla hela sin kropp.</verse>
				<verse number="3">Om vi lägger betsel i hästens mun för att den ska lyda oss styr vi även hela djuret.</verse>
				<verse number="4">Tänk även på skeppen. De är stora och drivs av hårda vindar, ändå styrs de av ett litet roder dit rorsmannen vill.</verse>
				<verse number="5">Likaså tungan. En liten lem, men skryter över mycket. Tänk på att minsta eld kan sätta en stor skog i brand!</verse>
				<verse number="6">Och tungan är en eld. Som en värld av orättfärdighet är tungan bland våra lemmar. Den förorenar hela kroppen och sätter tillvarons hjul i brand och är antänd av helvetet.</verse>
				<verse number="7">För all natur: fyrfotadjur, fåglar, kräldjur och havsdjur, kan tämjas och har blivit tämjda av människonaturen.</verse>
				<verse number="8">Men tungan kan ingen människa tämja. Den är rastlös och ond och full av dödligt gift.</verse>
				<verse number="9">Med den lovprisar vi Herren och Fadern, och med den förbannar vi människorna som är skapade till Guds avbild.</verse>
				<verse number="10">Från samma mun kommer lovsång och förbannelse. Mina bröder, så får det inte vara.</verse>
				<verse number="11">Från ett källsprång kan väl inte flöda både sött och bittert vatten?</verse>
				<verse number="12">Mina bröder, kan ett fikonträd bära oliver, eller en vinstock fikon? Lika lite kan en salt källa ge sött vatten.</verse>
				<verse number="13">Finns någon vis och förståndig hos er? Då ska han genom god livsföring låta sina handlingar tala med visdomens ödmjukhet.</verse>
				<verse number="14">Men om ert hjärta rymmer bitter avund och själviskhet ska ni inte skryta och ljuga mot sanningen.</verse>
				<verse number="15">Den visdomen kommer inte från ovan utan är jordisk, sekulär, demonisk.</verse>
				<verse number="16">För där det finns avund och själviskhet finns det också oordning och allt möjligt ont.</verse>
				<verse number="17">Men visdomen från ovan är framför allt ren, dessutom fredlig, försonlig, tillmötesgående, fylld av barmhärtighet och goda frukter, opartisk och uppriktig.</verse>
				<verse number="18">Och rättfärdighetens frukt utsås i harmoni av dem som främjar harmoni.</verse>
			</chapter>
			<chapter number="4">
				<verse number="1">Varifrån kommer konflikter och bråk ibland er? Är det inte från lustarna som för krig i era kroppar?</verse>
				<verse number="2">Ni åtrår men får inget, därför mördar ni. Ni avundas men uppnår inget, därför har ni bråk och konflikter. Ni har inget eftersom ni inte ber.</verse>
				<verse number="3">Ni ber men får inget eftersom ni ber galet, för att slösa bort allt på njutningar.</verse>
				<verse number="4">Ni otrogna, vet ni inte att vänskap med världen innebär fiendskap med Gud? Den som därför vill vara världens vän blir Guds fiende.</verse>
				<verse number="5">Eller tror ni det är grundlöst det Skriften säger: ˮDen ande som Gud låtit bo i oss har en avundsjuk åtrå?ˮ</verse>
				<verse number="6">Men större är den nåd han ger. Därför heter det: Gud är de högmodigas motståndare, men de ödmjuka skänker han nåd.</verse>
				<verse number="7">Underordna er därför Gud. Gör motstånd mot djävulen och han ska fly ifrån er.</verse>
				<verse number="8">Närma er Gud och han ska närma sig er. Rengör era händer, ni syndare, och rena era hjärtan, ni med kluvna själar.</verse>
				<verse number="9">Var bedrövade, sörj och gråt! Byt ut skrattet till sorg, och glädjen till dysterhet.</verse>
				<verse number="10">Ödmjuka er inför Herren, och han ska upphöja er.</verse>
				<verse number="11">Bröder, förtala inte varandra. Den som förtalar en broder eller dömer sin broder förtalar och dömer lagen. Men dömer du lagen är du inte lagens utförare utan dess domare.</verse>
				<verse number="12">Det finns bara en lagstiftare och domare, han som kan frälsa och fördärva. Men vem är du som dömer din nästa?</verse>
				<verse number="13">Lyssna nu, ni som säger: ˮI dag eller i morgon ska vi resa till den eller den staden och stanna där ett år och göra lönsamma affärer.ˮ</verse>
				<verse number="14">Ni vet ingenting om morgondagen. Vad är ert liv? Ni är en rökpuff som syns ett ögonblick och sedan försvinner.</verse>
				<verse number="15">Istället borde ni säga: ˮOm Herren vill och vi får leva ska vi göra det eller det.ˮ</verse>
				<verse number="16">Men nu skryter och skrävlar ni. Allt sådant skryt är ont.</verse>
				<verse number="17">Den som alltså vet hur man handlar rätt, men inte gör det, begår en synd.</verse>
			</chapter>
			<chapter number="5">
				<verse number="1">Lyssna nu, ni som är rika: gråt och skrik över all den nöd som drabbar er.</verse>
				<verse number="2">Er rikedom har ruttnat och era kläder är malätna.</verse>
				<verse number="3">Ert guld och silver har rostat, och rosten ska vittna mot er och förtära er kropp som eld. Ni har samlat skatter i de sista dagarna.</verse>
				<verse number="4">Lyssna, den lön ni hållit inne från arbetarna som skördade era åkrar skriar mot er, och skördearbetarnas rop har nått öronen på härskarornas Herre.</verse>
				<verse number="5">Ni har levt i lyx och vällust på jorden. Ni har gött er själva på slaktdagen.</verse>
				<verse number="6">Ni har dömt den rättfärdige och dödat honom. Och han gör inget motstånd.</verse>
				<verse number="7">Bröder, vänta alltså tålmodigt tills Herren kommer. Tänk på hur tålmodigt bonden väntar på jordens värdefulla skörd tills den får höst- och vårregn.</verse>
				<verse number="8">Var tålmodiga även ni och styrk era hjärtan, för Herrens ankomst är nära.</verse>
				<verse number="9">Bröder, sucka inte mot varandra, så blir ni inte dömda. Lyssna, domaren står vid dörren.</verse>
				<verse number="10">Bröder, som föredömen i att lida och visa tålmodighet ska ni ha profeterna som talade i Herrens namn.</verse>
				<verse number="11">Ja, vi kallar dem saliga som håller ut. Ni har hört om Jobs uthållighet och såg hur Herren lät det sluta, för Herren är godhjärtad och barmhärtig.</verse>
				<verse number="12">Mina bröder, framför allt ska ni inte svära någon ed, vare sig vid himlen eller vid jorden eller vid något annat. Ert ja ska vara ja och ert nej vara nej, så att ni inte drabbas av dom.</verse>
				<verse number="13">Lider någon bland er? Då ska han be. Är någon glad? Då ska han sjunga lovsånger.</verse>
				<verse number="14">Är någon av er sjuk? Då ska han kalla till sig församlingens äldste. Och de ska smörja honom med olja i Herrens namn och be över honom.</verse>
				<verse number="15">Trons bön ska frälsa den sjuke, och Herren ska göra honom frisk. Och har han begått synder ska han få förlåtelse.</verse>
				<verse number="16">Bekänn därför era synder för varandra och be för varandra, så att ni blir helade. En rättfärdig mans bön har stor verkan och uträttar mycket.</verse>
				<verse number="17">Elia var en människa av samma natur som vi. Han bad innerligt att det inte skulle regna, och inget regn föll över landet på tre och ett halvt år.</verse>
				<verse number="18">Och sedan bad han igen, och himlen gav regn och marken bar sin gröda.</verse>
				<verse number="19">Mina bröder, om en av er avviker från sanningen och någon får honom att vända om,</verse>
				<verse number="20">då ska han veta detta: Den som får en syndare att vända om från sin villoväg frälser hans själ från döden och övertäcker många synder.</verse>
			</chapter>
		</book>
		<book number="60">
			<chapter number="1">
				<verse number="1">Från Petrus, Jesu Kristi apostel. Till de utvalda som lever likt främlingar utspridda i Pontos, Galatien, Kappadokien, Asien och Bithynien.</verse>
				<verse number="2">Ni är av Gud Fadern förutbestämda genom Andens helgelse till att lyda och bli bestänkta med Jesu Kristi blod. Nåd och fred till er i överflöd.</verse>
				<verse number="3">Lov och pris till vår Herre Jesu Kristi Gud och Fader. I sin stora barmhärtighet har han fött oss på nytt till ett levande hopp genom Jesu Kristi uppståndelse från de döda,</verse>
				<verse number="4">till ett arv som inte kan förstöras, fläckas eller vissna och som är förvarat åt er i himlen.</verse>
				<verse number="5">I Guds kraft är ni beskyddade genom tron till den frälsning som finns beredd att uppenbaras i den sista tiden.</verse>
				<verse number="6">Ni gläds över detta, även om ni nu en kort tid måste bedrövas av olika frestelser.</verse>
				<verse number="7">Detta för att prövningen av er tro — som är långt dyrbarare än förgängligt guld fast det ʼprövasʼ i eld — ska visa sig bli till lov, härlighet och pris när Jesus Kristus uppenbaras.</verse>
				<verse number="8">Honom älskar ni utan att ha sett honom. Ni ser honom ännu inte men tror på honom och jublar med en obeskrivlig och överjordisk glädje,</verse>
				<verse number="9">mottagande målet för er tro — era själars frälsning.</verse>
				<verse number="10">Om denna frälsning sökte och forskade de profeter efter som profeterade om den nåd som ni skulle få.</verse>
				<verse number="11">De försökte utröna vilken person eller vilken tid Kristi Ande i dem åsyftade när han förutsa Kristi lidanden och de härligheter som skulle följa.</verse>
				<verse number="12">Det uppenbarades för dem att det inte var sig själva utan er de tjänade med sitt budskap. Detta har nu meddelats er av dem som förkunnade evangeliet för er genom den helige Ande sänd från himlen. Änglar längtar att få blicka in i detta.</verse>
				<verse number="13">Gör er därför mentalt redo för uppbrott och var sansade. Sätt allt ert hopp till den nåd som ska tilldelas er när Jesus Kristus uppenbaras.</verse>
				<verse number="14">Som lydnadens barn ska ni inte låta er formas av begären som ni följde då ni var okunniga.</verse>
				<verse number="15">Var istället heliga i allt ni gör, liksom han som kallat er är helig.</verse>
				<verse number="16">För det står skrivet: Ni ska vara heliga eftersom jag är helig.</verse>
				<verse number="17">Om ni anropar honom som Fader, som opartiskt dömer var och en efter hans livs gärning, lev då i gudsfruktan under er tid som främlingar här.</verse>
				<verse number="18">Ni vet att det inte var med förgängliga ting, silver eller guld, som ni friköptes från det tomma liv ni ärvde från era fäder.</verse>
				<verse number="19">Det var istället med Kristi dyrbara blod, som av ett lamm utan fel eller fläck.</verse>
				<verse number="20">Han var utsedd redan före världens skapelse men har i dessa sista tider uppenbarats för er skull.</verse>
				<verse number="21">Genom honom tror ni på Gud, som reste Kristus upp från de döda och gav honom härlighet. Detta för att er tro och ert hopp ska vara i Gud.</verse>
				<verse number="22">Ni har i lydnad för sanningen renat era själar till uppriktig och ömsesidig kärlek. Så älska varandra innerligt av rent hjärta.</verse>
				<verse number="23">Ni är födda på nytt, inte av en förgänglig säd utan en oförgänglig, genom Guds levande och förblivande ord,</verse>
				<verse number="24">för: Människan är som gräset, och all hennes härlighet som blomman i gräset. Gräset vissnar och blomman faller av,</verse>
				<verse number="25">men Herrens ord förblir i evighet. Och detta ord har förkunnats för er.</verse>
			</chapter>
			<chapter number="2">
				<verse number="1">Gör er därför av med all slags ondska, all falskhet och hyckleri och avund och allt förtal.</verse>
				<verse number="2">Som nyfödda barn ska ni längta efter den rena, andliga och förnuftiga mjölken, så att ni genom den växer till frälsning,</verse>
				<verse number="3">eftersom ni har fått smaka Herrens mildhet.</verse>
				<verse number="4">När ni kommer till honom, den levande stenen, som är förkastad av människor men utvald och dyrbar inför Gud,</verse>
				<verse number="5">då blir även ni själva levande stenar i ett andligt husbygge. Ni blir ett heligt prästerskap som frambär andliga offer som är välbehagliga för Gud genom Jesus Kristus.</verse>
				<verse number="6">För det står i Skriften: Se, jag lägger i Sion en sten, en utvald och dyrbar hörnsten. Och den som tror på honom ska inte bli besviken.</verse>
				<verse number="7">Så äran tillhör er som tror. Men för dem som inte tror har stenen som byggarna förkastade blivit en hörnsten,</verse>
				<verse number="8">och en sten de snavar på och en klippa till anstöt. De snavar eftersom de inte lyder ordet. Så var även bestämt om dem.</verse>
				<verse number="9">Men ni är ett utvalt släkte, ett kungligt prästerskap, ett heligt folk, ett egendomsfolk, för att ni ska göra känt hans väldiga gärningar, han som kallat er från mörkret till sitt överväldigande ljus.</verse>
				<verse number="10">Ni som förr inte var ett folk är nu Guds folk. Ni som inte fick barmhärtighet har nu fått barmhärtighet.</verse>
				<verse number="11">Älskade, jag uppmanar er som främlingar och gäster: ge inte efter för begären från er fallna natur som för krig mot själen.</verse>
				<verse number="12">Uppför er väl bland folken, så att de som anklagar er för att vara kriminella ser allt gott ni gör och prisar Gud den dag han besöker dem.</verse>
				<verse number="13">Underordna er all samhällsordning för Herrens skull. Det kan gälla kejsaren som högste härskare,</verse>
				<verse number="14">eller ståthållarna som är utsända av honom för att straffa de kriminella och lovorda dem som gör gott.</verse>
				<verse number="15">För det är Guds vilja att ni genom att göra gott ska få oförståndiga och okunniga människor att tiga.</verse>
				<verse number="16">Ni är fria, men använd inte friheten som en ursäkt för ondskan, utan för att tjäna Gud.</verse>
				<verse number="17">Hedra alla. Älska trosvännerna. Frukta Gud. Hedra kejsaren.</verse>
				<verse number="18">Ni tjänstefolk ska underordna er era herrar i all gudsfruktan, inte bara de goda och försonliga utan även de vrånga.</verse>
				<verse number="19">För det är nåd om någon får uthärda oskyldigt lidande på grund av sitt samvete inför Gud.</verse>
				<verse number="20">Hur kan det vara berömvärt att utstå misshandel när ni syndar? Men om ni utstår lidanden fast ni gör det goda, då är det nåd i Guds ögon.</verse>
				<verse number="21">Detta blev ni kallade till eftersom även Kristus led, i ert ställe. Han lämnade åt er ett exempel för att ni ska följa i hans fotspår.</verse>
				<verse number="22">Han syndade aldrig, inte heller fanns svek i hans mun.</verse>
				<verse number="23">När han hånades svarade han inte med att håna. När han led, hotade han inte. Han överlämnade allt åt honom som dömer rättvist.</verse>
				<verse number="24">Han själv bar våra synder i sin kropp på korsets trä, för att vi, döda från synderna, ska leva för rättfärdigheten. Genom hans sår blev ni botade.</verse>
				<verse number="25">För ni var som vilsna får, men nu har ni vänt om till era själars herde och beskyddare.</verse>
			</chapter>
			<chapter number="3">
				<verse number="1">Likaså ska ni hustrur underordna er era män. Då kan de som är olydiga mot ordet vinnas utan ord genom er livsföring som hustrur,</verse>
				<verse number="2">när de ser ert gudfruktiga och rena liv.</verse>
				<verse number="3">Er skönhet ska inte vara något utvärtes, håruppsättningar, påhängda guldsmycken eller dyra kläder.</verse>
				<verse number="4">Det ska istället vara hjärtats dolda människa med sin oförgängliga skönhet av en ödmjuk och stillsam ande. Det är dyrbart i Guds ögon.</verse>
				<verse number="5">För så var det även tidigare, när de heliga kvinnor som satte sitt hopp till Gud visade sin skönhet. De underordnade sig sina män,</verse>
				<verse number="6">så som Sara var lydig mot Abraham och kallade honom herre. Hennes döttrar är ni då ni gör det goda och inte låter er skrämmas av något.</verse>
				<verse number="7">Likaså ska ni män leva förståndigt tillsammans med era hustrur, som är den svagare partnern. Visa dem aktning som medarvingar till livets nåd, så att era böner inte blir hindrade.</verse>
				<verse number="8">Till sist, lev alla i samförstånd, medkänsla, ömsesidig kärlek. Var godhjärtade och ödmjuka.</verse>
				<verse number="9">Bemöt inte ont med ont eller hån med hån. Tvärtom ska ni välsigna, eftersom ni är kallade att ärva välsignelse.</verse>
				<verse number="10">För den som vill älska livet och se goda dagar måste vakta sin mun och inte tala ont och falskt.</verse>
				<verse number="11">Han ska undvika ondska och göra gott, söka och eftersträva harmoni.</verse>
				<verse number="12">För Herrens ögon följer de rättfärdiga och hans öron hör deras bön. Men Herren ser strängt på dem som lever i ondska.</verse>
				<verse number="13">Vem kan skada er om ni ivrar för det goda?</verse>
				<verse number="14">Men även om ni får lida på grund av rättfärdighet är ni saliga. Och räds inte det som de räds för. Låt er inte heller skrämmas.</verse>
				<verse number="15">Men Herren Kristus ska ni hålla helig i era hjärtan. Stå alltid redo att försvara er inför alla som begär skäl för det hopp ni har.</verse>
				<verse number="16">Men gör det ödmjukt och med gudsfruktan och gott samvete. Då får de som talar illa om er goda livsföring i Kristus skämmas för sitt förtal.</verse>
				<verse number="17">Det är nämligen bättre att lida för goda gärningar, om det är Guds vilja, än för onda.</verse>
				<verse number="18">För även Kristus led en gång för synder. En rättfärdig led i orättfärdigas ställe, för att leda er till Gud. Hans kropp dödades, men han gjordes levande i Anden.</verse>
				<verse number="19">I Anden gick han till andarna i fängelset och proklamerade.</verse>
				<verse number="20">De hade varit olydiga den gången när Gud tålmodigt väntade i Noas dagar medan arken byggdes. I den blev endast åtta personer frälsta genom vatten.</verse>
				<verse number="21">På motsvarande sätt frälser dopet nu också er. Det innebär inte att kroppen renas från smuts utan att man vädjar till Gud om ett gott samvete genom Jesu Kristi uppståndelse,</verse>
				<verse number="22">han som steg upp till himlen och sitter på Guds högra sida, efter att änglar och makter och krafter har lagts under honom.</verse>
			</chapter>
			<chapter number="4">
				<verse number="1">Då nu Kristus har lidit i sin kropp ska även ni beväpna er med samma inställning. För den som har lidit i sin kropp har slutat synda.</verse>
				<verse number="2">Han kommer resten av tiden här i sin kropp inte att följa mänskliga lustar utan Guds vilja.</verse>
				<verse number="3">För det är nog nu med den tid ni levt som hednafolken vill, i liderligheter, lustar, fylleri, supfestande, dryckeslag, vidrig avgudadyrkan.</verse>
				<verse number="4">Därför häpnar de och skymfar er när ni inte längre rusar ner med dem i samma flod av utsvävningar.</verse>
				<verse number="5">De ska stå till svars inför honom som står redo att döma levande och döda.</verse>
				<verse number="6">Av följande skäl förkunnades nämligen evangeliet också för dem som nu är döda: även om de dömdes kroppsligen likt alla människor, så skulle de få leva andligen likt Gud.</verse>
				<verse number="7">Slutet på allting är nära. Var därför omdömesgilla och sansade så att ni kan be.</verse>
				<verse number="8">Framför allt ska ni älska varandra innerligt, eftersom kärleken övertäcker många synder.</verse>
				<verse number="9">Var gästfria mot varandra utan att muttra.</verse>
				<verse number="10">Som goda förvaltare av Guds mångfaldiga nåd ska ni tjäna varandra, var och en med den nådegåva han fått.</verse>
				<verse number="11">Den som talar ska tala Guds ord. Den som tjänar ska tjäna med den styrka som Gud ger. Detta för att Gud i allt ska bli förhärligad genom Jesus Kristus. Äran och makten är hans i evigheters evighet. Amen.</verse>
				<verse number="12">Älskade, förvånas inte över det eldprov ni genomgår, som om något oväntat hände er.</verse>
				<verse number="13">Gläd er istället över att ni får dela Kristi lidanden, så att även ni kan jubla av glädje när hans härlighet uppenbaras.</verse>
				<verse number="14">Ni är saliga om ni hånas i Kristi namn, eftersom härlighetens Ande, Guds Ande, vilar över er.</verse>
				<verse number="15">Se till att ingen av er får lida som mördare eller tjuv eller kriminell eller spion.</verse>
				<verse number="16">Men om någon lider som kristen ska han inte skämmas utan förhärliga Gud i det namnet.</verse>
				<verse number="17">Tiden är nämligen inne för domen, och den börjar med Guds husfolk. Men om den börjar med oss, vad blir då slutet för dem som inte lyder Guds evangelium?</verse>
				<verse number="18">Och om det är mycket svårt för den rättfärdige att vara frälst, hur ska det då bli för den gudlöse och syndaren?</verse>
				<verse number="19">Därför ska de som lider efter Guds vilja anförtro sina själar åt en trofast Skapare medan de gör det goda.</verse>
			</chapter>
			<chapter number="5">
				<verse number="1">Jag som är medäldste och vittne till Kristi lidande och som ska få del av den härlighet som kommer att uppenbaras, uppmanar nu de äldste bland er:</verse>
				<verse number="2">Var herdar för Guds hjord hos er och vaka över den, inte av tvång utan av fri vilja, så som Gud vill, och inte girigt utan hängivet.</verse>
				<verse number="3">Ni ska inte härska över dem ni fått ansvaret för, utan var föredömen för hjorden.</verse>
				<verse number="4">Och när den högste Herden uppenbaras ska ni få härlighetens segerkrans som aldrig vissnar.</verse>
				<verse number="5">Och ni yngre män, underordna er de äldste. Och allesammans ska ni klä er i ödmjukhet mot varandra, för Gud är de högmodigas motståndare, men de ödmjuka skänker han nåd.</verse>
				<verse number="6">Därför ska ni ödmjuka er under Guds mäktiga hand, så ska han upphöja er i rätt tid.</verse>
				<verse number="7">Kasta alla era bekymmer på honom, för han har omsorg om er.</verse>
				<verse number="8">Var sansade och vaksamma. Er fiende djävulen stryker omkring som ett rytande lejon och söker efter någon att sluka.</verse>
				<verse number="9">Gör motstånd mot honom, starka i tron. Ni vet att era trosvänner här i världen fullbordar samma lidanden.</verse>
				<verse number="10">Efter att ni en kort tid har lidit ska all nåds Gud, som har kallat er till sin eviga härlighet i Kristus, fullända er, stödja och styrka er, och göra er orubbliga.</verse>
				<verse number="11">Makten är hans i evighet. Amen.</verse>
				<verse number="12">Genom Silvanus, som jag håller för en trofast broder, har jag i korthet skrivit för att trösta och förmana er, och för att intyga att detta är Guds sanna nåd som ni ska stå fasta i.</verse>
				<verse number="13">Församlingen i Babylon, utvald liksom ni, hälsar till er. Så gör även min son Markus.</verse>
				<verse number="14">Hälsa varandra med kärlekens kyss. Fred till alla er som är i Kristus.</verse>
			</chapter>
		</book>
		<book number="61">
			<chapter number="1">
				<verse number="1">Från Simeon Petrus, Jesu Kristi tjänare och apostel. Till dem som har mottagit samma dyrbara tro som vi genom rättfärdigheten från vår Gud och Frälsare Jesus Kristus.</verse>
				<verse number="2">Nåd och fred till er i överflöd genom kunskap om Gud och vår Herre Jesus.</verse>
				<verse number="3">Hans gudomliga makt har skänkt oss allt som hör till liv och gudsfruktan genom kunskapen om honom som kallat oss genom sin härlighet och höghet.</verse>
				<verse number="4">Genom det har han skänkt oss sina dyrbara och storslagna löften, för att ni genom dem ska få del av gudomlig natur efter att ni undflytt det fördärv som råder i världen på grund av begäret.</verse>
				<verse number="5">Och just därför ska ni hängivet låta er tro visa sig i dygd, i dygden insikt,</verse>
				<verse number="6">i insikten självbehärskning, i självbehärskningen uthållighet, i uthålligheten gudsfruktan,</verse>
				<verse number="7">i gudsfruktan ömsesidig godhet och i godheten kärlek.</verse>
				<verse number="8">För om detta finns hos er och tillväxer blir ni aktiva och fruktbärande vad avser kunskap om vår Herre Jesus Kristus.</verse>
				<verse number="9">Men den som saknar detta är närsynt eller blind och har glömt att han blev renad från tidigare synder.</verse>
				<verse number="10">Bröder, gör verkligen allt ni kan för att befästa er kallelse och utväljelse. För om ni gör det ska ni aldrig falla.</verse>
				<verse number="11">Då ska dörren till vår Herre och Frälsare Jesu Kristi eviga rike öppnas på vid gavel för er.</verse>
				<verse number="12">Därför tänker jag alltid påminna er om allt detta, fastän ni känner till det och står fasta i den sanning som ni har.</verse>
				<verse number="13">Jag ser det som min plikt att väcka er genom mina påminnelser så länge jag bor i kroppen.</verse>
				<verse number="14">Jag vet nämligen att jag snart ska lämna min kropp, det har vår Herre Jesus Kristus gjort klart för mig.</verse>
				<verse number="15">Men jag ska göra allt jag kan för att ni även efter min bortgång alltid ska kunna minnas dessa ting.</verse>
				<verse number="16">För vi följde inte några listigt hopdiktade myter när vi gjorde känt för er vår Herre Jesu Kristi makt och hans ankomst, nej, vi bevittnade Jesu majestät.</verse>
				<verse number="17">Han mottog nämligen ära och härlighet av Gud Fadern när en röst kom till honom från den majestätiska härligheten: Det här är min Son, den Älskade. Jag gläds i honom.</verse>
				<verse number="18">Den rösten hörde vi själva ljuda från himlen när vi var med honom på det heliga berget.</verse>
				<verse number="19">Vi har även profeternas pålitliga ord. Ni gör väl om ni uppmärksammar det, som på en lykta som lyser på en mörk plats, tills dagen gryr och morgonstjärnan går upp i era hjärtan.</verse>
				<verse number="20">Framför allt ska ni veta att ingen profetia i Skriften har tillkommit genom någons egen tolkning.</verse>
				<verse number="21">För ingen profetia har framburits genom mänsklig vilja, utan drivna av den helige Ande har människor talat ord från Gud.</verse>
			</chapter>
			<chapter number="2">
				<verse number="1">Men det fanns också falska profeter bland Israels folk, liksom det även bland er kommer att finnas falska lärare. De ska introducera doktriner som leder till förtappelse och även förneka den Härskare som har friköpt dem. De ska snabbt föra sig själva till förtappelsen.</verse>
				<verse number="2">Många ska följa dem i deras liderligheter, och på grund av dem kommer sanningens väg att skymfas.</verse>
				<verse number="3">I sin girighet kommer de att utnyttja er med uppdiktade historier. Domen över dem är sedan länge aktiverad och deras förtappelse sover inte.</verse>
				<verse number="4">För Gud skonade inte de änglar som hade syndat utan kastade dem långt ner i helvetet och överlämnade dem åt mörkrets kedjor för att där förvaras till domen.</verse>
				<verse number="5">Och Gud skonade inte den gamla världen men bevarade Noa, rättfärdighetens förkunnare, med sju andra, när han sände floden över de gudlösas värld.</verse>
				<verse number="6">Städerna Sodom och Gomorra dömde han till förödelse och lade dem i aska. De utgör ett exempel på vad som väntar dem som lever gudlöst.</verse>
				<verse number="7">Men han räddade den rättfärdige Lot som led av de depraverades liderliga livsföring.</verse>
				<verse number="8">För den rättfärdige mannen bodde ibland dem och plågades dagligen i sin rättfärdiga själ av att se och höra deras laglösa handlingar.</verse>
				<verse number="9">Herren vet alltså hur han ska rädda de gudfruktiga ur frestelsen. Men de orättfärdiga förvarar han under straff fram till domens dag,</verse>
				<verse number="10">särskilt dem som följer sin fallna naturs fördärvade begär och föraktar Herrens auktoritet. Självsäkert och arrogant drar de sig inte för att smäda majestätiska väsen,</verse>
				<verse number="11">fastän änglar som har långt större makt och styrka inte uttalar någon smädande dom mot dem inför Herren.</verse>
				<verse number="12">Dessa som smädar vad de inte begriper är som oförnuftiga djur som av naturen är födda till att fångas och dödas. I sitt fördärv ska de dödas.</verse>
				<verse number="13">De ska få lida ont som lön för sin orättfärdighet. De njuter av att festa mitt på ljusa dagen, de är helt nedsmutsade, de vältrar sig i försåtliga njutningar när de kalasar med er,</verse>
				<verse number="14">de har ögon fulla av hor, de får inte nog av synd, de förleder osäkra själar, de har hjärtan tränade i girighet, de är förbannelsens barn,</verse>
				<verse number="15">de har avvikit från den raka vägen och gått vilse, de har följt samma väg som Bileam, Bosors son, som älskade orättfärdighetens lön.</verse>
				<verse number="16">Men han blev tillrättavisad för sin överträdelse. En stum åsna talade med människoröst och hindrade profetens vanvett.</verse>
				<verse number="17">De är källor utan vatten, och dimmor jagade av en storm. Det djupaste mörker är förvarat åt dem.</verse>
				<verse number="18">Deras ord är uppblåsta och tomma. Och i den fallna naturens lustar och liderligheter lockar de till sig människor som faktiskt har undflytt sådana som lever i villfarelse.</verse>
				<verse number="19">De lovar dem frihet men är själva slavar under fördärvet, eftersom man kuvas av det man betvingas av.</verse>
				<verse number="20">För om de har undflytt världens orenhet genom kunskap om Herren och Frälsaren Jesus Kristus, och sedan åter har insnärjts och kuvats av den, då är tillståndet värre för dem nu än förut.</verse>
				<verse number="21">Det hade varit bättre om de aldrig haft kunskap om rättfärdighetens väg, än att ha kunskap om den och sedan vända ryggen åt det heliga bud som överlämnats till dem.</verse>
				<verse number="22">Det har gått med dem enligt det sanna ordspråket: En hund återvänder till sin spya, och: ”Ett tvättat svin vältrar sig i gyttjan.”</verse>
			</chapter>
			<chapter number="3">
				<verse number="1">Älskade, det här är nu mitt andra brev till er. I båda har jag genom mina påminnelser velat väcka ert rena sinne.</verse>
				<verse number="2">Detta för att ni ska minnas orden som de heliga profeterna förutsa och buden från Herren och Frälsaren genom era apostlar.</verse>
				<verse number="3">Framför allt ska ni veta att i de sista dagarna kommer det hånare som följer sina lustar. De hånar er</verse>
				<verse number="4">och säger: ˮVad hände med löftet om hans ankomst? Från det att våra fäder dog har ju allting varit som från världens början.ˮ</verse>
				<verse number="5">De bortser medvetet från att det för länge sedan fanns himlar, och en jord som uppstod ur vatten och genom vatten av Guds ord.</verse>
				<verse number="6">Och genom det dränktes den dåtida världen i vatten och gick under.</verse>
				<verse number="7">Men de himlar och den jord som nu finns är genom samma ord sparade åt elden. De bevaras till den dag då de gudlösa människorna ska dömas och gå förtappade.</verse>
				<verse number="8">Men älskade, glöm inte detta: för Herren är en dag som tusen år och tusen år som en dag.</verse>
				<verse number="9">Herren dröjer inte med att uppfylla sitt löfte så som några påstår, utan han har tålamod med er eftersom han inte vill att någon ska gå förlorad utan att alla ska låta omvända sig.</verse>
				<verse number="10">Men Herrens dag ska komma som en tjuv. Den dagen ska himlarna försvinna med ett stormande dån och himlakroppar förstöras av eld. Och jorden och allt som där är gjort ska upphöra att existera.</verse>
				<verse number="11">Då nu allt detta ska förstöras måste ni vara sådana som lever heligt och gudfruktigt</verse>
				<verse number="12">medan ni väntar på Guds dag och påskyndar dess ankomst, dagen som får himlar att förstöras av eld och himlakroppar att smälta av hetta.</verse>
				<verse number="13">Men efter hans löfte väntar vi på nya himlar och en ny jord där rättfärdighet bor.</verse>
				<verse number="14">Därför, älskade, eftersom ni väntar på detta ska ni göra allt ni kan för att bli sedda av honom utan fläck eller brist, och ha fred med honom.</verse>
				<verse number="15">Och betrakta vår Herres tålamod som en frälsning. Om det har även vår käre broder Paulus skrivit till er med den visdom han fått.</verse>
				<verse number="16">Det gör han i alla sina brev när han talar om dessa ting. I hans brev är inte allting lätt att förstå, och det är något som okunniga och labila människor kan förvanska. Något de också gör med de övriga Skrifterna till sitt eget fördärv.</verse>
				<verse number="17">Därför, älskade, då ni nu i förväg fått veta detta ska ni vara uppmärksamma så att ni inte dras med i de depraverades villfarelse och förlorar fotfästet.</verse>
				<verse number="18">Men väx till i nåd och kunskap om vår Herre och Frälsare Jesus Kristus. Äran tillhör honom, nu och till evighetens dag.</verse>
			</chapter>
		</book>
		<book number="62">
			<chapter number="1">
				<verse number="1">Det som var från begynnelsen, det vi hörde, det vi såg med egna ögon, det vi betraktade och det våra händer rörde vid — vi talar om livets ord.</verse>
				<verse number="2">Livet uppenbarades, vi har sett det och vittnar om det, och förkunnar för er det eviga livet som var hos Fadern och uppenbarades för oss.</verse>
				<verse number="3">Det vi såg och hörde förkunnar vi även för er, för att också ni ska ha gemenskap med oss. Och vår gemenskap är med Fadern och hans Son Jesus Kristus.</verse>
				<verse number="4">Vi skriver detta för att vår glädje ska vara fullkomlig.</verse>
				<verse number="5">Detta är det budskap som vi hörde från honom och som vi förkunnar för er: Gud är ljus och det finns inte minsta mörker i honom.</verse>
				<verse number="6">Om vi påstår att vi har gemenskap med honom men vandrar i mörkret, då ljuger vi och lever inte efter sanningen.</verse>
				<verse number="7">Men om vi vandrar i ljuset, liksom han är i ljuset, då har vi gemenskap med varandra, och blodet från Jesus, hans Son, renar oss från all synd.</verse>
				<verse number="8">Om vi påstår att vi är syndfria, bedrar vi oss själva och sanningen finns inte i oss.</verse>
				<verse number="9">Om vi bekänner våra synder är han trofast och rättfärdig, så att han förlåter oss våra synder och renar oss från all orättfärdighet.</verse>
				<verse number="10">Om vi påstår att vi inte har syndat gör vi honom till en lögnare, och hans ord är inte i oss.</verse>
			</chapter>
			<chapter number="2">
				<verse number="1">Mina barn, jag skriver detta till er för att ni inte ska synda. Men om någon syndar har vi en försvarare hos Fadern, Jesus Kristus som är rättfärdig.</verse>
				<verse number="2">Han är den som avvänt Guds vrede och tagit våra synder, och inte bara våra utan även hela världens.</verse>
				<verse number="3">Och vi vet att vi har lärt känna honom om vi håller hans bud.</verse>
				<verse number="4">Den som säger: ”Jag känner honom,ˮ men inte håller hans bud, är en lögnare och sanningen finns inte i honom.</verse>
				<verse number="5">Men den som håller hans ord, i honom är Guds kärlek i sanning fulländad. Det är så vi vet att vi är i honom.</verse>
				<verse number="6">Den som påstår sig förbli i honom måste också själv leva så som Jesus levde.</verse>
				<verse number="7">Älskade, det jag skriver till er är inte ett nytt bud utan ett gammalt som ni haft från början. Detta gamla bud är ordet som ni fått höra.</verse>
				<verse number="8">Ändå är det som jag skriver till er ett nytt bud, vilket är sant i honom och i er, eftersom mörkret viker och det sanna ljuset redan lyser.</verse>
				<verse number="9">Den som påstår sig vara i ljuset men hatar sin broder är ännu kvar i mörkret.</verse>
				<verse number="10">Den som älskar sin broder förblir i ljuset och det finns inget i honom som orsakar fall.</verse>
				<verse number="11">Men den som hatar sin broder är i mörkret och vandrar i mörkret. Han vet inte vart han går eftersom mörkret har förblindat hans ögon.</verse>
				<verse number="12">Barn, jag skriver till er, för ni har fått era synder förlåtna på grund av hans namn.</verse>
				<verse number="13">Fäder, jag skriver till er, för ni känner honom som är från begynnelsen. Unga män, jag skriver till er, för ni har besegrat den onde.</verse>
				<verse number="14">Barn, jag har skrivit till er, för ni känner Fadern. Fäder, jag har skrivit till er, för ni känner honom som är från begynnelsen. Unga män, jag har skrivit till er, för ni är starka och Guds ord förblir i er och ni har besegrat den onde.</verse>
				<verse number="15">Älska inte världen och inte heller det som finns i världen. Om någon älskar världen finns inte Faderns kärlek i honom.</verse>
				<verse number="16">För allt som finns i världen, den fallna naturens begär och ögonens begär och skryt över livsstil och tillgångar, det kommer inte från Fadern utan från världen.</verse>
				<verse number="17">Och världen och dess begär försvinner, men den som utför Guds vilja förblir i evighet.</verse>
				<verse number="18">Barn, den sista tiden är här. Och som ni har hört att Antikrist ska komma så har också nu många antikrister trätt fram. Utifrån det förstår vi att den sista tiden är här.</verse>
				<verse number="19">De har gått ut från oss, men de hörde inte till oss. För om de hade hört till oss hade de stannat hos oss. Men det skulle bli uppenbart att inte alla hör till oss.</verse>
				<verse number="20">Men ni har blivit smorda av den Helige och ni har alla kunskap.</verse>
				<verse number="21">Jag har inte skrivit till er för att ni är okunniga om sanningen, utan för att ni har kunskap om den och vet att ingen lögn finns i sanningen.</verse>
				<verse number="22">Vem är lögnaren om inte den som förnekar att Jesus är Kristus? Antikrist är den som förnekar Fadern och Sonen.</verse>
				<verse number="23">Den som förnekar Sonen har heller inte Fadern. Den som bekänner Sonen har också Fadern.</verse>
				<verse number="24">Ni ska låta det ni hörde från början förbli i er. Om det ni hörde från början förblir i er ska även ni förbli i Sonen och i Fadern.</verse>
				<verse number="25">Och detta är löftet han gav oss: det eviga livet.</verse>
				<verse number="26">Jag skriver det här till er med tanke på dem som försöker vilseleda er.</verse>
				<verse number="27">Men i er förblir den smörjelse som ni tog emot av honom, och ni behöver ingen som undervisar er. Utan allt vad hans smörjelse lär er är sant och inte lögn. Förbli i honom, så som han har lärt er.</verse>
				<verse number="28">Och nu, barn, förbli i honom. Då kan vi vara frimodiga när han uppenbarar sig och ska inte i skam visas bort från honom vid hans ankomst.</verse>
				<verse number="29">Om ni vet att han är rättfärdig förstår ni också att var och en som lever rättfärdigt är född av honom.</verse>
			</chapter>
			<chapter number="3">
				<verse number="1">Tänk vilken kärlek Fadern har skänkt oss! Detta att vi får kallas Guds barn, vilket vi också är. Orsaken till att världen inte känner oss är att den inte har lärt känna honom.</verse>
				<verse number="2">Älskade, vi är nu Guds barn, men det har ännu inte uppenbarats vad vi ska bli. Vi vet att när han uppenbaras ska vi bli lika honom, för vi ska se honom sådan han är.</verse>
				<verse number="3">Och den som har detta hopp till honom renar sig, liksom Kristus är ren.</verse>
				<verse number="4">Den som lever i synd begår lagbrott, för synd är lagbrott.</verse>
				<verse number="5">Och ni vet att Jesus uppenbarades för att avlägsna synderna, och i honom finns ingen synd.</verse>
				<verse number="6">Den som förblir i honom lever inte i synd. Den som lever i synd har varken sett honom eller lärt känna honom.</verse>
				<verse number="7">Barn, låt ingen föra er vilse. Den som lever rättfärdigt är rättfärdig, liksom Kristus är rättfärdig.</verse>
				<verse number="8">Den som lever i synd är av djävulen, för djävulen har syndat från begynnelsen. Orsaken till att Guds Son uppenbarades var att han skulle utplåna djävulens gärningar.</verse>
				<verse number="9">Den som är född av Gud lever inte i synd, för Guds säd förblir i honom. Och han kan inte leva i synd eftersom han är född av Gud.</verse>
				<verse number="10">Så blir det tydligt vilka som är Guds barn och vilka som är djävulens barn: den som inte lever rättfärdigt och den som inte älskar sin broder, är inte av Gud.</verse>
				<verse number="11">För detta är budskapet som ni har hört från början: vi ska älska varandra.</verse>
				<verse number="12">Vi ska inte likna Kain, som var av den onde och slaktade sin bror. Och varför slaktade Kain honom? Därför att hans egna gärningar var onda medan broderns var rättfärdiga.</verse>
				<verse number="13">Bröder, förvånas inte om världen hatar er.</verse>
				<verse number="14">Vi vet att vi har passerat från döden till livet eftersom vi älskar bröderna. Den som inte älskar blir kvar i döden.</verse>
				<verse number="15">Den som hatar sin broder är en mördare, och ni vet att ingen mördare har evigt liv inom sig.</verse>
				<verse number="16">Så här lärde vi känna kärleken: Jesus gav sitt liv för oss. Även vi är skyldiga att ge vårt liv för bröderna.</verse>
				<verse number="17">Om någon som har tillräckligt här i världen ser sin broder i nöd och stänger sitt hjärta för honom, hur kan då Guds kärlek förbli i honom?</verse>
				<verse number="18">Barn, vi ska inte älska med ord och tunga utan med handling och sanning.</verse>
				<verse number="19">Och då vet vi att vi är av sanningen och kan inför honom lugna vårt hjärta,</verse>
				<verse number="20">för om vårt hjärta fördömer oss är Gud större än vårt hjärta och förstår allt.</verse>
				<verse number="21">Älskade, om vårt hjärta inte fördömer oss har vi frimodighet inför Gud.</verse>
				<verse number="22">Och vad vi än ber om får vi av honom, för vi håller hans bud och gör det som han tycker om.</verse>
				<verse number="23">Detta är hans bud: vi ska tro på hans Son Jesu Kristi namn och älska varandra så som han har befallt oss.</verse>
				<verse number="24">Den som håller hans bud förblir i Gud och Gud i honom. Och att han förblir i oss vet vi av Anden som han har skänkt oss.</verse>
			</chapter>
			<chapter number="4">
				<verse number="1">Älskade, tro inte alla andar. Pröva istället andarna om de kommer från Gud, för många falska profeter har gått ut i världen.</verse>
				<verse number="2">Så känner ni igen Guds Ande: varje ande som bekänner att Jesus Kristus har kommit som verklig människa är från Gud.</verse>
				<verse number="3">Men varje ande som inte bekänner Jesus är inte från Gud. Det är Antikrists ande, som ni har hört ska komma och som redan nu är i världen.</verse>
				<verse number="4">Barn, ni är från Gud och har besegrat dem, för han som är i er är större än han som är i världen.</verse>
				<verse number="5">De är från världen och därför talar de likt världen, och världen lyssnar på dem.</verse>
				<verse number="6">Vi är från Gud. Den som känner Gud lyssnar på oss. Den som inte är från Gud lyssnar inte på oss. Det är så vi känner igen sanningens Ande och villfarelsens ande.</verse>
				<verse number="7">Älskade, vi ska älska varandra, för kärleken är från Gud. Och den som älskar är född av Gud och känner Gud.</verse>
				<verse number="8">Den som inte älskar känner inte Gud, för Gud är kärlek.</verse>
				<verse number="9">Så uppenbarades Guds kärlek i oss: Gud sände sin ende Son till världen för att vi ska leva genom honom.</verse>
				<verse number="10">Detta är kärleken: inte att vi älskade Gud utan att han älskade oss och sände sin Son för att avvända sin vrede och ta våra synder.</verse>
				<verse number="11">Älskade, har Gud älskat oss så, måste även vi älska varandra.</verse>
				<verse number="12">Ingen har någonsin sett Gud. Om vi älskar varandra förblir Gud i oss och hans kärlek är fulländad i oss.</verse>
				<verse number="13">Att vi förblir i honom och han i oss, det vet vi eftersom han skänkt oss av sin Ande.</verse>
				<verse number="14">Vi har sett och kan vittna om att Fadern har sänt Sonen som världens Frälsare.</verse>
				<verse number="15">Gud förblir i den som bekänner att Jesus är Guds Son, och han själv förblir i Gud.</verse>
				<verse number="16">Och vi har lärt känna och tror på den kärlek som Gud har i oss. Gud är kärlek och den som förblir i kärleken förblir i Gud, och Gud förblir i honom.</verse>
				<verse number="17">Så är kärleken fulländad med oss: att vi kan ha frimodighet på domens dag. För sådan som Kristus är, sådana är också vi i denna världen.</verse>
				<verse number="18">Det finns ingen rädsla i kärleken utan den fulländade kärleken kastar ut rädslan. För rädsla har med straff att göra och den som är rädd är inte fulländad i kärleken.</verse>
				<verse number="19">Vi älskar därför att han först älskade oss.</verse>
				<verse number="20">Om någon säger: ”Jag älskar Gud,” men hatar sin broder, då är han en lögnare. För den som inte älskar sin broder som han sett, kan inte älska Gud som han inte sett.</verse>
				<verse number="21">Och detta bud har vi från honom: den som älskar Gud ska också älska sin broder.</verse>
			</chapter>
			<chapter number="5">
				<verse number="1">Alla som tror att Jesus är Kristus, är födda av Gud. Och den som älskar Fadern älskar också den som är född av honom.</verse>
				<verse number="2">Vi vet att vi älskar Guds barn när vi älskar Gud och utför hans bud.</verse>
				<verse number="3">För kärleken till Gud innebär att vi håller hans bud. Och hans bud är inte tunga</verse>
				<verse number="4">eftersom allt som är fött av Gud besegrar världen. Och detta är den seger som har besegrat världen — vår tro.</verse>
				<verse number="5">Vem kan besegra världen utom den som tror att Jesus är Guds Son?</verse>
				<verse number="6">Jesus Kristus är den som kom genom vatten och blod. Inte bara med vattnet, utan med vattnet och med blodet. Och det är Anden som vittnar eftersom Anden är sanningen.</verse>
				<verse number="7">För det är tre som vittnar:</verse>
				<verse number="8">Anden och vattnet och blodet, och dessa tre är ett.</verse>
				<verse number="9">Vi godtar människors vittnesbörd, men Guds är överlägset. För detta är Guds vittnesbörd: Han har vittnat om sin Son.</verse>
				<verse number="10">Den som tror på Guds Son har vittnesbördet inom sig. Den som inte tror på Gud gör honom till en lögnare genom att inte tro på vittnesbördet som Gud avlagt om sin Son.</verse>
				<verse number="11">Och detta är vittnesbördet: Gud har skänkt oss evigt liv, och det livet är i hans Son.</verse>
				<verse number="12">Den som har Sonen har livet. Den som inte har Guds Son har inte livet.</verse>
				<verse number="13">Jag har skrivit detta till er som tror på Guds Sons namn, för att ni ska veta att ni har evigt liv.</verse>
				<verse number="14">Och det här är den tillit vi har till honom: om vi ber om något efter hans vilja så lyssnar han på oss.</verse>
				<verse number="15">Och då vi vet att han lyssnar på oss vad vi än ber om, så vet vi att vi har det som vi bett honom om.</verse>
				<verse number="16">Om någon ser sin broder begå en synd som inte leder till döden, då ska han be och Gud ska ge honom liv. Detta avser dem som begår synd som inte leder till döden. Det finns synd som leder till döden, jag säger inte att man ska be för sådan.</verse>
				<verse number="17">All orättfärdighet är synd, men det finns synd som inte leder till döden.</verse>
				<verse number="18">Vi vet att ingen som är född av Gud lever i synd. Han som föddes av Gud bevarar honom, och den onde rör honom inte.</verse>
				<verse number="19">Vi vet att vi är från Gud, och hela världen befinner sig i den ondes våld.</verse>
				<verse number="20">Vi vet att Guds Son har kommit och skänkt oss förstånd så att vi kan känna den Sanne. Och vi är i den Sanne, i hans Son Jesus Kristus. Han är den sanne Guden och evigt liv.</verse>
				<verse number="21">Barn, håll er ifrån avgudarna.</verse>
			</chapter>
		</book>
		<book number="63">
			<chapter number="1">
				<verse number="1">Från den Äldste. Till den utvalda frun och hennes barn som jag i sanning älskar, och inte bara jag utan alla som känner sanningen.</verse>
				<verse number="2">Vi älskar på grund av sanningen som förblir i oss och som ska vara med oss i evighet.</verse>
				<verse number="3">Nåd, barmhärtighet och fred ska vara med oss, från Gud Fadern och från Jesus Kristus, Faderns Son, i sanning och kärlek.</verse>
				<verse number="4">Jag blev överlycklig när jag fann att en del av dina barn lever i sanningen efter det bud som vi mottog av Fadern.</verse>
				<verse number="5">Och nu vädjar jag till dig, min fru, att vi ska älska varandra. Vad jag skriver är inte ett nytt bud utan något vi haft från början.</verse>
				<verse number="6">Och detta är kärleken: att vi lever efter hans bud. Detta är det bud som ni har hört från början, att ni ska leva i det.</verse>
				<verse number="7">Många irrlärare har nämligen gått ut i världen. De bekänner inte att Jesus Kristus har kommit som verklig människa. Där har ni Irrläraren och Antikrist.</verse>
				<verse number="8">Var uppmärksamma så att ni inte förlorar det vi har arbetat för utan får full lön.</verse>
				<verse number="9">Den som inte förblir i Kristi lära utan går utöver den, har inte Gud. Den som förblir i läran har både Fadern och Sonen.</verse>
				<verse number="10">Om någon kommer till er utan denna lära ska ni inte låta honom stiga in i huset och inte välkomna honom,</verse>
				<verse number="11">för den som välkomnar en sådan gör sig delaktig i hans onda gärningar.</verse>
				<verse number="12">Jag har mycket att skriva till er, men jag vill inte använda papper och bläck. Istället hoppas jag få komma till er och tala ansikte mot ansikte, så att vår glädje blir fullkomlig.</verse>
				<verse number="13">Din utvalda systers barn hälsar till dig.</verse>
			</chapter>
		</book>
		<book number="64">
			<chapter number="1">
				<verse number="1">Från den Äldste. Till den älskade Gaius, som jag i sanning älskar.</verse>
				<verse number="2">Älskade, jag ber att allt ska gå dig väl och att du får vara frisk, liksom allt är väl med din själ.</verse>
				<verse number="3">Jag blev överlycklig när bröder kom och vittnade om sanningen hos dig, hur du lever i sanningen.</verse>
				<verse number="4">Inget gläder mig mer än att höra att mina barn lever i sanningen.</verse>
				<verse number="5">Älskade, du visar dig lojal i allt du gör för bröderna, även fast de är främlingar.</verse>
				<verse number="6">De har vittnat inför församlingen om din kärlek. Du gör väl om du hjälper dem vidare på ett sätt som är Gud värdigt.</verse>
				<verse number="7">För de har rest ut för Namnets skull och tar inte emot något från hednafolken.</verse>
				<verse number="8">Därför är det vår plikt att sörja för sådana män, så att vi blir medarbetare till sanningen.</verse>
				<verse number="9">Jag skrev några ord till församlingen. Men Diotrefes som älskar att styra och ställa bland dem vill inte veta av oss.</verse>
				<verse number="10">Om jag kommer ska jag därför ta upp vad han gör, hur han pratar illvilligt nonsens om oss. Och inte nog med det, han vägrar ta emot bröderna och hindrar dem som vill göra det och stöter ut dem ur församlingsgemenskapen.</verse>
				<verse number="11">Älskade, följ inte dåliga exempel utan goda. Den som gör gott är av Gud. Den som lever i ondska har inte sett Gud.</verse>
				<verse number="12">Demetrios talar alla gott om, det gör även sanningen själv. Också vi kan intyga det, och du vet att vårt vittnesbörd är sant.</verse>
				<verse number="13">Jag har mycket att skriva till dig, men jag vill inte använda bläck och penna.</verse>
				<verse number="14">Men jag hoppas snart få träffa dig så att vi kan talas vid ansikte mot ansikte.</verse>
				<verse number="15">Jag önskar dig frid. Vännerna hälsar till dig. Hälsa vännerna vid namn.</verse>
			</chapter>
		</book>
		<book number="65">
			<chapter number="1">
				<verse number="1">Från Judas, Jesu Kristi tjänare och Jakobs bror. Till de kallade, som är älskade i Gud Fadern och bevarade för Jesus Kristus.</verse>
				<verse number="2">Barmhärtighet, fred och kärlek till er i överflöd.</verse>
				<verse number="3">Älskade, jag var mycket angelägen att skriva till er om vår gemensamma frälsning. Men jag fann det nödvändigt att skriva och uppmana er att kämpa för den tro som en gång för alla har överlämnats åt de heliga.</verse>
				<verse number="4">För det har nästlat sig in några människor som det för länge sedan är skrivet om att de ska drabbas av denna fördömelse. De är gudlösa och förvanskar vår Guds nåd till liderlighet och förnekar vår ende Härskare och Herre, Jesus Kristus.</verse>
				<verse number="5">Även om ni känner till allt vill jag påminna er om att Jesus först frälste ett folk ur Egypten och sedan dödade dem som inte trodde.</verse>
				<verse number="6">Och de änglar som inte behöll sin höga ställning utan övergav sin egen boning, dem håller han i förvar i mörker med eviga bojor till den stora dagens dom.</verse>
				<verse number="7">Likaså med Sodom och Gomorra och de omgivande städerna, som på samma sätt bedrev otukt och sökte perverst könsumgänge. Att de nu lider straff i evig eld utgör ett varnande exempel.</verse>
				<verse number="8">Likadant gör dessa. Utifrån sina drömmar orenar de sina kroppar, förkastar Herrens auktoritet, och smädar majestätiska väsen.</verse>
				<verse number="9">Men när ärkeängeln Mikael hade ordväxling med djävulen och tvistade om Moses kropp vågade han inte uttala någon smädande dom utan sa: ˮHerren ska tillrättavisa dig.ˮ</verse>
				<verse number="10">Men de där smädar allt vad de inte begriper. Och det som de förstår med sina instinkter, liksom de oförståndiga djuren, det fördärvar de sig själva med.</verse>
				<verse number="11">Fördömelse över dem! De har slagit in på Kains väg. De har för penningens skull kastat sig in i Bileams villfarelse. De har gjort uppror som Korach och gått förlorade.</verse>
				<verse number="12">De är klipprev vid era kärleksmåltider. De festar skamlöst med er. De är själviska herdar. De är moln utan regn bortdrivna av vindar. De är höstträd utan frukt och uppryckta med rötterna, två gånger döda.</verse>
				<verse number="13">De är vilda havsvågor som skummar av sina skamligheter. De är irrande stjärnor som det djupaste mörker är förvarat åt för evigt.</verse>
				<verse number="14">Det var också om dem som Henok i det sjunde släktledet efter Adam profeterade: ˮLyssna, Herren kommer med sina tusentals skaror av heliga</verse>
				<verse number="15">för att verkställa dom mot alla, och för att överbevisa alla gudlösa om deras gudlösa handlingar och för alla hårda ord som dessa gudlösa syndare har talat mot honom.ˮ</verse>
				<verse number="16">De gnäller och klagar och följer sina lustar. Deras munnar talar uppblåsta ord, och de smickrar folk för att utnyttja dem.</verse>
				<verse number="17">Men ni, älskade, kom ihåg vad som är förutsagt av vår Herre Jesu Kristi apostlar.</verse>
				<verse number="18">De sa till er: ˮI den sista tiden ska hånare träda fram som följer sina egna gudlösa lustar.ˮ</verse>
				<verse number="19">Det är sådana som vållar splittring. De är sekulära och saknar Anden.</verse>
				<verse number="20">Men ni, älskade, uppbygg er själva på er allra heligaste tro, be i den helige Ande,</verse>
				<verse number="21">håll er kvar i Guds kärlek, invänta vår Herre Jesu Kristi barmhärtighet som skänker evigt liv.</verse>
				<verse number="22">Mot dem som ifrågasätter ska ni vara barmhärtiga.</verse>
				<verse number="23">Andra ska ni frälsa genom att rycka dem ur elden. Andra ska ni visa barmhärtighet med fruktan, i avsky även för deras kläder som är förorenade av kroppen.</verse>
				<verse number="24">Han som förmår bevara er från fall och ställa er inför sin härlighet, felfria och jublande —</verse>
				<verse number="25">den ende Guden, vår Frälsare, genom Jesus Kristus vår Herre — ära, majestät, styrka och makt tillhör honom, före all tid och nu och i all evighet. Amen.</verse>
			</chapter>
		</book>
		<book number="66">
			<chapter number="1">
				<verse number="1">Detta är en uppenbarelse från Jesus Kristus, som Gud gav honom för att visa sina tjänare vad som snart måste ske. Han gjorde det känt genom att sända sin ängel till sin tjänare Johannes,</verse>
				<verse number="2">som sedan vittnat om Guds ord och Jesu Kristi vittnesbörd, allt han sett.</verse>
				<verse number="3">Salig är den som läser upp och saliga är de som lyssnar till profetians ord och håller det som står skrivet i den. För tiden är nära.</verse>
				<verse number="4">Från Johannes till de sju församlingarna i Asien. Nåd till er och fred från honom som är och som var och som kommer, och från de sju Andarna framför hans tron,</verse>
				<verse number="5">och från Jesus Kristus, det trovärdiga vittnet, den förstfödde från de döda och härskaren över jordens kungar. Han som älskar oss och har befriat oss från våra synder med sitt blod</verse>
				<verse number="6">och gjort oss till ett kungadöme, till präster åt sin Gud och Fader — äran och makten tillhör honom i evigheters evighet. Amen.</verse>
				<verse number="7">Lyssna, han kommer med molnen, och varje öga ska se honom, även de som har genomborrat honom, och alla jordens folk ska jämra sig över honom. Så ska ske. Amen.</verse>
				<verse number="8">”Jag är Alfa och Omega,” säger Herren Gud, ”han som är och som var och som kommer, den Allsmäktige.”</verse>
				<verse number="9">Jag, Johannes, er broder, som tillsammans med er delar lidandet och riket och uthålligheten i Jesus, befann mig på ön Patmos. Där var jag på grund av Guds ord och Jesu vittnesbörd.</verse>
				<verse number="10">Jag kom i Anden på Herrens dag och hörde bakom mig en stark röst likt en trumpet, och den sa:</verse>
				<verse number="11">ˮSkriv ner i en bokrulle vad du ser och skicka den till de sju församlingarna: Efesos, Smyrna, Pergamon, Thyatira, Sardes, Filadelfia och Laodikeia.ˮ</verse>
				<verse number="12">Jag vände mig om för att se vems röst det var som talade till mig. Då jag hade vänt mig om såg jag sju ljushållare av guld.</verse>
				<verse number="13">Och mitt ibland ljushållarna någon som liknade en Människoson, iklädd en lång dräkt och med ett guldbälte om bröstet.</verse>
				<verse number="14">Hans huvud och hår var vita som ull, vitt som snö. Hans ögon var likt flammande eld.</verse>
				<verse number="15">Hans fötter liknade gyllene brons renat i smältugnen. Hans röst var likt dånet av väldiga vatten.</verse>
				<verse number="16">I sin högra hand höll han sju stjärnor. Från hans mun utgick ett skarpt tveeggat svärd. Och hans ansikte var likt solen när den lyser i all sin kraft.</verse>
				<verse number="17">När jag såg honom föll jag ner som död för hans fötter. Men han lade sin högra hand på mig och sa: ˮVar inte rädd. Jag är den förste och den siste</verse>
				<verse number="18">och den levande. Jag var död, och se, jag lever i evigheters evighet och har Dödens och dödsrikets nycklar.</verse>
				<verse number="19">Skriv därför ner vad du har sett och vad som är och vad som ska ske härefter.</verse>
				<verse number="20">Detta är hemligheten med de sju stjärnorna som du såg i min högra hand och med de sju ljushållarna av guld: de sju stjärnorna är de sju församlingarnas änglar, och de sju ljushållarna är de sju församlingarna.</verse>
			</chapter>
			<chapter number="2">
				<verse number="1">Skriv till församlingens ängel i Efesos: Så säger han som håller de sju stjärnorna i sin högra hand, han som går mellan de sju ljushållarna av guld:</verse>
				<verse number="2">Jag vet om dina gärningar, din möda och din uthållighet. Jag vet att du inte kan tolerera de onda. Du har prövat dem som påstår sig vara apostlar men inte är det, du fann dem vara lögnare.</verse>
				<verse number="3">Du är uthållig och har uthärdat mycket på grund av mitt namn och har inte tröttnat.</verse>
				<verse number="4">Men jag har detta emot dig: du har övergett din första kärlek.</verse>
				<verse number="5">Tänk därför på varifrån du har fallit. Vänd om och gör samma gärningar som förr. Men om du inte vänder om ska jag komma till dig och flytta din ljushållare från dess plats.</verse>
				<verse number="6">Men du gör väl i att hata nikolaiternas gärningar, som även jag hatar.</verse>
				<verse number="7">Du som har öron, lyssna på vad Anden säger till församlingarna. Åt den som segrar ska jag ge att äta av livets träd som står i Guds paradis.</verse>
				<verse number="8">Skriv till församlingens ängel i Smyrna: Så säger den förste och den siste, han som var död och fick liv:</verse>
				<verse number="9">Jag vet om ditt lidande och din fattigdom, men du är rik. Jag vet hur du smädas av dem som kallar sig judar men inte är det utan är en Satans synagoga.</verse>
				<verse number="10">Var inte rädd för det lidande som ska komma över dig. Lyssna, djävulen ska kasta några av er i fängelse för att ni ska sättas på prov, och er nöd ska bestå i tio dagar. Var trogen intill döden och jag ska ge dig livets segerkrans.</verse>
				<verse number="11">Du som har öron, lyssna på vad Anden säger till församlingarna. Den som segrar ska inte skadas av den andra döden.</verse>
				<verse number="12">Skriv till församlingens ängel i Pergamon: Så säger han som har det skarpa tveeggade svärdet:</verse>
				<verse number="13">Jag vet att du bor där Satan har sin tron. Men du håller fast vid mitt namn. Och du förnekade inte tron på mig i de dagar då mitt trogna vittne Antipas dödades hos er där Satan bor.</verse>
				<verse number="14">Men jag har något emot dig: du har några där som håller sig till Bileams lära, han som lärde Balak att förleda Israels söner så att de åt offerkött och bedrev otukt.</verse>
				<verse number="15">Du har även sådana som på samma sätt håller sig till nikolaiternas lära.</verse>
				<verse number="16">Vänd därför om. Annars kommer jag snart till dig och strider mot dem med svärdet från min mun.</verse>
				<verse number="17">Du som har öron, lyssna på vad Anden säger till församlingarna. Åt den som segrar ska jag ge av det dolda mannat. Och jag ska ge honom en vit sten, och på den är skrivet ett nytt namn som är okänt för alla utom för den som får det.</verse>
				<verse number="18">Skriv till församlingens ängel i Thyatira: Så säger Guds Son, som har ögon likt eldsflammor och fötter likt gyllene brons:</verse>
				<verse number="19">Jag vet om dina gärningar, din kärlek, din tro, ditt tjänande, din uthållighet. Och jag vet att dina senaste gärningar är fler än de första.</verse>
				<verse number="20">Men jag har detta emot dig: du tolererar kvinnan Isebel. Hon som påstår sig vara profetissa och lär och förleder mina tjänare att bedriva otukt och äta offerkött.</verse>
				<verse number="21">Jag gav henne tid att omvända sig, men hon vägrade vända om från sin otukt.</verse>
				<verse number="22">Lyssna, jag ska kasta henne på sjukbädden. Och de som horar med henne ska möta stor nöd om de inte vänder om från hennes gärningar.</verse>
				<verse number="23">Jag ska ha ihjäl hennes barn med en dödlig sjukdom. Och alla församlingarna ska förstå att jag är den som utforskar hjärtans innersta. Och jag ska ge var och en av er efter hans gärningar.</verse>
				<verse number="24">Men jag säger till er andra i Thyatira, ni som inte har denna lära och som inte har erfarenhet av det som de kallar ʼSatans djupheterʼ: Jag ska inte lägga någon annan börda på er.</verse>
				<verse number="25">Men håll fast vid det ni har till dess jag kommer.</verse>
				<verse number="26">Åt den som segrar och utför mina gärningar intill slutet ska jag ge makt över folken,</verse>
				<verse number="27">och han ska styra dem med en järnstav som när lerkärl krossas.</verse>
				<verse number="28">Samma makt har jag tilldelats av min Fader. Och jag ska ge honom morgonstjärnan.</verse>
				<verse number="29">Du som har öron, lyssna på vad Anden säger till församlingarna.</verse>
			</chapter>
			<chapter number="3">
				<verse number="1">Skriv till församlingens ängel i Sardes: Så säger han som har Guds sju Andar och de sju stjärnorna: Jag vet om dina gärningar. Det påstås om dig att du lever, men du är död.</verse>
				<verse number="2">Vakna upp och stärk det som återstår och som varit nära att dö. För jag har inte funnit att dina gärningar är fulländade inför min Gud.</verse>
				<verse number="3">Kom därför ihåg vad du tagit emot och hört. Lyd och vänd om! För om du inte vaknar ska jag komma som en tjuv och du ska inte veta vilken timme jag kommer över dig.</verse>
				<verse number="4">Men du har några i Sardes som inte har fläckat sina kläder. De ska vandra med mig i vita kläder eftersom de förtjänar det.</verse>
				<verse number="5">Alltså ska den som segrar kläs i vita kläder. Och jag ska inte stryka hans namn ur livets bok. Jag ska kännas vid hans namn inför min Fader och inför hans änglar.</verse>
				<verse number="6">Du som har öron, lyssna på vad Anden säger till församlingarna.</verse>
				<verse number="7">Skriv till församlingens ängel i Filadelfia: Så säger den helige och sanne, han som har Davids nyckel och som öppnar så att ingen kan stänga och stänger så att ingen kan öppna:</verse>
				<verse number="8">Jag vet om dina gärningar. Lyssna, jag har låtit en dörr stå öppen för dig som ingen kan stänga. Du är svag, men du har hållit mitt ord och inte förnekat mitt namn.</verse>
				<verse number="9">Lyssna, jag ger dig några från Satans synagoga, några som kallar sig judar men inte är det utan ljuger. Jag ska få dem att komma och falla ner vid dina fötter, och de ska förstå att jag har älskat dig.</verse>
				<verse number="10">Eftersom du har tagit vara på budskapet om min uthållighet ska jag bevara dig från prövningens stund som ska komma över hela världen för att pröva dem som lever på jorden.</verse>
				<verse number="11">Jag kommer snart. Håll fast det du har så att ingen tar din segerkrans.</verse>
				<verse number="12">Den som segrar ska jag göra till en pelare i min Guds tempel, och han ska aldrig mer lämna det. Jag ska skriva på honom min Guds namn och namnet på min Guds stad — det nya Jerusalem som kommer ner ur himlen från min Gud — och mitt eget nya namn.</verse>
				<verse number="13">Du som har öron, lyssna på vad Anden säger till församlingarna.</verse>
				<verse number="14">Skriv till församlingens ängel i Laodikeia: Så säger han som är Amen, det trovärdiga och sanna vittnet, begynnelsen till Guds skapelse:</verse>
				<verse number="15">Jag vet om dina gärningar. Du är varken kall eller varm. Om du ändå var kall eller varm!</verse>
				<verse number="16">Men då du är ljum och varken varm eller kall ska jag spy ut dig ur min mun.</verse>
				<verse number="17">Du säger: ʼJag är rik. Jag äger i överflöd. Jag saknar ingenting.ʼ Och du begriper inte att just du är eländig och ynklig och fattig och blind och naken.</verse>
				<verse number="18">Jag råder dig att av mig köpa guld som är renat i eld så att du blir rik. Och vita kläder att bära så att din nakenhets skam inte syns. Och salva att smörja dina ögon med så att du kan se.</verse>
				<verse number="19">Alla som jag älskar tillrättavisar och disciplinerar jag. Ta detta på allvar och vänd om.</verse>
				<verse number="20">Lyssna, jag står vid dörren och knackar. Om någon hör min röst och öppnar dörren ska jag gå in till honom och vi ska dela måltidsgemenskap med varandra.</verse>
				<verse number="21">Den som segrar ska få sitta med mig på min tron, liksom jag har segrat och sitter med min Fader på hans tron.</verse>
				<verse number="22">Du som har öron, lyssna på vad Anden säger till församlingarna.ˮ</verse>
			</chapter>
			<chapter number="4">
				<verse number="1">Lyssna, därefter såg jag en dörr stå öppen i himlen. Och den första rösten som jag hade hört tala till mig likt en trumpet, sa: ˮKom upp hit och jag ska visa dig vad som måste ske härefter.ˮ</verse>
				<verse number="2">Genast kom jag i Anden, och jag såg en tron stå i himlen och någon satt på tronen.</verse>
				<verse number="3">Han som satt på den liknade jaspis och karneol. Och en regnbåge likt en smaragd omgav tronen.</verse>
				<verse number="4">Runt om tronen var tjugofyra troner, och på tronerna satt tjugofyra äldste klädda i vita kläder och med guldkronor på huvudet.</verse>
				<verse number="5">Från tronen kom blixtar och dån och åska. Och framför tronen brann sju facklor, det är Guds sju Andar.</verse>
				<verse number="6">Framför tronen låg liksom ett hav av glas likt kristall. Mitt för tronen och runt om den stod fyra väsen fulla med ögon fram och bak.</verse>
				<verse number="7">Det första väsendet liknade ett lejon, det andra en oxe, det tredje hade ett människolikt ansikte, och det fjärde liknade en flygande örn.</verse>
				<verse number="8">De fyra väsendena hade vardera sex vingar, och fullt med ögon runt om och på insidan. Dag och natt säger de oavbrutet: ˮHelig, helig, helig är Herren Gud, den Allsmäktige, han som var och som är och som kommer.ˮ</verse>
				<verse number="9">Och när väsendena ger pris och ära och tack till honom som sitter på tronen och som lever i evigheters evighet,</verse>
				<verse number="10">då ska de tjugofyra äldste falla ner inför honom som sitter på tronen och tillbe honom som lever i evigheters evighet. De ska kasta ner sina kronor inför tronen och säga:</verse>
				<verse number="11">ˮVår Herre och Gud, du är värdig att ta emot härligheten och äran och makten. För du har skapat allt, genom din vilja blev det till och skapades.ˮ</verse>
			</chapter>
			<chapter number="5">
				<verse number="1">Och jag såg en bokrulle i högra handen på honom som satt på tronen. Den hade text på båda sidor och var förseglad med sju sigill.</verse>
				<verse number="2">Och jag såg en stark ängel som ropade högt: ˮVem är värdig att öppna bokrullen och bryta dess sigill?ˮ</verse>
				<verse number="3">Men ingen i himlen eller på jorden eller under jorden kunde öppna bokrullen eller se in i den.</verse>
				<verse number="4">Jag grät högt för att det inte fanns någon som var värdig att öppna bokrullen eller se in i den.</verse>
				<verse number="5">Men en av de äldste sa till mig: ˮGråt inte. Se, lejonet av Juda stam, Davids rotskott, har segrat. Han kan öppna bokrullen med dess sju sigill.ˮ</verse>
				<verse number="6">Och jag såg ett Lamm stå mellan tronen och de fyra väsendena och de äldste. Det såg ut som det var slaktat. Det hade sju horn och sju ögon, vilka är Guds sju Andar utsända över hela jorden.</verse>
				<verse number="7">Det gick fram och tog bokrullen ur högra handen på honom som satt på tronen.</verse>
				<verse number="8">När det tog bokrullen föll de fyra väsendena och de tjugofyra äldste ner inför Lammet. De hade var och en sin harpa, och guldskålar fulla med rökelse, som är de heligas böner.</verse>
				<verse number="9">Och de sjöng en ny sång: ˮDu är värdig att ta bokrullen och bryta dess sigill, för du blev slaktad. Med ditt blod friköpte du människor åt Gud från alla stammar och språk, folk och länder.</verse>
				<verse number="10">Du har gjort dem till ett kungadöme och till präster åt vår Gud, och de ska regera på jorden.ˮ</verse>
				<verse number="11">Och jag såg, och jag hörde rösten av många änglar runt omkring tronen och väsendena och de äldste. Deras antal var oräkneligt.</verse>
				<verse number="12">De sa med hög röst: ˮLammet som blev slaktat är värdigt att ta emot makten och rikedom och visdom och styrka och ära och härlighet och lovsång.ˮ</verse>
				<verse number="13">Och allt skapat i himlen och på jorden och under jorden och på havet och allt i dem hörde jag säga: ˮLovsången och äran och härligheten och makten tillhör honom som sitter på tronen, och Lammet, i evigheters evighet.ˮ</verse>
				<verse number="14">Och de fyra väsendena sa: ˮAmen,ˮ och de äldste föll ner och tillbad.</verse>
			</chapter>
			<chapter number="6">
				<verse number="1">Och jag såg när Lammet bröt det första av de sju sigillen. Och jag hörde ett av de fyra väsendena säga med en röst som åskan: ˮKom!ˮ</verse>
				<verse number="2">Lyssna, jag såg en vit häst och han som satt på den hade en båge. En segerkrans gavs åt honom och han drog ut från seger till seger.</verse>
				<verse number="3">När Lammet bröt det andra sigillet hörde jag det andra väsendet säga: ˮKom!ˮ</verse>
				<verse number="4">Och ut kom en annan häst, en eldröd. Han som satt på den fick befallning att ta freden från jorden så att människor skulle slakta varandra. Ett stort svärd gavs åt honom.</verse>
				<verse number="5">När Lammet bröt det tredje sigillet hörde jag det tredje väsendet säga: ˮKom!ˮ Och lyssna, jag såg en svart häst och han som satt på den höll en våg i handen.</verse>
				<verse number="6">Och jag hörde liksom en röst mitt ibland de fyra väsendena: ˮEtt kilo vete för en dagslön, och tre kilo korn för en dagslön. Men oljan och vinet får du inte skada.ˮ</verse>
				<verse number="7">När Lammet bröt det fjärde sigillet hörde jag det fjärde väsendets röst säga: ˮKom!ˮ</verse>
				<verse number="8">Och lyssna, jag såg en gulblek häst. Ryttaren hette Döden, och dödsriket följde honom. Åt dem gavs makt över en fjärdedel av jorden, till att döda med svärd och med svält och med sjukdom och genom jordens vilda djur.</verse>
				<verse number="9">När Lammet bröt det femte sigillet såg jag under altaret deras själar som hade blivit slaktade på grund av Guds ord och på grund av det vittnesbörd de hade avgett.</verse>
				<verse number="10">De ropade högt: ˮHärskare, helig och sann, när ska du döma dem som lever på jorden och utkräva hämnd för vårt blod?ˮ</verse>
				<verse number="11">Åt var och en av dem gavs en vit dräkt. Och de blev tillsagda att vila ännu en liten tid, tills antalet av deras medtjänare och bröder som skulle dödas liksom de hade blivit fulltaligt.</verse>
				<verse number="12">Och jag såg när Lammet bröt det sjätte sigillet. Då inträffade en stor jordbävning och solen blev svart som en säckväv av hår och hela månen blev blodröd.</verse>
				<verse number="13">Himlens stjärnor föll ner på jorden som när fikonträdets omogna frukt faller då det skakas av stormen.</verse>
				<verse number="14">Himlen drogs undan som när en bokrulle rullas ihop, och alla berg och öar flyttades från sina platser.</verse>
				<verse number="15">Och jordens kungar och stormän och härförare och rika och makthavare och alla slavar och fria, gömde sig i grottor och bland bergens klippor.</verse>
				<verse number="16">De sa till bergen och klipporna: ˮFall över oss och göm oss för hans ansikte som sitter på tronen och för Lammets vrede.</verse>
				<verse number="17">För deras stora vredesdag har kommit, och vem kan uthärda den?ˮ</verse>
			</chapter>
			<chapter number="7">
				<verse number="1">Därefter såg jag fyra änglar stå utspridda över jorden. De höll tillbaka jordens fyra vindar, så att ingen vind skulle blåsa över jorden eller havet eller mot något träd.</verse>
				<verse number="2">Och jag såg en annan ängel stiga upp från öster med den levande Gudens sigill. Han ropade högt till de fyra änglarna som hade fått befallning att skada jorden och havet:</verse>
				<verse number="3">ˮSkada inte jorden eller havet eller träden förrän vi har märkt vår Guds tjänare med sigill på deras pannor.ˮ</verse>
				<verse number="4">Och jag hörde antalet av dem som blev märkta: 144000 var märkta med sigill. De kom från varje stam av Israels söner:</verse>
				<verse number="5">Av Judas stam 12000, av Rubens stam 12000, av Gads stam 12000,</verse>
				<verse number="6">av Ashers stam 12000, av Naftalis stam 12000, av Manasses stam 12000,</verse>
				<verse number="7">av Simeons stam 12000, av Levis stam 12000, av Isaskars stam 12000,</verse>
				<verse number="8">av Sebulons stam 12000, av Josefs stam 12000, av Benjamins stam 12000, märkta med sigill.</verse>
				<verse number="9">Lyssna, därefter såg jag en väldig oräknelig skara från alla länder och stammar och folk och språk. De stod inför tronen och inför Lammet, klädda i vita kläder och med palmkvistar i händerna.</verse>
				<verse number="10">De ropade högt: ˮFrälsningen tillhör vår Gud som sitter på tronen, och Lammet.ˮ</verse>
				<verse number="11">Alla änglarna stod runt tronen och runt de äldste och de fyra väsendena. De föll ner på sina ansikten inför tronen och tillbad Gud</verse>
				<verse number="12">och sa: ˮAmen. Lovsången och härligheten och visdomen och tacksägelsen och äran och makten och styrkan tillhör vår Gud i evigheters evighet. Amen.ˮ</verse>
				<verse number="13">En av de äldste sa till mig: ˮVilka är dessa som är klädda i vita kläder och varifrån kommer de?ˮ</verse>
				<verse number="14">Jag svarade: ˮMin herre, du vet.ˮ Han sa: ˮDessa är de som kommer ur den stora nöden. De har tvättat sina kläder och gjort dem vita i Lammets blod.</verse>
				<verse number="15">Av det skälet står de inför Guds tron och tjänar honom dag och natt i hans tempel. Och han som sitter på tronen ska omsluta dem med sin närvaro.</verse>
				<verse number="16">De ska varken hungra eller törsta mer, inte heller ska de träffas av solen eller någon annan hetta.</verse>
				<verse number="17">För Lammet som är mitt för tronen ska vara deras herde och leda dem till livets vattenkällor. Och Gud ska torka varje tår från deras ögon.ˮ</verse>
			</chapter>
			<chapter number="8">
				<verse number="1">När Lammet bröt det sjunde sigillet blev det tyst i himlen omkring en halv timme.</verse>
				<verse number="2">Och jag såg de sju änglarna som står inför Gud. Åt dem gavs sju trumpeter.</verse>
				<verse number="3">En annan ängel kom och ställde sig vid altaret. Han hade ett rökelsekar av guld och åt honom gavs mycket rökelse som han skulle lägga på guldaltaret inför tronen med alla de heligas böner.</verse>
				<verse number="4">Och rökelsen tillsammans med de heligas böner steg från ängelns hand upp inför Gud.</verse>
				<verse number="5">Ängeln tog rökelsekaret och fyllde det med elden från altaret och kastade det på jorden. Och det blev åska och dån och blixtar och jordbävning.</verse>
				<verse number="6">Och de sju änglarna med de sju trumpeterna gjorde sig redo att blåsa i dem.</verse>
				<verse number="7">Den förste ängeln blåste i sin trumpet. Då kom det hagel och eld, blandat med blod, som kastades ner på jorden. En tredjedel av jorden brändes av, en tredjedel av träden brann upp och likaså allt grönt gräs.</verse>
				<verse number="8">Den andre ängeln blåste i sin trumpet. Då var det som om ett stort brinnande berg kastades i havet. En tredjedel av havet blev till blod,</verse>
				<verse number="9">en tredjedel av allt skapat liv i havet dog, och en tredjedel av alla skepp förstördes.</verse>
				<verse number="10">Den tredje ängeln blåste i sin trumpet. Då föll en stor stjärna från himlen, brinnande som en fackla. Den föll över en tredjedel av floderna och vattenkällorna.</verse>
				<verse number="11">Stjärnans namn är Malört och en tredjedel av vattnen blev till malört. Många människor dog av vattnet som hade blivit giftigt.</verse>
				<verse number="12">Den fjärde ängeln blåste i sin trumpet. Då hemsöktes en tredjedel av solen, en tredjedel av månen och en tredjedel av stjärnorna, så att tredjedelen av dem förmörkades. En tredjedel av dagen miste sitt ljus, och likaså natten.</verse>
				<verse number="13">Och i min syn hörde jag hur en örn flög över himlens mitt och ropade högt: ˮFasor ska drabba dem som lever på jorden när de övriga trumpeterna ljuder från de tre änglar som ska blåsa!ˮ</verse>
			</chapter>
			<chapter number="9">
				<verse number="1">Den femte ängeln blåste i sin trumpet. Jag såg då en stjärna som hade fallit från himlen ner på jorden, och åt honom gavs nyckeln till den bottenlösa avgrunden.</verse>
				<verse number="2">Han öppnade den och rök steg upp därifrån som rök från en stor ugn. Solen och luften förmörkades av röken från den bottenlösa avgrunden.</verse>
				<verse number="3">Ur röken kom gräshoppor över jorden, och de gavs samma makt som skorpionerna på jorden.</verse>
				<verse number="4">De blev tillsagda att inte skada jordens gräs eller någon annan grönska eller något träd, däremot de människor som inte har Guds sigill på pannan.</verse>
				<verse number="5">De fick inte tillåtelse att döda dem, däremot att plåga dem i fem månader. Och plågan var som plågan av en skorpion när den sticker en människa.</verse>
				<verse number="6">I de dagarna kommer människorna att söka döden men inte finna den. De ska önska sig döden men döden ska undfly dem.</verse>
				<verse number="7">Gräshopporna liknade hästar redo för strid. På huvudet hade de något som liknade guldkransar, och deras ansikten var likt människoansikten.</verse>
				<verse number="8">De hade hår likt kvinnohår och tänder likt lejontänder.</verse>
				<verse number="9">Deras bröstpansar liknade järn. Och dånet från deras vingar var som dånet från många vagnar med hästar som stormar fram till strid.</verse>
				<verse number="10">De har svansar och gaddar likt skorpioner, och i svansen låg deras makt att skada människorna i fem månader.</verse>
				<verse number="11">Som kung över sig har de avgrundens ängel. Hans namn på hebreiska är Abaddon och på grekiska Apollyon.</verse>
				<verse number="12">Den första fasan är över. Lyssna, efter den återstår två.</verse>
				<verse number="13">Den sjätte ängeln blåste i sin trumpet. Då hörde jag en röst från de fyra hornen på guldaltaret inför Gud.</verse>
				<verse number="14">Den sa till den sjätte ängeln som hade trumpeten: ˮLösgör de fyra änglar som är bundna vid den stora floden Eufrat.ˮ</verse>
				<verse number="15">Då lösgjordes de fyra änglar som för den timmen, dagen, månaden och året hållits redo för att döda en tredjedel av mänskligheten.</verse>
				<verse number="16">Antalet i dessa ryttarhärar var tvåhundra miljoner. Jag hörde deras antal.</verse>
				<verse number="17">Och så här såg jag hästarna och ryttarna i min syn: de hade eldröda och mörkblå och svavelgula bröstpansar. Hästarna hade huvuden likt lejon, och ur deras munnar kom eld och rök och svavel.</verse>
				<verse number="18">Av dessa tre plågor, elden och röken och svavlet som kom ur deras munnar, dödades en tredjedel av mänskligheten.</verse>
				<verse number="19">Hästarnas makt ligger i deras mun och i deras svansar, för deras svansar liknar ormar med huvuden, och med dem vållar de skada.</verse>
				<verse number="20">Men resten av mänskligheten som inte dödades av dessa plågor omvände sig inte från sina händers verk. De upphörde inte med att tillbe demoner och avgudabilder av guld och silver och brons och sten och trä, som varken kan se eller höra eller gå.</verse>
				<verse number="21">De omvände sig inte från sitt mördande eller sin svartkonst eller sin otukt eller sina stölder.</verse>
			</chapter>
			<chapter number="10">
				<verse number="1">Och jag såg en annan stark ängel komma ner från himlen. Han var iklädd ett moln med regnbågen över sitt huvud. Hans ansikte var likt solen och hans ben likt eldpelare.</verse>
				<verse number="2">Han höll en liten öppnad bokrulle i sin hand. Han satte sin högra fot på havet och sin vänstra på land,</verse>
				<verse number="3">och ropade högt som ett rytande lejon. Då han hade ropat talade de sju åskornas röster.</verse>
				<verse number="4">När de sju åskornas röster hade talat tänkte jag skriva, men jag hörde en röst från himlen säga: ˮFörsegla vad de sju åskorna sagt och skriv inte ner det.ˮ</verse>
				<verse number="5">Och ängeln som jag hade sett stå på havet och på land lyfte sin högra hand mot himlen.</verse>
				<verse number="6">Han svor en ed vid honom som lever i evigheters evighet och som har skapat allt som finns i himlen och på jorden och i havet: ˮDet blir inget mer uppskov,</verse>
				<verse number="7">utan i de dagar då den sjunde ängeln hörs och han blåser i sin trumpet är Guds hemlighet fullbordad, så som han tillkännagett för sina tjänare profeterna.ˮ</verse>
				<verse number="8">Och rösten som jag hade hört från himlen talade åter till mig: ˮGå och ta den öppnade bokrullen ur handen på ängeln som står på havet och på land.ˮ</verse>
				<verse number="9">Så jag gick till ängeln och bad honom ge mig den lilla bokrullen. Han svarade: ˮTa den och ät upp den. Den ska kännas bitter i din mage, men i din mun ska den vara söt som honung.ˮ</verse>
				<verse number="10">Jag tog den lilla bokrullen ur ängelns hand och åt upp den. Den var söt som honung i min mun, men när jag hade ätit upp den kände jag dess bitterhet i min mage.</verse>
				<verse number="11">Och de sa till mig: ˮDu måste återigen profetera om många folk och länder och språk och kungar.ˮ</verse>
			</chapter>
			<chapter number="11">
				<verse number="1">En måttstock likt en stav gavs åt mig med orden: ˮRes dig och mät Guds tempel och altaret och dem som tillber där inne.</verse>
				<verse number="2">Men undanta templets yttre gård och mät den inte för den har getts åt folken. Den heliga staden ska trampas av dem under fyrtiotvå månader.</verse>
				<verse number="3">Och jag ska låta mina två vittnen iklädda säckväv profetera under tolvhundrasextio dagar.ˮ</verse>
				<verse number="4">Dessa är de två olivträd och de två ljushållare som står inför jordens Herre.</verse>
				<verse number="5">Om någon vill skada dem kommer eld ur deras mun och förtär deras fiender. Den som vill skada dem måste dödas på det sättet.</verse>
				<verse number="6">De har makt att tillsluta himlen så att inget regn faller under de dagar de profeterar. Och de har makt att förvandla vattnen till blod och att slå jorden med alla slags plågor så ofta de vill.</verse>
				<verse number="7">Och när de har fullgjort sitt vittnesbörd ska odjuret som stiger upp från avgrunden föra krig mot dem och besegra och döda dem.</verse>
				<verse number="8">Deras lik ska bli liggande på gatan i den stora stad vars andliga namn är Sodom och Egypten, där även deras Herre blev korsfäst.</verse>
				<verse number="9">I tre och en halv dagar ska människor från olika folk och stammar och språk och länder se deras lik och inte tillåta att de begravs.</verse>
				<verse number="10">De som lever på jorden gläds över vad som hänt vittnena. De firar och skickar gåvor till varandra eftersom dessa båda profeter hade varit en plåga för dem som lever på jorden.</verse>
				<verse number="11">Men efter de tre och en halv dagarna kom livsande från Gud in i dem och de reste sig upp. Alla som såg dem blev skräckslagna.</verse>
				<verse number="12">Och de hörde en stark röst från himlen säga till dem: ˮKom hit upp!ˮ Och de steg upp till himlen i ett moln inför ögonen på sina fiender.</verse>
				<verse number="13">I samma stund blev det en stor jordbävning. En tiondel av staden störtade samman och sju tusen människor dödades av jordbävningen. De övriga blev förskräckta och gav ära åt himlens Gud.</verse>
				<verse number="14">Den andra fasan är över. Lyssna, snart kommer den tredje.</verse>
				<verse number="15">Den sjunde ängeln blåste i sin trumpet. Då hördes starka röster i himlen som sa: ˮVärldsherraväldet tillhör nu vår Herre och hans Kristus, och han ska regera i evigheters evighet.ˮ</verse>
				<verse number="16">Och de tjugofyra äldste som satt på sina troner inför Gud föll ner på sina ansikten och tillbad Gud</verse>
				<verse number="17">och sa: ˮVi tackar dig, Allsmäktige Herre Gud, du som är och som var, eftersom du har tagit din stora makt och börjat regera.</verse>
				<verse number="18">Folken upprördes, men din vrede har kommit, den tid då de döda ska dömas, och då du ska löna dina tjänare profeterna och de heliga och dem som fruktar ditt namn, höga och låga, och fördärva dem som fördärvar jorden.ˮ</verse>
				<verse number="19">Och Guds tempel i himlen öppnades, och hans förbundsark kunde ses i hans tempel. Det kom blixtar och dån och åska och jordbävning och stora hagel.</verse>
			</chapter>
			<chapter number="12">
				<verse number="1">Och ett stort tecken visade sig i himlen: en kvinna iklädd solen, med månen under sina fötter och en krona av tolv stjärnor på sitt huvud.</verse>
				<verse number="2">Hon var havande och skrek i barnsnöd och födslovånda.</verse>
				<verse number="3">Och ett annat tecken visade sig i himlen: se, en stor eldröd drake med sju huvuden och tio horn och med sju diadem på sina huvuden.</verse>
				<verse number="4">Hans svans svepte med sig en tredjedel av himlens stjärnor och han kastade ner dem till jorden. Och draken stod framför kvinnan som skulle föda, för att sluka hennes barn när hon födde det.</verse>
				<verse number="5">Och hon födde en son, en man som ska styra alla folk med en järnstav. Hennes barn blev uppryckt till Gud och hans tron.</verse>
				<verse number="6">Och kvinnan flydde ut i öknen där hon har en plats beredd av Gud. Där blir hon omhändertagen i tolvhundrasextio dagar.</verse>
				<verse number="7">Och krig bröt ut i himlen. Mikael och hans änglar stred mot draken, och draken och hans änglar stred mot dem.</verse>
				<verse number="8">Men draken var inte stark nog och ingen plats fanns längre för dem i himlen.</verse>
				<verse number="9">Han kastades ner till jorden, den store draken, den urtida ormen, som kallas Djävul och Satan, han som vilseleder hela världen. Och hans änglar kastades ner med honom.</verse>
				<verse number="10">Och jag hörde en stark röst i himlen: ˮNu tillhör frälsningen och kraften och riket vår Gud, och makten tillhör hans Kristus. För våra bröders åklagare har kastats ner, han som dag och natt anklagade dem inför vår Gud.</verse>
				<verse number="11">De besegrade honom på grund av Lammets blod och på grund av budskapet i deras vittnesbörd. De hade inte sitt liv så kärt att de undvek döden.</verse>
				<verse number="12">Jubla därför, ni himlar och ni som bor i dem. Men fasa ska drabba jorden och havet, för djävulen har kommit ner till er i stort raseri eftersom han vet att hans tid är kort.ˮ</verse>
				<verse number="13">När draken såg att han hade blivit nedkastad till jorden förföljde han kvinnan som hade fött sonen.</verse>
				<verse number="14">Men åt kvinnan gavs den stora örnens båda vingar så att hon kunde flyga bort från ormen ut till sin plats i öknen. Där blir hon omhändertagen under tre och ett halvt år.</verse>
				<verse number="15">Ur sitt gap spydde då ormen vatten likt en flod efter kvinnan, för att hon skulle svepas bort med floden.</verse>
				<verse number="16">Men jorden hjälpte kvinnan genom att öppna sin mun och svälja floden som draken spydde ur sitt gap.</verse>
				<verse number="17">Draken var rasande mot kvinnan och gick iväg för att kriga mot hennes övriga barn, dem som lyder Guds bud och håller sig till vittnesbördet om Jesus.</verse>
				<verse number="18">Och draken ställde sig på havsstranden.</verse>
			</chapter>
			<chapter number="13">
				<verse number="1">Och jag såg ett odjur med tio horn och sju huvuden stiga upp ur havet. Det hade tio diadem på sina horn och hädiska namn på sina huvuden.</verse>
				<verse number="2">Odjuret som jag såg liknade en leopard. Det hade fötter likt en björn och gap likt ett lejon. Draken gav det sin kraft och sin tron och stor makt.</verse>
				<verse number="3">Ett av dess huvuden såg ut att ha blivit slaktat, men det dödliga såret hade läkts. Hela jorden förundrade sig och följde odjuret.</verse>
				<verse number="4">Och de tillbad draken eftersom han hade gett makten åt odjuret. De tillbad även odjuret och sa: ˮVem är som odjuret, och vem kan gå i krig mot det?ˮ</verse>
				<verse number="5">Åt odjuret gavs en mun som talade arrogant och hädiskt. Det gavs makt att verka i fyrtiotvå månader.</verse>
				<verse number="6">Och det började uttala hädelser mot Gud, häda hans namn och hans boning, dem som bor i himlen.</verse>
				<verse number="7">Odjuret tilläts föra krig mot de heliga och besegra dem. Det gavs makt över alla stammar och folk och språk och länder.</verse>
				<verse number="8">Alla som lever på jorden kommer att tillbe honom, alla som inte har sitt namn skrivet i livets bok hos Lammet som blev slaktat från världens skapelse.</verse>
				<verse number="9">Du som har öron, lyssna.</verse>
				<verse number="10">Om någon ska i fängelse, till fängelse ska han gå. Om någon ska avrättas med svärd, med svärd ska han avrättas. Här behöver de heliga uthållighet och tro.</verse>
				<verse number="11">Och jag såg ett annat odjur stiga upp ur jorden. Det hade två horn likt ett lamm men talade som en drake.</verse>
				<verse number="12">Det utövar det första odjurets hela makt inför dess ögon. Det får jorden och dem som lever där att tillbe det första odjuret vars dödliga sår hade läkts.</verse>
				<verse number="13">Det gör väldiga tecken och får även eld att falla från himlen ner på jorden inför människorna.</verse>
				<verse number="14">Genom de tecken det tilläts göra inför odjurets ögon vilseleder det dem som lever på jorden. Det säger åt dem att göra en bild till odjuret som fick svärdshugget men kom till liv.</verse>
				<verse number="15">Och det tilläts ge livsande åt odjurets bild, så att bilden även kan tala och låta avrätta alla som inte tillber odjurets bild.</verse>
				<verse number="16">Och det får alla, höga och låga, rika och fattiga, fria och slavar, att märkas på högra handen eller på pannan,</verse>
				<verse number="17">så att ingen kan köpa eller sälja utom den som har märket, som är odjurets namn eller talet för namnet.</verse>
				<verse number="18">Här behövs visdom. Låt den som har förstånd räkna ut odjurets tal, för det är en människas tal. Talet är 666.</verse>
			</chapter>
			<chapter number="14">
				<verse number="1">Lyssna, jag såg Lammet stå på berget Sion. Och med Lammet 144000 som hade hans namn och hans Faders namn skrivet på sina pannor.</verse>
				<verse number="2">Och jag hörde ett ljud från himlen likt ljudet av väldiga vatten och ljudet av stark åska. Det ljud jag hörde var som när harpister spelar på sina harpor.</verse>
				<verse number="3">De sjöng som det verkade en ny sång inför tronen och inför de fyra väsendena och de äldste. Ingen kunde lära sig den sången utom de 144000 som hade friköpts från jorden.</verse>
				<verse number="4">Det är dessa som inte har orenat sig med kvinnor, för de är jungfrur. De följer Lammet vart det än går. De har friköpts från människorna som en första skörd åt Gud och Lammet.</verse>
				<verse number="5">De talade aldrig lögn. De är felfria.</verse>
				<verse number="6">Och jag såg en annan ängel flyga högt uppe på himlen. Han hade ett evigt evangelium att förkunna för dem som lever på jorden, för alla länder och stammar och språk och folk.</verse>
				<verse number="7">Han sa med stark röst: ˮFrukta Gud och ge honom ära, för timmen för hans dom har kommit. Tillbe honom som har skapat himlen och jorden, hav och vattenkällor.ˮ</verse>
				<verse number="8">Och ännu en, en andra ängel, följde efter och sa: ˮHelt förstört är det väldiga Babylon. Hon berusade alla folk med Guds vredes vin på grund av hennes otukt.ˮ</verse>
				<verse number="9">Och ännu en, en tredje ängel, följde dem och sa med stark röst: ˮOm någon tillber odjuret och dess bild och tar emot dess märke på sin panna eller sin hand,</verse>
				<verse number="10">ska även han få dricka av Guds vredes vin som oblandat hälls i Guds vredes bägare. Han ska torteras i eld och svavel inför de heliga änglarna och inför Lammet.</verse>
				<verse number="11">Röken från deras tortyr stiger i evigheters evighet, och de får ingen vila varken dag eller natt, dessa som tillber odjuret och dess bild, och de som tar emot märket med dess namn.</verse>
				<verse number="12">Här behövs uthållighet av de heliga, dem som håller fast vid Guds bud och tron på Jesus.ˮ</verse>
				<verse number="13">Och jag hörde en röst från himlen säga: ˮSkriv: Saliga är de döda, de som härefter dör i Herren. Ja, säger Anden, de ska få vila efter sina mödor, för deras gärningar följer dem.ˮ</verse>
				<verse number="14">Lyssna, jag såg ett vitt moln, och på molnet satt någon som liknade en Människoson. Han hade en guldkrona på sitt huvud och en vass skära i handen.</verse>
				<verse number="15">Och en annan ängel kom ut från templet och ropade högt till honom som satt på molnet: ˮAnvänd din skära och skörda. Timmen för skörd har kommit eftersom jordens gröda är mogen.ˮ</verse>
				<verse number="16">Och han som satt på molnet svängde sin skära över jorden, och jorden skördades.</verse>
				<verse number="17">En annan ängel kom ut från templet i himlen, även han med en vass skära.</verse>
				<verse number="18">Och en annan ängel kom ut från altaret. Han hade makt över elden, och han ropade högt till ängeln med den vassa skäran: ˮAnvänd din vassa skära och skörda klasarna på jordens vinstock, eftersom dess druvor är mogna.ˮ</verse>
				<verse number="19">Och ängeln svängde sin skära över jorden och skördade druvorna på jordens vinstock och kastade dem i Guds vredes stora vinpress.</verse>
				<verse number="20">Vinpressen trampades utanför staden, och blod flöt från pressen upp till betslen på hästarna trettio mil bort.</verse>
			</chapter>
			<chapter number="15">
				<verse number="1">Och jag såg ett annat tecken i himlen. Det var stort och förunderligt: sju änglar med de sju sista plågorna, för med dem fullbordas Guds vrede.</verse>
				<verse number="2">Och jag såg liksom ett glashav blandat med eld. På glashavet stod de som hade segrat över odjuret och dess bild och talet för dess namn. De höll Guds harpor i händerna</verse>
				<verse number="3">och sjunger Guds tjänare Moses sång, och Lammets sång: ˮDina gärningar är stora och förunderliga, Allsmäktige Herre Gud. Dina vägar är rättfärdiga och sanna, du folkens Kung.</verse>
				<verse number="4">Herre, vem skulle inte frukta och ära ditt namn? För endast du är helig. Alla folk ska komma och tillbe inför dig, för dina rättfärdiga domar har uppenbarats.ˮ</verse>
				<verse number="5">Därefter såg jag att templet i himlen, vittnesbördets boning, öppnades.</verse>
				<verse number="6">Och de sju änglarna med de sju plågorna kom ut från templet. De var iklädda rena, skinande linnekläder och med guldbälten kring bröstet.</verse>
				<verse number="7">Ett av de fyra väsendena gav de sju änglarna sju guldskålar fyllda med Guds vrede, han som lever i evigheters evighet.</verse>
				<verse number="8">Och templet fylldes med rök från Guds härlighet och kraft. Ingen kunde träda in i templet förrän de sju plågorna från de sju änglarna nått sin fullbordan.</verse>
			</chapter>
			<chapter number="16">
				<verse number="1">Och jag hörde en stark röst från templet säga till de sju änglarna: ˮGå och töm de sju skålarna med Guds vrede över jorden.ˮ</verse>
				<verse number="2">Den förste ängeln gick bort och tömde sin skål över jorden. Och plågsamma och hemska bölder slog upp på de människor som bar odjurets märke och dem som tillbad dess bild.</verse>
				<verse number="3">Den andre ängeln tömde sin skål över havet. Och havet förvandlades till blod som från ett lik, och allt liv i havet dog.</verse>
				<verse number="4">Den tredje ängeln tömde sin skål över floderna och vattenkällorna. De förvandlades till blod.</verse>
				<verse number="5">Och jag hörde vattnens ängel säga: ˮDu är rättfärdig, du Helige, som är och som var, för du har fällt dessa domar.</verse>
				<verse number="6">För de har utgjutit heliga mäns och profeters blod, och du gav dem blod att dricka. De förtjänar det.ˮ</verse>
				<verse number="7">Och jag hörde altaret säga: ˮJa, Allsmäktige Herre Gud, dina domar är sanna och rättfärdiga.ˮ</verse>
				<verse number="8">Den fjärde ängeln tömde sin skål över solen. Den tilläts bränna människorna med eld,</verse>
				<verse number="9">och de brändes av stark hetta. Och de hädade Guds namn, han som har makt över dessa plågor. De ville inte omvända sig och ge honom ära.</verse>
				<verse number="10">Den femte ängeln tömde sin skål över odjurets tron. Och dess rike lades i mörker. Människorna bet sig i tungan av smärtan</verse>
				<verse number="11">och hädade himlens Gud för sina smärtor och sina bölder. Men de ville inte omvända sig från sina gärningar.</verse>
				<verse number="12">Den sjätte ängeln tömde sin skål över den stora floden Eufrat. Dess vatten torkade ut så att vägen öppnades för kungarna från Östern.</verse>
				<verse number="13">Och jag såg att det ur drakens och odjurets och den falske profetens mun kom ut tre orena andar som liknade paddor.</verse>
				<verse number="14">De är nämligen demonandar som gör tecken. De går ut till kungarna i hela världen för att samla dem till kriget på Guds den Allsmäktiges stora dag. —</verse>
				<verse number="15">ˮLyssna, jag kommer som en tjuv. Salig är den som vakar och är påklädd, så att han inte går naken och visar sin skam.ˮ —</verse>
				<verse number="16">Och han samlade dem på den plats som på hebreiska heter Harmagedon.</verse>
				<verse number="17">Den sjunde ängeln tömde sin skål över luften. Och en stark röst gick ut från tronen i templet som sa: ˮDet har skett.ˮ</verse>
				<verse number="18">Och det kom blixtar och dån och åska. Och det blev en så stor jordbävning att en liknande inte inträffat så länge människan funnits på jorden. Så stor och kraftfull var jordbävningen.</verse>
				<verse number="19">Den väldiga staden rämnade i tre delar och folkens städer störtade samman. Gud glömde inte det väldiga Babylon. Han gav det bägaren med sin rasande vredes vin.</verse>
				<verse number="20">Alla öar flydde och bergen försvann.</verse>
				<verse number="21">Enorma hagel på omkring fyrtio kilo föll ner från himlen på människorna. Och de hädade Gud för hagelplågan eftersom den plågan var ohyggligt svår.</verse>
			</chapter>
			<chapter number="17">
				<verse number="1">Och en av de sju änglarna med de sju skålarna kom och sa till mig: ˮKom, jag ska visa dig domen över den väldiga horan som sitter vid många vatten.</verse>
				<verse number="2">Jordens kungar bedrev otukt med henne, och de som lever på jorden berusades av hennes otukts vin.ˮ</verse>
				<verse number="3">Han förde mig i Anden bort till en öken. Och jag såg en kvinna sitta på ett scharlakansrött odjur täckt med hädiska namn. Det hade sju huvuden och tio horn.</verse>
				<verse number="4">Kvinnan var klädd i purpur och scharlakansrött och smyckad med guld och ädelstenar och pärlor. I handen höll hon en guldbägare full med vidrigheter och orenheter från hennes otukt.</verse>
				<verse number="5">På hennes panna var skrivet ett hemligt namn: ʼDet väldiga Babylon, moder till alla horor och vidrigheter på jorden.ʼ</verse>
				<verse number="6">Och jag såg att kvinnan var berusad av de heligas blod, av blodet från Jesu vittnen. Jag såg på henne med stor förundran.</verse>
				<verse number="7">Ängeln sa till mig: ˮVarför är du förundrad? Jag ska berätta för dig hemligheten med kvinnan, och odjuret med de sju huvudena och de tio hornen som bär henne.</verse>
				<verse number="8">Odjuret som du såg, det var och är inte mer, det ska stiga upp ur avgrunden och går till fördärvet. Och de på jorden som inte har sina namn skrivna i livets bok från världens skapelse ska förundras när de ser odjuret, för det var och är inte men ska komma.</verse>
				<verse number="9">Här behövs förstånd och visdom. De sju huvudena är sju berg som kvinnan sitter på. De är också sju kungar.</verse>
				<verse number="10">Fem har fallit, en är, en har ännu inte kommit, och när han kommer måste han stanna en kort tid.</verse>
				<verse number="11">Och odjuret som var och inte är, han är den åttonde men hör till de sju, och han går till fördärvet.</verse>
				<verse number="12">Och de tio hornen du såg är tio kungar som ännu inte har fått något rike. Men för en timme får de kungamakt tillsammans med odjuret.</verse>
				<verse number="13">De har samma avsikt och överlämnar sin kraft och myndighet åt odjuret.</verse>
				<verse number="14">De ska kriga mot Lammet. Men Lammet ska besegra dem eftersom han är herrarnas Herre och kungarnas Kung. Och de som är med honom är kallade och utvalda och trogna.ˮ</verse>
				<verse number="15">Och ängeln sa till mig: ˮVattnen som du såg, där horan sitter, är folk och människoskaror och länder och språk.</verse>
				<verse number="16">Och de tio hornen som du såg och odjuret, de ska hata horan, de ska göra henne utblottad och naken, de ska äta hennes kött, de ska bränna upp henne i eld.</verse>
				<verse number="17">För Gud har lagt i deras hjärtan att utföra Hans vilja och att i enighet ge kungamakten åt odjuret, till dess Guds ord går i uppfyllelse.</verse>
				<verse number="18">Och kvinnan du såg är den väldiga staden som regerar över kungarna på jorden.ˮ</verse>
			</chapter>
			<chapter number="18">
				<verse number="1">Sedan såg jag en annan ängel komma ner från himlen. Han hade stor makt, och jorden lystes upp av hans härlighet.</verse>
				<verse number="2">Och han ropade med stark röst: ˮHelt förstört är det väldiga Babylon! Hon har blivit en plats för demoner, ett tillhåll för alla orena andar, ett tillhåll för alla orena fåglar, ett tillhåll för alla orena och avskyvärda djur.</verse>
				<verse number="3">För alla folk har berusats av Guds vredes vin på grund av hennes otukt. Och jordens kungar har horat med henne, och jordens köpmän har blivit rika genom kraften av hennes lyx och sinnlighet.ˮ</verse>
				<verse number="4">Och jag hörde en annan röst från himlen säga: ˮMitt folk, gå ut från henne, så att ni inte tar del i hennes synder och drabbas av hennes plågor.</verse>
				<verse number="5">För hennes synder har hopat sig upp till himlen, och Gud har inte glömt hennes orättfärdigheter.</verse>
				<verse number="6">Gör mot henne vad hon själv har gjort, vedergäll henne dubbelt för hennes gärningar, ge henne dubbelt upp i den bägare hon har blandat.</verse>
				<verse number="7">Ge henne lika mycket plåga och sorg som hon har förhärligat sig själv och levt i lyx och sinnlighet. För hon säger i sitt hjärta: ʼJag sitter som drottning. Jag är ingen änka. Jag ska aldrig få uppleva sorg.ʼ</verse>
				<verse number="8">Därför ska på en och samma dag hennes plågor komma, dödlig sjukdom och sorg och svält. Och hon ska brännas upp i eld. För Herren Gud som har dömt henne är mäktig.</verse>
				<verse number="9">Jordens kungar, som levt med henne i otukt och lyx och sinnlighet, ska gråta och sörja över henne när de ser röken av hennes brand.</verse>
				<verse number="10">Stående på avstånd av fasa över hennes plåga säger de: ʼHur fruktansvärt, du väldiga stad, Babylon, du mäktiga stad. För helt plötsligt kom domen över dig.ʼ</verse>
				<verse number="11">Och jordens köpmän gråter och sörjer över henne eftersom ingen längre köper deras skeppslaster:</verse>
				<verse number="12">varor av guld, silver, ädelstenar, pärlor, linnetyger, purpur, siden, scharlakan, alla slags citrusträd, föremål av elfenben, exklusiva träslag, brons, järn, marmor,</verse>
				<verse number="13">kanel, kryddor, olika slags rökelse, balsam, vin, olja, mjöl, spannmål, nötkreatur, får, hästar, vagnar, slavar — människoliv.</verse>
				<verse number="14">Den frukt som din själ åtrådde har övergett dig. All lyx och prål har du förlorat och ingen ska mer finna den.</verse>
				<verse number="15">Köpmännen som gjort affärer med sådant och blivit förmögna genom henne, ska stå på avstånd i fasa över hennes plåga. Gråtande och jämrande</verse>
				<verse number="16">ska de säga: ʼHur fruktansvärt, du väldiga stad som var iklädd fint linne och purpur och scharlakan, och smyckad med guld och ädelstenar och pärlor.</verse>
				<verse number="17">För helt plötsligt ödelades denna oerhörda rikedom.ʼ Alla skeppare och sjöfarare och sjömän och alla som arbetar på havet stannade på avstånd,</verse>
				<verse number="18">och när de såg röken från hennes brand ropade de: ʼVilken stad kan jämföras med denna väldiga stad?ʼ</verse>
				<verse number="19">Och de kastade jord på huvudet och grät och jämrade sig och ropade: ʼHur fruktansvärt, du väldiga stad där alla skeppsredare blev förmögna genom hennes överflöd. För helt plötsligt ödelades den.ʼ</verse>
				<verse number="20">Jubla över henne, du himmel och ni heliga och apostlar och profeter, för Gud dömde henne så som hon dömde er!ˮ</verse>
				<verse number="21">Och en stark ängel tog upp en sten likt en stor kvarnsten och slungade den i havet och sa: ˮSå ska den väldiga staden Babylon med våldsam kraft störtas ner och aldrig mer finnas.</verse>
				<verse number="22">Aldrig mer ska ljudet av harpister, sångare, flöjtister och trumpetare höras i dig. Aldrig mer ska någon hantverkare av något slag finnas i dig. Aldrig mer ska ljudet från en kvarnsten höras i dig.</verse>
				<verse number="23">Aldrig mer ska någon lyktas sken lysa i dig. Aldrig mer ska röster från brud och brudgum höras i dig. För dina köpmän var jordens stormän och genom din svartkonst blev alla folk vilseledda.</verse>
				<verse number="24">Och i henne fanns blod av profeter och heliga och av alla som slaktats på jorden.ˮ</verse>
			</chapter>
			<chapter number="19">
				<verse number="1">Därefter hörde jag liksom ett mäktigt ljud från en stor skara i himlen: ˮHalleluja! Frälsningen och äran och kraften tillhör vår Gud,</verse>
				<verse number="2">eftersom hans domar är sanna och rättfärdiga, för han har dömt den väldiga horan som fördärvade jorden med sin otukt. Och han har hämnats sina tjänares blod på henne.ˮ</verse>
				<verse number="3">För andra gången sa de: ˮHalleluja! Röken från henne stiger i evigheters evighet.”</verse>
				<verse number="4">Och de tjugofyra äldste och de fyra väsendena föll ner och tillbad Gud som sitter på tronen och sa: ˮAmen. Halleluja!ˮ</verse>
				<verse number="5">Och från tronen kom en röst: ˮPrisa vår Gud, alla hans tjänare, och ni som fruktar honom, höga och låga.ˮ</verse>
				<verse number="6">Och jag hörde ljud som från en stor skara, likt dånet av väldiga vatten och ljudet av kraftig åska: ˮHalleluja! För Herren vår Gud, den Allsmäktige, regerar.</verse>
				<verse number="7">Låt oss glädjas och jubla och ge honom äran, för Lammets bröllop har kommit och hans brud har gjort sig redo.</verse>
				<verse number="8">Det gavs åt henne skinande rent linne att ikläda sig.ˮ — Linnet innebär att de heliga står rättfärdiga. —</verse>
				<verse number="9">Och ängeln sa till mig: ˮSkriv: Saliga är de som är bjudna till Lammets bröllopsmåltid.ˮ Och han tillade: ˮDetta är Guds sanna ord.ˮ</verse>
				<verse number="10">Jag föll ner vid hans fötter för att tillbe honom. Men han sa till mig: ˮLåt bli. Jag är en medtjänare liksom du och dina bröder som har vittnesbördet om Jesus. Tillbe Gud. För vittnesbördet om Jesus är profetians ande.ˮ</verse>
				<verse number="11">Och lyssna, jag såg himlen öppen och där var en vit häst. Ryttaren heter Trovärdig och Sann, och han dömer och krigar i rättfärdighet.</verse>
				<verse number="12">Hans ögon är som eldslågor, och på huvudet bär han många diadem. Han har ett namn skrivet på sig som ingen känner utom han själv.</verse>
				<verse number="13">Han är iklädd en mantel doppad i blod, och hans namn är Guds Ord.</verse>
				<verse number="14">De himmelska härarna, iklädda skinande rent linne, följde honom på vita hästar.</verse>
				<verse number="15">Från hans mun kommer ett skarpt svärd som han ska slå folken med, och han ska styra dem med en järnstav. Han trampar också vinpressen — Guds den Allsmäktiges rasande vrede.</verse>
				<verse number="16">Och på manteln och på låret har han ett namn skrivet: ʼKungarnas Kung och herrarnas Herre.ʼ</verse>
				<verse number="17">Och jag såg en ängel stå i solen. Han ropade till alla fåglar som flyger högt uppe på himlen: ˮKom, samla er till Guds stora måltid,</verse>
				<verse number="18">så ska ni få äta kött av kungar och härförare och makthavare, kött av hästar och deras ryttare och kött av alla människor, fria och slavar, höga och låga.ˮ</verse>
				<verse number="19">Och jag såg odjuret och jordens kungar och deras härar samlade för att gå i krig mot ryttaren på hästen och mot hans här.</verse>
				<verse number="20">Men odjuret fångades tillsammans med den falske profeten som inför odjurets ögon hade utfört tecken genom vilka han vilselett dem som tagit emot odjurets märke och tillbett dess bild. De kastades båda levande i eldsjön som brinner av svavel.</verse>
				<verse number="21">De övriga dödades med svärdet från ryttarens mun. Och alla fåglarna frossade på deras kött.</verse>
			</chapter>
			<chapter number="20">
				<verse number="1">Och jag såg en ängel komma ner från himlen med nyckeln till avgrunden och en stor kedja i handen.</verse>
				<verse number="2">Han grep draken, den urtida ormen, som är djävulen och Satan, och band honom för tusen år.</verse>
				<verse number="3">Ängeln kastade honom i avgrunden och låste och förseglade den över honom för att han inte längre skulle vilseleda folken förrän de tusen åren hade gått. Därefter måste han friges för en kort tid.</verse>
				<verse number="4">Och jag såg troner. Åt de som satt på dem gavs makt att döma. Jag såg även själarna av dem som hade halshuggits på grund av deras vittnesbörd om Jesus och på grund av Guds ord. De hade inte tillbett odjuret och dess bild och inte tagit emot märket på pannan eller handen. De fick liv och regerade med Kristus i tusen år.</verse>
				<verse number="5">Detta är den första uppståndelsen. De andra döda fick inte liv förrän de tusen åren hade gått.</verse>
				<verse number="6">Salig och helig är den som har del i den första uppståndelsen. Den andra döden har ingen makt över dem, utan de ska vara Guds och Kristi präster och regera med honom i tusen år.</verse>
				<verse number="7">Och när de tusen åren har gått ska Satan friges från sitt fängelse.</verse>
				<verse number="8">Han ska gå ut och vilseleda folken — Gog och Magog — överallt på jorden, och samla dem till kriget. Deras antal är som havets sand.</verse>
				<verse number="9">De drog upp över jordens vidd och omringade de heligas läger och den älskade staden. Men eld föll från himlen och förtärde dem.</verse>
				<verse number="10">Och djävulen som vilseledde dem kastades i sjön av eld och svavel där även odjuret och den falske profeten är. De ska torteras dag och natt i evigheters evighet.</verse>
				<verse number="11">Och jag såg en stor vit tron och honom som sitter på den. Jorden och himlen flydde från hans ansikte och det fanns ingen plats för dem.</verse>
				<verse number="12">Jag såg de döda, höga och låga, stå inför tronen, och böcker öppnades. Och en annan bok öppnades, livets bok. De döda dömdes efter vad som stod i böckerna, efter sina gärningar.</verse>
				<verse number="13">Och havet gav tillbaka de döda som fanns i det. Döden och dödsriket gav tillbaka de döda som fanns i dem. Och var och en dömdes efter sina gärningar.</verse>
				<verse number="14">Döden och dödsriket kastades i eldsjön. Eldsjön är den andra döden.</verse>
				<verse number="15">Om någon inte fanns skriven i livets bok kastades han i eldsjön.</verse>
			</chapter>
			<chapter number="21">
				<verse number="1">Och jag såg en ny himmel och en ny jord, för den första himlen och den första jorden var borta. Och havet fanns inte mer.</verse>
				<verse number="2">Jag såg den heliga staden, det nya Jerusalem, komma ner ur himlen från Gud, redo likt en brud som är smyckad för sin man.</verse>
				<verse number="3">Och jag hörde en stark röst från tronen: ˮSe, Guds närvaro omsluter människorna. Han ska bo hos dem och de ska vara hans folk, och Gud själv ska vara hos dem som deras Gud.</verse>
				<verse number="4">Han ska torka varje tår från deras ögon. Döden ska inte finnas mer och ingen sorg och inget skrik och ingen smärta. För det som förut var är borta.ˮ</verse>
				<verse number="5">Han som sitter på tronen sa: ˮSe, jag gör allting nytt.ˮ Han sa också: ˮSkriv, för dessa ord är trovärdiga och sanna.ˮ</verse>
				<verse number="6">Och han sa till mig: ˮDet har skett. Jag är Alfa och Omega, begynnelsen och slutet. Jag ska som gåva låta den törstige dricka ur källan med livets vatten.</verse>
				<verse number="7">Den som segrar ska få detta i arv. Och jag ska vara hans Gud och han ska vara min son.</verse>
				<verse number="8">Men de som är fega, otroende, avskyvärda, mördare, otuktiga, ockultister, avgudadyrkare och alla lögnare, deras plats är i sjön som brinner av eld och svavel. Det är den andra döden.ˮ</verse>
				<verse number="9">En av de sju änglarna med de sju skålarna som var fyllda med de sju sista plågorna kom till mig och sa: ˮKom, jag ska visa dig bruden, Lammets hustru.ˮ</verse>
				<verse number="10">Och han förde mig i Anden upp på ett stort och högt berg och visade mig den heliga staden Jerusalem som kom ner ur himlen från Gud.</verse>
				<verse number="11">Den hade Guds härlighet, och dess strålglans var likt den dyrbaraste ädelsten, likt en kristallklar jaspissten.</verse>
				<verse number="12">Staden hade en stor och hög mur med tolv portar och vid portarna tolv änglar. På portarna var inskrivna namnen på Israels söners tolv stammar.</verse>
				<verse number="13">I öster tre portar, i norr tre portar, i söder tre portar och i väster tre portar.</verse>
				<verse number="14">Stadsmuren hade tolv grundstenar, och på dem stod de tolv namnen på Lammets tolv apostlar.</verse>
				<verse number="15">Ängeln som talade till mig hade en måttstock av guld för att mäta staden och dess portar och dess mur.</verse>
				<verse number="16">Staden bildade en kub och var lika lång som den var bred. Han mätte upp den med måttstocken till tvåhundra tjugo mil. Längden, bredden och höjden var lika.</verse>
				<verse number="17">Han mätte upp muren till sextiofem meter efter människors mått, som också var ängelns.</verse>
				<verse number="18">Muren var byggd av jaspis. Staden var av rent guld, likt rent glas.</verse>
				<verse number="19">Stadsmurens grundstenar var prydda med alla slags ädelstenar. Den första av jaspis, den andra av safir, den tredje av kalcedon, den fjärde av smaragd,</verse>
				<verse number="20">den femte av sardonyx, den sjätte av karneol, den sjunde av krysolit, den åttonde av beryll, den nionde av topas, den tionde av krysopras, den elfte av hyacint och den tolfte av ametist.</verse>
				<verse number="21">De tolv portarna var tolv pärlor, varje port en enda pärla. Stadens gata var av rent guld, likt genomskinligt glas.</verse>
				<verse number="22">Jag såg inget tempel i staden eftersom Herren Gud den Allsmäktige och Lammet är dess tempel.</verse>
				<verse number="23">Staden behöver inte ljus från sol eller måne eftersom Guds härlighet ger den ljus, och dess lykta är Lammet.</verse>
				<verse number="24">Folken ska vandra i dess ljus. Och jordens kungar ska föra in sin härlighet i den.</verse>
				<verse number="25">Stadens portar ska aldrig stängas om dagen eftersom ingen natt ska finnas där.</verse>
				<verse number="26">Folkens härlighet och ära ska föras in i staden.</verse>
				<verse number="27">Men absolut inget orent ska komma in där, inte heller någon som lever avskyvärt och i lögn, utan endast de som Lammet har skrivna i livets bok.</verse>
			</chapter>
			<chapter number="22">
				<verse number="1">Och ängeln visade mig en flod med livets vatten, kristallklar. Den flyter från Guds och Lammets tron</verse>
				<verse number="2">mitt på stadens gata. På var sida om floden står livets träd som bär tolv slags frukter och varje månad ger sin frukt. Trädets blad skänker läkedom åt folken.</verse>
				<verse number="3">Det ska inte finnas någon förbannelse mer. Guds och Lammets tron ska stå i staden, och hans tjänare ska tjäna honom.</verse>
				<verse number="4">De ska se hans ansikte och hans namn ska vara på deras pannor.</verse>
				<verse number="5">Det ska inte finnas någon natt mer, och de behöver inget ljus från varken lykta eller sol, eftersom Herren Gud ska lysa över dem. Och de ska regera i evigheters evighet.</verse>
				<verse number="6">Han sa till mig: ˮDessa ord är trovärdiga och sanna. Och Herren, profeternas andars Gud, har sänt sin ängel för att visa sina tjänare vad som snart måste ske.ˮ</verse>
				<verse number="7">ˮLyssna, jag kommer snart. Salig är den som håller fast vid profetians ord i denna bok.ˮ</verse>
				<verse number="8">Det är jag, Johannes, som hörde och såg detta. Och då jag hade hört och sett föll jag ner för att tillbe framför fötterna på ängeln som hade visat mig detta.</verse>
				<verse number="9">Men han sa till mig: ˮLåt bli. Jag är en medtjänare liksom du och dina bröder profeterna och dem som håller fast vid orden i denna bok. Tillbe Gud.ˮ</verse>
				<verse number="10">Och han sa till mig: ˮFörsegla inte orden i denna boks profetior, för tiden är nära.</verse>
				<verse number="11">Den orättfärdige ska fortsätta leva orättfärdigt, den nedsmutsade ska fortsätta smutsa ner sig. Den rättfärdige ska fortsätta leva rättfärdigt, den helige ska fortsätta helga sig.ˮ</verse>
				<verse number="12">ˮLyssna, jag kommer snart. Och jag har med mig lön att ge åt var och en efter hans gärningar.</verse>
				<verse number="13">Jag är Alfa och Omega, den förste och den siste, begynnelsen och slutet.</verse>
				<verse number="14">Saliga är de som tvättar sina kläder. De får rätt till livets träd och får gå in i staden genom dess portar.</verse>
				<verse number="15">Utanför är hundarna och ockultisterna och de otuktiga och mördarna och avgudadyrkarna, och alla som älskar lögn och lever i den.</verse>
				<verse number="16">Jag, Jesus, har sänt min ängel för att vittna om detta för er i församlingarna. Jag är Davids rotskott och ättling, den strålande morgonstjärnan.ˮ</verse>
				<verse number="17">Anden och bruden säger: ˮKom!ˮ Och den som hör det ska säga: ˮKom!ˮ Och den törstige ska komma. Den som vill får ta emot livets vatten som gåva.</verse>
				<verse number="18">Jag vittnar för alla som hör profetians ord i denna bok: Om någon tillfogar något ska Gud på honom tillfoga de plågor som det står om i denna bok.</verse>
				<verse number="19">Och om någon tar bort något från orden i denna profetiska bok, ska Gud ta bort hans del från livets träd och den heliga staden, som det står om i denna bok.</verse>
				<verse number="20">Han som vittnar om detta säger: ˮJa, jag kommer snart.ˮ Amen. Kom, Herre Jesus.</verse>
				<verse number="21">Herren Jesu nåd är med er alla.</verse>
			</chapter>
		</book>
	</testament>
</bible>
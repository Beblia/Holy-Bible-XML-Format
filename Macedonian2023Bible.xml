<?xml version="1.0" encoding="UTF-8"?>
<bible translation="Macedonian 2023 (Нов Превод на Новиот Завет 2023)" link="https://www.bible.com/bible/3814/MAT.8.MAK2023" status="© Библиско Здружение на Р. Македонија 2023">
	<testament name="New">
		<book number="40">
			<chapter number="1">
				<verse number="1">Книга за родословот на Исус Христос, син на Давид, син на Авра­ам.</verse>
				<verse number="2">Авраам го роди Исаак, Исаак го ро­ди Јаков, а Јаков ги роди Јуда и него­ви­те браќа;</verse>
				<verse number="3">Јуда ги роди Фарес и Зара, со Тама­ра; Фарес го роди Есром, а Есром го роди Арам;</verse>
				<verse number="4">Арам го роди Аминадав; Аминадав го роди Наасон, а Наасон го роди Салмон;</verse>
				<verse number="5">Салмон го роди Вооз со Раав; Вооз го роди Овид со Рута, а Овид го роди Јесеј;</verse>
				<verse number="6">Јесеј го роди царот Давид, а царот Давид, со жената на Урија, го роди Соломон;</verse>
				<verse number="7">Соломон го роди Ровоам; Ровоам го роди Авија, а Авија го роди Аса;</verse>
				<verse number="8">Аса го роди Јосафат; Јосафат го роди Јорам, а Јорам го роди Озија;</verse>
				<verse number="9">Озија го роди Јоатам; Јоатам го роди Ахаз, а Ахаз го роди Езекија;</verse>
				<verse number="10">Езекија го роди Манасија; Манасија го роди Амон, а Амон го роди Јосија;</verse>
				<verse number="11">Јосија го роди Јехонија и неговите браќа, за време на преселувањето во Вавилон.</verse>
				<verse number="12">А по вавилонското преселување Је­хонија го роди Салатиил, а Салатиил го роди Зоровавел;</verse>
				<verse number="13">Зоровавел го роди Авиуд; Авиуд го роди Елијаким, а Елијаким го роди Азор;</verse>
				<verse number="14">Азор го роди Садок; Садок го роди Ахим, а Ахим го роди Елиуд;</verse>
				<verse number="15">Елиуд го роди Елеазар; Елеазар го роди Матан, а Матан го роди Јаков;</verse>
				<verse number="16">Јаков го роди Јосиф, мажот на Марија, од која се роди Исус, наречен Христос.</verse>
				<verse number="17">И така, сите поколенија од Авраам до Давид се четиринаесет; и од Давид до преселувањето во Вавилон се четирина­есет поколенија; а и од преселувањето во Вавилон до Христос – четиринаесет поколенија.</verse>
				<verse number="18">А раѓањето на Исус Христос се случи вака: по свршувачката на мајка Му Ма­ри­ја за Јосиф, уште пред да заживеат во заедница, се виде дека таа зачнала од Све­тиот Дух.</verse>
				<verse number="19">А Јосиф, нејзиниот маж, бидејќи беше праведен, не сакаше да ја посрами и намисли тајно да ја остави.</verse>
				<verse number="20">Но штом помисли така, Гос­подов ангел му се јави на сон и му рече: „Јосифе, сине Давидов, не плаши се да ја примиш Марија, твојата жена, зашто зачнатото во неа е од Светиот Дух.</verse>
				<verse number="21">Таа ќе роди Син и ќе Му дадеш име Исус, зашто Тој ќе го спаси Својот народ од неговите гревови.“</verse>
				<verse number="22">А сето тоа се случи за да се исполни кажаното од Господ преку пророкот, кој вели:</verse>
				<verse number="23">„Ете, девица ќе зачне во утробата и ќе роди Син и ќе Го наречат Емануил – што значи: со нас е Бог!“</verse>
				<verse number="24">Штом се разбуди од сонот, Јосиф направи како што му беше за­по­ве­дал ангелот Господов и ја зеде својата жена.</verse>
				<verse number="25">И не се доближи до неа, додека таа не Го роди својот првороден Син; и Му даде име Исус.</verse>
			</chapter>
			<chapter number="2">
				<verse number="1">А кога Исус се роди во Витлеем Јудејски, во времето на царот Ирод, ете, дојдоа во Ерусалим мудреци од Исток,</verse>
				<verse number="2">и рекоа: „Каде е новородениот Јудејски Цар? Ја видовме Неговата ѕвезда на Исток, па дојдовме да Му се поклониме.“</verse>
				<verse number="3">Штом го чу тоа царот Ирод, се воз­немири, а и цел Ерусалим со него.</verse>
				<verse number="4">Па ги собра сите првосвештеници и книжници на народот и ги праша каде треба да се роди Христос.</verse>
				<verse number="5">А тие му рекоа: „Во Витлеем Јудејски; зашто така е напишано преку пророкот:</verse>
				<verse number="6">’И ти, Витлееме, земјо Јудина, по ништо не си помал меѓу Јудините началства; зашто од тебе ќе излезе Водач Кој ќе го пасе Мојот народ – Израил.‘“</verse>
				<verse number="7">Тогаш Ирод тајно ги повика мудре­ци­те и го дозна од нив времето кога се појавила ѕвездата,</verse>
				<verse number="8">па, испраќајќи ги во Витлеем, им рече: „Одете и добро распрашајте се за Детето и, штом ќе Го најдете, известете ме за да дојдам и јас да Му се пок­ло­нам.“</verse>
				<verse number="9">Тие, откако го ислушаа царот, си заминаа. И ете, ѕвездата, што ја беа ви­деле на Исток, врвеше пред нив, додека не пристигна и се запре над местото каде што беше Детето.</verse>
				<verse number="10">А кога ја видоа ѕвездата, тие многу се израдуваа.</verse>
				<verse number="11">И штом влегоа во куќата, Го видоа Новороденчето со мајка Му Марија, па паднаа ничкум и Му се поклонија; потоа ги отворија своите ковчежиња и Му принесоа дарови: злато, ливан и смирна.</verse>
				<verse number="12">И откако на сон примија вест да не се враќаат кај Ирод, по друг пат заминаа за својата земја.</verse>
				<verse number="13">А штом си отидоа тие, ете, ангел Господов му се јави на сон на Јосиф и му рече: „Стани, земи ги Детето и мајка Му, па бегај во Египет и ос­та­ни таму додека не ти кажам, бидејќи Ирод ќе Го бара Детето за да Го погуби.“</verse>
				<verse number="14">И, откако стана, Го зеде Детето со мајка Му сред ноќта и отиде во Египет.</verse>
				<verse number="15">И таму остана до смртта на Ирод, за да се исполни реченото од Господ преку пророкот, кој вели: „Од Египет Го повикав Мојот Син.“</verse>
				<verse number="16">Тогаш Ирод, гледајќи дека мудреците го надитрија, многу се разгневи и нареди да ги погубат сите деца во Вит­леем и по целата негова околина од две години и помали, според времето што точно го беше дознал од мудреците.</verse>
				<verse number="17">Тогаш се исполни кажаното преку пророкот Еремија, кој вели:</verse>
				<verse number="18">„Глас се слушна во Рама, плач и ридање и голем пискот: Рахила ги оп­лакува своите деца и не сака да се уте­ши, зашто ги нема веќе.“</verse>
				<verse number="19">А по смртта на Ирод, ангел Гос­по­дов му се јави на сон на Јосиф во Еги­пет</verse>
				<verse number="20">и му рече: „Стани, земи ги Детето и мајка Му и отиди во Из­ра­илевата земја, зашто изумреа оние што ја бараа душата на Детето.“</verse>
				<verse number="21">А тој, откако стана, ги зеде Детето и мајка Му, и дојде во Израилевата земја.</verse>
				<verse number="22">Но, кога чу дека во Јудеја царува Архелај, наместо татко му Ирод, се упла­ши да оди таму; и откако доби вест на сон, замина во галилејските предели.</verse>
				<verse number="23">А кога пристигна, се насели во градот наречен Назарет за да се исполни реченото преку пророците дека ќе се нарече Назареец.</verse>
			</chapter>
			<chapter number="3">
				<verse number="1">Во тие денови дојде Јован Крстител, кој проповедаше во Јудејската пус­тина,</verse>
				<verse number="2">говорејќи: „Покајте се, зашто се приближи царството небесно.“</verse>
				<verse number="3">Зашто за него говореше пророкот Исаија, кој ве­ли: „Гласот на оној што вика во пустината: ’Под­гот­ве­те го патот на Господ и исправете ги Неговите патеки!‘“</verse>
				<verse number="4">А Јован имаше облека од камилски влакна и кожен појас околу половината, а храната му се состоеше од скакулци и див мед.</verse>
				<verse number="5">Тогаш од Ерусалим, и од цела Јудеја и од целиот Јордански крај доаѓаа кај него</verse>
				<verse number="6">и се крштеваа од него во реката Јордан, исповедајќи ги своите гревови.</verse>
				<verse number="7">А тој, штом виде дека кај него доаѓаат мнозина фарисеи и садукеи за да се крстат, им рече: „Змиски рожби! Кој ви кажа да бегате од гневот што иде?</verse>
				<verse number="8">Принесете плод достоен за покајание</verse>
				<verse number="9">и немојте да си говорите во себе: ’Наш татко е Авраам‘, зашто ви велам дека Бог може и од овие камења да му подигне чеда на Авраам.</verse>
				<verse number="10">Секирата веќе лежи до коренот на дрвото; зашто секое дрво, што не дава добар плод, се сече и се фрла во оган.</verse>
				<verse number="11">Јас ве крштевам со вода за покајание, но Оној што доаѓа по мене е по­си­лен од мене; јас не сум достоен да Му ги понесам ни обувките; Тој ќе ве крсти со Светиот Дух и со оган.</verse>
				<verse number="12">Лопатата е во Неговите раце и Тој ќе го очисти Своето гумно и ќе Си го прибере житото во амбарот, а плевата ќе ја изгори во неизгаслив оган“.</verse>
				<verse number="13">Тогаш Исус дојде од Галилеја на Јордан кај Јован за да биде крстен од него.</verse>
				<verse number="14">А Јован Го одвраќаше, велејќи: „Јас треба да бидам крстен од Тебе, а Ти кај мене ли доаѓаш!?“</verse>
				<verse number="15">Но Исус, одговарајќи, му рече: „Оста­ви го сега тоа, зашто ние треба да ја исполниме секоја правда.“ Тогаш Му допушти.</verse>
				<verse number="16">И штом се крсти, Исус веднаш из­лезе од водата. Одеднаш Му се отворија небесата и Го виде Божјиот Дух како слегува како гулаб и доаѓа врз Него.</verse>
				<verse number="17">И ете, глас од небесата говореше: „Овој е Мојот возљубен Син, во Кого е Мојата волја!“</verse>
			</chapter>
			<chapter number="4">
				<verse number="1">Тогаш Духот Го одведе Исус во пустината, за да биде искушуван од ѓаволот.</verse>
				<verse number="2">И, откако постеше четириесет дена и четириесет ноќи, најпосле огладне.</verse>
				<verse number="3">А иску­шу­вачот пристапи до Него и Му рече: „Ако си Син Божји, за­поведај овие камења да станат лебови.“</verse>
				<verse number="4">А Тој, одговорајќи, рече: „Напи­ша­но е: ’Човек нема да живее само од леб, туку и од секој збор што излегува од устата на Бога.‘“</verse>
				<verse number="5">Тогаш ѓаволот Го одведе во светиот град, Го постави на стреата од хра­мот</verse>
				<verse number="6">и Му рече: „Ако си Син Божји, фрли се долу, зашто е напишано: ’На Своите ангели ќе им заповеда за Тебе да Те запазат, и на раце ќе Те земат за да не си ја сопнеш ногата од камен.‘“</verse>
				<verse number="7">А Исус му рече: „Напишано е и ова: ’Не искушувај Го Господа, Твојот Бог.‘“</verse>
				<verse number="8">Ѓаволот повторно Го одведе на многу висока планина и Му ги покажа сите царства на светот и нивната слава</verse>
				<verse number="9">и Му рече: „Сето ова ќе Ти го дадам, ако паднеш ничкум и ми се поклониш.“</verse>
				<verse number="10">Но, Исус му рече: „Бегај од Мене, сатано, зашто е напишано: ’На Господ, твојот Бог, да Му се поклонуваш и са­мо Нему да Му служиш!‘“</verse>
				<verse number="11">Тогаш ѓаволот Го остави и веднаш дојдоа ангели и Му служеа.</verse>
				<verse number="12">А кога Исус слушна дека Јован е затворен, отиде во Галилеја.</verse>
				<verse number="13">И, оставајќи го Назарет, дојде и се насели во Капернаум, крај морето, во Завулоновите и Не­ф­та­лимовите краишта,</verse>
				<verse number="14">за да се исполни реченото преку пророкот Исаија, кој вели:</verse>
				<verse number="15">„Завулоновата земја и Нефталимовата земја, на пат кон морето, отаде Јордан, е незнабожечка Галилеја.</verse>
				<verse number="16">Народот, што седеше во темнина, виде голема светлина и на оние, што седеа во смртната област и во сенка, им изгреа светлина.“</verse>
				<verse number="17">Оттогаш Исус почна да проповеда и да говори: „Покајте се, зашто се приближи царството небесно!“</verse>
				<verse number="18">И, одејќи покрај Галилејското Море, ги виде двајцата браќа: Симон, наречен Петар, и брат му Андреј, како фрлаат мрежа во морето, бидејќи беа рибари.</verse>
				<verse number="19">И им рече: „Врвете по Мене и Јас ќе ве направам ловци на луѓе.“</verse>
				<verse number="20">И тие веднаш ги оставија мре­жите и тргнаа по Него.</verse>
				<verse number="21">Откако продолжи понатаму, виде други двајца браќа: Јаков Заведеев и брат му Јован, кои беа во кораб со татко им Заведеј и си ги крпеа мрежите, и ги повика.</verse>
				<verse number="22">И тие веднаш ги оставија коработ и својот татко, и тргнаа по Него.</verse>
				<verse number="23">И Исус одеше по цела Галилеја, поучувајќи по нивните синагоги, ­проповедајќи го благовестието за цар­ството и лекувајќи секаква болест и немоќ кај народот.</verse>
				<verse number="24">Па се разнесе глас за Него по цела Сирија и ги доведоа кај Него сите болни, нападнати од различни болести и страдања, опседнати од демони, ме­сечари, неподвижни, а Тој ги излекува.</verse>
				<verse number="25">И по Него одеше многу народ од Галилеја, Десетградието, од Ерусалим, од Јудеја и од другата страна на Јордан.</verse>
			</chapter>
			<chapter number="5">
				<verse number="1">Кога го виде народот, Исус се искачи на гората. И, штом седна, Неговите ученици се приближија до Него.</verse>
				<verse number="2">И, откако ја отвори Својата уста, ги по­учуваше, велејќи:</verse>
				<verse number="3">„Блажени се бедните по дух, зашто нивно е царството небесно!</verse>
				<verse number="4">Блажени се оние што плачат, зашто тие ќе се утешат!</verse>
				<verse number="5">Блажени се кротките, зашто тие ќе ја наследат земјата!</verse>
				<verse number="6">Блажени се гладните и жедните за правда, зашто тие ќе се наситат!</verse>
				<verse number="7">Блажени се милостивите, зашто тие ќе бидат помилувани!</verse>
				<verse number="8">Блажени се чистите по срце, зашто тие ќе Го видат Бога!</verse>
				<verse number="9">Блажени се миротворците, зашто тие ќе се наречат синови Божји!</verse>
				<verse number="10">Блажени се гонетите заради правда, зашто нивно е царството небесно!</verse>
				<verse number="11">Блажени сте кога ќе ве срамат и прогонуваат, и кога лажно ќе говорат против вас секакви лоши зборови – поради Мене!</verse>
				<verse number="12">Радувајте се и веселете се, зашто голема е вашата награда на небесата! Така ги гонеа и пророците што беа пред вас.</verse>
				<verse number="13">Вие сте солта на земјата. Но ако солта го изгуби вкусот, со што ќе се осоли? Таа веќе не е за ништо, освен за да се фрли надвор и да се изгази од луѓето.</verse>
				<verse number="14">Вие сте светлината на светот. Не може да се сокрие град што се наоѓа на врв планина.</verse>
				<verse number="15">Ниту, пак, светило се пали и става под поклопец, туку на светилник, и им свети на сите во домот.</verse>
				<verse number="16">Така нека свети пред луѓето и вашата светлина, за да ги видат вашите добри дела и да Го прослават вашиот Отец, Кој е на небесата!</verse>
				<verse number="17">Немојте да мислите дека сум дошол да го поништам Законот или Пророците; не сум дошол да ги по­ниш­там, туку да ги исполнам.</verse>
				<verse number="18">Зашто, вистина ви велам: дури пос­то­јат небото и земјата, ниту една бук­вичка или црта од Законот нема да се измени, додека не се исполни сѐ!</verse>
				<verse number="19">И така, оној што ќе наруши една од тие најмали заповеди и така ги научи луѓето, ќе се нарече најмал во царството небесно, а оној што ќе ги исполни и така ќе ги научи луѓето, тој ќе се нарече велик во царството небесно.</verse>
				<verse number="20">Зашто ви велам, ако вашата праведност не ја надмине праведноста на книжниците и на фарисеите, нема да влезете во царството небесно!</verse>
				<verse number="21">Сте слушале дека на старите им било речено: ’Не убивај! А кој убие, ќе одговара пред судот.‘</verse>
				<verse number="22">Јас, пак, ви велам дека секој што се гневи на својот брат без причина, ќе одговара пред судот; а оној што ќе го нарече својот брат ’празноглав‘, ќе одговара пред Синедрионот; оној, пак, што ќе му рече: ’Будала‘, ќе одговара во огнениот пекол.</verse>
				<verse number="23">И така, ако принесуваш дар на жртвеникот и таму се сетиш дека твојот брат има нешто против тебе,</verse>
				<verse number="24">остави го дарот таму, пред жртвеникот, па оди и најнапред помири се со својот брат, а потоа дојди и принеси го својот дар.</verse>
				<verse number="25">Измири се брзо со твојот противник, уште додека си на пат со него, за да не те предаде противникот на судијата, а судијата – на судскиот поданик, и да бидеш фрлен в затвор;</verse>
				<verse number="26">вистина ти велам: нема да излезеш оттаму, додека не го дадеш и последниот кодрант.</verse>
				<verse number="27">Сте слушале дека е речено: ’Не прави прељуба!‘</verse>
				<verse number="28">А Јас ви велам дека секој што погледнува на жена со похота кон неа, тој веќе извршил прељуба со неа во своето срце.</verse>
				<verse number="29">Ако те соблазнува десното око, извади го и фрли го од себе; зашто подобро е за тебе да погине еден дел од твоето тело, отколку целото да биде фрлено во пеколот.</verse>
				<verse number="30">И ако твојата десна рака те соблазнува, исечи ја и фрли ја од себе; зашто по­добро ти е да погине еден дел од твоето тело, от­колку целото твое тело да биде фрлено во пеколот.</verse>
				<verse number="31">Уште било речено: ’Ако некој ја остави својата жена, нека ѝ даде разводно писмо.‘</verse>
				<verse number="32">А Јас ви велам: секој што ќе ја остави својата жена, освен за прељуба, тој ја наведува да прави прељуба; и ако некој се ожени со така оставена, тој прави прељуба.</verse>
				<verse number="33">Сте слушале и дека на старите им било речено – ’Не колни се лажно, туку исполнувај ги своите заклетви пред Господа.‘</verse>
				<verse number="34">А Јас ви велам: не колнете се воопшто – ниту во небото, зашто е Божји престол;</verse>
				<verse number="35">ниту во земјата, зашто е под­ножје на Неговите нозе; ниту во Еру­салим, зашто е град на великиот Цар.</verse>
				<verse number="36">Не колни се ниту во својата глава, зашто не можеш ниту едно влакно да направиш бело или црно.</verse>
				<verse number="37">Вашиот збор да биде: ’Да, да‘, или ’не, не‘, а сѐ што е повеќе од тоа, од злиот е.</verse>
				<verse number="38">Сте слушале дека е речено: ’Око за око и заб за заб.‘</verse>
				<verse number="39">А Јас ви велам: не противете му се на злиот. Ако некој те удри по дес­ниот образ, заврти му го и другиот.</verse>
				<verse number="40">А на оној што сака да се суди со тебе и да ти ја земе туниката, дај му ја и на­метката.</verse>
				<verse number="41">И ако некој те натера да одиш со него една милја, оди со него две.</verse>
				<verse number="42">На оној што бара од тебе, дај му, и не одбивај го оној што сака да позајми од тебе.</verse>
				<verse number="43">Сте слушале дека е речено: ’Љуби го својот ближен и мрази го својот непријател.‘</verse>
				<verse number="44">А јас ви велам: љубете ги своите непријатели, благословувајте ги оние што ве колнат, правете им добро на оние што ве мразат и молете се за оние што ве навредуваат и гонат,</verse>
				<verse number="45">за да бидете синови на вашиот Отец, Кој е на небесата; зашто Тој прави Неговото сонце да изгрева и врз лошите и врз добрите, и им праќа дожд и на праведните и на неправедните.</verse>
				<verse number="46">Зашто ако ги љубите оние што вас ве љубат, каква ќе ви биде наградата? Не го прават ли истото и даночниците?</verse>
				<verse number="47">И, ако ги поздравувате само своите бра­ќа­, што особено правите? Не постапуваат ли така и незнабошците?</verse>
				<verse number="48">И така, бидете совршени, како што е совршен вашиот Отец небесен.</verse>
			</chapter>
			<chapter number="6">
				<verse number="1">Внимавајте вашата милостина да не ја правите пред луѓето, само за да бидете забележани; инаку, нема да имате награда од вашиот Отец, Кој е на небесата.</verse>
				<verse number="2">И така, кога правиш милостина, не разгласувај пред себе, како што прават лицемерите по синагогите и по ули­ци­те, за да бидат фалени од луѓето. Вистина ви ве­­лам, тие веќе ја добиле својата награда.</verse>
				<verse number="3">А ти кога правиш милостина, да не знае твојата лева рака што прави десната,</verse>
				<verse number="4">за твојата милостина да биде во тајност; и тогаш, твојот Отец, што гледа во тајност, Самиот ќе те награди јавно.</verse>
				<verse number="5">И, кога се молиш, не биди како лицемерите, што сакаат да се молат стоејќи по синагогите и крстосниците за да се покажуваат пред луѓето. Вис­ти­на ви велам, тие веќе ја добиле својата награда.</verse>
				<verse number="6">Но ти, кога се молиш, влези во својата скришна соба и, откако ќе ја за­тво­риш вратата, помоли Му се на твојот Отец што е во тајност; и твојот Отец што гледа во тајност, ќе те награди јавно.</verse>
				<verse number="7">Кога се молите, не говорете многу, како незнабошците, зашто тие мислат дека за своите многубројни зборови ќе бидат услишени.</verse>
				<verse number="8">И така, не бидете како нив, зашто вашиот Отец знае од што имате потреба уште пред да Го помолите.</verse>
				<verse number="9">Туку вие молете се вака: Оче наш, Кој си на небесата, да се свети името Твое;</verse>
				<verse number="10">да дојде царството Твое; да биде волјата Твоја, како на небото, така и на земјата;</verse>
				<verse number="11">лебот наш насушен дај ни го денес;</verse>
				<verse number="12">и прости ни ги долговите наши, ка­ко што и ние им ги проштеваме на на­ши­те должници;</verse>
				<verse number="13">и не воведувај нѐ во искушение, но избави нѐ од лукавиот; зашто Твое е царството, и силата, и славата во вечни векови. Амин!</verse>
				<verse number="14">Бидејќи, ако им ги простите на луѓето нивните грешки, и вам ќе ви ги прости вашиот Отец небесен.</verse>
				<verse number="15">Ако, пак, не им ги простите греш­ките на луѓето, ниту вашиот Отец нема да ви ги прости вашите грешки.</verse>
				<verse number="16">Кога постите, не бидете натажени како лицемерите; зашто тие си ги изобличуваат лицата за да се покажат пред луѓето дека постат. Вистина ви велам дека тие веќе ја добиле својата награда.</verse>
				<verse number="17">А ти, кога постиш, помажи си ја главата и измиј си го лицето,</verse>
				<verse number="18">па да се покажеш дека постиш не пред луѓето, туку пред твојот Отец, што е во тајност; и твојот Отец, што гледа во тајност, ќе те награди јавно.</verse>
				<verse number="19">Не собирајте си богатства на земјата, каде ги јадат молецот и 'рѓата, и ка­де крадците ги поткопуваат и крадат;</verse>
				<verse number="20">но собирајте си богатства на небото, каде ниту молец, ниту 'рѓа ги јаде, и каде крадци не ги поткопуваат, ни­ту крадат.</verse>
				<verse number="21">Зашто, каде што е вашето богатство, таму ќе ви биде и срцето.</verse>
				<verse number="22">Окото е светило за телото. И така, ако ти е чисто окото, целото тело ќе ти биде светло;</verse>
				<verse number="23">ако, пак, окото ти е лошо, целото тело ќе ти биде во темнина. И така, ако светлината, што е во тебе, е темнина, тогаш колкава ли ќе е темнината?!</verse>
				<verse number="24">Никој не може да им служи на двајца господари: зашто или едниот ќе го замрази, а другиот ќе го возљуби; или кон едниот ќе се приврзе, а другиот ќе го презре. Не можете да им служите и на Бога и на Мамон.</verse>
				<verse number="25">Затоа ви велам: не гри­жете се за вашиот живот – што ќе јадете или што ќе пиете; ниту за вашето тело, во што ќе се облечете. Зар не чини животот повеќе од храната, и телото – од облеката?</verse>
				<verse number="26">Погледнете ги небесните птици: ниту сеат, ниту жнеат, ниту во амбар собираат, и вашиот Отец небесен ги храни. Зар не сте вие многу поскапи од нив?</verse>
				<verse number="27">А кој од вас, грижејќи се, може на својот раст да му придаде макар еден лакт?</verse>
				<verse number="28">Зошто се грижите и за облеката? По­гледнете ги полските кринови како растат! Не се трудат, ниту предат;</verse>
				<verse number="29">но ви велам дека ниту Соломон, во це­лата своја слава, не се облече како ниту еден од нив.</verse>
				<verse number="30">Па, ако полската трева, што денеска ја има, а утре во печка се фрла, Бог така ја облекува, нема ли многу повеќе да ве облече вас, маловерни!?</verse>
				<verse number="31">Затоа, не грижете се и не гово­рете: ’што да јадеме, или што да пиеме‘, или ’во што да се облечеме?‘</verse>
				<verse number="32">Зашто сето тоа го бараат незна­бош­ците, а вашиот Отец небесен знае дека сето тоа ви е потребно.</verse>
				<verse number="33">Но барајте го најнапред царството Божјо и Неговата правда, и сѐ ова ќе ви се придодаде.</verse>
				<verse number="34">И затоа, не грижите се за утре, заш­то утрешниот ден ќе се грижи за своето; доволно му е на денот него­вото зло.“</verse>
			</chapter>
			<chapter number="7">
				<verse number="1">„Не судете, за да не бидете судени;</verse>
				<verse number="2">зашто, со каков суд судите, со таков ќе бидете судени; со каква мерка ме­рите, со таква и ќе ви се мери.</verse>
				<verse number="3">Зошто ја гледаш раската во окото на твојот брат, а гредата во своето око не ја забележуваш?</verse>
				<verse number="4">Или, како ќе му кажеш на твојот брат: ’чекај да ти ја извадам раската од окото‘, кога во твоето око има греда?</verse>
				<verse number="5">Лицемере, извади ја прво гредата од твоето око, па тогаш ќе гледаш како да ја извадиш раската од окото на твојот брат!</verse>
				<verse number="6">Не им го давајте светото на ку­чи­ња­та и не фрлајте ги вашите бисери пред свињите, за да не ги изгазат со своите нозе, па да се вратат и да ве раскинат.“</verse>
				<verse number="7">„Посакајте и ќе ви се даде; барајте и ќе најдете; чукајте и ќе ви се отвори;</verse>
				<verse number="8">зашто секој што моли – добива; и оној што бара – наоѓа; и на оној што чука – ќе му се отвори.</verse>
				<verse number="9">Зар има меѓу вас човек, кој, ако му посака неговиот син леб, ќе му даде камен,</verse>
				<verse number="10">и кога ќе посака риба, ќе му даде змија?</verse>
				<verse number="11">И така, ако вие, кои сте лоши, уме­ете да им давате добри дарови на своите чеда, колку повеќе вашиот Отец, Кој е на небесата, ќе им даде добра на оние што Му бараат?</verse>
				<verse number="12">Значи, сѐ она што сакате да ви го прават луѓето, правете им го и вие ним; зашто во тоа се состојат Законот и Пророците.“</verse>
				<verse number="13">„Влезете низ тесната порта; зашто широка е портата и широк е патот што водат кон пропаст, и мнозина минуваат низ нив;</verse>
				<verse number="14">а тесна е портата и тесен е патот што водат кон животот, и малкумина ги наоѓаат.“</verse>
				<verse number="15">„Пазете се од лажните пророци, кои доаѓаат кај вас во овча кожа, а од­внатре се грабливи волци.</verse>
				<verse number="16">По нивните плодови ќе ги познаете. Се бере ли грозје од трње или смокви од чичка?</verse>
				<verse number="17">Па така, секое добро дрво дава добри плодови, а лошото дрво дава лоши плодови;</verse>
				<verse number="18">не може добро дрво да дава лоши плодови, ниту лошо дрво да дава добри плодови.</verse>
				<verse number="19">Секое дрво, што не дава добар плод, се сече и се фрла во оган.</verse>
				<verse number="20">И така, по нивните плодови ќе ги познаете.“</verse>
				<verse number="21">„Не секој што Ми вели: ’Господи, Господи‘, ќе влезе во царството небесно, туку оној што ја исполнува волјата на Мојот Отец, Кој е на небесата.</verse>
				<verse number="22">Мнозина ќе Ми речат во оној ден: ’Господи, Господи, нели во Твое име пророкувавме? И зар во Твое име демони не изгонувавме? И нели во Твое име многу чуда правевме?‘</verse>
				<verse number="23">И тогаш Јас ќе им кажам: ’Ни­ко­гаш не сум ве познавал; бегајте од Мене вие што вршите беззаконие!‘“</verse>
				<verse number="24">„И така, секој што ги слуша и ги исполнува овие Мои зборови, ќе го спо­редам со мудар човек кој си изградил куќа на камен.</verse>
				<verse number="25">И заврна дожд и надојдоа реки, и дувнаа ветрови, и навалија на таа куќа, но таа не падна, зашто беше втемелена на камен.</verse>
				<verse number="26">А секој што ги слуша овие Мои зборови и не ги исполнува, прилега на глупав човек, кој си изградил куќа на песок.</verse>
				<verse number="27">И заврна дожд, и надојдоа реки, и дувнаа ветрови и навалија на таа куќа, и таа падна, а паѓањето ѝ беше стра­ш­но.“</verse>
				<verse number="28">И кога Исус ги заврши овие слова, на­ро­дот се чудеше на Неговото учење,</verse>
				<verse number="29">зашто Тој ги поучуваше како Оној Кој има власт, а не како книжниците.</verse>
			</chapter>
			<chapter number="8">
				<verse number="1">А кога слезе од гората, по Него врвеше многу народ.</verse>
				<verse number="2">И ете, се приближи еден лепрозен, падна ничкум пред Него и говореше: „Гос­поди, ако сакаш, можеш да ме очис­тиш.“</verse>
				<verse number="3">А Исус ја испружи раката, се допре до него и рече: „Сакам, очисти се!“ И тој веднаш се очисти од лепрата.</verse>
				<verse number="4">И Исус му рече: „Гледај никому да не кажеш; туку отиди, покажи му се на свеш­теникот и принеси дар, како што за­поведал Мојсеј, за ним да им се посведочи.“</verse>
				<verse number="5">А кога влезе Исус во Капернаум, Му пристапи еден стотник и Го молеше говорејќи:</verse>
				<verse number="6">„Господи, мојот слуга лежи дома неподвижен и многу страда.“</verse>
				<verse number="7">Исус му рече: „Ќе дојдам и ќе го излекувам.“</verse>
				<verse number="8">А стотникот одговори и рече: „Гос­поди, не сум достоен да влезеш под мо­јот покрив; но кажи само збор и мојот слуга ќе оздрави;</verse>
				<verse number="9">зашто и јас сум човек подвластен, а имам и потчинети војници; па кога ќе му речам на еден од нив: ’Отиди!‘ и тој оди; на друг: ’Дојди!‘ и тој доаѓа; и на мојот слуга: ’Направи тоа!‘ и тој прави.“</verse>
				<verse number="10">Кога го чу тоа, Исус се восхити и им рече на оние што врвеа по Него: „Вистина ви велам: ниту во Израил не најдов толкава вера.</verse>
				<verse number="11">И ви велам дека мнозина ќе дојдат од Исток и од Запад и ќе седнат на тр­пеза со Авраам, Исак и Јаков во царството небесно,</verse>
				<verse number="12">а синовите на царството ќе бидат фрлени во крајната темнина; таму ќе биде плач и крцкање со заби.“</verse>
				<verse number="13">И Исус му рече на стотникот: „Оди си, и нека ти биде според твојата вера!“ И неговиот слуга оздраве во истиот час.</verse>
				<verse number="14">Кога Исус дојде во домот на Петар, ја виде Петровата тешта како лежи болна со треска,</verse>
				<verse number="15">па ја допре за раката и трес­ката ѝ помина; и таа стана и Му служеше.</verse>
				<verse number="16">А кога се стемни, кај Него доведоа мнозина опседнати од демони, и Тој со збор ги изгони духовите и ги излекува сите болни,</verse>
				<verse number="17">за да се исполни кажаното преку пророкот Исаија, кој вели: „Тој ги зеде нашите немоќи и ги понесе нашите болести.“</verse>
				<verse number="18">Кога Исус виде многу народ околу Себе, им заповеда на учениците да минат на другата страна.</verse>
				<verse number="19">И откако пристапи до Исус еден книжник, Му рече: „Учителе, ќе врвам по Тебе каде и да одиш.“</verse>
				<verse number="20">А Исус му рече: „Лисиците имаат легла и небесните птици – гнезда; а Синот Човечки нема каде глава да потслони.“</verse>
				<verse number="21">Друг, пак, од Неговите ученици, Му рече: „Господи, дозволи ми најнапред да отидам да го погребам татко ми.“</verse>
				<verse number="22">Но Исус му рече: „Врви по мене и остави мртвите да ги погребуваат своите мртовци!“</verse>
				<verse number="23">И кога влезе во коработ, по Него влегоа и Неговите ученици.</verse>
				<verse number="24">И ете, настана голема бу­ра во морето, така што брановите го покриваа коработ, а Тој спиеше.</verse>
				<verse number="25">Тогаш учениците пријдоа до Него, Го разбудија и рекоа: „Господи, спаси нѐ, загинуваме!“</verse>
				<verse number="26">А Тој им рече: „Зошто сте плаш­ливи, маловерни?“ Потоа стана, им заповеда на ветровите и на морето, и настана голема тишина.</verse>
				<verse number="27">А луѓето се зачудија и рекоа: „Кој е Овој, та и ветровите и морето Му се покоруваат?“</verse>
				<verse number="28">И кога пристигна на другата страна, во Гергесинската земја, Го сретнаа двај­ца опседнати од демони, кои излегуваа од гробовите. Тие беа толку опасни, што никој не можеше да мине по тој пат.</verse>
				<verse number="29">И ете, гласно извикаа: „Што имаш со нас Ти, Исусе, Сине Божји!? Зар си дошол тука пред време да нѐ мачиш?“</verse>
				<verse number="30">А далеку од нив пасеше големо стадо свињи.</verse>
				<verse number="31">И демоните Го молеа, говорејќи: „Ако нѐ изгониш, дозволи ни да вле­зе­ме во стадоно свињи!“</verse>
				<verse number="32">И Тој им рече: „Отидете!“ И тие, откако излегоа, влегоа во стадото свињи. И ете, целото стадо свињи јурна низ стрмнината во морето и се издави во водата.</verse>
				<verse number="33">А свињарите побегнаа и, кога дојдоа во градот, раскажаа за сето тоа што се беше случило со демоноопседнатите.</verse>
				<verse number="34">И ете, излезе целиот град да Го пресретне Исус и кога Го видоа, Го замолија да си замине од нивните краишта.</verse>
			</chapter>
			<chapter number="9">
				<verse number="1">Тогаш Тој влезе во еден кораб, премина и пристигна во Својот град.</verse>
				<verse number="2">И ете, Му донесоа еден неподвижен, легнат на постела. Па кога ја виде Исус нивната вера, му ре­че на неподвижниот: „Биди храбар, чедо! Ти се простуваат гревовите!“</verse>
				<verse number="3">И ете, некои од книжниците си рекоа во себе: „Овој богохули!“</verse>
				<verse number="4">А Исус, знаејќи ги нивните мисли, им рече: „Зошто мислите лошо во вашите срца?</verse>
				<verse number="5">Што е полесно да се каже: ’Ти се простуваат гревовите!‘ или да се каже: ’Стани и оди!?‘</verse>
				<verse number="6">Но за да знаете дека Синот Човечки има власт на земјата да проштева гре­во­ви – тогаш му рече на неподвижниот – ’Ста­ни, земи си ја постелата и оди си дома‘!“</verse>
				<verse number="7">И тој стана и си отиде дома.</verse>
				<verse number="8">А народот, кога го виде тоа, се восхити и Го прослави Бога, Кој им даде таква власт на луѓето.</verse>
				<verse number="9">И, заминувајќи оттаму, Исус виде еден човек, по име Матеј, како седи во даночницата и му рече: „Врви по Мене!“ И тој стана и тргна по Него.</verse>
				<verse number="10">И кога седеше Исус на трпеза во куќата, ете, мнозина даночници и греш­ни­ци дојдоа и седнаа со Него и со Неговите ученици.</verse>
				<verse number="11">Но, штом го видоа тоа фарисеите, им рекоа на Неговите ученици: „Зошто вашиот Учител јаде со даночници и грешници?“</verse>
				<verse number="12">А Исус, кога го чу тоа, им рече: „Здравите немаат потреба од лекар, ту­ку болните;</verse>
				<verse number="13">одете и научете се што значат зборовите: ’Милост сакам, а не жртва‘. Зашто не дојдов да ги повикам праведниците, ту­ку грешниците на покајание.“</verse>
				<verse number="14">Тогаш кај Него дојдоа Јовановите ученици и рекоа: „Зошто ние и фарисеите постиме многу, а Твоите ученици не постат!?“</verse>
				<verse number="15">А Исус им рече: „Зар можат сватовите да бидат нажалени додека младоженецот е со нив? Но ќе дојде време кога младоженецот ќе биде оттргнат од нив, па тогаш и тие ќе постат.</verse>
				<verse number="16">Никој не става ново парче ткаенина врз стара об­лека, бидејќи парчето ќе се скине од облеката и отворот ќе биде по­голем;</verse>
				<verse number="17">ниту, пак, се става ново вино во ста­ри мевови; инаку, мевовите ќе напу­к­нат, и виното ќе истече и мевовите ќе се упропастат; туку ново вино се става во нови мевови, па така ќе се запази и едното и другото.“</verse>
				<verse number="18">Додека Тој им говореше за тоа, ете, еден началник Му пријде, падна ничкум пред Него и Му велеше: „Ќерка ми штотуку умре; но дојди, положи ја Својата рака над неа и таа ќе оживее.“</verse>
				<verse number="19">Исус стана и тргна по него, заедно со Своите ученици.</verse>
				<verse number="20">И ете, една жена, која дванаесет години боледуваше од крвотечение, се приближи одзади и се допре до крајот на Неговата облека,</verse>
				<verse number="21">зашто си велеше: „Само да се допрам до Неговата облека, и ќе оз­дра­вам.“</verse>
				<verse number="22">А Исус, штом се заврте и ја виде, рече: „Биди храбра, ќерко, твојата вера те спаси!“ И оздраве жената во тој час.</verse>
				<verse number="23">И кога Исус дојде во куќата на началникот и ги виде свирачите и народот вознемирени,</verse>
				<verse number="24">им рече: „Излезете, зашто девојката не е умрена, туку спие.“ А тие Му се потсмеваа.</verse>
				<verse number="25">Но, штом го истераа народот, Тој влезе, ја фати девојката за рака и таа ста­на.</verse>
				<verse number="26">И тоа се расчу по целата таа земја.</verse>
				<verse number="27">А кога Исус си одеше оттаму, тргнаа по Него двајца слепи и викаа: „Смилувај ни се, Сине Давидов!“</verse>
				<verse number="28">А штом дојде в куќи, слепите Му пријдоа; и Исус им рече: „Верувате ли дека можам да го на­пра­вам тоа?“ Тие Му рекоа: „Да, Гос­поди!“</verse>
				<verse number="29">Тогаш им ги допре очите и рече: „Нека ви биде според вашата вера!“</verse>
				<verse number="30">И очите им се отворија; а Исус строго им заповеда: „Гледајте никој да не дознае за ова!“</verse>
				<verse number="31">Но тие, штом излегоа, разгласија за Него по целата таа земја.</verse>
				<verse number="32">Додека тие излегуваа, ете, Му доведоа еден човек нем и опседнат од демон.</verse>
				<verse number="33">И, откако демонот беше изгонет, немиот проговори. А народот се чуде­ше и говореше: „Никогаш такво нешто не се видело во Израил.“</verse>
				<verse number="34">А фарисеите велеа: „Тој ги изгонува демоните преку начал­никот на демоните.“</verse>
				<verse number="35">И Исус одеше по сите градови и села и поучуваше по нивните синагоги, проповедајќи го благовестието за цар­ството и лекувајќи секаква болест и секаква не­моќ во народот.</verse>
				<verse number="36">А штом виде многу народ, се сожали над нив, зашто беа изморени и напуштени како овци без пастир.</verse>
				<verse number="37">Тогаш им рече на Своите ученици: „Жетвата е голема, а работниците се малку.</verse>
				<verse number="38">Затоа молете Го Господарот на жетвата да испрати работници на Својата жетва.“</verse>
			</chapter>
			<chapter number="10">
				<verse number="1">И кога ги повика Своите дванаесет ученици, им даде власт над нечистите духови, да ги изгонуваат и да лекуваат секаква болест и секаква немоќ.</verse>
				<verse number="2">А имињата на дванаесеттемина апостоли се овие: првиот Симон, наречен Петар и брат му Андреј; Јаков Зеведеев и брат му Јован;</verse>
				<verse number="3">Филип и Вартоломеј; Тома и Матеј, даночникот; Јаков Алфеев и Левиј, наречен Тадеј;</verse>
				<verse number="4">Симеон Кананит и Јуда Искари­отски, кој и Го предаде.</verse>
				<verse number="5">Овие дванаесетмина ги испрати Исус и им заповеда, велејќи: „По пат кон незнабошци не одете и во самарјански град не влегувајте;</verse>
				<verse number="6">а одете најнапред кај загубените овци на Израилевиот дом.</verse>
				<verse number="7">И одејќи, проповедајте и кажувајте дека се приближи царството небесно;</verse>
				<verse number="8">болни лекувајте, мртви воскреснувајте, лепрозни очисту­вај­те, демони изгонувајте! Бесплатно добивте, бес­платно давајте!</verse>
				<verse number="9">Во вашите појаси не носете ниту злато, ниту сребро, ниту бакар,</verse>
				<verse number="10">ниту торба за пат, ниту две облеки, ниту обувки, ниту стап; зашто работникот ја заслужува својата храна!</verse>
				<verse number="11">А штом ќе влезете во некој град или село, распрашајте се кој е во него достоен и таму останете додека не си отидете.</verse>
				<verse number="12">И, кога ќе влезете во домот, поздравете го.</verse>
				<verse number="13">И ако домот биде достоен, вашиот мир ќе дојде на него; а ако не е достоен, тогаш вашиот мир ќе се врати кај вас!</verse>
				<verse number="14">Ако, пак, некој не ве прими и не ги послуша вашите зборови, излезете од тој дом или од тој град и истресете го правот од вашите нозе!</verse>
				<verse number="15">Вистина ви велам: полесно ќе ѝ биде на содомската и гоморската земја во судниот ден, отколку на тој град!“</verse>
				<verse number="16">„Ете, Јас ве праќам како овци меѓу волци: бидете мудри како змии и не­злобни како гулаби.</verse>
				<verse number="17">Пазете се од луѓето, зашто ќе ве предадат на судовите и по нивните синагоги ќе ве камшикуваат.</verse>
				<verse number="18">И ќе ве одведат пред управници и цареви заради Мене, за сведоштво пред нив и пред незнабошците.</verse>
				<verse number="19">А кога ќе ве предадат, не грижете се како или што ќе зборувате, зашто во тој час ќе ви биде дадено што да кажете.</verse>
				<verse number="20">Бидејќи нема да говорите вие, туку Духот на вашиот Отец ќе говори преку вас.</verse>
				<verse number="21">И брат ќе предаде брат на смрт и татко – своето чедо; и ќе се дигнат чеда против своите родители и ќе ги убијат;</verse>
				<verse number="22">и ќе бидете намразени од сите заради Моето име, но, кој ќе претрпи до крај, тој ќе биде спасен.</verse>
				<verse number="23">Ако ве бркаат од еден град, бегајте во друг. Зашто, вистина ви велам: нема да ги обиколите Израилевите градови пред да дојде Синот Човечки.</verse>
				<verse number="24">Ученикот не е поголем од својот учител, ниту слугата е поголем од својот господар.</verse>
				<verse number="25">Доволно му е на ученикот да биде како својот учител, а за слугата – како својот господар. Ако домаќинот на домот го нарекле Велзевул, тогаш колку ли повеќе неговите домашни!?“</verse>
				<verse number="26">„И така, не плашете се од нив; зашто нема ништо сокриено што не ќе се открие, или тајно што нема да се дознае.</verse>
				<verse number="27">Тоа што ви го говорам во темнина, кажете го на видело; и она што ви се шепоти, разгласувајте го од покривите!</verse>
				<verse number="28">И не плашете се од оние што го убиваат телото, а душата не можат да ја убијат; туку плашете се повеќе од Оној што може и душата и телото да ги погуби во пеколот!</verse>
				<verse number="29">Не се продаваат ли две врапчиња за еден асариј? И ни едно од нив нема да падне на земја без волјата на вашиот Отец.</verse>
				<verse number="30">А вам и влакната на главата ви се изброени.</verse>
				<verse number="31">Но не плашете се: вие повеќе вредите од многу врапчиња.“</verse>
				<verse number="32">„И така, секој што ќе Ме признае Мене пред луѓето, и Јас ќе го признаам него пред Мојот Отец, Кој е на небесата.</verse>
				<verse number="33">А кој ќе се одрече од Мене пред луѓето, и Јас ќе се одречам од него пред Мојот Отец, Кој е на небесата.“</verse>
				<verse number="34">„Немојте да мислите дека дојдов да донесам мир на земјата; не дојдов да донесам мир, туку меч.</verse>
				<verse number="35">Зашто дојдов да разделам човек од неговиот татко, ќерка од нејзината мајка и снаа од нејзината свекрва.</verse>
				<verse number="36">И непријатели на човекот ќе му бидат неговите домашни.</verse>
				<verse number="37">Кој љуби татко или мајка повеќе од Мене, не е достоен за Мене; и кој љуби син или ќерка повеќе од Мене, не е достоен за Мене;</verse>
				<verse number="38">и кој не го земе својот крст и не оди по Мене, не е достоен за Мене.</verse>
				<verse number="39">Кој си го чува својот живот, ќе го загуби, а кој ќе го загуби својот живот заради Мене, ќе го најде.“</verse>
				<verse number="40">„Кој ве прима вас, Мене Ме прима; а кој Ме прима Мене, Го прима Оној што Ме пратил.</verse>
				<verse number="41">Кој прима пророк во пророчко име, ќе добие пророчка награда; и кој прима праведник во праведничко име, ќе добие праведничка награда.</verse>
				<verse number="42">И кој ќе напои еден од овие безначајни само со чаша студена вода затоа што е Мој ученик, вистина ви велам, нема да ја загуби својата награда.“</verse>
			</chapter>
			<chapter number="11">
				<verse number="1">И, кога ги заврши овие заповеди кон Своите дванаесет ученици, Исус замина оттаму за да поучува и да проповеда по нивните градови.</verse>
				<verse number="2">А Јован, штом чу во затворот за Христовите дела, испрати двајца од своите ученици,</verse>
				<verse number="3">да Го прашаат велејќи Му: „Ти ли си Оној што треба да дојде или да чекаме друг?“</verse>
				<verse number="4">Исус им одговори и рече: „Одете и кажете му на Јован што слушате и што гледате:</verse>
				<verse number="5">слепи прогледуваат и куци прооду­ва­ат; лепрозни се очистуваат и глуви прослушуваат; мртви воскреснуваат и на сиромашните им се проповеда благовестието.</verse>
				<verse number="6">И блажен е оној што не се соблазнува поради Мене.“</verse>
				<verse number="7">А кога тие си отидоа, Исус почна да му зборува на народот за Јован: „Што излеговте да видите во пустината? Трска ли, што се лулее од ветрот?</verse>
				<verse number="8">Но што излеговте да видите? Човек ли облечен во меки алишта? Ете, оние што носат меки алишта, по царски палати се.</verse>
				<verse number="9">Па што излеговте да видите? Пророк ли? Да, ви велам, и повеќе од пророк!</verse>
				<verse number="10">Зашто тој е оној за кого е напишано: ’Ете, Јас го праќам Мојот ангел пред Твоето лице, кој ќе го при­готви Твојот пат пред Тебе.‘</verse>
				<verse number="11">Вистина ви велам: меѓу родените од жена не се јавил поголем од Јован Крстител, но најмалиот во царството небесно е поголем од него!</verse>
				<verse number="12">А од деновите на Јован Крстител па до сега, царството небесно со напор се освојува и силните го грабаат,</verse>
				<verse number="13">зашто сите пророци и Законот пророкувале до Јован.</verse>
				<verse number="14">И, ако сакате да прифатите, тој е Илија, кој треба да дојде.</verse>
				<verse number="15">Кој има уши да слуша, нека чуе!“</verse>
				<verse number="16">„А со кого да го споредам ова поколение? Тоа личи на деца што седат по паза­риш­тата, па им довикуваат на своите другари</verse>
				<verse number="17">и велат: ’Ви свиревме и не игравте; ви тажевме и не плачевте.‘</verse>
				<verse number="18">Зашто дојде Јован, кој не јаде ниту пие, а тие велат: ’Демон има во него.‘</verse>
				<verse number="19">Дојде Синот Човечки, Кој јаде и пие, и велат: ’Еве човек јадач и винопиец, пријател на даночниците и греш­ниците.‘ Но мудроста се оправда преку своите чеда.“</verse>
				<verse number="20">Тогаш Исус почна да ги укорува градовите во кои се случија повеќето Негови чуда, бидејќи не се покајаа.</verse>
				<verse number="21">„Тешко тебе, Хоразине! Тешко те­бе, Витсаидо! Ако во Тир и Сидон се беа случиле чудата, што се случија кај вас, тие одам­на би се покајале во вреќа и пепел;</verse>
				<verse number="22">но ви велам: на Тир и на Сидон ќе им биде полесно во судниот ден отколку вам!</verse>
				<verse number="23">И ти, Капернауме, што си се воздигнал до небото, до адот ќе бидеш спуштен; зашто, ако во Содом се беа случиле чудата што се случија во тебе, тој и до денес ќе останеше.</verse>
				<verse number="24">Но ви велам дека на Содом­ската земја ќе ѝ биде полесно на судниот ден, отколку тебе.“</verse>
				<verse number="25">Во тоа време, Исус рече: „Те прославувам, Оче, Господи на небото и на земјата, зашто си го сокрил тоа од мудрите и разумните, а си им го открил на децата!</verse>
				<verse number="26">Да, Оче, зашто таква беше Твојата волја.</verse>
				<verse number="27">Сѐ ми е предадено од Мојот Отец и никој не Го познава Синот, освен Отецот; ниту Отецот Го познава некој, освен Синот и оној кому Синот сака да му Го открие.</verse>
				<verse number="28">Дојдете кај Мене сите изморени и обременети и Јас ќе ве успокојам.</verse>
				<verse number="29">Земете го Мојот јарем на себе и поучете се од Мене, бидејќи сум кроток и смирен по срце, и ќе најдете спокој­ за вашите души.</verse>
				<verse number="30">Зашто Мојот јарем е благ и Моето бреме е лесно.“</verse>
			</chapter>
			<chapter number="12">
				<verse number="1">Во тоа време, една сабота, Исус минуваше низ нивите, а Неговите ученици огладнеа, па почнаа да кинат класје и да јадат.</verse>
				<verse number="2">Фарисеите, штом го видоа тоа, Му рекоа: „Ете, Твоите ученици прават нешто што не е допуштено да се прави во сабота!“</verse>
				<verse number="3">А Тој им рече: „Зар не сте читале што направи Давид, кога тој и оние што беа со него огладнаа?</verse>
				<verse number="4">Како влезе во Божјиот дом и ги изеде лебовите на предложението, што не смееше да ги јаде ниту тој, ниту оние што беа со него, туку единствено свеш­те­ни­ците?</verse>
				<verse number="5">Или, не сте читале ли во Законот дека во сабота свештениците во храмот ја нару­шуваат саботата и пак не се виновни?</verse>
				<verse number="6">Но Јас ви велам дека тука е Оној што е поголем од храмот;</verse>
				<verse number="7">и, ако знаевте што значи: ’Милост сакам, а не жртва‘, немаше да ги осудувате невините;</verse>
				<verse number="8">Зашто Синот Човечки е господар на саботата.“</verse>
				<verse number="9">И штом замина оттаму, дојде во нивната синагога.</verse>
				<verse number="10">И ете, таму беше еден човек што имаше исушена рака. И, за да Го обви­нат, Го прашаа, велејќи: „Допуштено ли е во сабота да се лекува?“</verse>
				<verse number="11">А Тој им рече: „Кој од вас, ако има една овца и таа падне во сабота во јама, нема да ја земе и да ја извади?</verse>
				<verse number="12">Колку, пак, човекот е поскап од една овца!? Па така, во сабота е до­пуштено да се прави добро.“</verse>
				<verse number="13">Тогаш му рече на човекот: „Протегни ја раката!“ И тој ја протегна, и таа стана здрава како и другата.</verse>
				<verse number="14">А фарисеите, штом излегоа, се договорија како да Го погубат.</verse>
				<verse number="15">Но кога Исус разбра, замина оттаму. И по Него одеше многу народ и Тој ги излекува сите.</verse>
				<verse number="16">И им забрани да разгласуваат за Него.</verse>
				<verse number="17">За да се исполни кажаното преку пророкот Исаија, кој вели:</verse>
				<verse number="18">„Ете Го Мојот слуга; Него Го избрав, Мојот возљубен, Кој е по благо­во­лението на Мојата душа. Ќе Го положам Својот Дух над Него и на народите ќе им објави суд.</verse>
				<verse number="19">Нема да се кара, ниту ќе вика, и никој нема да го чуе Неговиот глас по улиците.</verse>
				<verse number="20">Прекршените трски нема да ги докрши, ниту фитилот што тлее ќе го угасне, додека не ја доведе правдата до победа.</verse>
				<verse number="21">И во Неговото име народите ќе се надеваат.“</verse>
				<verse number="22">Тогаш доведоа кај Него еден опседнат од демони, кој беше слеп и нем; и го излекува, така што слепонемиот проговори и прогледа.</verse>
				<verse number="23">И сиот народ се чудеше и велеше: „Не е ли Овој Христос, Синот Давидов?“</verse>
				<verse number="24">А фарисеите, штом го чуја тоа, рекоа: „Овој ги истерува демоните само преку Велзевул, началникот на демоните!“</verse>
				<verse number="25">Но Исус, знаејќи ги нивните помисли, им рече: „Секое царство, ако се раздели самото против себе, запустува; и секој град или дом, ако се раздели самиот против себе, нема да опстане.</verse>
				<verse number="26">И ако сатаната изгонува сатана, тој се разделил сам против себе; тогаш како ќе опстане неговото царство?</verse>
				<verse number="27">И ако Јас ги истерувам демоните преку Велзевул, вашите синови преку кого ги изгонуваат? Затоа тие ќе ви бидат судии.</verse>
				<verse number="28">Ако, пак, Јас истерувам демони со Божјиот Дух, тоа значи дека до вас дошло царството Божјо.</verse>
				<verse number="29">Или, како може некој да влезе во куќата на силен човек и да му ја ограби покуќнината, ако најнапред не го врзе силниот, па дури тогаш да му ја ограби куќата?</verse>
				<verse number="30">Оној што не е со Мене, против Мене е; и оној што не собира со Мене – растура.</verse>
				<verse number="31">Затоа ви велам: секој грев и хула ќе им се прости на луѓето, но хулата против Духот нема да им се прости на луѓето.</verse>
				<verse number="32">И ако некој каже збор против Синот Човечки, ќе му се прости; но ако каже нешто против Светиот Дух, нема да му се прости – ниту во овој век ниту во идниот“.</verse>
				<verse number="33">„Или насадете добро дрво и плодот ќе му биде добар, или насадете лошо дрво и плодот ќе му биде лош; зашто по плодот се познава дрвото.</verse>
				<verse number="34">Породи змиини! Како можете да говорите добро, кога сте зли? Зашто устата зборува од она со што е преполнето срцето.</verse>
				<verse number="35">Добриот човек од добрата ризница изнесува добрини, а злиот човек од злата ризница изнесува зло.</verse>
				<verse number="36">И ви велам дека за секој празен збор, што ќе го изговорат луѓето, ќе одговараат на судниот ден;</verse>
				<verse number="37">зашто поради своите зборови ќе бидеш оправдан и поради своите зборови ќе бидеш осуден.“</verse>
				<verse number="38">Тогаш некои од книжниците и од фарисеите одговорија и рекоа: „Учи­те­ле, сакаме да видиме знак од Тебе!“</verse>
				<verse number="39">А Тој им одговори и рече: „Лукаво и прељуботворно поколение бара знак; но нема да му се даде знак освен знакот на пророкот Јона;</verse>
				<verse number="40">зашто како што Јона беше во утробата на китот три дена и три ноќи, така и Синот Човечки ќе биде во срцето на земјата три дена и три ноќи.</verse>
				<verse number="41">Ниневјаните ќе излезат на суд со ова поколение и ќе го осудат, зашто тие се по­кајаа од проповедта на Јона; а ете, тука е поголем од Јона.</verse>
				<verse number="42">И јужната царица ќе излезе на суд со ова поколение и ќе го осуди; зашто таа дојде од крајот на земјата за да ја чуе мудроста на Соломон, но ете, тука е многу по­голем од Соломон.“</verse>
				<verse number="43">„Кога нечистиот дух ќе излезе од човекот, минува преку безводни места, барајќи спокој, и не го наоѓа.</verse>
				<verse number="44">Тогаш вели: ’Да се вратам во мојот дом, од каде што излегов.‘ И, штом ќе дојде, го наоѓа празен, изметен и уреден.</verse>
				<verse number="45">Тогаш оди и со себе доведува други седум духа, полоши од себе, и штом ќе влезат, ќе отседнат таму; и последната состојба на тој човек станува полоша од првата. Така ќе биде и со ова зло поколение.“</verse>
				<verse number="46">И додека му зборуваше на народот, ете, мајка Му и Неговите браќа стоеја надвор и сакаа да зборуваат со Него.</verse>
				<verse number="47">Некој Му кажа: „Ете, мајка Ти и Твоите браќа стојат надвор и сакаат да зборуваат со Тебе.“</verse>
				<verse number="48">А Тој му одговори на оној што Му го кажа тоа, и рече: „Која е Мојата мајка и кои се Моите браќа?“</verse>
				<verse number="49">И, покажувајќи со рака кон Своите учени­ци, рече: „Еве ги Мојата мајка и Моите браќа!</verse>
				<verse number="50">Зашто оној што ја исполнува волјата на Мојот Отец, Кој е на небесата, тој Ми е брат, и сестра, и мајка.“</verse>
			</chapter>
			<chapter number="13">
				<verse number="1">Во тој ден, Исус излезе од куќата и седна покрај морето.</verse>
				<verse number="2">И се собра околу Него многу народ, така што Тој влезе во кораб и седна, а сиот народ стоеше на брегот.</verse>
				<verse number="3">И им говореше многу во параболи, велејќи: „Ете, излезе сејач да сее;</verse>
				<verse number="4">и додека сееше, едни зрна паднаа по­крај патот, па долетаа птици и ги ис­кол­ваа.</verse>
				<verse number="5">Други, пак, паднаа на каменито место, каде што немаше многу земја, и набргу никнаа, зашто земјата не беше дла­бока.</verse>
				<verse number="6">Но, штом изгреа сонцето, тие свенаа, па, бидејќи немаа корен, се ису­ши­ја.</verse>
				<verse number="7">Некои паднаа во трње; и трњата израснаа и ги задушија.</verse>
				<verse number="8">Други, пак, паднаа на добра земја и дадоа добар плод; едно сто, друго шеесет, а трето триесет.</verse>
				<verse number="9">Кој има уши да слуша, нека чуе.“</verse>
				<verse number="10">И учениците пристапија до Него и Му рекоа: „Зошто им зборуваш во параболи?“</verse>
				<verse number="11">А Тој им одговори и рече: „Затоа што вам ви е дадено да ги знаете тајните на царството небесно, а ним не им е дадено.</verse>
				<verse number="12">Бидејќи, на оној што има ќе му се даде и ќе му се пре­умножи; а на оној што нема, ќе му се земе и она што го има.</verse>
				<verse number="13">Затоа им зборувам во параболи, зашто гледаат и не можат да видат; слушаат и не можат да чујат, ниту пак, разбираат;</verse>
				<verse number="14">и над нив се исполнува пророш­тво­то на Исаија, кој вели: ’Со уши ќе слушате и нема да разберете, со очи ќе гледате и нема да видите;</verse>
				<verse number="15">зашто срцето на овие луѓе закоравело и со ушите тешко слушаат; и ги затвориле своите очи за да не би некогаш со очите да видат и со ушите да чујат и со срцето да разберат, та да се преобратат и да ги исцелам.‘</verse>
				<verse number="16">А вашите очи се блажени зашто гледаат и вашите уши – зашто слушаат;</verse>
				<verse number="17">бидејќи вистина ви велам: многу пророци и праведници сакаа да го видат она што го гледате вие, и не го видоа; и да го чујат она што го слушате вие, и не го чуја.“</verse>
				<verse number="18">„Вие, пак, чујте ја параболата за сејачот.</verse>
				<verse number="19">Кај секого, што го слуша словото за царството и не го разбира, доаѓа злиот и го граба посеаното во неговото срце; тоа е посеаното покрај патот.</verse>
				<verse number="20">А посеаното на каменито место е оној што го слуша словото и веднаш со радост го прима;</verse>
				<verse number="21">но нема во себе корен и е непостојан: дојде ли мака или гонење заради словото, веднаш се соблазнува.</verse>
				<verse number="22">Посеаното, пак, во трње е оној што го слуша словото, но грижата од овој свет и примамливоста на богатството го задушуваат словото и тоа станува бесплодно.</verse>
				<verse number="23">А посеаното на добра земја е оној што го слуша словото и го разбира, и кој дава род, па донесува: еден сто, друг шеесет, а трет триесет.“</verse>
				<verse number="24">И друга парабола им кажа, велејќи: „Царството небесно прилега на човек што посеал добро семе на својата нива.</verse>
				<verse number="25">Но, додека луѓето спиеја, дојде не­говиот непријател и посеа какол меѓу житото, па си отиде.</verse>
				<verse number="26">А кога израсна растението и донесе род, тогаш се појави и каколот.</verse>
				<verse number="27">И дојдоа слугите на домаќинот и му рекоа: ’Господаре, нели добро семе посеа на својата нива? Од каде, пак, сега има какол?‘</verse>
				<verse number="28">А тој им рече: ’Непријателот го направи тоа!‘ Слугите, пак, му рекоа: ’Сакаш ли да одиме и да го исплевиме?‘</verse>
				<verse number="29">Но тој им рече: ’Не, за да не се случи, корнејќи го каколот, заедно со него да го искорнете житото;</verse>
				<verse number="30">оставете нека растат и едното и другото, заедно до жетвата; а за време на жетвата ќе им кажам на жетварите: соберете го најнапред каколот и врзете го во снопови, за да изгори; а житото приберете го во мојот амбар.‘“</verse>
				<verse number="31">И друга парабола им кажа, велејќи: „Царството небесно прилега на синапово зрно, што човек го зел и го посеал на својата нива.</verse>
				<verse number="32">Тоа е најмало од сите семиња, но кога ќе израсне, поголемо е од сите зеленчуци, па станува дури и дрво, така што небесните птици долетуваат и се вгнездуваат на неговите гранки.“</verse>
				<verse number="33">И друга парабола им кажа: „Небесното цар­ство прилега на квас, што го зела жена и го ставила во три мери браш­но, додека целото да скисне.“</verse>
				<verse number="34">Сето ова Исус му го зборуваше на народот во параболи и без параболи не им говореше ништо;</verse>
				<verse number="35">за да се исполни реченото преку пророкот, кој вели: „Со параболи ќе ја отворам Својата уста; ќе ги искажам тајните од создавањето на светот.“</verse>
				<verse number="36">Тогаш Исус го остави народот и влезе во една куќа. А учениците Му пристапија и Му рекоа: „Про­тол­кувај ни ја параболата за каколот на нивата!“</verse>
				<verse number="37">А Тој им одговори и рече: „Сејачот на доброто семе е Синот Човечки.</verse>
				<verse number="38">Нивата е светот; доброто семе се синовите на царството, а каколот – синовите на лукавиот.</verse>
				<verse number="39">Непријателот, пак, што го посеа, е ѓаволот; жетвата е крајот на светот, а жетварите се ангелите.</verse>
				<verse number="40">Па така, како што се собира каколот и се гори во оган, така ќе биде и на крајот на овој свет.</verse>
				<verse number="41">Синот Човечки ќе ги испрати Своите ангели и ќе ги соберат од Неговото царство сите соблазни и сите оние што вршат беззаконие,</verse>
				<verse number="42">и ќе ги фрлат во вжарена печка; таму ќе биде плач и крцкање со заби.</verse>
				<verse number="43">Тогаш праведниците ќе заблескаат како сонцето во царството на нивниот Отец. Кој има уши да слуша, нека чуе!“</verse>
				<verse number="44">„Царството небесно прилега и на богатство сокриено во нива, што го нашол човек и сокрил, па, од радост за него, оди и продава сѐ што има, и ја купува таа нива.“</verse>
				<verse number="45">„Царството небесно прилега и на трговец, кој бара убави бисери;</verse>
				<verse number="46">па, штом најде еден скапоцен бисер, оди и продава сѐ што има и го купува.“</verse>
				<verse number="47">„Царството небесно прилега уште и на мрежа, која се фрла во морето и уловува секакви риби;</verse>
				<verse number="48">и кога ќе се наполни, ја извлекуваат на брегот и седнуваат, па добрите ги собираат во садови, а лошите ги фрлаат надвор.</verse>
				<verse number="49">Така ќе биде и при крајот на светот: ќе излезат ангелите и ќе ги од­делат лошите од праведните</verse>
				<verse number="50">и ќе ги фрлат во огнена печка: таму ќе биде плач и крцкање со заби.“</verse>
				<verse number="51">Исус ги праша: „Дали го раз­брав­те сето ова?“ Тие Му рекоа: „Да, Гос­поди!“</verse>
				<verse number="52">А Тој им рече: „Затоа секој книж­ник, кој се научил за царството небесно, прилега на човек домаќин што од својата ризница изнесува и ново и старо.“</verse>
				<verse number="53">И, откако ги заврши овие параболи, Исус си замина оттаму.</verse>
				<verse number="54">А штом дојде во Својот роден крај, ги поучуваше во нивната синагога така што сите се чудеа и велеа: „Од каде кај Него ваква мудрост и моќ?</verse>
				<verse number="55">Нели е Овој син на дрводелецот? Нели мајка Му се вика Марија, а Неговите бра­ќа­ – Јаков и Јосија, Симон и Јуда?</verse>
				<verse number="56">И нели сите Негови сестри се ме­ѓу нас? Од каде, пак, сето тоа кај Него?“</verse>
				<verse number="57">И се соблазнуваа поради Него. А Исус им рече: „Ниеден пророк не е без чест, освен во својот роден крај и во својот дом.“</verse>
				<verse number="58">И не направи таму многу чуда поради нивното неверие.</verse>
			</chapter>
			<chapter number="14">
				<verse number="1">Во тоа време гласот за Исус го слушна и четворовласникот Ирод,</verse>
				<verse number="2">кој им рече на своите слуги: „Тоа е Јован Крстител; тој воскреснал од мртвите, па затоа и чуда се случуваат преку него!“</verse>
				<verse number="3">Зашто Ирод, откако го фати Јован, го врза и го фрли во затвор поради Иро­ди­јада, жената на брат му Филип;</verse>
				<verse number="4">бидејќи Јован му велеше: „Не ти е допуштено да ја имаш неа!“</verse>
				<verse number="5">И сакаше да го убие, но се плашеше од народот, зашто го сметаа за пророк.</verse>
				<verse number="6">А кога му беше роденден на Ирод, ќерката на Иродијада играше пред гостите и му угоди на Ирод;</verse>
				<verse number="7">затоа тој ѝ се заколна дека ќе ѝ даде што и да побара.</verse>
				<verse number="8">А таа, поучена од мајка ѝ, рече: „Дај ми ја овде на чинија главата на Јован Крстител!“</verse>
				<verse number="9">Царот се натажи, но заради за­к­лет­вата и гостите, нареди да ѝ ја дадат.</verse>
				<verse number="10">Па прати да го обезглават Јован во затворот.</verse>
				<verse number="11">И ја донесоа неговата глава на чинија и ѝ ја дадоа на девојката, а таа ја однесе на својата мајка.</verse>
				<verse number="12">А неговите ученици дојдоа, го зедоа неговото тело и го погребаа; па отидоа и Го известија Исус.</verse>
				<verse number="13">Штом го чу тоа, Исус замина оттаму со кораб во пусто место, насамо; а на­родот, штом слушна за тоа, тргна по Него пеш од градовите.</verse>
				<verse number="14">И кога Исус излезе, виде многу народ; и се смилува над нив и ги излекува нивните болни.</verse>
				<verse number="15">А кога се стемни, Му пријдоа Неговите ученици и рекоа: „Мес­тово е пусто, а и веќе е доцна; пушти го народот да оди по селата и да си купи храна.“</verse>
				<verse number="16">Но Исус им рече: „Нема потреба да одат; дајте им вие да јадат!“</verse>
				<verse number="17">А тие Му рекоа: „Немаме овде ништо освен пет леба и две риби.“</verse>
				<verse number="18">Тој им рече: „Донесете Ми ги тука!“</verse>
				<verse number="19">И откако му заповеда на народот да седне на тревата, ги зеде петте леба и двете риби, погледна кон небото, ги благослови, ги раскрши и им ги даде лебовите на учениците, а учениците – на народот.</verse>
				<verse number="20">И јадеа сите и се наситија; и собраа дванаесет кошеви полни со останати парчиња.</verse>
				<verse number="21">А оние што јадеа беа околу пет илјади мажи, не броејќи ги жените и децата.</verse>
				<verse number="22">И Исус веднаш ги натера Своите ученици да влезат во коработ и пред Него да минат на другата страна, додека Тој да го распушти народот.</verse>
				<verse number="23">Па, штом го распушти народот, Тој се искачи на планината за да се помоли насамо. И кога се стемни, Тој беше таму сам.</verse>
				<verse number="24">Коработ, пак, беше веќе на сред море и брановите го удираа, зашто дуваше спротивен ветар.</verse>
				<verse number="25">Но, на четвртата стража од ноќта, Исус дојде кај нив, одејќи по морето.</verse>
				<verse number="26">А учениците, штом Го видоа како оди по морето, се уплашија и рекоа: „Тоа е привидение!“ и од страв гласно извикаа.</verse>
				<verse number="27">Но Исус веднаш им прозборе, велејќи: „Бидете храбри! Јас сум, не плашете се!“</verse>
				<verse number="28">А Петар, одговарајќи Му, рече: „Господи, ако си Ти, заповедај да дојдам кај Тебе по водата!“</verse>
				<verse number="29">И Исус му рече: „Дојди!“ Па штом слезе од коработ, Петар тргна по водата за да дојде кај Исус;</verse>
				<verse number="30">но, кога го виде силниот ветар, се уплаши, почна да тоне и гласно извика: „Господи, спаси ме!“</verse>
				<verse number="31">Исус веднаш му подаде рака, го фати и му рече: „Маловернику, зошто се посомнева?“</verse>
				<verse number="32">И, кога влегоа во коработ, ветрот престана.</verse>
				<verse number="33">А оние што беа во коработ Му пристапија, паднаа ничкум пред Него и рекоа: „Навистина си Син Божји!“</verse>
				<verse number="34">Па откако преминаа, дојдоа во Генисаретската земја.</verse>
				<verse number="35">Луѓето од тоа место, штом Го познаа, разгласија по целата таа околија и Му ги донесоа сите болни.</verse>
				<verse number="36">И Го молеа да се допрат барем до крајот од Неговата облека; и тие што се допреа, оздравеа.</verse>
			</chapter>
			<chapter number="15">
				<verse number="1">Тогаш некои од ерусалимските книжници и фарисеи пристапија кон Исус, велејќи:</verse>
				<verse number="2">„Зошто Твоите ученици го престапуваат преданието на старешините? Зашто не си ги мијат рацете кога јадат леб.“</verse>
				<verse number="3">А Тој им одговори и рече: „Па зошто и вие ја престапувате Божјата заповед заради вашето предание?</verse>
				<verse number="4">Зашто Бог заповедал и рекол: ’Почитувај ги својот татко и својата мајка‘, и ’кој злослови против својот татко или својата мајка, со смрт да се казни‘.</verse>
				<verse number="5">А вие велите: ’Ако некој му рече на својот татко или на својата мајка: дар за Бога ми е, она што од мене сакаш да го ползуваш‘, тогаш тој не мора да ги почитува својот татко или својата мајка!</verse>
				<verse number="6">Така ја укинавте Божјата заповед заради вашето предание!</verse>
				<verse number="7">Лицемери, добро пророкувал за вас Исаија, велејќи:</verse>
				<verse number="8">’Овој народ се приближува до Мене со својата уста и со усните Ме по­чи­­тува, а неговото срце стои далеку од Мене;</verse>
				<verse number="9">но напразно Ме почитува, зашто проповеда човечки повелби.‘“</verse>
				<verse number="10">И, откако го повика народот, рече: „Слушајте и разберете!</verse>
				<verse number="11">Не го осквернува човекот она што влегува во устата, туку она што излегува од устата, тоа го осквернува чо­ве­кот.“</verse>
				<verse number="12">Тогаш Неговите ученици Му пристапија и рекоа: „Знаеш ли дека фарисеите, штом го чуја тој збор, се соблазнија?“</verse>
				<verse number="13">А Тој, одговарајќи им, рече: „Секоја садница, што не ја насадил Мојот Отец небесен, ќе се искорне;</verse>
				<verse number="14">оставете ги: тие се слепи водачи на слепи: а кога слеп води слеп, обајцата ќе паднат во јама.“</verse>
				<verse number="15">Петар, пак, Му одговори и рече: „Објасни ни ја оваа парабола.“</verse>
				<verse number="16">А Исус им рече: „И вие ли сѐ уште не сфаќате?</verse>
				<verse number="17">Зар не разбирате дека сѐ што влегува во устата, минува преку сто­макот и се исфрла надвор?</verse>
				<verse number="18">А она што излегува од устата, излегува од срцето и тоа го осквернува човекот;</verse>
				<verse number="19">зашто од срцето излегуваат лоши помисли, убиства, прељубодејства, блуд, кражби, лажни сведоштва, богохулства;</verse>
				<verse number="20">тоа го осквернува човекот. А да се јаде со неизмиени раце, тоа не го осквернува човекот.“</verse>
				<verse number="21">И, кога излезе оттаму, Исус замина во Тирските и Сидонски краишта.</verse>
				<verse number="22">И ете, една жена Хананејка излезе од оние краишта и гласно извика кон Него, велејќи: „Смилувај ми се, Господи, Сине Давидов! Ќерка ми жестоко ја мачи демон.“</verse>
				<verse number="23">Но Тој не ѝ одговори ниту збор. И Неговите ученици пристапија до Него и Го молеа, велејќи: „Кажи ѝ да си оди, зашто вика по нас.“</verse>
				<verse number="24">А Тој одговарајќи, рече: „Јас сум пратен само кај загубените овци на Израилевиот дом.“</verse>
				<verse number="25">Но таа дојде, падна ничкум пред Него и велеше: „Господи, помогни ми!“</verse>
				<verse number="26">Тој, одговарајќи ѝ рече: „Не е добро да се земе лебот од децата и да се фрли на кучињата.“</verse>
				<verse number="27">Таа, пак, рече: „Да, Господи, но и кучињата јадат од трошките што паѓаат од трпезата на нивните господари.“</verse>
				<verse number="28">Тогаш Исус одговори и рече: „О, жено, голема е твојата вера; нека ти биде по твојата желба!“ И во тој час нејзината ќерка оздраве.</verse>
				<verse number="29">Штом замина оттаму, Исус дојде кај Галилејското Море, се искачи на гората и седна таму.</verse>
				<verse number="30">И дојде кај Него многу народ, што со себе носеше куци, слепи, неми, сакати и многу други, и ги положија пред нозете на Исус, и Тој ги излечи,</verse>
				<verse number="31">така што народот се восхитуваше гледајќи како неми прозборуваат, сакати оздравуваат, куци проодуваат и слепи прогледуваат. И Го прославуваше Израилевиот Бог.</verse>
				<verse number="32">А Исус, кога ги повика Своите ученици, им рече: „Жал ми е за луѓето, зашто веќе три дена се со Мене и немаат што да јадат; а не сакам да ги распуштам гладни, за да не премалат по патот.“</verse>
				<verse number="33">Но Неговите ученици Му рекоа: „Од каде при нас толку леб во пустинава, за да се нахрани толку народ?“</verse>
				<verse number="34">Исус ги праша: „Колку лебови има­те?“ А тие одговорија: „Седум и не­кол­ку рипчиња.“</verse>
				<verse number="35">Тогаш Исус му заповеда на народот да седне на земјата.</verse>
				<verse number="36">И, откако ги зеде седумте леба и ри­бите, заблагодари, ги прекрши и им ги даде на Своите ученици, а учениците – на народот.</verse>
				<verse number="37">И јадеа сите и се наситија; и кренаа седум полни кош­ници со останати парчиња.</verse>
				<verse number="38">А оние што јадеа беа четири илјади мажи, не броејќи ги жените и децата.</verse>
				<verse number="39">Па, штом го распушти народот, влезе во коработ и дојде во Магдал­ските краишта.</verse>
			</chapter>
			<chapter number="16">
				<verse number="1">Тогаш пристапија фарисеите и садукеите и, ис­ку­шувајќи Го, побараа да им покаже знак од небото.</verse>
				<verse number="2">Тој, одговарајќи им, рече: „Навечер велите: ’ќе биде ведро, зашто небото е црвено‘;</verse>
				<verse number="3">а наутро: ’денес ќе има невреме, зашто небото е црвено и тмурно.‘ Лице­мери, из­гледот на небото умеете да го распознавате, а знаците на времињата не мо­жете?!</verse>
				<verse number="4">Лукаво и прељуботворно поколение бара знак, но знак нема да му се даде освен знакот на пророкот Јона.“ Па ги остави и си замина.</verse>
				<verse number="5">И, преминувајќи на спротивната страна, Неговите ученици беа заборавиле да земат леб.</verse>
				<verse number="6">Исус им рече: „Внимавајте и чувајте се од квасот на фарисеите и садукеите!“</verse>
				<verse number="7">А тие, разговарајќи меѓу себе, си велеа: „Тоа е зашто не зедовме леб!“</verse>
				<verse number="8">Но Исус ги разбра и им рече: „Мало­верни, зошто си велите меѓу себе дека не сте зеле леб?</verse>
				<verse number="9">Уште ли не разбирате и не помните за петте леба на пет илјади души и колку кошеви собравте?</verse>
				<verse number="10">Ниту за седумте леба на четири ил­јади души и колку кошници собравте?</verse>
				<verse number="11">Како не разбирате дека не поради лебот реков: ’Чувајте се од квасот на фарисеите и садукеите!‘“</verse>
				<verse number="12">Тогаш разбраа дека Тој им беше ре­кол да се пазат не од лебниот квас, туку од учењето на фарисеите и садукеите.</verse>
				<verse number="13">А кога Исус дојде во областа на Кесарија Филипова, ги праша Своите ученици и рече: „Што велат луѓето за Мене, Синот Човечки?“</verse>
				<verse number="14">Тие одговорија: „Едни дека си Јован Крстител, други, пак, Илија, а некои Еремија или еден од пророците.“</verse>
				<verse number="15">А Тој им рече: „А вие што велите, Кој сум Јас?“</verse>
				<verse number="16">Симон Петар одговори: „Ти си Христос, Синот на живиот Бог.“</verse>
				<verse number="17">Тогаш Исус, одговорајќи, рече: „Блажен си ти, Симоне, сине Јонин, зашто тело и крв не ти го открија тоа, туку Мојот Отец, Кој е на небесата.</verse>
				<verse number="18">А Јас тебе ти велам: ти си Петар и на тој камен ќе ја изградам Својата Црква, и портите на адот нема да ја надвладеат.</verse>
				<verse number="19">И ќе ти ги дадам клучевите од царството небесно, и што ќе сврзеш на земјата, ќе биде сврзано на небесата; а што ќе разврзеш на земјата, ќе биде разврзано и на небесата.“</verse>
				<verse number="20">Тогаш Исус им заповеда на Своите ученици да не кажуваат никому дека Тој е Исус Христос.</verse>
				<verse number="21">Оттогаш Исус почна да им открива на Своите ученици дека Тој треба да отиде во Ерусалим и многу да пострада од старешините, првосвеш­те­ни­ците и книжниците и да биде убиен, и на третиот ден да воскресне.</verse>
				<verse number="22">А Петар Го повлече настрана и почна да Го одвраќа, велејќи: „Не дај Боже, Господи; тоа нема да Ти се случи!“</verse>
				<verse number="23">Но Тој се заврте и му рече на Петар: „Бегај од Мене, сатано! Ти си Ми соблазна, зашто не мислиш за она што е Божјо, туку за она што е човечко!“</verse>
				<verse number="24">Тогаш Исус им рече на Своите ученици: „Ако некој сака да врви по Мене, нека се одрече од себе, нека го земе својот крст и нека врви по Мене.</verse>
				<verse number="25">Зашто, кој сака да го спаси својот живот, ќе го загуби; а кој ќе го загуби својот живот заради Мене, ќе го најде:</verse>
				<verse number="26">зашто каква полза ќе има човек ако го придобие целиот свет, а на својата душа ѝ напакости? Или каков откуп ќе даде човек за својата душа?</verse>
				<verse number="27">Зашто Синот Човечки ќе дојде во славата на Својот Отец, со Своите ангели, и тогаш ќе му даде секому според неговите дела.</verse>
				<verse number="28">Вистина ви велам: тука стојат некои што нема да вкусат смрт додека не Го видат Синот Човечки како доаѓа во Своето царство.“</verse>
			</chapter>
			<chapter number="17">
				<verse number="1">А по шест дена Исус ги зеде со Себе Петар, Јаков и брат му Јован и ги одведе само нив на една висока гора;</verse>
				<verse number="2">и се преобрази пред нив; и Неговото лице светна како сонце, а алиштата Му станаа бели како светлина.</verse>
				<verse number="3">И ете, им се јавија Мојсеј и Илија и разговараа со Него.</verse>
				<verse number="4">Тогаш Петар проговори и Му рече на Исус: „Господи, добро ни е да бидеме овде; ако сакаш да направиме три колиби: една за Тебе, една за Мојсеј и една за Илија.“</verse>
				<verse number="5">Додека уште говореше, ете, ги засени светол облак; и се чу глас од облакот кој велеше: „Овој е Мојот возљубен Син, во Кого е Мојата волја; Него послушајте Го!“</verse>
				<verse number="6">И кога го чуја тоа учениците, паднаа ничкум и многу се уплашија.</verse>
				<verse number="7">Но Исус им пријде, се допре до нив и им рече: „Станете и не плашете се!“</verse>
				<verse number="8">А тие, кога ги подигнаа очите, не видоа никој друг освен Исус.</verse>
				<verse number="9">А кога слегуваа од гората, Исус им заповеда и рече: „Никому не кажувајте што видовте додека Синот Човечки не воскресне од мртвите!“</verse>
				<verse number="10">И Неговите ученици Го запра­шаа: „Зошто, пак, книж­ни­ците велат дека најнапред треба да дојде Илија?“</verse>
				<verse number="11">А Исус, одговорајќи им, рече: „Навистина, Илија ќе дојде претходно и ќе уреди сѐ;</verse>
				<verse number="12">но ви велам дека Илија веќе дојде и не го познаа, туку му направија сѐ што сакаа. Така и Синот Човечки ќе пострада од нив.“</verse>
				<verse number="13">Тогаш учениците разбраа дека Тој им зборува за Јован Крстител.</verse>
				<verse number="14">Кога дојдоа кај народот, Му пристапи еден човек, падна на колена пред Него</verse>
				<verse number="15">и рече: „Господи, смилувај се на син ми, зашто е месечар и ужасно страда; често паѓа во оган и често – во вода;</verse>
				<verse number="16">го доведов кај Твоите ученици, но тие не можеа да го излекуваат.“</verse>
				<verse number="17">А Исус одговори и рече: „О, неверно и развратно поколение! До кога ќе бидам со вас? До кога ќе ве трпам? Доведете Ми го тука!“</verse>
				<verse number="18">И му нареди Исус и демонот излезе од него; и момчето оздраве во истиот час.</verse>
				<verse number="19">Тогаш учениците пристапија кон Исус насамо и Му рекоа: „Зошто ние не можевме да го истераме?“</verse>
				<verse number="20">А Исус им рече: „Поради вашето неверие: зашто, вистина ви велам, ако имате вера колку синапово зрно, ќе ѝ речете на оваа планина: ’Премести се одовде таму‘ и таа ќе се премести, и за вас ништо нема да биде невозможно.</verse>
				<verse number="21">А овој род се истерува само со молитва и со пост.“</verse>
				<verse number="22">А кога беа во Галилеја, Исус им рече: „Синот Човечки ќе биде предаден во човечки раце</verse>
				<verse number="23">и ќе Го убијат; и на третиот ден ќе воскресне.“ И тие многу се нажалија.</verse>
				<verse number="24">А кога пристигнаа во Капернаум, му пристапија на Петар оние што собираа дидрахми и му рекоа: „Зар вашиот Учител не плаќа дидрахми?“</verse>
				<verse number="25">Тој одговори: „Плаќа.“ И кога влезе дома, Исус го претекна и рече: „Што мислиш, Симоне? Земните цареви од кого земаат царина или данок? Од своите синови или од туѓите?“</verse>
				<verse number="26">Петар Му одговори: „Од туѓите.“ Исус му рече: „Значи, синовите се ослободени;</verse>
				<verse number="27">но, за да не ги соблазниме, отиди до морето, фрли јадица и земи ја првата риба што ќе ја уловиш; и, кога ќе ѝ ја отвориш устата, ќе најдеш статир; земи го и дај им го за Мене и за себе!“</verse>
			</chapter>
			<chapter number="18">
				<verse number="1">Во тој час учениците Му пристапија на Исус, велејќи: „Кој е најголем во царството небесно?“</verse>
				<verse number="2">И Исус повика едно дете, го постави меѓу нив</verse>
				<verse number="3">и рече: „Вистина ви велам, ако не се преобратите и не станете како деца, нема да влезете во царството небесно.</verse>
				<verse number="4">Кој ќе се понизи како ова дете, тој е најголем во царството небесно.</verse>
				<verse number="5">И кој прима такво дете во Мое име, Мене Ме прима.“</verse>
				<verse number="6">„А кој ќе соблазни едно од овие мали, кои веруваат во Мене, за него би било подобро да му се обеси воденички камен на вратот и да потоне во морската длабочина.</verse>
				<verse number="7">Тешко на светот поради соблазните, зашто соблазните треба да дојдат; но тешко на оној човек преку кого до­аѓа соблазната.</verse>
				<verse number="8">Ако те соблазнува твојата рака или нога, отсечи ја и фрли ја од себе; подобро е за тебе да влезеш во жи­вотот куц или сакат, отколку со двете раце и двете нозе да бидеш фрлен во вечниот оган;</verse>
				<verse number="9">и ако те соблазнува твоето око, извади го и фрли го од себе; подобро е за тебе да влезеш во животот со едно око, отколку да ги имаш и двете очи, а да бидеш фрлен во огнениот пекол.“</verse>
				<verse number="10">„Гледајте да не презрете едно од овие мали, зашто, ви велам, нивните ангели на небесата постојано го гледаат лицето на Мојот Отец небесен.</verse>
				<verse number="11">Зашто Синот Човечки дојде да го спаси загубеното.</verse>
				<verse number="12">Што мислите? Ако некој човек има сто овци и една од нив се загуби, нема ли да ги остави деведесет и деветте в планина и да појде да ја бара загубената?</verse>
				<verse number="13">Па, ако ја најде, вистина ви велам, ќе се радува за неа повеќе отколку за деведесет и деветте незагубени.</verse>
				<verse number="14">Така, и вашиот Отец небесен не сака да загине ниедно од овие мали.“</verse>
				<verse number="15">„Ако се огреши кон тебе твојот брат, отиди и укори го насамо; ако те послуша, си го придобил својот брат;</verse>
				<verse number="16">ако не те послуша, земи со себе уште еден или двајца, па од устата на двајца или тројца сведоци нека се потврди секој збор;</verse>
				<verse number="17">ако, пак, не ги послуша и нив, кажи ѝ на црквата; па, ако и црквата не ја по­слуша, тогаш тој нека ти биде како незнабожец и како даночник.“</verse>
				<verse number="18">„Вистина ви велам: сѐ што ќе сврзете на земјата, ќе биде сврзано и на небото; и сѐ што ќе разврзете на земјата, ќе биде разврзано и на небото.</verse>
				<verse number="19">Пак ви велам: ако двајца од вас се согласат на земјата да молат за нешто, што и да било, ќе им биде дадено од Мојот Отец, Кој е на небесата;</verse>
				<verse number="20">зашто, каде двајца или тројца се собрани во Мое име, таму сум и Јас сре­де нив.“</verse>
				<verse number="21">Тогаш Петар Му пристапи и рече: „Господи, колкупати да му простам на брат ми кога ќе се огреши кон мене? До седумпати ли?“</verse>
				<verse number="22">Исус му одговори: „Не ти велам до седум, туку до седумдесетпати по седум.“</verse>
				<verse number="23">„Затоа царството небесно прилега на цар кој посака да ја расчисти сметката со своите слуги.</verse>
				<verse number="24">Кога почна да ја расчистува, му доведоа еден што му должеше десет илјади таланти;</verse>
				<verse number="25">па, бидејќи немаше со што да пла­ти, господарот нареди да ги продадат него, и жена му и децата, и сѐ што имаше, за да си наплати.</verse>
				<verse number="26">Тогаш тој слуга падна ничкум и му се поклонуваше, говорејќи: ’Господаре, биди трпелив спрема мене и сѐ ќе ти платам.‘</verse>
				<verse number="27">И господарот на тој слуга се смилува, го пушти и му го прости долгот.</verse>
				<verse number="28">Слугата, пак, штом излезе, најде еден од своите сослужители, кој му должеше сто динарии, и кога го фати, го давеше и му велеше: ’Врати ми го она што ми го должиш!‘</verse>
				<verse number="29">Тогаш неговиот сослужител падна ничкум пред неговите нозе и го молеше, велејќи: ’Биди трпелив спрема мене и сѐ ќе ти исплатам!‘</verse>
				<verse number="30">Но тој не сакаше, туку отиде и го фрли в затвор, додека не му го ис­плати долгот.</verse>
				<verse number="31">Другите негови сослужители, кога видоа што се случи, многу се натажија, па отидоа и му кажаа на својот господар за сѐ што се случи.</verse>
				<verse number="32">Тогаш неговиот господар го повика и Му рече: ’Зол слуго! Јас ти го простив целиот долг, зашто ме молеше;</verse>
				<verse number="33">не требаше ли и ти да се смилуваш над својот сослужител, како што се смилував и јас над тебе?‘</verse>
				<verse number="34">И се разгневи неговиот господар, па го предаде на мачители, додека не му го исплати целиот долг.</verse>
				<verse number="35">Така и Мојот Отец небесен ќе постапи со вас, ако секој од вас не му ги прости од срце грешките на својот брат.“</verse>
			</chapter>
			<chapter number="19">
				<verse number="1">Кога Исус ги заврши тие збо­рови, замина од Галилеја и дојде во Јудејските краишта, отаде Јордан.</verse>
				<verse number="2">По Него одеше многу народ и Тој ги излечи таму.</verse>
				<verse number="3">И Му пристапија фарисеите за да Го искушуваат, па Му рекоа: „Дали му е допуштено на човек да ја остави својата жена за каква и да било причина?“</verse>
				<verse number="4">А Тој, одговарајќи, им рече: „Зар не сте читале дека Оној што ги создаде, во по­четокот машко и женско ги создаде,</verse>
				<verse number="5">и рече: ’Затоа, ќе ги остави човек својот татко и својата мајка и ќе се прилепи до својата жена и обајцата ќе бидат едно тело.‘</verse>
				<verse number="6">Па така, тие веќе не се двајца, туку се едно тело. А тоа што го соединил Бог, човек да не го разделува.“</verse>
				<verse number="7">Тие Му рекоа: „Зошто тогаш Мојсеј заповеда да ѝ се даде разводно писмо и да се отпушти?“</verse>
				<verse number="8">Тој им рече: „Поради тврдокорноста на вашите срца Мојсеј ви дозволи да ги оставите своите жени; но во почетокот не беше така.</verse>
				<verse number="9">А Јас ви велам: оној што ќе ја остави својата жена, освен поради прељуба, и се ожени со друга, тој прави прељуба; и оној, што ќе се ожени со оставена, исто така, прави прељуба.“</verse>
				<verse number="10">Неговите ученици Му рекоа: „Ако е таква положбата на човекот кон жената, подобро да не се жени!“</verse>
				<verse number="11">А Тој им рече: „Не може секој да го прифати кажаново, туку само оние на кои им е дадено;</verse>
				<verse number="12">зашто има скопени кои се така родени од мајчината утроба; а има скопени и од луѓе, но има и скопени, кои самите си се скопиле заради царството небесно. Кој може да прифати, нека прифати.“</verse>
				<verse number="13">Тогаш Му доведоа деца, за да ги положи рацете на нив и да се помоли, а учениците им забрануваа.</verse>
				<verse number="14">Но Исус рече: „Оставете ги децата и не бранете им да доаѓаат кај Мене, зашто на такви е царството небесно.“</verse>
				<verse number="15">И, откако ги положи рацете на нив, си отиде оттаму.</verse>
				<verse number="16">И ете, еден Му пристапи и Му рече: „Добар Учителе, каква добрина да направам за да имам живот вечен?“</verse>
				<verse number="17">А Тој му одговори: „Зошто Ме нарекуваш добар? Никој не е добар освен Единиот Бог. А ако сакаш да влезеш во животот, запазувај ги запо­ведите.“</verse>
				<verse number="18">Тој Му рече: „Кои?“ А Исус одго­вори: „Не убивај, не прави прељуба, не кради, не сведочи лажно;</verse>
				<verse number="19">почитувај ги својот татко и својата мајка; љуби го својот ближен како себеси!“</verse>
				<verse number="20">Младиот човек Му рече: „Сето тоа сум го запазил уште од својата младост; што уште ми недостасува?“</verse>
				<verse number="21">Исус му рече: „Ако сакаш да бидеш совршен, оди, продај го својот имот и раздај го на сиромаси, и ќе имаш богатство на небото; па дојди и врви по Мене!“</verse>
				<verse number="22">Штом го чу младиот човек кажаново, си отиде натажен, бидејќи имаше многу имот.</verse>
				<verse number="23">А Исус им рече на Своите ученици: „Вистина ви велам, богат тешко ќе влезе во царството небесно;</verse>
				<verse number="24">и уште ви велам: полесно ѝ е на ка­мила да мине низ иглени уши, от­колку богат да влезе во царството Божјо.“</verse>
				<verse number="25">Кога го чуја тоа учениците, многу се зачудија и рекоа: „Тогаш кој може да се спаси?“</verse>
				<verse number="26">А Исус ги погледна и им рече: „За луѓето тоа е невозможно, но за Бога сѐ е можно.“</verse>
				<verse number="27">Тогаш Петар Му одговори и рече: „Ете, ние оставивме сѐ и појдовме по Тебе: што ќе стане, со нас?“</verse>
				<verse number="28">А Исус им рече: „Вистина ви велам дека вие што врвите по Мене, при повторното раѓање, кога Синот Човечки ќе седне на престолот на Својата слава, ќе седнете и вие на дванаесет престоли и ќе судите над дванаесетте Израилеви племиња;</verse>
				<verse number="29">и секој што ќе остави куќи, или браќа, или сестри, или татко, или мајка, или жена, или деца или ниви, заради Моето име, ќе добие стопати повеќе и ќе наследи вечен живот.</verse>
				<verse number="30">Но мнозина први ќе бидат последни, а последните – први.“</verse>
			</chapter>
			<chapter number="20">
				<verse number="1">„Зашто царството небесно приле­га на домаќин, кој излезе рано наутро да најми работници за своето лозје.</verse>
				<verse number="2">Па, штом се спогоди со работниците по динариј на ден, ги прати во своето лозје.</verse>
				<verse number="3">Потоа, кога излезе околу третиот час и виде други како стојат на паза­риштето без работа,</verse>
				<verse number="4">им рече: ’Одете и вие во моето лозје, па што е право, ќе ви дадам.‘ И тие отидоа.</verse>
				<verse number="5">Повторно излезе околу шестиот и деветтиот час и направи исто.</verse>
				<verse number="6">А околу единаесеттиот час одново излезе и најде други, како стојат без работа, и им рече: ’Зошто стоите тука цел ден без работа?‘</verse>
				<verse number="7">Тие му рекоа: ’Бидејќи никој не нѐ најми.‘ А тој им рече: ’Отидете и вие во лозјето и што е право ќе добиете.‘</verse>
				<verse number="8">А приквечер, господарот на лозјето му рече на својот настојник: ’Повикај ги работниците и плати им, почнувајќи од последните па до првите.‘</verse>
				<verse number="9">И дојдените околу единаесеттиот час добија по динариј.</verse>
				<verse number="10">А кога дојдоа првите, помислија дека ќе добијат повеќе; но и тие добија по динариј;</verse>
				<verse number="11">и штом добија, негодуваа против господарот,</verse>
				<verse number="12">и велеа: ’Овие последниве работеа еден час, а ти ги изедначи со нас, што ја претрпевме тежината на денот и жегата.‘</verse>
				<verse number="13">А тој му одговори на еден од нив: ’Пријателе, не те онеправдувам: нели се погоди со мене за динариј?</verse>
				<verse number="14">Земи си го своето и оди си; и на овој последниов, сакам да му дадам колку и тебе.</verse>
				<verse number="15">Зар немам право да правам со своето што сакам? Или окото ти е завидливо, зашто сум добар?‘</verse>
				<verse number="16">Така последните ќе бидат први, а првите – последни; зашто мнозина се повикани, но малкумина избрани.“</verse>
				<verse number="17">И кога Исус се искачуваше кон Ерусалим, ги зеде насамо дванаесеттемина ученици и по патот им рече:</verse>
				<verse number="18">„Ете, се искачуваме кон Ерусалим и Синот Човечки ќе им биде предаден на првосвештениците и книжниците, и ќе Го осудат на смрт,</verse>
				<verse number="19">и ќе Го предадат на незнабошците за да биде исмеан, и камшикуван, и распнат; и на третиот ден ќе воскресне.“</verse>
				<verse number="20">Тогаш Му пристапи мајката на Зеведеевите синови, заедно со своите синови и, поклонувајќи Му се ничкум, Го мо­леше нешто.</verse>
				<verse number="21">А Тој ѝ рече: „Што сакаш?“ Таа Му одговори: „Заповедај овие мои два сина да седнат до Тебе, едниот оддесно, а другиот одлево во Твоето царство!“</verse>
				<verse number="22">А Исус, одговарајќи, рече: „Не зна­ете што барате! Можете ли да ја пиете чашата што ќе ја пијам Јас; или да се крстите со крштевањето со кое се крштевам Јас?“ Тие Му одговорија: „Можеме.“</verse>
				<verse number="23">И Тој им рече: „Мојата чаша ќе ја пиете и со крштевањето, со кое се крштевам Јас, ќе се крстите, но да се седи од Мојата десна или лева страна не е на Мене да дадам, туку тоа е за оние за кои е подготвено од Мојот Отец.“</verse>
				<verse number="24">И десетте, штом го чуја тоа, негодуваа против двајцата браќа.</verse>
				<verse number="25">Но Исус ги повика и им рече: „Знаете дека кнезовите на народите господарат над нив и дека големците владеат над нив.</verse>
				<verse number="26">Но меѓу вас нека не биде така; туку кој сака да биде големец меѓу вас, нека ви биде служител;</verse>
				<verse number="27">и кој сака да биде прв меѓу вас, нека ви биде слуга;</verse>
				<verse number="28">како што и Синот Човечки не дојде за да Му служат, туку да служи и да го даде Својот живот за откуп на мнозина.“</verse>
				<verse number="29">И кога тие излегуваа од Ерихон, по Него врвеше многу народ.</verse>
				<verse number="30">И ете, двајца слепи, седнати покрај патот, штом чуја дека минува Исус, извикаа: „Смилувај ни се, Господи, Сине Давидов!“</verse>
				<verse number="31">А народот ги укоруваше да молчат; но тие уште посилно викаа: „Смилувај ни се, Господи, Сине Да­ви­дов!“</verse>
				<verse number="32">А Исус застана, ги повика и рече: „Што сакате да сторам за вас?“</verse>
				<verse number="33">Тие Му одговорија: „Да ни се отворат очите, Господи.“</verse>
				<verse number="34">И Исус се смилува и им ги допре очите, и тие веднаш прогледаа и тргнаа по Него.</verse>
			</chapter>
			<chapter number="21">
				<verse number="1">А кога наближија до Ерусалим и дојдоа во Витфагија, кај Масли­новата Гора, Исус испрати двајца уче­ници,</verse>
				<verse number="2">и им рече: „Отидете во селоно, што е наспроти вас, и веднаш ќе најдете врзана магарица и прле со неа; одврзете ги и доведете Ми ги!</verse>
				<verse number="3">А ако некој ви рече нешто, кажете му дека Му се потребни на Господ и тој веднаш ќе ги прати.“</verse>
				<verse number="4">А сето тоа се случи за да се исполни кажаното преку пророкот, кој вели:</verse>
				<verse number="5">„Кажете ѝ на ќерката Сионова: ете, твојот Цар доаѓа кај тебе кроток и седи на магарица и прле, младенче од подјаремница.“</verse>
				<verse number="6">Учениците отидоа и направија така, како им заповеда Исус.</verse>
				<verse number="7">Ги доведоа магарицата и прлето и ги положија на нив своите алишта, и Тој седна на нив.</verse>
				<verse number="8">А мнозина од народот ги постилаа по патот своите облеки; други, пак, сечеа гранки од дрвјата и ги постилаа по патот;</verse>
				<verse number="9">а народот што врвеше пред Него и по Него, извикуваше: „Осана на Синот Давидов! Благословен е Оној што доаѓа во името Господово! Осана во висините!“</verse>
				<verse number="10">И кога влезе во Ерусалим, целиот град се раздвижи, велејќи: „Кој е Овој?“</verse>
				<verse number="11">А народот говореше: „Овој е Исус, пророкот од Назарет Галилејски.“</verse>
				<verse number="12">И Исус влезе во Божјиот храм и ги истера сите што продаваа и купуваа во храмот, ги преврте масите на мену­ва­чи­те и столовите на оние што продаваа гулаби,</verse>
				<verse number="13">и им рече: „Напишано е: ’Мојот дом ќе се нарече дом за молитва‘, а вие го направивте разбојничка пеш­тера.“</verse>
				<verse number="14">И Му пријдоа во храмот куци и слепи, и Тој ги излекува.</verse>
				<verse number="15">А првосвештениците и книж­ни­ци­те, кога ги видоа чудата што ги на­пра­ви, и слушајќи ги децата како викаат во храмот и велат: „Осана на Синот Давидов!“, негодуваа,</verse>
				<verse number="16">и Му рекоа: „Слушаш ли што велат тие?“ А Исус им рече: „Да! Зар никогаш не сте читале: ’Од устата на ново­роденчиња и од доенчиња Ти си при­гот­вил пофалба?‘“</verse>
				<verse number="17">И кога ги остави, излезе надвор од градот, во Витанија, и таму преноќи.</verse>
				<verse number="18">А наредното утро, враќајќи се во градот, огладне;</verse>
				<verse number="19">и покрај патот виде една смоква, па отиде до неа; но откако не најде на неа ништо освен лисја, ѝ рече: „Да нема веќе род на тебе довека!“ И смоквата веднаш се исуши.</verse>
				<verse number="20">Штом го видоа тоа, учениците се зачудија и рекоа: „Како веднаш се исуши смоквата!“</verse>
				<verse number="21">А Исус им одговори: „Вистина ви велам: ако имате вера и не се посомневате, не само тоа што се случи со смоквата ќе го правите, туку ако и на оваа планина ѝ речете – дигни се и фрли се во морето, тоа ќе биде.</verse>
				<verse number="22">И сѐ што ќе побарате во молитва, ако имате вера, ќе добиете.“</verse>
				<verse number="23">И кога Тој дојде во храмот и поучуваше, Му пристапија првосвештениците и старешините на народот и рекоа: „Со каква власт го правиш тоа и кој Ти ја дал таа власт?“</verse>
				<verse number="24">А Исус им одговори: „И Јас ќе ве прашам нешто. Па, ако Ми одго­ворите, и Јас ќе ви кажам со каква власт го правам ова.</verse>
				<verse number="25">Јовановото крштевање од каде беше: од небото или од луѓето?“ А тие разговараа меѓу себе, велејќи: „Ако кажеме ’од небото‘, ќе ни рече: ’Тогаш зошто не му поверувавте?‘</verse>
				<verse number="26">А ако кажеме ’од луѓето‘, се пла­ши­ме од народот; зашто сите го сме­таат Јован за пророк.“</verse>
				<verse number="27">И, одговарајќи Му на Исус, рекоа: „Не знаеме.“ А Тој им рече: „Ниту Јас не ви кажувам со каква власт го правам ова.“</verse>
				<verse number="28">„Што мислите за ова? Еден човек имаше два сина; па отиде кај првиот и му рече: ’Сине, оди денес да работиш во моето лозје!‘</verse>
				<verse number="29">Тој одговори: ’Не сакам!‘ но потоа се покаја и отиде.</verse>
				<verse number="30">Отиде и кај вториот, и му го рече истото. Тој одговори: ’Ќе отидам, господаре.‘ Но не отиде.</verse>
				<verse number="31">Кој од двајцата ја исполни татковата волја?“ Му рекоа: „Првиот.“ Тогаш Исус им рече: „Вистина ви велам дека даночниците и блудниците пред вас ќе влезат во царството Божјо:</verse>
				<verse number="32">зашто Јован дојде кај вас по патот на праведноста и вие не му поверувавте, а даночниците и блудниците му поверуваа; а вие, и откако видовте не се покајавте за да му поверувате.“</verse>
				<verse number="33">„Чујте друга парабола! Си беше еден човек домаќин, кој насади лозје, го огради, ископа место за преса, соѕида кула и, откако им го предаде на лоза­рите, замина на пат.</verse>
				<verse number="34">И, кога наближи времето за берба, тој ги испрати кај лозарите своите слуги за да ги приберат неговите плодови.</verse>
				<verse number="35">Но лозарите ги фатија неговите слуги, па едниот го претепаа, другиот го убија, а третиот го каменуваа.</verse>
				<verse number="36">Тој повторно испрати други слуги, повеќе од првите; но и со нив постапија исто.</verse>
				<verse number="37">Најпосле го испрати кај нив својот син, велејќи си: ’Ќе се засрамат од син ми.‘</verse>
				<verse number="38">Но лозарите, штом го видоа син му, си рекоа меѓу себе: ’Овој е наследникот; ајде да го убиеме и да го присвоиме неговото наследство.‘</verse>
				<verse number="39">Па, го фатија, го изведоа надвор од лозјето и го убија.</verse>
				<verse number="40">Кога ќе дојде господарот на лозјето, што ќе им направи на тие лозари?“</verse>
				<verse number="41">Му одговорија: „Злосторниците жестоко ќе ги погуби, а лозјето ќе го даде на други лозари што ќе му ги даваат плодовите навреме.“</verse>
				<verse number="42">А Исус им рече: „Зар никогаш не сте читале во Писмата: ’Каменот што го отфрлија ѕидарите, стана камен темелник; тоа е од Господ и чудесно е во нашите очи.‘</verse>
				<verse number="43">Затоа ви велам дека царството Божјо ќе биде земено од вас и ќе му се даде на народ што ги принесува неговите плодови.</verse>
				<verse number="44">И кој ќе падне врз тој камен, ќе се разбие; а врз кого тој ќе падне, ќе го здроби.“</verse>
				<verse number="45">И слушајќи ги Неговите параболи, првосвештениците и фарисеите разбраа дека говори за нив,</verse>
				<verse number="46">па настојуваа да Го фатат; но се плашеа од народот, кој Го сметаше за пророк.</verse>
			</chapter>
			<chapter number="22">
				<verse number="1">И Исус повторно им гово­реше во параболи и рече:</verse>
				<verse number="2">„Царството небесно прилега на еден цар, кој му направи свадба на својот син.</verse>
				<verse number="3">И ги испрати своите слуги да ги повикаат поканетите на свадбата; а тие не сакаа да дојдат.</verse>
				<verse number="4">Повторно испрати други слуги, велејќи: кажете им на поканетите: ’Ете, приготвив јадење; моите јунци и сѐ што е угоено се заклани, и сѐ е готово; дој­дете на свадбата!‘</verse>
				<verse number="5">Но тие го пренебрегнаа тоа и отидоа: едни на нива, други по својата трговија;</verse>
				<verse number="6">а останатите, пак, ги фатија него­вите слуги, ги навредуваа и ги убија.</verse>
				<verse number="7">Штом чу за тоа царот, се разгневи, испрати своја војска и ги погуби убиј­ците и им го запали градот.</verse>
				<verse number="8">Тогаш им рече на своите слуги: ’Свад­бата е готова, но поканетите не беа достојни.</verse>
				<verse number="9">Затоа, одете по крстопатите и поканете ги на свадба сите што ќе ги најдете!‘</verse>
				<verse number="10">И слугите излегоа по патиштата, ги собраа сите што ги најдоа – и лоши и добри; и свадбениот дом се наполни со гости.</verse>
				<verse number="11">Кога царот влезе да ги види гостите, забележа еден необлечен во свадбена облека.</verse>
				<verse number="12">Па му рече: ’Пријателе, како влезе овде необлечен во свадбена облека?‘ А тој молчеше.</verse>
				<verse number="13">Тогаш царот им рече на служителите: ’Врзете му ги нозете и рацете, земете го и фрлете го во крајната темнина; таму ќе биде плач и крцкање со заби!‘</verse>
				<verse number="14">зашто, мнозина се повикани, но малкумина се избрани.“</verse>
				<verse number="15">Тогаш фарисеите отидоа и се советуваа како да Го фатат во некој збор.</verse>
				<verse number="16">И ги испратија кај Него своите ученици, заедно со Иродовците, кои Му говореа: „Учителе, знаеме дека си вистинит и вистински учиш за Божјиот пат, и не се плашиш од никого, зашто не се водиш според изгледот на луѓето;</verse>
				<verse number="17">затоа кажи ни; што мислиш: треба ли да се дава данок на цезарот или не?“</verse>
				<verse number="18">Но Исус го проѕре нивното лукавство и рече: „Зошто Ме искушувате, лицемери?</verse>
				<verse number="19">Покажете Ми ја монетата со која се плаќа данок.“ Тие Му донесоа еден динариј.</verse>
				<verse number="20">И им рече: „Чии се овој лик и натпис?“</verse>
				<verse number="21">Тие Му одговорија: „На цезарот.“ Тогаш им рече: „Дајте го цезаревото на цезарот, а Божјото на Бога!“</verse>
				<verse number="22">И штом го чуја тоа, тие се зачудија, па Го оставија и си отидоа.</verse>
				<verse number="23">Во истиот ден Му пристапија и садукеи, кои велат дека нема вос­кре­сение, и Го прашаа,</verse>
				<verse number="24">говорејќи: „Учителе, Мојсеј рече: ’Ако некој умре без деца, тогаш брат му нека ја земе неговата жена и нека му подигне потомство на својот брат!‘</verse>
				<verse number="25">Кај нас имаше седуммина браќа; првиот се ожени и умре; па, бидејќи немаше пород, ја остави својата жена на својот брат.</verse>
				<verse number="26">Исто така направи и вториот, и третиот, сѐ до седмиот.</verse>
				<verse number="27">По сите нив, умре и жената.</verse>
				<verse number="28">При воскресението, на кого од седумтемина ќе биде таа жена, бидејќи со сите живеела?“</verse>
				<verse number="29">Исус им одговори: „Во заблуда сте, зашто не ги познавате Писмата, ниту Божјата сила;</verse>
				<verse number="30">зашто при воскресението луѓето ниту ќе се женат, ниту ќе се мажат, туку ќе бидат како ангели Божји на небото.</verse>
				<verse number="31">А за воскресението на мртвите, зар не сте читале што ви рекол Бог:</verse>
				<verse number="32">’Јас сум Бог на Авраам, Бог на Исак и Бог на Јаков.‘ Бог не е Бог на мртвите, туку на живите.“</verse>
				<verse number="33">И народот, слушајќи го тоа, се восхитуваше на Неговото учење.</verse>
				<verse number="34">А фарисеите, штом слушнаа дека ги замолчи садукеите, се собраа заедно.</verse>
				<verse number="35">Еден од нив, законик, за да Го искуша, Го праша:</verse>
				<verse number="36">„Учителе, која заповед е најголема во Законот?“</verse>
				<verse number="37">А Исус му одговори: „’Возљуби Го Господ, својот Бог, со сето свое срце, со сета своја душа и со сиот свој разум;‘</verse>
				<verse number="38">тоа е прва и најголема заповед;</verse>
				<verse number="39">а втората е слична на неа: ’Возљуби го својот ближен како себеси!‘</verse>
				<verse number="40">На тие две заповеди се држат целиот Закон и Пророците.“</verse>
				<verse number="41">И кога се собраа фарисеите, Исус ги праша</verse>
				<verse number="42">и рече: „Што мислите за Христос? Чиј син е Тој?“ Му одговорија: „На Давид.“</verse>
				<verse number="43">Им рече: „Како тогаш Давид, преку Духот Го нарекува Господ, велејќи:</verse>
				<verse number="44">’Му рече Господ на Мојот Господ: Седи од Мојата десна страна, додека не ги положам Твоите непријатели за подножје на Твоите нозе.‘</verse>
				<verse number="45">И така, ако Давид Го нарече Гос­под, како тогаш Тој може да му биде син?“</verse>
				<verse number="46">И никој не можеше да Му одговори ниту збор, и од тој ден никој веќе не се осмели да Го прашува.</verse>
			</chapter>
			<chapter number="23">
				<verse number="1">Тогаш Исус им говореше на народот и на Своите ученици,</verse>
				<verse number="2">велејќи: „На Мојсеевиот стол седнаа книжниците и фарисеите.</verse>
				<verse number="3">Затоа, сѐ што ќе ви кажат да пазите, пазете и извршувајте; а според нивните дела не постапувајте, зашто тие говорат, но не извршуваат;</verse>
				<verse number="4">врзуваат бремиња тешки и мачни за носење и ги ставаат врз плеќите на лу­ѓето, а самите не сакаат ниту со прст да ги помрднат.</verse>
				<verse number="5">И сите свои дела ги прават за да ги видат луѓето; ги прошируваат своите записи и ги продолжуваат ресите на својата облека;</verse>
				<verse number="6">сакаат прво место на гозбите и предни места во синагогите,</verse>
				<verse number="7">и поздрави по пазариштата, и да ги ви­каат луѓето ’Рави, Рави!‘</verse>
				<verse number="8">А вие немојте да се нарекувате ’Рави‘, зашто еден е вашиот Учител – Христос, а вие сите сте браќа.</verse>
				<verse number="9">И никого на земјата не викајте го свој татко, зашто еден е вашиот Татко – Оној, Кој е на небесата;</verse>
				<verse number="10">и немојте да се нарекувате наставници, зашто еден е вашиот Наставник – Христос.</verse>
				<verse number="11">Но најголемиот меѓу вас нека ви биде слуга;</verse>
				<verse number="12">зашто, секој што се воздигнува себеси, ќе биде пони­зен; а тој што се понизува себеси, ќе биде воздигнат.“</verse>
				<verse number="13">„Тешко вам, книжници и фарисеи, лицемери, зашто ги подјадувате домо­вите на вдовиците и навидум долго се молите; поради тоа ќе добиете поголема осуда.</verse>
				<verse number="14">Тешко вам, книжници и фарисеи, лицемери, зашто го затворате царството небесно пред луѓето; оти, ниту вие влегувате, ниту ги пуштате да влезат оние што сакаат да влезат.</verse>
				<verse number="15">Тешко вам, книжници и фарисеи, лицемери, зашто ги обиколувате морето и копното за да добиете еден следбеник, и кога тоа ќе се случи, тогаш го правите син на пеколот, двојно поголем од вас.</verse>
				<verse number="16">Тешко вам, слепи водачи, што велите: ’Ако се заколне некој во хра­мот, не е ништо; но ако се заколне некој во златото на храмот, виновен е.‘</verse>
				<verse number="17">Безумни и слепи! Што е поголемо: златото или храмот што го осветува златото?</verse>
				<verse number="18">Велите и: ’Ако некој се заколне во жртвеникот, ништо не е; но ако некој се заколне во дарот што е на него, виновен е.‘</verse>
				<verse number="19">Безумни и слепи! Што е посвето: дарот или жртвеникот што го осветува дарот?</verse>
				<verse number="20">А кој ќе се заколне во жртвеникот, се колне во него и во сѐ што е на него;</verse>
				<verse number="21">и кој ќе се заколне во храмот, се колне во него и во Оној што живее во него;</verse>
				<verse number="22">и кој ќе се заколне во небото, се колне во Божјиот престол и во Оној што седи на него.</verse>
				<verse number="23">Тешко вам, книжници и фарисеи, лицемери, зашто давате десеток од на­не, копар и ким, а сте го пренебрегнале нај­важното во Законот: праведноста, ми­лоста и верата; ова требаше да го пра­вите, а и она да не го пропуштате.</verse>
				<verse number="24">Водачи слепи, вие комарецот го цедите, а камилата ја проголтувате!</verse>
				<verse number="25">Тешко вам, книжници и фарисеи, лицемери, зашто ги чистите чашата и чинијата однадвор, а внатре тие се полни со грабеж и неправда.</verse>
				<verse number="26">Слеп фарисеју, очисти ги чашата и чинијата најнапред внатре, за да бидат чисти и однадвор.</verse>
				<verse number="27">Тешко вам, книжници и фарисеи, лицемери, зашто личите на варо­сани гробови, што однадвор изгледаат убаво, а внатре се полни со мртовечки коски и со секаква нечистотија.</verse>
				<verse number="28">Така и вие, однадвор им се пока­жу­вате на луѓето како праведни, а внатре сте полни со лицемерност и беззаконие.“</verse>
				<verse number="29">„Тешко вам, книжници и фарисеи, лицемери, зашто им ѕидате гробници на пророците и ги украсувате спомениците на праведните,</verse>
				<verse number="30">па велите: ’Да живеевме во деновите на нашите татковци, немаше да станеме нивни соучесници во крвта на пророците.‘</verse>
				<verse number="31">Со тоа сведочите за себе, дека сте синови на оние што ги убиле пророците.</verse>
				<verse number="32">Дополнете ја и вие мерата на вашите татковци!</verse>
				<verse number="33">Змии и рожби аспидини, како ќе побегнете од осудата за во пеколот?</verse>
				<verse number="34">Затоа, ете, Јас праќам кај вас пророци и мудреци и книжници; едни ќе убиете и распнете, а други ќе камшикувате по вашите синагоги и ќе ги прогонувате од град во град;</verse>
				<verse number="35">за да падне врз вас сета праведна крв што е пролеана на земјата, од крвта на праведниот Авел, па до крвта на Захарија, синот на Варахија, кого го убивте меѓу храмот и жртвеникот.</verse>
				<verse number="36">Вистина ви велам: сето тоа ќе дојде врз ова поколение!“</verse>
				<verse number="37">„Ерусалиме, Ерусалиме, ти што ги убиваш пророците и со камења ги за­си­пуваш испратените кај тебе! Кол­ку­пати сакав да ги соберам твоите чеда, како квачката што ги собира своите пилиња под крилјата, но вие не сакавте.</verse>
				<verse number="38">Ете, ви се остава пуст вашиот дом.</verse>
				<verse number="39">Зашто ви велам: нема да Ме видите од сега додека не кажете: ’Благословен е Оној што доаѓа во името Господово!‘“</verse>
			</chapter>
			<chapter number="24">
				<verse number="1">И, кога излезе Исус од храмот и си одеше, Му пријдоа Неговите ученици за да Му ги покажат градбите на храмот.</verse>
				<verse number="2">А Исус им рече: „Не го гледате ли сето тоа? Вистина, ви велам: нема да остане тука ниту камен на камен, кој нема да биде урнат.“</verse>
				<verse number="3">И, кога седеше на Маслиновата Гора, Му пријдоа учениците на­са­мо и Му рекоа: „Кажи ни, кога ќе биде тоа, и каков ќе биде знакот за Твоето доаѓање и за свршетокот на светот?“</verse>
				<verse number="4">А Исус, одговарајќи, им рече: „Пазете се да не ве прелаже некој;</verse>
				<verse number="5">зашто многумина ќе дојдат во Мое име, говорејќи: ’Јас сум Христос!‘ и ќе прелажат мнозина.</verse>
				<verse number="6">Ќе слушате за војни и гласови за војни. Внимавајте да не се вознемирите, заш­то сето тоа треба да се случи; но тоа уште не е крајот.</verse>
				<verse number="7">Зашто ќе се крене народ против народ, и царство против царство, и на некои места ќе има глад, помор и потреси;</verse>
				<verse number="8">а сето тоа е почеток на страдањата.</verse>
				<verse number="9">Тогаш ќе ве предадат на мачење и ќе ве убијат; и ќе бидете мразени од сите народи, заради Моето име.</verse>
				<verse number="10">Тогаш мнозина ќе се соблазнат и еден со друг ќе се предаваат и еден со друг ќе се мразат;</verse>
				<verse number="11">многу лажни пророци ќе се појават и ќе прелажат мнозина;</verse>
				<verse number="12">и бидејќи беззаконијата ќе се ум­ножат, кај мнозина љубовта ќе олади.</verse>
				<verse number="13">Но кој ќе издржи до крај, тој ќе биде спасен.</verse>
				<verse number="14">И ова благовестие за царството ќе биде проповедано по целиот свет, за сведоштво на сите народи; и тогаш ќе дојде крајот.“</verse>
				<verse number="15">„А кога ќе ја видите одвратноста на запустувањето, изречена преку пророкот Даниил, како стои на светото место – кој чита нека разбере,</verse>
				<verse number="16">тогаш оние во Јудеја, нека бегаат по планините;</verse>
				<verse number="17">кој е на покрив, нека не слегува да земе нешто од својата куќа;</verse>
				<verse number="18">и кој е на нива, нека не се враќа назад за да си ги земе алиштата!</verse>
				<verse number="19">Тешко на бремените и на доилките во тие денови!</verse>
				<verse number="20">Затоа, молете се вашето бегање да не биде во зима, ниту во сабота;</verse>
				<verse number="21">зашто тогаш ќе настане голема мака, каква што немало од почетокот на светот па досега, ниту, пак, ќе има.</verse>
				<verse number="22">И ако не се скратат оние денови, никој и ништо не би се спасило; но заради избраните ќе се скратат тие денови.</verse>
				<verse number="23">Ако некој тогаш ви рече: ’Еве, овде е Христос‘ или ’таму е‘ – не верувајте!</verse>
				<verse number="24">Зашто ќе се појават лажни христоси и лажни пророци, и ќе покажат голе­ми знаци и чуда, за да ги прелажат, ако е можно, и избраните.</verse>
				<verse number="25">Ете, однапред ви кажав.</verse>
				<verse number="26">И така, ако ви речат: ’Ене, Тој е во пустината‘ – не излегувајте; или, ’еве, во скришните одаи е‘ – не верувајте!</verse>
				<verse number="27">Зашто, како молњата што излегува од исток и се гледа дури до запад, така ќе биде доаѓањето на Синот Човечки.</verse>
				<verse number="28">Зашто, каде што е мршата, таму се собираат и орлите.“</verse>
				<verse number="29">„И веднаш, по маките на тие денови, сонцето ќе се помрачи и месечината нема да ја дава својата светлина, и ѕвездите ќе паднат од небото и небесните сили ќе се разнишаат.</verse>
				<verse number="30">И тогаш ќе се појави на небото знакот на Синот Човечки и ќе заплачат тогаш сите земни племиња, и ќе Го видат Си­нот Човечки како доаѓа на небесните облаци, со сила и голема слава;</verse>
				<verse number="31">и ќе ги испрати Своите ангели со силен трубен глас, и тие ќе ги соберат Неговите избраници од четирите ветра, од едниот до другиот крај на небесата.“</verse>
				<verse number="32">„Научете ја параболата од смоквата: кога нејзините гранки ќе станат кревки и ќе разлистат, знаете дека е близу летото.</verse>
				<verse number="33">Така и вие, кога ќе го видите сето тоа, знајте дека Тој е близу, пред вратата.</verse>
				<verse number="34">Вистина ви велам: нема да помине ова поколение додека сето ова не се исполни.</verse>
				<verse number="35">Небото и земјата ќе поминат, но Моите зборови нема да поминат.“</verse>
				<verse number="36">„А за тој ден и час никој не знае, ниту небесните ангели, туку само Мојот Отец;</verse>
				<verse number="37">но, како што беше во деновите на Ное, така ќе биде и при доаѓањето на Синот Човечки;</verse>
				<verse number="38">зашто, како што во деновите пред потопот јадеа и пиеја, се женеа и се мажеа до денот кога Ное влезе во ковчегот,</verse>
				<verse number="39">и не сфатија додека не дојде потопот и истреби сѐ – така ќе биде и доаѓањето на Синот Човечки.</verse>
				<verse number="40">Тогаш ќе бидат двајца на нива: едниот ќе биде земен, а другиот ќе биде оставен;</verse>
				<verse number="41">две жени ќе мелат на мелница: едната ќе биде земена, а другата ќе биде оставена.</verse>
				<verse number="42">Затоа, бидете будни, зашто не знаете во кој час ќе дојде вашиот Господ.</verse>
				<verse number="43">Знајте го и ова: кога домаќинот на куќата би знаел во кој час ќе дојде крадецот, тој би останал буден и не би дозволил да му провалат во куќата.</verse>
				<verse number="44">Затоа и вие треба да бидете подготвени, зашто Синот Човечки доаѓа во часот кога не очекувате.“</verse>
				<verse number="45">„Кој е тој верен и мудар слуга, кого неговиот господар ќе го постави над своите слуги, за да им дава храна навреме?</verse>
				<verse number="46">Блажен е оној слуга, кого неговиот господар, кога ќе дојде, ќе го најде да постапува така;</verse>
				<verse number="47">вистина ви велам дека него ќе го постави над целиот свој имот.</verse>
				<verse number="48">Ако, пак, тој слуга е лош и си рече во срцето: ’Мојот господар уште долго време нема да дојде‘,</verse>
				<verse number="49">па почне да ги тепа оние што слугуваат со него и да јаде и пие со пијаниците,</verse>
				<verse number="50">господарот на тој слуга ќе дојде во ден кога тој не го очекува и во час што не го знае;</verse>
				<verse number="51">па ќе го расече на две и ќе му даде удел со лицемерите; таму ќе биде плач и крцкање со заби.“</verse>
			</chapter>
			<chapter number="25">
				<verse number="1">„Тогаш царството небесно ќе заприлега на десет девојки, кои ги зедоа своите светилки и излегоа да го пресретнат младоженецот.</verse>
				<verse number="2">Пет од нив беа мудри, а пет не­разумни.</verse>
				<verse number="3">Неразумните ги зедоа своите светилки, но не понесоа со себе масло;</verse>
				<verse number="4">а мудрите, заедно со своите светилки, зедоа во садовите и масло;</verse>
				<verse number="5">и, бидејќи младоженецот доцнеше, сите задремаа и заспаа.</verse>
				<verse number="6">А на полноќ се чу викање: ’Еве, младоженецот доаѓа, излезете да го пре­сретнете!‘</verse>
				<verse number="7">Тогаш сите тие девојки станаа и ги приготвија своите светилки.</verse>
				<verse number="8">А неразумните им рекоа на мудрите: ’Дајте ни од вашето масло, зашто нашите светилки гаснат.‘</verse>
				<verse number="9">Мудрите им одговорија: ’Да не би да не ни биде доволно и нам и вам; по­добро одете кај продавачите и купете си!‘</verse>
				<verse number="10">А кога тие отидоа да купат, прис­тигна младоженецот и подготвените влегоа со него на свадбата, и вратата се затвори.</verse>
				<verse number="11">Потоа дојдоа и другите девојки и викаа: ’Господаре, господаре, отвори ни!‘</verse>
				<verse number="12">А тој им одговори: ’Вистина ви велам: не ве познавам!‘</verse>
				<verse number="13">И така, бидете будни, зашто не го знаете ниту денот, ниту часот, кога ќе дојде Синот Човечки.“</verse>
				<verse number="14">„Зашто Тој ќе постапи како човекот кој, тргнувајќи на пат, ги повика своите слуги и им го предаде својот имот;</verse>
				<verse number="15">и на едниот му даде пет таланта, на другиот два, на третиот еден, секому според способноста; и веднаш замина.</verse>
				<verse number="16">Оној што зеде пет таланта, отиде, ги употреби во работа и спечали други пет таланта.</verse>
				<verse number="17">Исто така и оној со двата, и тој спечали други два.</verse>
				<verse number="18">А оној, што прими еден талант, отиде и го закопа в земја и така ги сокри парите на својот господар.</verse>
				<verse number="19">По долго време дојде господарот на овие слуги и побара да му поднесат сметка.</verse>
				<verse number="20">И кога пристапи оној што беше примил пет таланта, донесе уште пет таланта и рече: ’Господаре, ти ми предаде пет таланта; ете, со нив спечалив уште пет.‘</verse>
				<verse number="21">А неговиот господар му рече: ’Убаво, добар и верен слуго! Во малку беше верен, над многу ќе те поставам; влези во радоста на својот господар!‘</verse>
				<verse number="22">Му пристапи и оној што беше при­мил два таланта и рече: ’Господаре, ти ми предаде два таланта, еве, со нив спечалив уште два таланта.‘</verse>
				<verse number="23">Господарот му рече: ’Убаво, добар и верен слуго! Во малку беше верен, над многу ќе те поставам; влези во радоста на својот господар!‘</verse>
				<verse number="24">Му пристапи и оној што беше добил еден талант и рече: ’Господаре, те знаев дека си жесток човек: жнееш каде што не си сеел и собираш каде што не си веел,</verse>
				<verse number="25">па се уплашив, и отидов и го сокрив твојот талант в земја; ете ти го твоето.‘</verse>
				<verse number="26">А господарот му одговори: ’Лукав и мрзлив слуго! Ако си знаел дека жнеам каде што не сум сеел, и собирам каде што не сум веел,</verse>
				<verse number="27">требаше моите пари да им ги дадеш на оние што тргуваат со пари, па кога ќе дојдам, да си го приберам своето со добивка;</verse>
				<verse number="28">затоа земете го од него талантот и дајте му го на оној што има десет таланти;</verse>
				<verse number="29">зашто на секој, што има, ќе му се даде и преумножи, а од оној, што нема, ќе му се одземе и она што го има;</verse>
				<verse number="30">а бесполезниот слуга фрлете го во крајната темнина: таму ќе биде плач и крцкање со заби.‘“</verse>
				<verse number="31">„А кога ќе дојде Синот Човечки во Својата слава и сите свети ангели со Него, тогаш ќе седне на престолот на Својата слава</verse>
				<verse number="32">и ќе се соберат пред Него сите на­роди; па ќе ги оддели едни од други, како што пастирот ги одделува овците од козите,</verse>
				<verse number="33">и овците ќе ги постави од Својата десна страна, а козите од левата.</verse>
				<verse number="34">Тогаш Царот ќе им каже на оние што Му се од десната страна: ’Дојдете, благословени од Мојот Отец; наследете го царството, подготвено за вас од почетокот на светот;</verse>
				<verse number="35">зашто, гладен бев и Ми дадовте да јадам; жеден бев и Ме напоивте, стра­нец бев и Ме прибравте;</verse>
				<verse number="36">гол бев и Ме облековте; болен бев и Ме посетивте; во затвор бев и дојдовте кај Мене.‘</verse>
				<verse number="37">Тогаш праведниците во одговор ќе Му речат: ’Господи, кога Те видовме гладен и Те нахранивме, или жеден и Те напоивме?</verse>
				<verse number="38">Кога Те видовме странец и Те прибравме, или гол и Те облековме?</verse>
				<verse number="39">Кога Те видовме болен, или во затвор и дојдовме кај Тебе?‘</verse>
				<verse number="40">А Царот ќе им одговори: ’Вистина, ви велам: доколку сте го направиле тоа за еден од овие Мои најмали браќа, за Мене сте го направиле.‘</verse>
				<verse number="41">Тогаш ќе им каже и на оние што се од левата страна: ’Бегајте од Мене, проклети, во вечен оган, подготвен за ѓаволот и за неговите ангели!</verse>
				<verse number="42">Зашто, гладен бев и не Ми дадовте да јадам; жеден бев и не Ме напоивте;</verse>
				<verse number="43">странец бев и не Ме прибравте; гол бев и не Ме облековте; болен и во затвор бев и не Ме посетивте.‘</verse>
				<verse number="44">Тогаш и тие ќе Му одговорат: ’Господи, кога Те видовме гла­ден, или жеден, или странец, или гол, или болен, или во затвор – и не Ти послуживме?‘</verse>
				<verse number="45">Тогаш Тој ќе им одговори велејќи: ’Вистина ви велам, доколку не сте го направиле тоа за еден од овие најмали, тогаш ниту за Мене не сте го направиле.‘</verse>
				<verse number="46">И тие ќе отидат во вечна мака, а праведниците – во вечен живот.“</verse>
			</chapter>
			<chapter number="26">
				<verse number="1">И, кога Исус ги заврши сите овие слова, им рече на Своите ученици:</verse>
				<verse number="2">„Знаете дека по два дена ќе биде Пасха и Синот Човечки ќе биде пре­да­ден на распнување.“</verse>
				<verse number="3">Тогаш првосвештениците, книжни­ците и старешините на народот се собраа во дворот на првосвештеникот по име Кајафа,</verse>
				<verse number="4">и се советуваа како да Го фатат Исус со измама и да Го убијат;</verse>
				<verse number="5">но рекоа: „Само не на празникот, за да не настане бунт меѓу народот.“</verse>
				<verse number="6">А кога Исус беше во Витанија, во куќата на Симон Лепрозниот,</verse>
				<verse number="7">Му пријде една жена со алабастерен сад со скапоцено миро, и го изли врз Неговата глава, кога Тој седеше на трпезата.</verse>
				<verse number="8">А кога го видоа тоа Неговите ученици, негодуваа и рекоа: „Какво е тоа растурање?</verse>
				<verse number="9">Зашто тоа миро можеше да се продаде за многу пари и тие да им се раздадат на сиромасите.“</verse>
				<verse number="10">Но Исус, разбирајќи го тоа, им рече: „Зошто ја обеспокојувате жената? Таа направи добро дело кон Мене!</verse>
				<verse number="11">Бидејќи сиромасите ги имате секогаш покрај себе, а Мене Ме немате секогаш;</verse>
				<verse number="12">таа, излевајќи го тоа миро врз Моето тело, Ме приготви за погреб.</verse>
				<verse number="13">Вистина ви велам: каде и да биде проповедано ова благовестие, по цел свет, во нејзин спомен, ќе се раскажува и тоа што таа го направи.“</verse>
				<verse number="14">Тогаш еден од дванаесеттемина, по име Јуда Искариотски, отиде кај прво­свеш­те­ниците</verse>
				<verse number="15">и рече: „Што ќе ми дадете, за да ви Го предадам?“ А тие му предложија триесет сребреника.</verse>
				<verse number="16">И оттогаш тој бараше погодно време да Го предаде.</verse>
				<verse number="17">А во првиот ден на празникот Бесквасници пристапија кон Исус учениците и Му рекоа: „Каде сакаш да Ти приготвиме да ја јадеш Пасхата?“</verse>
				<verse number="18">Тој им рече: „Отидете во градот кај тој и тој човек и кажете му: ’Учителот вели: времето Ми наближи, кај тебе ќе ја прославам Пасхата со Своите ученици.‘“</verse>
				<verse number="19">Учениците постапија како што им заповеда Исус и ја приготвија Пасхата.</verse>
				<verse number="20">А кога се стемни, Тој седна на трпезата со дванаесеттемина.</verse>
				<verse number="21">И дури јадеа, им рече: „Вистина ви велам: еден од вас ќе Ме предаде.“</verse>
				<verse number="22">Тие многу се нажалија и секој од нив почна да Го прашува: „Да не сум јас, Господи?“</verse>
				<verse number="23">А Тој им одговори: „Оној што макна со Мене во чинијата, тој ќе Ме предаде.</verse>
				<verse number="24">Синот Човечки си оди, како што е напишано за Него; но тешко на оној човек преку кого Синот Човечки ќе биде предаден; по­доб­ро ќе беше за тој човек да не се беше родил.“</verse>
				<verse number="25">А Јуда, што Го предаде, праша: „Да не сум јас, Рави?“ Исус му одгово­ри: „Ти рече.“</verse>
				<verse number="26">И кога јадеа, Исус зеде леб и, откако заблагодари, го прекрши, и им даде на учениците и рече: „Земете, ја­дете, ова е Моето тело.“</verse>
				<verse number="27">Потоа ја зеде чашата, и откако заблагодари, им ја даде, велејќи: „Пијте од неа сите;</verse>
				<verse number="28">зашто ова е Мојата крв на Новиот завет, која се пролева за мнозина, за простување на гревовите.</verse>
				<verse number="29">И ви велам дека отсега нема да пијам од овој лозов плод сѐ до оној ден кога ќе пијам нов со вас во царството на Мојот Отец.“</verse>
				<verse number="30">И, откако испеаја благодарствена песна, отидоа во Маслиновата Гора.</verse>
				<verse number="31">Тогаш Исус им рече: „Сите вие ќе се соблазните поради Мене во оваа ноќ; зашто е напишано: ’Ќе удрам по пастирот и овците од стадото ќе се разбегаат.‘</verse>
				<verse number="32">А по Моето воскресение ќе отидам пред вас во Галилеја.“</verse>
				<verse number="33">Тогаш Петар Му одговори и рече: „Дури и сите да се соблазнат поради Тебе, јас никогаш нема да се соблазнам.“</verse>
				<verse number="34">Исус му рече: „Вистина ти велам: оваа ноќ, уште пред да пропее петел, трипати ќе се одречеш од Мене.“</verse>
				<verse number="35">Петар Му кажа: „Ако затреба дури и да умрам со Тебе, нема да се одречам од Тебе!“ Истото го рекоа сите ученици.</verse>
				<verse number="36">Потоа Исус отиде со нив на едно место, наречено Гетсиманија, и им рече на учениците: „Поседете тука, додека отидам онаму да се помолам.“</verse>
				<verse number="37">И ги поведе со Себе Петар и двајцата Зеведееви синови, па се нажали и почна да тагува.</verse>
				<verse number="38">Тогаш Исус им рече: „Смртно е нажалена Мојата душа; останете тука и бидете будни со Мене!“</verse>
				<verse number="39">Па, откако малку се оддалечи, падна ничкум со лицето на земјата и се молеше, велејќи: „Оче Мој, ако е можно, нека Ме одмине оваа чаша; но не како Јас што сакам, туку како што сакаш Ти.“</verse>
				<verse number="40">Па дојде кај учениците и ги затече како спијат, и му рече на Петар: „Толку ли не можевте еден час да останете со Мене будни!?</verse>
				<verse number="41">Бидете будни и молете се, за да не паднете во искушение; духот е бодар, но телото е слабо.“</verse>
				<verse number="42">И отиде по вторпат и се помоли, говорејќи: „Оче Мој, ако не може да ме одмине оваа чаша без да ја пијам, нека биде волјата Твоја!“</verse>
				<verse number="43">Кога се врати, повторно ги затекна како спијат, зашто очите им беа натежнале.</verse>
				<verse number="44">И повторно ги остави, па отиде и се помоли по третпат, изговарајќи ги истите зборови.</verse>
				<verse number="45">Тогаш дојде кај Своите ученици и им рече: „Сѐ уште спиете и одмарате! Ете, наближи часот и Синот Човечки се предава во рацете на грешници.</verse>
				<verse number="46">Станете, да одиме! Ете, се приближува оној што Ме предава.“</verse>
				<verse number="47">Додека Тој уште говореше, ете, дојде Јуда, еден од дванаесеттемина, и со него многу народ со мечеви и со стапови, ис­пратени од првосвештени­ците и народните старешини.</verse>
				<verse number="48">А оној што Го предаваше, им беше дал знак, велејќи: „Оној што ќе Го целивам, Тој е; Него фатете Го!“</verse>
				<verse number="49">И веднаш Му пријде на Исус и Му рече: „Те поздравувам, Рави!“ И Го целива.</verse>
				<verse number="50">А Исус му рече: „Пријателе, зошто си дошол?“ Тогаш пристапија, ги ставија раце врз Исус и Го фатија.</verse>
				<verse number="51">И ете, еден од оние што беа со Исус, протегна рака и го извади својот нож, па го удри слугата на првосвеш­теникот и му го отсече увото.</verse>
				<verse number="52">Тогаш Исус му рече: „Врати го но­жот на неговото место. Зашто сите што се фаќаат за нож, од нож ќе загинат;</verse>
				<verse number="53">или мислиш дека не можам да Го помолам сега Својот Отец да Ми прати повеќе од дванаесет легиони ангели?</verse>
				<verse number="54">Но, како ќе се исполнат Писмата, ако ова не се случи?“</verse>
				<verse number="55">Во тој час Исус му рече на народот: „Зар како на разбојник сте излегле со мечеви и стапови, за да Ме фатите? Секој ден седев со вас, поучувајќи во храмот, и не Ме фативте.</verse>
				<verse number="56">Но сето тоа се случи за да се исполнат Писанијата на пророците.“ Тогаш сите уче­ници Го оставија и се разбегаа.</verse>
				<verse number="57">А оние што Го беа фатиле Исус, Го одведоа кај првосвештеникот Кајафа, каде што беа собрани книжниците и старешините.</verse>
				<verse number="58">Петар, пак, одеше по Него оддалеку, до дворот на првосвештеникот; и влезе внатре, па седна со поданицте за да го види крајот.</verse>
				<verse number="59">А првосвештениците и стареши­ните и целиот Синедрион бараа лажно сведоштво против Исус, за да Го погубат</verse>
				<verse number="60">и не најдоа; и, макар што пристапија многу лажни сведоци, не најдоа. Но најпосле дојдоа двајца лажни сведоци</verse>
				<verse number="61">и рекоа: „Овој кажа: ’Можам да го урнам Божјиот храм и за три дена да го соѕидам.‘“</verse>
				<verse number="62">Тогаш првосвештеникот стана и Му рече: „Ништо ли не одговараш? Што сведочат овие против Тебе?“</verse>
				<verse number="63">Но Исус молчеше. А првосвеш­те­никот Му рече: „Те заколнувам во жи­виот Бог да ни кажеш: Ти ли си Христос, Синот Божји?“</verse>
				<verse number="64">Исус му одговори: „Ти рече! Но Јас ви велам: отсега ќе Го гледате Синот Човечки како седи оддесно на Силата и како доаѓа на небесните облаци.“</verse>
				<verse number="65">Тогаш првосвештеникот ја раскина својата облека и рече: „Овој богохули! Каква потреба имаме веќе од сведоци? Ете, сега го чувте Неговото хулење!</verse>
				<verse number="66">Што мислите?“ А тие одговорија: „Заслужува смрт!“</verse>
				<verse number="67">Тогаш Го плукаа в лице и Го тепаа, а други Го удираа по образите,</verse>
				<verse number="68">и говореа: „Проречи ни, Христе, кој Те удри?“</verse>
				<verse number="69">А Петар седеше надвор во дворот. И му пријде една слугинка и му рече: „И ти беше со Исус Гали­леецот!“</verse>
				<verse number="70">Но тој одрече пред сите, велејќи: „Не знам што зборуваш!“</verse>
				<verse number="71">А кога одеше кон вратата, го виде друга и им рече на оние што беа таму: „И овој беше со Исус Назареецот!“</verse>
				<verse number="72">И повторно одрече со заклетва: „Не Го познавам Човекот!“</verse>
				<verse number="73">А малку потоа пристапија оние што стоеја таму и му рекоа на Петар: „Навистина, и ти си од нив, зашто и го­ворот те издава!“</verse>
				<verse number="74">Тогаш тој почна да се колне и заколнува: „Не Го познавам Човекот!“ И веднаш запеа петел.</verse>
				<verse number="75">И Петар се сети на Исусовите збо­рови: „Уште пред да пропее петел, трипати ќе се одречеш од Ме­не.“ Па излезе надвор и горко плачеше.</verse>
			</chapter>
			<chapter number="27">
				<verse number="1">А кога се раздени, сите првосвеш­теници и старешини на народот напра­вија договор против Исус, за да Го убијат;</verse>
				<verse number="2">и, откако Го врзаа, Го одведоа и Го предадоа на управителот Понтиј Пилат.</verse>
				<verse number="3">Тогаш Јуда, кој Го предаде, кога виде дека Исус е осуден, се покаја и им ги врати триесетте сребреници на прво­свештениците и старешините,</verse>
				<verse number="4">велејќи им: „Згрешив, зашто пре­дадов невина крв!“ А тие рекоа: „Што ни е грижа нам за тоа? Мисли му ти!“</verse>
				<verse number="5">Тој ги фрли сребрениците во хра­мот, излезе и отиде, та се обеси.</verse>
				<verse number="6">Првосвештениците, пак, ги собраа сребрениците и рекоа: „Не треба да се стават во касата на храмот, бидејќи се цена за крв.“</verse>
				<verse number="7">Откако се советуваа, ја купија со нив грнчаревата нива, за погребување на странци.</verse>
				<verse number="8">Затоа и до денес таа нива се вика Крвна нива.</verse>
				<verse number="9">Тогаш се исполни реченото преку пророкот Еремија, кој вели: „И ги зедоа три­есетте сребреника, цената на Оценетиот, Кого Го оценија Израилевте синови,</verse>
				<verse number="10">и ги дадоа за грнчаревата нива, како што ми кажа Господ.“</verse>
				<verse number="11">И Исус застана пред управникот. А управникот Го праша, велејќи: „Ти ли си Царот Јудејски?“ Исус му одговори: „Ти велиш.“</verse>
				<verse number="12">И, кога Го обвинуваа првосвеш­те­ни­ците и старешините, Тој ништо не од­говараше.</verse>
				<verse number="13">Тогаш Пилат Му рече: „Не слушаш ли колку сведоштва имаат против Тебе?“</verse>
				<verse number="14">Но Тој не му одговори на ниту еден збор, така што управникот многу се чудеше.</verse>
				<verse number="15">А на секој празник управ­ни­кот имаше обичај да му ослободува на народот по еден затвореник, кого тие ќе го побараа.</verse>
				<verse number="16">Тогаш тие имаа еден прочуен зат­вореник, по име Варава.</verse>
				<verse number="17">И, кога се собраа, Пилат им рече: „Кого сакате да ви го ослободам: Варава или Исус, наречен Христос?“</verse>
				<verse number="18">Зашто знаеше дека Го беа предале од завист.</verse>
				<verse number="19">А кога тој седеше на судскиот престол, жена му порача да му кажат: „Не прави Му ништо на Тој Праведник, заш­то денеска многу пострадав на сон поради Него.“</verse>
				<verse number="20">Но првосвештениците и стареши­ните го наговорија народот да го побара Варава, а Исус да Го погуби.</verse>
				<verse number="21">Тогаш управникот им рече: „Кого од двајцата сакате да го ослободам?“ Тие одговорија: „Варава!“</verse>
				<verse number="22">Пилат им рече: „А што да правам со Исус, наречен Христос?“ Му одговорија сите: „Да биде распнат!“</verse>
				<verse number="23">Управникот рече: „Па какво зло направил?“ Но тие уште посилно викаа: „Да биде распнат!“</verse>
				<verse number="24">Пилат, штом виде дека ништо не помага, туку, напротив, буната се зголемува, зеде во­да, ги изми рацете пред народот и рече: „Невин сум за крвта на Овој Пра­ведник; мислете му вие!“</verse>
				<verse number="25">И, одговарајќи, целиот народ, рече: „Неговата крв нека падне врз нас и врз нашите чеда!“</verse>
				<verse number="26">Тогаш им го ослободи Варава, а Исус Го камшикуваше и Го пре­да­де да биде распнат.</verse>
				<verse number="27">Потоа војниците на управникот Го зедоа Исус во преторијата и ја собраа целата чета околу Него,</verse>
				<verse number="28">па, откако Го соблекоа, Му облекоа скерлетна наметка;</verse>
				<verse number="29">исплетоа трнов венец, Му го ставија на главата и Му дадоа во десната рака трска; и, поклонувајќи се на колена пред Него, Му се потсмеваа и велеа: „Те поздравуваме, Царе Јудеј­ски!“</verse>
				<verse number="30">И плукаа на Него, па ја зедоа трската и Го удираа по главата.</verse>
				<verse number="31">А откако Го исмеаја, Му ја соблекоа скерлетната наметка, Му ги облекоа Неговите алишта и Го поведоа на распнување.</verse>
				<verse number="32">На излегување сретнаа еден Ки­ри­неец, по име Симон; него го натераа да Му го носи крстот.</verse>
				<verse number="33">И кога дојдоа на местото наречено Голгота, што значи Черепно Место,</verse>
				<verse number="34">Му дадоа да пие оцет, измешан со жолчка. Но Тој вкуси и не сакаше да пие.</verse>
				<verse number="35">А штом Го распнаа, ги разделија Неговите алишта, фрлајќи ждрепка;</verse>
				<verse number="36">па седеа таму и Го чуваа;</verse>
				<verse number="37">и Му ставија над главата натпис со Неговата вина: „Овој е Исус, Царот Јудејски.“</verse>
				<verse number="38">Со Него распнаа и двајца разбојници; едниот од десната, а другиот од левата страна.</verse>
				<verse number="39">А минувачите Го хулеа, вртејќи ги своите глави</verse>
				<verse number="40">и велејќи: „Ти, што го уриваш храмот и за три дена го соѕидуваш, спаси се Себеси! Ако си Син Божји, слези од крстот!“</verse>
				<verse number="41">Исто така и првосвештениците, потсмевајќи се заедно со книжниците, старешините и фарисе­ите, говореа:</verse>
				<verse number="42">„Други спасуваше, а Себеси не може да се спаси! Ако е Цар на Израил, нека слезе сега од крстот, па ќе поверуваме во Него.</verse>
				<verse number="43">Се надеваше на Бог, нека Го избави сега, ако Го сака, бидејќи говореше: ’Син Божји сум!‘“</verse>
				<verse number="44">Така Го навредуваа и разбојниците распнати со Него.</verse>
				<verse number="45">А од шестиот час настана темнина по целата земја до деветтиот час;</verse>
				<verse number="46">а околу деветтиот час Исус извика со силен глас: „Или, Или, лима савахтани!?“ А тоа значи: „Боже Мој, Боже Мој, зошто Ме остави!?“</verse>
				<verse number="47">А некои од оние што стоеја таму, кога го чуја тоа, рекоа: „Овој го вика Илија!“</verse>
				<verse number="48">И веднаш еден од нив отрча, зеде сунѓер, го натопи во оцет и го надена на трска, па Му даваше да пие.</verse>
				<verse number="49">А останатите велеа: „Чекајте, да видиме, дали ќе дојде Илија да Го спа­си!“</verse>
				<verse number="50">А Исус повторно извика со силен глас и го испушти духот.</verse>
				<verse number="51">И ете, завесата на хра­мот се расцепи на две, одгоре додолу; и земјата се затресе; и карпите се распукаа.</verse>
				<verse number="52">И гробовите се отворија; и многу тела на упокоени светии воскреснаа;</verse>
				<verse number="53">па, кога излегоа од гробовите, по Неговото воскресение, влегоа во светиот град и им се јавија на мнозина.</verse>
				<verse number="54">А стотникот и оние што со него Го чуваа Исус, гледајќи го земјотресот и сѐ што се случи, многу се уплашија и говореа: „Навистина Овој беше Син Божји!“</verse>
				<verse number="55">Таму беа и гледаа оддалеку многу жени, кои врвеа по Исус од Галилеја и Му служеа.</verse>
				<verse number="56">Меѓу нив беа Марија Магдалина и Марија, мајката на Јаков и Јосиф, и мајката на Зеведеевите синови.</verse>
				<verse number="57">А кога се стемни, дојде еден богат човек од Ариматеја, по име Јосиф, кој, исто така, Му беше ученик на Исус;</verse>
				<verse number="58">тој отиде кај Пилат и го побара Исусовото тело. Тогаш Пилат нареди да му го дадат телото.</verse>
				<verse number="59">А Јосиф, штом го зеде телото, го завитка во чисто платно</verse>
				<verse number="60">и го положи во својот нов гроб, што го беше издлабил во камен; па, откако навали голем камен на гробната врата, си отиде.</verse>
				<verse number="61">А таму беа Марија Магдалина и другата Марија, кои седеа спроти гробот.</verse>
				<verse number="62">Утредента, пак, по петокот, се собраа првосвештениците и фарисеите кај Пилат</verse>
				<verse number="63">и му рекоа: „Господаре, се сетивме дека Оној измамник, уште дури беше жив, рече: ’По три дена ќе воскреснам!‘</verse>
				<verse number="64">Затоа нареди да се чува гробот до третиот ден, за да не отидат Неговите ученици ноќе и да Го украдат, па да му речат на народот: ’Воскресна од мртвите!‘ Та последната измама ќе биде полоша од првата.“</verse>
				<verse number="65">Пилат им рече: „Имате стража; одете и чувајте го како што знаете.“</verse>
				<verse number="66">Тие отидоа и со стража го чуваа гробот, а каменот го запечатија.</verse>
			</chapter>
			<chapter number="28">
				<verse number="1">Кога измина саботата, на осамнување во првиот ден од седми­ца­та, Марија Магдалина и другата Марија дојдоа да го видат гробот.</verse>
				<verse number="2">И ете, настана голем потрес, зашто ангел Господов слезе од небото, пристапи, го отстрани каменот од гробната врата и седна на него.</verse>
				<verse number="3">Изгледот му беше како молња, а облеката – бела како снег.</verse>
				<verse number="4">А стражарите, уплашени од него, трепереа и беа како мртви.</verse>
				<verse number="5">Ангелот им се обрати на жените и им рече: „Не плашете се; знам дека Го барате Исус распнатиот;</verse>
				<verse number="6">не е овде, воскресна, како што беше рекол; дојдете и видете го местото, каде што лежел Господ,</verse>
				<verse number="7">па отидете бргу и кажете им на Неговите ученици дека воскресна од мртвите. И ете, оди пред вас во Галилеја; таму ќе Го видите. Ете, ви кажав.“</verse>
				<verse number="8">И излегоа брзо од гробот, со страв и голема радост и отрчаа да им соопштат на Неговите ученици.</verse>
				<verse number="9">Кога одеа да ги известат Неговите ученици, ете, Исус ги пресретна, велејќи им: „Радувајте се!“ А тие се приближија, Му ги прегрнаа нозете и паднаа ничкум пред Него.</verse>
				<verse number="10">Тогаш Исус им кажа: „Не плашете се; одете и соопштете им на Моите браќа да отидат во Галилеја, и таму ќе Ме видат.“</verse>
				<verse number="11">Кога тие заминуваа, ете, некои од стра­жарите, влегувајќи в град, им кажаа на првосвештениците за сето она што беше станало.</verse>
				<verse number="12">И тие, откако се собраа со старе­ши­ните и се посоветуваа, им дадоа многу пари на војниците,</verse>
				<verse number="13">велејќи: „Кажете: ’Неговите ученици дојдоа ноќе и Го украдоа додека ние спиевме;‘</verse>
				<verse number="14">и, ако за тоа чуе управникот, ние ќе го убедиме и вас ќе ве ослободиме од грижа.“</verse>
				<verse number="15">А тие ги зедоа парите и направија како што беа научени. И тој глас се пренесува меѓу Јудејците и до денес.</verse>
				<verse number="16">А единаесеттемина ученици отидоа во Галилеја, на гората, каде што им беше заповедал Исус;</verse>
				<verse number="17">па, штом Го видоа, паднаа ничкум пред Него; а некои се посомневаа.</verse>
				<verse number="18">А Исус, пристапувајќи им, прого­вори и рече: „Ми се даде секаква власт на небото и на земјата.</verse>
				<verse number="19">Одете и научете ги сите народи, кр­штевајќи ги во името на Отецот и Синот и Светиот Дух,</verse>
				<verse number="20">и учејќи ги да пазат сѐ што сум ви заповедал. И ете, Јас сум со вас преку сите денови до крајот на светот.“ Амин!</verse>
			</chapter>
		</book>
		<book number="41">
			<chapter number="1">
				<verse number="1">Почеток на благовестието на Исус Христос, Син Божји.</verse>
				<verse number="2">Како што е напишано кај пророците: „Еве, Јас го испраќам пред Твоето ли­це Мојот ангел, кој ќе го под­готви Твојот пат пред Тебе.</verse>
				<verse number="3">Гласот на оној што вика во пусти­на­та: ’Подгответе го патот на Господа, исправете ги Неговите патеки.‘“</verse>
				<verse number="4">Се појави Јован, крштевајќи во пустината и проповедајќи покајно крштевање за простување на гревовите.</verse>
				<verse number="5">И доаѓаа кај него од целата јудејска земја и од Ерусалим, и сите се крш­те­ваа од него во реката Јордан, ис­по­ведајќи ги своите гревови.</verse>
				<verse number="6">А Јован беше облечен во камилски влакна и појас од кожа околу својата половина, и јадеше скакулци и див мед.</verse>
				<verse number="7">Тој проповедаше, велејќи: „По мене иде Оној што е посилен од мене, Кому не сум достоен да Му се наведнам и да Му ги одврзам ремењата од обувките.</verse>
				<verse number="8">Јас ве крстив во вода, а Тој ќе ве крс­ти во Светиот Дух.“</verse>
				<verse number="9">А во оние денови дојде Исус од Назарет галилејски и се крсти од Јован во Јор­дан.</verse>
				<verse number="10">И кога излегуваше од водата, вед­наш виде како се отвораат небесата и како Духот, во вид на гулаб, слегува над Него.</verse>
				<verse number="11">И се слушна глас од небесата: „Ти си Мојот возљубен Син, во Кого е Мојата волја.“</verse>
				<verse number="12">Веднаш потоа Духот Го изведе во пустината.</verse>
				<verse number="13">И таму, во пустината, чети­ри­есет дена беше искушуван од сатаната; беше со ѕверовите и ангелите Му служеа.</verse>
				<verse number="14">А потоа, откако Јован беше затворен, Исус дојде во Галилеја и го про­по­ведаше благовестието за царството Божјо,</verse>
				<verse number="15">велејќи: „Времето се исполни и царството Божјо наближи; покајте се и верувајте во благовестието.“</verse>
				<verse number="16">И, одејќи покрај Галилејското Мо­ре, Исус ги виде Симон и Ан­дреј, Симоновиот брат, како фрлаат мрежа во морето, бидејќи беа рибари.</verse>
				<verse number="17">Исус им рече: „Врвете по Мене и Јас ќе ве направам ловци на луѓе!“</verse>
				<verse number="18">И тие веднаш ги оставија мрежите и тргнаа по Него.</verse>
				<verse number="19">Па, штом отиде уште малку понатаму, ги виде Ја­ков Зеведеев и брат му Јован кои, исто така, беа во кораб и си ги крпеа мрежите;</verse>
				<verse number="20">веднаш ги повика и нив. И тие, откако го оставија својот татко Зеведеј во коработ со наемниците, тргнаа по Него.</verse>
				<verse number="21">И дојдоа во Капернаум; и веднаш во саботата Тој влезе во синагогата и поучуваше.</verse>
				<verse number="22">И се чудеа на Неговата наука, зашто Тој ги учеше како Оној што има власт, а не како книжниците.</verse>
				<verse number="23">А во нивната синагога имаше еден човек со нечист дух, кој извика, велејќи:</verse>
				<verse number="24">„Што имаш Ти со нас, Исусе На­зареецу?! Си дошол ли да нѐ погубиш? Те знам Кој си – Божјиот Светец!“</verse>
				<verse number="25">Но Исус му заповеда, велејќи: „Замолкни и излези од него!“</verse>
				<verse number="26">Тогаш нечистиот дух го стресе човекот и, извикувајќи со силен глас, излезе од него.</verse>
				<verse number="27">И сите се ужаснаа, така што еден со друг се прашуваа и велеа: „Какво е ова ново учење, штом со власт и на нечистите духови им заповеда, и тие Му се покоруваат?“</verse>
				<verse number="28">И веднаш се разнесе глас за Него по целиот Галилејски крај.</verse>
				<verse number="29">Штом излегоа од синагогата, со Јаков и Јован дојдоа во куќата на Симон и Андреј.</verse>
				<verse number="30">А тештата на Симон лежеше со треска; и веднаш Му кажаа за неа.</verse>
				<verse number="31">Тој пристапи, ја фати за рака и ја подигна; и треската веднаш ја остави; и таа им служеше.</verse>
				<verse number="32">А приквечер, кога заоѓаше сонцето, кај Него донесоа секакви болни и опседнати од демони.</verse>
				<verse number="33">И целиот град се беше собрал пред вратата.</verse>
				<verse number="34">И Тој излечи мнозина болни што стра­даа од разни болести; истера мноштво де­мони и не им дозволуваше на демоните да зборуваат дека знаат оти Тој е Христос.</verse>
				<verse number="35">А следното утро, во темни зори, стана, излезе и отиде во пусто место и таму се молеше.</verse>
				<verse number="36">А Симон и оние што беа со Него, тргнаа да Го бараат;</verse>
				<verse number="37">па, кога Го најдоа, Му рекоа: „Сите Те бараат!“</verse>
				<verse number="38">А Тој им рече: „Да појдеме до блис­ките села и градови, и таму да про­по­ве­дам, бидејќи затоа дојдов.“</verse>
				<verse number="39">И проповедаше во нивните синагоги, по цела Галилеја и изгонуваше демони.</verse>
				<verse number="40">И дојде кај Него еден лепрозен, па, молејќи Го, падна на колена пред Него и Му рече: „Ако сакаш, можеш да ме очистиш.“</verse>
				<verse number="41">А Исус се смилува, ја испружи раката, се допре до него и му рече: „Сакам, очисти се!“</verse>
				<verse number="42">И штом го рече тоа, се изгуби ле­п­ра­та од него, и тој се очисти;</verse>
				<verse number="43">Па го отпушти и строго му заповеда,</verse>
				<verse number="44">велејќи му: „Гледај, никому ништо да не кажуваш; туку отиди, покажи му се на свештеникот и принеси дар за твоето очистува­ње, како што заповедал Мојсеј, за ним да им се посведочи.“</verse>
				<verse number="45">А тој, штом излезе, почна многу да проповеда и да разгласува за тоа, така што Исус не можеше јавно да влезе во градот, туку се задржуваше надвор, во оса­мени места. И доаѓаа кај Него отсекаде.</verse>
			</chapter>
			<chapter number="2">
				<verse number="1">По неколку дена, Тој повторно дојде во Капернаум; и се расчу дека е во куќата.</verse>
				<verse number="2">Веднаш се собраа мнозина, така што немаше место ни пред вратата; а Тој им го проповедаше словото.</verse>
				<verse number="3">И дојдоа кај Него со еден неподвижен, кого го носеа четворица;</verse>
				<verse number="4">па, бидејќи не можеа да пријдат до Него од народот, го открија и го пробија покривот од куќата, каде што беше Тој, и ја спуштија постелата, на која лежеше неподвижниот.</verse>
				<verse number="5">А Исус, гледајќи ја нивната вера, му рече на неподвижниот: „Синко, ти се простуваат гревовите!“</verse>
				<verse number="6">Таму седеа некои од книжниците и си помислија во своите срца:</verse>
				<verse number="7">„Зошто Овој такви хули изговара?! Кој може да простува гревови, освен единиот Бог?“</verse>
				<verse number="8">Исус веднаш дозна со Својот дух дека тие така мислат во себе, па им ре­че: „Зошто го помислувате тоа во своите срца?</verse>
				<verse number="9">Што е полесно – да му кажам на неподвижниот: ’Ти се простуваат гре­во­ви­те‘, или да кажам: ’Стани, земи си ја пос­телата и оди‘?</verse>
				<verse number="10">Но за да знаете дека Синот Чо­веч­ки има власт да проштева гревови на земјата“ – му рече на неподвижниот –</verse>
				<verse number="11">„Тебе ти велам: стани, земи си ја пос­телата и оди си дома!“</verse>
				<verse number="12">И тој веднаш стана, па, штом ја зеде постелата, излезе пред сите – така што сите се восхитуваа и Го славеа Бо­га, велејќи: „Никогаш вакво нешто не сме виделе!“</verse>
				<verse number="13">И Исус повторно излезе покрај морето, и сиот народ доаѓаше кај Него, и Тој ги поучуваше.</verse>
				<verse number="14">И минувајќи, го виде Левиј Ал­феев, кој седеше на местото за прибирање данок, и му рече: „Врви по Мене!“ И тој стана и тргна по Него.</verse>
				<verse number="15">А кога Исус седеше на трпезата во неговата куќа, заедно со Него седеа и Неговите ученици и многу даночници и грешници; зашто тие беа мно­зи­на и врвеа по Него.</verse>
				<verse number="16">Книжниците и фарисеите, штом Го видоа како јаде со даночници и греш­ници, им рекоа на Не­го­вите ученици: „Зошто Тој јаде и пие со даночници и со грешници?“</verse>
				<verse number="17">Кога го чу тоа Исус, им рече: „Здравите немаат потреба од лекар, ту­ку болните. Не сум дошол да ги пови­кам праведниците, туку грешниците на покајание.“</verse>
				<verse number="18">Учениците на Јован и на фарисеите постеа. И дојдоа некои, па Му велеа: „Зошто учениците на Јован и на фари­се­ите постат, а Твоите ученици не пос­тат?“</verse>
				<verse number="19">Исус им рече: „Зар можат свато­ви­те да постат кога младоженецот е со нив!? Додека е со нив младоженецот, тие не можат да постат;</verse>
				<verse number="20">но ќе дојдат денови, кога ќе им го одземат младоженецот и тогаш, во тие денови, и тие ќе постат.</verse>
				<verse number="21">Никој не крпи ново парче ткаенина врз стара облека; инаку, нејзиното ново парче ќе се откине од старото и отворот ќе биде уште поголем.</verse>
				<verse number="22">И никој не става ново вино во стари мевови; инаку, новото вино ќе ги расце­пи мевовите и виното ќе истече, а ме­во­вите ќе се упропастат; туку ново вино се става во нови мевови.“</verse>
				<verse number="23">И се случи во саботен ден да ми­нува преку нивите, и врвејќи, Неговите ученици почнаа да кинат класје.</verse>
				<verse number="24">А фарисеите Му рекоа: „Гледај, зошто го прават во сабота тоа што не е допуштено?“</verse>
				<verse number="25">Но Тој им рече: „Зар никогаш не сте читале што направи Давид, кога имаше потреба и ог­ладне тој и оние што беа со него?</verse>
				<verse number="26">Како, во вре­мето на првосвештеникот Авијатар, влезе во Божјиот дом и ги изеде лебовите на предложението, што не смееше да ги јаде никој друг освен свештениците, па им даде и на оние што беа со него!“</verse>
				<verse number="27">Потоа продолжи: „Саботата е соз­да­дена за човекот, а не човекот за сабо­та­та.</verse>
				<verse number="28">Па така, Синот Човечки е господар и на саботата.“</verse>
			</chapter>
			<chapter number="3">
				<verse number="1">И Тој повторно влезе во синагогата, а таму имаше еден човек со исушена рака.</verse>
				<verse number="2">И внимаваа на Него, дали ќе го излекува во саботен ден, за да Го обвинат.</verse>
				<verse number="3">А Тој му рече на човекот со ису­ше­ната рака: „Застани насреде!“</verse>
				<verse number="4">Ним, пак, им кажа: „Што е допуштено да се прави во сабота: добро или зло? Да се спаси еден живот или да се погуби?“ А тие молчеа.</verse>
				<verse number="5">Па, кога ги изгледа со гнев, натажен поради нивните закоравени срца, му ре­че на човекот: „Протегни ја раката!“ Тој ја протегна и раката му стана здрава, како и другата.</verse>
				<verse number="6">Фарисеите, штом излегоа, веднаш се состанаа со Иродовците против Него, советувајќи се како да Го погубат.</verse>
				<verse number="7">Исус, пак, отиде со Своите ученици кон морето и по Него одеше многу на­род од Галилеја, од Јудеја,</verse>
				<verse number="8">од Ерусалим, од Идумеја, од другата страна на Јордан и од околијата на Тир и Сидон. Штом слушнаа какви дела врши, тие во голем број дојдоа кај Него.</verse>
				<verse number="9">И им порача на Своите ученици да Му приготват кораб, поради народот, за да не Го туркаат;</verse>
				<verse number="10">зашто мнозина беше излекувал, та­ка што сите кои беа болни, навалуваа кон Него за да Го допрат.</verse>
				<verse number="11">И нечистите духови, штом ќе Го ви­деа, паѓаа пред Него и викаа, велејќи: „Ти си Син Божји!“</verse>
				<verse number="12">Но Тој строго им забрануваше да разгласуваат за Него.</verse>
				<verse number="13">Потоа се искачи на гората и ги по­вика кај Себе оние што Сам ги одбра, и тие дојдоа кај Него.</verse>
				<verse number="14">И избра дванаесетмина да бидат со Него и да ги праќа да проповедаат;</verse>
				<verse number="15">и да имаат власт да лекуваат бо­лес­ти и да изгонуваат демони:</verse>
				<verse number="16">Симон, на кого му даде име Пе­тар;</verse>
				<verse number="17">па Јаков Зеведеев и Јован, братот на Јаков, на кои им даде име Воанергес, што зна­чи: Синови на громот;</verse>
				<verse number="18">па Андреј, Филип, Вартоломеј, Матеј, Тома, Јаков Алфеев, Тадеј, Симон Кананит</verse>
				<verse number="19">и Јуда Искариотски, кој и Го предаде.</verse>
				<verse number="20">И дојдоа во една куќа; и пак се собра на­род, така што тие не можеа ниту леб да јадат.</verse>
				<verse number="21">И кога чуја Неговите, отидоа да Го приберат, зашто се говореше дека не бил при Себеси.</verse>
				<verse number="22">А книжниците, што беа слегле од Ерусалим, велеа дека во Него е Вел­зе­вул и дека демоните ги истерува со силата на началникот на демоните.</verse>
				<verse number="23">И, кога ги повика, им говореше во параболи: „Како може сатаната да изго­нува сатана?</verse>
				<verse number="24">Ако едно царство се раздели самото против себе, тоа царство не може да се одржи;</verse>
				<verse number="25">и, ако еден дом се раздели самиот против себе, тој дом не може да опстане;</verse>
				<verse number="26">ако и сатаната се дигнал против се­беси, и се разделил, не ќе може да се одржи, туку му дошол крајот.</verse>
				<verse number="27">Никој не може, кога ќе влезе во ку­ќата на силен човек, да му ја ограби по­ку­ќнината, ако најнапред не го врзе силниот; и дури тогаш ќе ја ограби куќ­ата.</verse>
				<verse number="28">Вистина ви велам: на човечките синови ќе им се простат сите гревови и хули, колку и да хулеле;</verse>
				<verse number="29">но кој похули на Светиот Дух, нему нема да му се прости довека, туку ќе биде виновен пред вечниот суд.“</verse>
				<verse number="30">Зашто велеа: „Нечист дух има во Него.“</verse>
				<verse number="31">И дојдоа мајка Му и Не­говите браќа, па, стоејќи надвор, порачаа да Го викнат.</verse>
				<verse number="32">А околу Него седеше народ, и Му рекоа: „Ете, мајка Ти и Твоите браќа и сестри се надвор и Те бараат.“</verse>
				<verse number="33">А Тој им одговори, велејќи: „Која е Мојата мајка и кои се Моите браќа?“</verse>
				<verse number="34">Па, погледнувајќи кон оние што седеа околу Него, рече: „Еве ги Мојата мајка и Моите браќа.</verse>
				<verse number="35">Зашто оној што ја исполнува волјата Божја, тој Ми е брат, и сестра и мај­ка!“</verse>
			</chapter>
			<chapter number="4">
				<verse number="1">И Тој повторно почна да поучува покрај морето; и се собра околу Него многу народ, па Тој влезе во коработ и седеше во мо­рето, а сиот народ стоеше на брегот, покрај морето.</verse>
				<verse number="2">И ги поучуваше многу со параболи, и во Своите поуки им велеше:</verse>
				<verse number="3">„Слушајте! Ете излезе еден сејач да сее;</verse>
				<verse number="4">и додека сееше, едни зрна паднаа покрај патот, па долетаа пти­ци­те и ги исколваа.</verse>
				<verse number="5">Други, пак, паднаа на каменито место, ка­де што немаше многу земја, и набргу никнаа, зашто земјата не беше дла­бо­ка;</verse>
				<verse number="6">но штом изгреа сонцето, тие свенаа, па бидејќи немаа корен, се исушија.</verse>
				<verse number="7">Некои паднаа во трње; и израснаа тр­њата и ги задушија, и тие не дадоа плод.</verse>
				<verse number="8">Други паднаа на добра земја и поч­наа да даваат плод, што израсна и узреа; и принесе: некое триесет, некое шеесет, некое сто.“</verse>
				<verse number="9">И им рече: „Кој има уши да слуша, нека чуе!“</verse>
				<verse number="10">А кога остана сам, оние што беа околу Него, заедно со дванаесеттемина, Го прашаа за параболите.</verse>
				<verse number="11">И Тој им кажа: „Вам ви е дадено да ја знаете тајната на царството Божјо, а на оние, надворешните, сѐ им се говори во параболи,</verse>
				<verse number="12">за да гледаат со очи и да не видат; да слушаат со уши и да не разбираат; за да не би се обратиле некогаш, па да им се простат гревовите.“</verse>
				<verse number="13">И им рече: „Зар не ја разбирате оваа парабола? Како тогаш ќе ги раз­бе­рете сите параболи?</verse>
				<verse number="14">Сејачот го сее словото.</verse>
				<verse number="15">Посеаното покрај патот се оние кај кои се сее словото, но кај кои, откако ќе го чујат, веднаш доаѓа са­та­ната и им го грабнува словото, посеано во нивните срца.</verse>
				<verse number="16">Исто така и посеаното на каменито место се оние кои, штом го чујат словото, веднаш со радост го при­ма­ат,</verse>
				<verse number="17">но немаат во себе корен и се непостојани; па, кога ќе настане мака или гонење заради словото, веднаш се соб­лазнуваат.</verse>
				<verse number="18">Посеаното во трње се оние што го слушаат словото,</verse>
				<verse number="19">но грижите за овој век и примамли­во­ста на богатство и други желби влегуваат во нив, го задушуваат сло­вото и тоа станува бесплодно.</verse>
				<verse number="20">А посеаните зрна на добра земја се оние што го слушаат словото и го при­ма­ат и донесуваат плод: едни триесет, други шеесет, а трети сто.“</verse>
				<verse number="21">И им рече: „Зар светило се внесува за да се стави под поклопец или под кревет, а не за да се постави на светилник?</verse>
				<verse number="22">Зашто нема ништо тајно, што не ќе стане јавно; ниту, пак, има нешто сокриено, што нема да излезе на виделина.</verse>
				<verse number="23">Ако некој има уши да слуша, нека чуе!“</verse>
				<verse number="24">И им велеше: „Внимавајте на она што го слушате: со каква мерка мерите, со таква ќе ви се мери, и ќе ви се придодаде, вам што слушате.</verse>
				<verse number="25">Зашто, кој има, нему ќе му се даде; а кој нема, од него ќе се одземе и она што го има.“</verse>
				<verse number="26">Па рече: „царството Божјо прилега на човек што фрлил семе в земја,</verse>
				<verse number="27">па спие и станува ноќе и дење; а ка­ко никнува и како расте семето, тој не знае.</verse>
				<verse number="28">Зашто земјата сама од себе донесува плод, најнапред стебленце, па клас, а потоа и полно зрно во класот.</verse>
				<verse number="29">А кога ќе узрее плодот, човекот веднаш се фаќа за срп, зашто дошло времето за жетва.“</verse>
				<verse number="30">И уште рече: „Со што да го спо­редиме царството Божјо или со каква парабола да го прикажеме?</verse>
				<verse number="31">Тоа е како синапово зрно, кое, кога се сее в земја, е најмало од сите земни семиња;</verse>
				<verse number="32">а кога ќе се посее, израснува и ста­нува поголемо од сите зеленчуци, и пуш­та големи гранки, така што под неговата сенка можат да се вгнездат небесните пти­ци.“</verse>
				<verse number="33">И со многу такви параболи им го проповедаше словото, колку што мо­жеа да слушаат.</verse>
				<verse number="34">И без параболи не им говореше, но на Своите ученици, насамо, сѐ им објас­ну­ваше.</verse>
				<verse number="35">А вечерта, во истиот ден, им рече: „Да ми­не­ме на спротивната страна!“</verse>
				<verse number="36">И кога го отпуштија народот, уче­ниците Го зедоа со себе во коработ, така како што беше. А имаше и други кораби со нив.</verse>
				<verse number="37">И се подигна бурен ветер, и брано­вите префрлаа во коработ, така што тој веќе се полнеше.</verse>
				<verse number="38">Тој, пак, беше на кормилото и спи­еше на перница; Го разбудија и Му рекоа: „Учителе, зар не Ти е грижа што загинуваме?“</verse>
				<verse number="39">А Тој стана, му заповеда на ветрот и му рече на морето: „Замолкни, прес­та­н­и!“ И ветрот стивна, и настана голема тишина.</verse>
				<verse number="40">Па им рече: „Што сте толку плаш­ливи? Зар немате вера?“</verse>
				<verse number="41">И ги опфати голем страв, и си велеа еден на друг: „Кој ли е Овој, та и ветрот и морето Му се покоруваат?“</verse>
			</chapter>
			<chapter number="5">
				<verse number="1">Преминаа на другата страна на морето, во Гадаринската земја.</verse>
				<verse number="2">И кога Тој излезе од коработ, вед­наш од гробовите Го пресретна еден човек со нечист дух,</verse>
				<verse number="3">кој престојуваше во гробовите, и дури и со синџири никој не можеше да го врзе;</verse>
				<verse number="4">зашто многупати беше ставан во окови и во синџири, ама ги кршеше оковите и ги раскинуваше синџирите, и никој не можеше да го скроти.</verse>
				<verse number="5">Постојано, ноќе и дење, тој беше во гро­бовите и по ридиштата, викаше и се уди­ра­ше со камења.</verse>
				<verse number="6">Штом Го виде Исус оддалеку, при­трча и падна ничкум пред Него.</verse>
				<verse number="7">Па извикувајќи со силен глас, рече: „Што имаш, Ти, со мене, Исусе, Сине на Севишниот Бог? Те заколнувам во Бога, не мачи ме!“</verse>
				<verse number="8">Зашто Исус му беше рекол: „Духу нечист, излези од човекот!“</verse>
				<verse number="9">И го праша: „Како ти е името?“ А тој одговори и рече: „Легија ми е името, зашто сме многумина.“</verse>
				<verse number="10">И многу Го молеа да не ги брка од таа земја.</verse>
				<verse number="11">А таму, по ридот, пасеше големо стадо свињи.</verse>
				<verse number="12">И сите демони Го молеа и велеа: „Прати нѐ во свињине, да влеземе во нив.“</verse>
				<verse number="13">И Исус веднаш им дозволи. Откако излегоа, нечистите духови влегоа во свињите, и јурна стадото низ стрмнината во морето, а беа околу две илјади; и се издавија во морето.</verse>
				<verse number="14">А оние што ги пасеа свињите, по­бегнаа и известија во градот и по селата. И излегоа луѓето да видат што станало.</verse>
				<verse number="15">И дојдоа кај Исус и го видоа опседнатиот од демони во кого имаше легија, како се­ди облечен и со здрав ум; и се упла­шија.</verse>
				<verse number="16">А оние, кои беа виделе, раскажуваа што стана со демоноопседнатиот и со свињите.</verse>
				<verse number="17">И почнаа да Го молат да си оди од нивните краишта.</verse>
				<verse number="18">А кога се качи во коработ, оној, што претходно беше опседнат од демони, Го по­моли да биде со Него.</verse>
				<verse number="19">Исус не му дозволи, туку му рече: „Оди си дома кај своите, па раскажи им што стори Господ за тебе и како те по­милува.“</verse>
				<verse number="20">Тој отиде и почна да раскажува по Десетградието за она што Исус му го направи. И сите се чудеа.</verse>
				<verse number="21">А кога Исус повторно премина со коработ на другата страна, кај Него се собра многу народ. И беше покрај морето.</verse>
				<verse number="22">И ете, дојде еден од старешините на синагогата, по име Јаир; па, штом Го виде, падна пред Неговите нозе</verse>
				<verse number="23">и усрдно Го молеше гово­реј­ќи: „Ќерка ми е на умирање; дојди и по­ложи ги рацете на неа, за да оздрави и да живее!“</verse>
				<verse number="24">И Исус појде со него. А по Него врвеше многу народ и Го притискаа.</verse>
				<verse number="25">Една жена, што боледуваше од крво­течение дванаесет години,</verse>
				<verse number="26">и големи маки беше претрпела од мнозина лекари, потрошила сѐ што имала и без никаква полза, а ѝ станало дури уште полошо,</verse>
				<verse number="27">штом чу за Исус, дојде меѓу народот одзади и се допре до Него­вата облека;</verse>
				<verse number="28">зашто си велеше: „Само ако се доп­рам до Неговата облека, ќе оздравам.“</verse>
				<verse number="29">И веднаш престана крвотечението и таа почувстува во своето тело дека е излеку­ва­на од болеста.</verse>
				<verse number="30">А Исус веднаш почувствува во Се­бе дека од Него излезе сила, па се сврте кон народот и рече: „Кој се допре до мојата облека?“</verse>
				<verse number="31">Неговите ученици Му рекоа: „Гледаш дека народот Те притиска, а прашуваш: ’Кој се допре до Мене?‘“</verse>
				<verse number="32">Но Тој гледаше наоколу, за да ја ви­ди онаа што го направи тоа.</verse>
				<verse number="33">А жената, уплашена и растре­пе­ре­на, знаејќи што стана со неа, пријде, падна ничкум пред Него и Му ја кажа целата вистина.</verse>
				<verse number="34">А Тој ѝ рече: „Ќерко, твојата вера те спаси; оди си во мир и биди здрава од својата болест!“</verse>
				<verse number="35">Додека Тој уште зборуваше, дојдоа од кај старешината на синагогата и ре­коа: „Ќерка ти умре; зошто уште Му додеваш на Учителот?“</verse>
				<verse number="36">Но Исус, само што ги чу зборовите што ги кажаа, му рече на старешината на синагогата: „Не плаши се, само верувај!“</verse>
				<verse number="37">И никому не му дозволи да оди со Него, освен на Петар, на Јаков и на Јован, братот на Јаков.</verse>
				<verse number="38">Дојде во куќата на старешината на синагогата и виде метеж, пла­чење и силно лелекање.</verse>
				<verse number="39">И кога влезе, им рече: „Што сте се развикале и расплакале? Детето не е умрено, туку спие!“</verse>
				<verse number="40">А тие Му се потсмеваа. Тој, пак, от­како ги истера сите, ги зеде таткото и мајката на детето и оние што беа со Него, и влезе каде што лежеше девој­че­то.</verse>
				<verse number="41">И го фати детето за рака, па му рече: „Талита, куми!“ – што значи: „Де­војче, тебе ти велам, стани!“</verse>
				<verse number="42">И девојчето веднаш стана и почна да оди. А имаше дванаесет години. И сите многу се вчудовидоа.</verse>
				<verse number="43">А Тој строго им заповеда никој да не разбере за тоа, и рече да ѝ дадат да ја­де!</verse>
			</chapter>
			<chapter number="6">
				<verse number="1">Па излезе оттаму и дојде во Својот роден крај; а по Него одеа и Неговите ученици.</verse>
				<verse number="2">И кога дојде сабота, Тој почна да поучува во синагогата и мнозина од оние што Го слушаа, се чудеа и говореа: „Од каде Му е ова? И каква е оваа мудрост што Му е дадена, та такви чуда стануваат преку Неговите раце?</verse>
				<verse number="3">Нели е Овој дрводелецот, Синот на Марија, брат на Јаков, Јосија, Јуда и на Симон? И нели Неговите сестри се овде, меѓу нас?“ И се соблазнија поради Него.</verse>
				<verse number="4">А Исус им рече: „Ниеден пророк не е без чест, освен во својот роден крај, меѓу роднините и во својот дом.“</verse>
				<verse number="5">И таму не можеше да направи ниту едно чудо; освен што излекува неколкумина бол­ни, полагајќи ги рацете врз нив.</verse>
				<verse number="6">И се чудеше на нивното неверие. Па одеше по околните села и поучу­ваше.</verse>
				<verse number="7">И ги повика дванаесеттемина, и почна да ги праќа по двајца и им даде власт над нечистите духови.</verse>
				<verse number="8">Па им заповеда да не земаат ништо за по пат, освен по еден стап: ниту торба, ниту леб, ниту пари во појасот.</verse>
				<verse number="9">Туку да се обуени во сандали и да не облекуваат по две облеки.</verse>
				<verse number="10">И им рече: „Ако влезете во некоја куќа, останете во неа сѐ додека не си отидете од тоа место.</verse>
				<verse number="11">А ако некаде не ве примат, ниту ве послушаат, излегувајќи оттаму, истресете го правот од своите нозе, за ним да им се посведочи. Вистина ви велам: полесно ќе им биде на Содом и на Гомор во судниот ден, отколку на тој град.“</verse>
				<verse number="12">Тие појдоа и проповедаа покајание.</verse>
				<verse number="13">Изгонуваа многу демони, и многумина болни помазуваа со масло и лекуваа.</verse>
				<verse number="14">И царот Ирод слушна за Исус, зашто се прочу Неговото име, па рече: „Јован Крстител воскреснал од мртвите и затоа се случуваат чуда преку него.“</verse>
				<verse number="15">Едни велеа: „Илија е!“, а други: „Пророк е, или како еден од проро­ци­те.“</verse>
				<verse number="16">А Ирод, штом чу, рече: „Тоа е Јо­ван, на кого јас му ја отсеков главата; тој воскреснал од мртвите!“</verse>
				<verse number="17">Бидејќи самиот Ирод беше пратил да го фатат Јован, го врза и го фрли во затвор, поради Иродијада, жената на брат му Фи­лип, со која Ирод се беше оженил.</verse>
				<verse number="18">Зашто Јован му велеше на Ирод: „Не ти е дозволено да ја имаш жената на твојот брат!“</verse>
				<verse number="19">А Иродијада се озлоби против него и сакаше да го убие, но не можеше.</verse>
				<verse number="20">Зашто Ирод се плашеше од Јован, знаејќи дека тој е праведен и свет човек, и го штитеше; многу работи вршеше откако ќе го слушнеше, а со задоволство го слу­ша­ше.</verse>
				<verse number="21">И настана погоден ден кога Ирод, за својот роденден, им приготви вечера на своите кнезови, началници и галилејски старешини;</verse>
				<verse number="22">и влезе ќерката на Иродијада, иг­ра­ше и им угоди на Ирод и на гостите. То­гаш царот ѝ рече на девојката: „Барај од мене што сакаш и ќе ти дадам!“</verse>
				<verse number="23">И ѝ се заколна: „Што и да побараш од мене, ќе ти дадам, дури и половината од моето царство.“</verse>
				<verse number="24">А таа излезе и ја праша својата мајка: „Што да побарам?“ Таа ѝ одговори: „Главата на Јован Крстител!“</verse>
				<verse number="25">И веднаш со брзање влезе кај царот и по­бара, говорејќи: „Сакам уште сега на чинија да ми ја дадеш главата на Јован Крстител!“</verse>
				<verse number="26">Царот се натажи, но заради заклетвата и гостите не сакаше да от­каже.</verse>
				<verse number="27">И царот веднаш испрати џелат и му нареди да ја донесат неговата глава.</verse>
				<verse number="28">А тој отиде во затворот, го обезглави и ја донесе неговата глава на чинија, па ѝ ја предаде на девојката, а девојката ја даде на својата мајка.</verse>
				<verse number="29">Кога неговите ученици слушнаа, дојдоа, го зедоа неговото тело и го положија во гроб.</verse>
				<verse number="30">И се собраа апостолите кај Исус, па Го известија за сѐ што направиле и поу­чувале.</verse>
				<verse number="31">А Тој им рече: „Дојдете вие самите во пусто место и одморете се малку.“ Зашто мнозина доаѓаа и си одеа, така што немаа време ни да јадат.</verse>
				<verse number="32">И отидоа со кораб во пусто место, насамо.</verse>
				<verse number="33">И народот ги виде кога си одеа; и мнозина Го познаа, па од сите гра­дови пеш поитаа таму; и ги претекнаа и се собраа околу Него.</verse>
				<verse number="34">А Исус, излегувајќи, виде многу на­род и се смилува над нив, зашто беа ка­ко овци без пастир; и почна да ги по­учу­ва за многу нешта.</verse>
				<verse number="35">И бидејќи веќе стана доцна, Неговите ученици пристапија кон Него и рекоа: „Местово е пусто, а и доц­на е;</verse>
				<verse number="36">распушти ги за да отидат по окол­ни­те села и населби и да си купат леб, зашто нема што да јадат.“</verse>
				<verse number="37">Тој им одговори и рече: „Дајте им вие да јадат!“ А тие Му рекоа: „Да пој­деме ли да купиме за двесте денарии леб, па да им дадеме да јадат?“</verse>
				<verse number="38">Потоа Тој ги праша: „Колку лебови имате? Отидете и видете!“ И кога видоа рекоа: „Пет леба и две риби.“</verse>
				<verse number="39">Тогаш Исус им рече на сите да седнат во групи по зелената трева.</verse>
				<verse number="40">И седнаа во групи по сто и по пе­десет.</verse>
				<verse number="41">Тој ги зеде петте леба и двете риби, погледна кон небото, ги благослови и ги раскрши лебовите, и им ги даде на Своите ученици, за да им ги стават пред нив; исто така им ги раздели и двете риби на сите.</verse>
				<verse number="42">И јадеа сите и се наситија.</verse>
				<verse number="43">И собраа дванаесет кошеви полни со парчиња од лебот и од рибите.</verse>
				<verse number="44">А оние што јадеа од лебовите, беа околу пет илјади мажи.</verse>
				<verse number="45">И веднаш ги натера Своите ученици да влезат во коработ и да отидат пред Него на другата страна, кон Витсаида, додека Тој да го распушти на­ро­дот.</verse>
				<verse number="46">А Тој, одделувајќи се од нив, отиде во гората за да се помоли.</verse>
				<verse number="47">Кога се стемни, коработ беше среде мо­рето, а Тој сам на копното.</verse>
				<verse number="48">И ги виде како се мачат веслајќи, зашто ветрот беше спротивен; а околу четвртата ноќна стража дојде кај нив, одејќи по морето, и сакаше да ги одмине.</verse>
				<verse number="49">А тие, кога Го видоа како оди по морето, помислија дека тоа е привидение, и почнаа да викаат;</verse>
				<verse number="50">зашто сите Го видоа и се уплашија. Тој веднаш почна да говори со нив и им рече: „Бидете храбри! Јас сум, не плашете се!“</verse>
				<verse number="51">И се качи кај нив во коработ и ветрот стивна. А тие беа силно запрепастени во себе и зачудени.</verse>
				<verse number="52">Зашто не го сфатија чудото со лебовите, бидејќи срцето им беше ска­менето.</verse>
				<verse number="53">И кога преминаа, дојдоа во генисаретската земја и се задржаа таму.</verse>
				<verse number="54">А штом излегоа од коработ, веднаш Го познаа.</verse>
				<verse number="55">Брзо ја обиколија целата таа околија и почнаа на постела да ги носат болните таму каде што слушаа дека е Тој.</verse>
				<verse number="56">И каде и да влегуваше: во села, во градови или во населби – на крстопатите по­лагаа болни и Го молеа да се допрат барем до краевите од Неговата облека. И сите што се допираа до Него, оздравуваа.</verse>
			</chapter>
			<chapter number="7">
				<verse number="1">Околу Него се собраа фарисеите и некои од книжниците, што беа дошле од Ерусалим.</verse>
				<verse number="2">И кога видоа дека некои од Не­го­ви­те ученици јадат леб со нечисти, односно со немиени раце, ги укорија.</verse>
				<verse number="3">Зашто фарисеите и сите Јудејци, др­жејќи го преданието на старешините, не ја­дат, дури не ги измијат рацете до лакти­те;</verse>
				<verse number="4">и кога ќе се вратат од пазар, не ја­дат дури не се измијат; и уште многу други нешта има што ги примиле и ги запазуваат: ми­ење чаши, чинии, котли и столови.</verse>
				<verse number="5">Потоа фарисеите и книжниците Го прашаа: „Зошто Твоите ученици не постапуваат според преданието на ста­решините, туку јадат леб со неизмиени раце?“</verse>
				<verse number="6">А Тој им одговори, велејќи им: „Добро пророкувал Исаија за вас лицемерите, како што е напишано: ’Овој народ со усните Ме почитува, а неговото срце стои да­ле­ку од Мене;</verse>
				<verse number="7">но напразно Ме почитува, зашто проповеда човечки повелби.‘</verse>
				<verse number="8">Вие, оставајќи ја Божјата за­повед, го држите човечкото предание: миење чинии и чаши; и вршите многу други слични работи.“</verse>
				<verse number="9">И им рече: „И така ја отфрлате Божјата заповед, за да го запазите ва­шето предание.</verse>
				<verse number="10">Зашто Мојсеј рече: ’Почитувај ги својот татко и својата мајка‘ и ’Кој злослови против својот татко или својата мајка, со смрт да се казни.‘</verse>
				<verse number="11">А вие велите: ’Ако некој човек каже на својот татко или на својата мајка: Она што сакаш да го ползуваш од мене е корбан, односно принос‘,</verse>
				<verse number="12">тогаш не му оставате ве­ќе ништо да стори за својот тат­ко или за својата мајка.</verse>
				<verse number="13">Така го укинувате словото Божјо со вашето предание, што сте го предале вие; а и многу такви слични работи вр­ши­те.“</verse>
				<verse number="14">И пак го повика народот и ре­че: „Слушајте Ме сите и разберете:</verse>
				<verse number="15">ништо, што влегува во устата на чо­векот однадвор, не може да го ос­квер­ни; туку она што излегува од него, тоа го осквернува човекот.</verse>
				<verse number="16">Ако некој има уши да слуша, нека чуе!“</verse>
				<verse number="17">И кога се оддалечи од народот и влезе во една куќа, Неговите ученици Го прашаа за параболата.</verse>
				<verse number="18">А Тој им рече: „Зарем и вие сте толку неразумни? Не разбирате ли дека ниш­то, што влегува во човекот однадвор, не може да го оскверни?</verse>
				<verse number="19">Зашто, тоа не оди во срцето, туку во стомакот, и излегува надвор, чис­теј­ќи ја сета храна.“</verse>
				<verse number="20">И уште им рече: „Она што излегува од човекот, тоа го осквернува човекот.</verse>
				<verse number="21">Зашто одвнатре, од срцето на луѓето, излегуваат лоши помисли, прељубодеј­ства, блудства, убиства,</verse>
				<verse number="22">кражби, ненаситност, злоба, измами, разврат, завидливо око, богохулство, гордост, безумство.</verse>
				<verse number="23">Сето тоа зло одвнатре излегува и го осквернува човекот.“</verse>
				<verse number="24">И кога замина оттаму, отиде во тирските и сидонски краишта; влезе во една куќа и сакаше никој да не го дознае тоа. Но не можеше да се сокрие.</verse>
				<verse number="25">Зашто за Него чу една жена, чија ќерка имаше нечист дух, па дојде и пад­на ничкум пред Неговите нозе.</verse>
				<verse number="26">А таа жена беше друговерка, по по­текло Сирофеничанка; и Го молеше да го истера демонот од ќерка ѝ.</verse>
				<verse number="27">Но Исус ѝ рече: „Остави најнапред да се наситат децата; зашто не е добро да се земе лебот од децата и да се фрли на кучињата.“</verse>
				<verse number="28">А таа одговори и Му рече: „Да, Гос­поди! Но и кучињата јадат под трпезата од трошките што им паѓаат на децата.“</verse>
				<verse number="29">И ѝ рече: „За ова што го рече – оди си! Демонот излезе од ќерка ти.“</verse>
				<verse number="30">И кога таа се врати дома, ја најде ќерка ѝ како лежи на постела, а демонот беше излегол од неа.</verse>
				<verse number="31">И, излегувајќи повторно од тирските и сидонски краишта, Исус отиде кон Гали­лејското Море, низ краиштата на Десет­градието.</verse>
				<verse number="32">И Му доведоа еден глув и тепкав, па Го молеа да положи ра­ка на него.</verse>
				<verse number="33">Откако го одведе настрана од народот, Исус ги стави Своите прсти во не­го­вите уши; па плукна и му го допре јазикот;</verse>
				<verse number="34">потоа погледна кон небото, воздивна и му рече: „Ефата!“ – што значи: „Отво­ри се!“</verse>
				<verse number="35">И веднаш му се отворија ушите, и се разврзаа врските на неговиот јазик и говореше чисто.</verse>
				<verse number="36">И им заповеда никому да не ка­жу­ваат. Но колку повеќе Тој им забрануваше, толку повеќе тие разгласуваа.</verse>
				<verse number="37">И прекумерно се чудеа и велеа: „Сѐ добро прави; и глувите ги прави да слу­шаат и немите да зборуваат!“</verse>
			</chapter>
			<chapter number="8">
				<verse number="1">Во тие денови, кога се беше собрал многу народ и немаа што да јадат, Исус ги повика Своите ученици и им рече:</verse>
				<verse number="2">„Жал ми е за народот, зашто веќе три дена се со Мене и немаат што да јадат.</verse>
				<verse number="3">Ако ги распуштам гладни по нивните куќи, ќе премалат по патот, зашто некои од нив се дојдени одда­ле­ку.“</verse>
				<verse number="4">Учениците Му одговорија: „Од каде може некој сите овие да ги нахрани со леб, овде во пустинава?“</verse>
				<verse number="5">И Тој ги праша: „Колку лебови имате?“ А тие одговорија: „Седум.“</verse>
				<verse number="6">Тогаш му заповеда на народот да седне на земјата; па, откако ги зеде се­думте леба, заблагодари, ги прекрши и им ги даде на Своите ученици да ги разделат; и тие ги разделија на народот.</verse>
				<verse number="7">Имаа и малку рипчиња; па ги бла­гослови и заповеда да ги раздадат и нив.</verse>
				<verse number="8">И јадеа и се наситија; и собраа се­дум кошници со останати парчиња.</verse>
				<verse number="9">А оние што јадеа, беа околу четири илјади. И ги распушти.</verse>
				<verse number="10">И веднаш влезе во коработ со Своите уче­ни­ци и дојде во Дал­ман­утските предели.</verse>
				<verse number="11">И фарисеите излегоа и почнаа да се препираат со Него, па искушувајќи Го, бараа од Него знак од небото.</verse>
				<verse number="12">А Тој воздивна длабоко и рече: „Зошто ова поколение бара знак? Вистина ви велам: на ова поколение нема да му се даде знак.“</verse>
				<verse number="13">И кога ги остави, повторно влезе во ко­ра­бот и премина на другата страна.</verse>
				<verse number="14">А Неговите ученици беа заборавиле да ги земат лебовите, па освен еден леб немаа друго со себе во коработ.</verse>
				<verse number="15">А Тој ги опоменуваше, велејќи: „Вни­ма­вајте, чувајте се од квасот на фарисеите и од квасот на Ирод!“</verse>
				<verse number="16">И си размислуваа меѓу себе, ве­леј­ќи: „Тоа е затоа што немаме леб.“</verse>
				<verse number="17">А Исус, кога ги разбра, им рече: „Зошто зборувате за тоа дека немате леб? Зар уште не сфаќате и не разбирате? Уште ли е скаменето вашето срце?</verse>
				<verse number="18">При очи ли, не гледате? При уши ли, не слушате? И не помните ли?</verse>
				<verse number="19">Кога ги прекршив петте леба, за пет илјади души, колку полни кошеви со парчиња собравте?“ Му рекоа: „Два­на­есет.“</verse>
				<verse number="20">„А седумте – за четири илјади, кол­ку полни кошници со останати парчиња соб­равте?“ Тие одговорија: „Седум.“</verse>
				<verse number="21">И им рече: „Па како тогаш не раз­бирате?“</verse>
				<verse number="22">Потоа дојде во Витсаида; и Му доведоа еден слеп и Го молеа да го допре.</verse>
				<verse number="23">И земајќи го слепиот за рака, го изведе надвор од селото и, откако плукна на неговите очи, ги положи рацете на него, па го праша дали гледа нешто.</verse>
				<verse number="24">Тој погледна и рече: „Ги гледам луѓето налик на дрвја кои одат.“</verse>
				<verse number="25">Потоа повторно ги положи рацете на неговите очи и направи да прогледа. И тој се излекува и сите ги гледаше јасно.</verse>
				<verse number="26">И го испрати во неговата куќа и му рече: „Немој ниту да влегуваш во селото, ниту некому во селото да рас­ка­жу­ваш!“</verse>
				<verse number="27">И Исус излезе со Своите ученици по селата на Кесарија Филипова. По па­тот ги праша Своите ученици и им ре­че: „Што велат луѓето, Кој сум Јас?“</verse>
				<verse number="28">Тие одговорија: „Јован Крс­ти­тел, други Илија, а трети, пак, еден од пророците.“</verse>
				<verse number="29">Тој им рече: „А вие, што велите, Кој сум Јас?“ Петар Му одгово­ри и ре­че: „Ти си Христос!“</verse>
				<verse number="30">И ги прекори никому да не говорат за Него.</verse>
				<verse number="31">Па почна да ги учи дека Синот Чо­вечки треба многу да пострада, да биде отфрлен од старешините, прво­свеш­те­ниците и книжниците, и да биде убиен и по три дена да воскресне.</verse>
				<verse number="32">И говореше за тоа отворено. Но Петар Го повлече насамо и почна да Го одвраќа.</verse>
				<verse number="33">А Тој се заврте и ги погледна Своите ученици, па го прекори Петар, велејќи: „Бегај од Мене, са­та­но! Зашто не мислиш на она што е Божјо, туку на она што е човечко!“</verse>
				<verse number="34">И кога ги повика народот и Своите уче­ници, им рече: „Кој сака да врви по Мене, нека се одрече од себе, нека го земе својот крст и нека врви по Мене.</verse>
				<verse number="35">Зашто, кој сака да го спаси својот живот, ќе го загуби; а кој ќе го загуби својот жи­вот заради Мене и благовестието, тој ќе го спаси.</verse>
				<verse number="36">Зашто каква полза има човек ако го придобие целиот свет, а на својата душа ѝ напакости?</verse>
				<verse number="37">Или што ќе даде човек во замена за својата душа?</verse>
				<verse number="38">Зашто, кој се срами од Мене и од Моите зборови во ова прељубодејно и грешно поколение, и Синот Човечки ќе се сра­ми од него, кога ќе дојде во славата на Својот Отец со светите ангели.“</verse>
			</chapter>
			<chapter number="9">
				<verse number="1">И Исус им рече: „Вистина ви велам: има некои од овие што стојат овде, кои нема да вкусат смрт додека не го видат царството Божјо, дојдено во сила.“</verse>
				<verse number="2">А по шест дена, Исус ги зеде со Себе Петар, Јаков и Јован и ги одведе само нив на една висока гора; и се преобрази пред нив.</verse>
				<verse number="3">Алиштата Му станаа сјајни, многу бели, како снег, какви што ни валавичар на земјата не може да избели.</verse>
				<verse number="4">И им се јави Илија со Мојсеј, и раз­го­вараа со Исус.</verse>
				<verse number="5">Тогаш Петар проговори и Му рече на Исус: „Рави, добро ни е да бидеме ов­де; да направиме три колиби: една за Тебе, една за Мојсеј и една за Илија.“</verse>
				<verse number="6">Зашто не знаеше што да каже, би­дејќи беа многу уплашени.</verse>
				<verse number="7">И се појави облак, па ги засени; и од облакот дојде глас што велеше: „Овој е Мојот возљубен Син, Него послушајте Го!“</verse>
				<verse number="8">И одеднаш, кога погледнаа наоколу, веќе никого не видоа покрај себе, освен Исус.</verse>
				<verse number="9">А кога слегуваа од гората, Тој им за­по­веда никому да не кажуваат што ви­де­ле, додека Синот Човечки не воскресне од мртвите.</verse>
				<verse number="10">И го задржаа тој збор во себе, пра­шувајќи се еден со друг што значи тоа: „Да воскресне од мртвите?“</verse>
				<verse number="11">И Го прашаа, велејќи: „Зошто книжниците велат дека најнапред треба да дојде Илија?“</verse>
				<verse number="12">А Тој им одговори и рече: „Навистина, најнапред ќе дојде Илија и ќе уреди сѐ; а Синот Човечки, како што е напишано за Него, треба да пострада многу и да биде понизен.</verse>
				<verse number="13">Но ви велам дека и Илија дојде, и му на­пра­вија што сакаа – ка­ко што е напишано за него.“</verse>
				<verse number="14">И кога дојде кај Своите ученици, виде многу народ околу нив и книж­ни­ци како се препираа со нив.</verse>
				<verse number="15">И сиот народ, веднаш штом Го виде, се зачуди; и притрчувајќи кон Него, Го поз­дра­вуваа.</verse>
				<verse number="16">Тој ги праша книжниците: „Зошто се препирате со нив?“</verse>
				<verse number="17">Па одговарајќи, еден од народот рече: „Учителе, го доведов кај Тебе син ми, во кого има нем дух;</verse>
				<verse number="18">и секогаш, каде и да го фати, го кутнува, и тој се запенува, чкрипи со забите и се здрвува. И им кажав на Твоите ученици да го изгонат, но тие не можеа.“</verse>
				<verse number="19">А Исус одговори и рече: „О, неверно поколение, до кога ќе бидам со вас? До ко­га ќе ве трпам? Доведете го кај Мене!“</verse>
				<verse number="20">И го доведоа кај Него, и штом Го виде, духот веднаш го стресе момчето, и тоа падна наземи и се прпелеше запенето.</verse>
				<verse number="21">Исус го праша татко му: „Колку време тоа му се случува?“ Тој одговори: „Од детството;</verse>
				<verse number="22">и многупати духот го фрлал во оган и во вода, за да го погуби: но, ако можеш, смилувај се над нас и помогни ни!“</verse>
				<verse number="23">А Исус му рече: „Ако можеш да поверуваш – сѐ е можно за оној што ве­рува!“</verse>
				<verse number="24">И таткото на момчето веднаш из­вика и со солзи рече: „Верувам, Гос­по­ди, помогни му на моето неверие!“</verse>
				<verse number="25">А Исус, гледајќи дека се собра народ, строго го прекори нечистиот дух и му рече: „Духу нем и глув, Јас ти заповедам: излези од него, и не влегувај веќе во него!“</verse>
				<verse number="26">И духот вресна, силно го стресе и из­лезе; а момчето беше како мртво, така што мнозина велеа дека умрело.</verse>
				<verse number="27">Но Исус го фати за рака и го исправи; и тоа стана.</verse>
				<verse number="28">И кога Тој влезе во една куќа, Неговите ученици Го прашаа насамо: „Зошто ние не можевме да го истера­ме?“</verse>
				<verse number="29">И им рече: „Овој род со ништо не може да се истера, освен со молитва и пост.“</verse>
				<verse number="30">И кога излегоа оттаму, минуваа преку Галилеја; а Тој не сакаше некој да дознае.</verse>
				<verse number="31">Зашто ги учеше Своите ученици и им велеше дека Синот Човечки ќе биде предаден во човечки раце, и ќе Го убијат и на третиот ден по убивањето ќе воскресне.</verse>
				<verse number="32">Но тие не ги разбираа овие зборови, а се плашеа да Го прашаат.</verse>
				<verse number="33">И дојде во Капернаум; и кога беше дома, ги праша: „Што се расправавте меѓу себе по патот?“</verse>
				<verse number="34">Но тие молчеа, зашто патем се расправаа меѓу себе кој е најголем.</verse>
				<verse number="35">Тој седна и ги повика дванаесеттемина, па им рече: „Кој сака да биде прв, нека биде последен од сите и служител на си­те!“</verse>
				<verse number="36">И зеде едно дете, го постави меѓу нив, го прегрна и им рече:</verse>
				<verse number="37">„Кој прима едно од ваквите деца во Мое име, Мене Ме прима, а кој Ме прима Мене, не Мене Ме прима, туку Оној што Ме пратил.“</verse>
				<verse number="38">Тогаш Јован Му одговори и рече: „Учителе, видовме еден, кој не врви по нас, а во Твое име изгонува демони; и му забранивме, зашто не оди по нас.“</verse>
				<verse number="39">А Исус рече: „Не бранете му, заш­то никој што прави чудо во Мое име, наскоро не ќе може да злослови за Мене.</verse>
				<verse number="40">Зашто, кој не е против вас, тој е со вас.</verse>
				<verse number="41">И кој ќе ве напои со чаша вода во Мое име, затоа што сте Христови, вистина ви велам, нема да ја изгуби својата на­града.“</verse>
				<verse number="42">„А кој ќе соблазни едно од овие ма­ли, што веруваат во Мене, за него е подобро да му се обеси воденички камен на вратот и да се фрли в море.</verse>
				<verse number="43">И ако те соблазнува твојата рака, отсечи ја; подобро е за тебе сакат да влезеш во животот, отколку со две раце да отидеш во пеколот, во не­изгасливиот оган,</verse>
				<verse number="44">каде што нивниот црв не умира и огнот не изгаснува.</verse>
				<verse number="45">И, ако те соблазнува твојата нога, отсечи ја; подобро е за тебе куц да влезеш во животот, отколку со двете нозе да бидеш фрлен во пе­ко­лот, во неизгасливиот оган,</verse>
				<verse number="46">каде што нивниот црв не умира и огнот не изгаснува.</verse>
				<verse number="47">И, ако твоето око те соблазнува, из­вади го; подобро е за тебе со едно око да влезеш во царството Божјо, отколку да имаш две очи и да бидеш фрлен во ог­нениот пекол,</verse>
				<verse number="48">каде што нивниот црв не умира и огнот не изгаснува.</verse>
				<verse number="49">Зашто секој со оган ќе се посоли и секоја жртва со сол ќе се осоли.</verse>
				<verse number="50">Солта е добра; но ако солта го изгуби вкусот, со што ќе ја зачините? Имајте сол во себе, и мир имајте меѓу себе!“</verse>
			</chapter>
			<chapter number="10">
				<verse number="1">И откако стана оттаму, Исус отиде во јудејските краишта, отаде Јордан. И пак се слеваше народ кон Него; а Тој повторно ги поучуваше, како што Му беше обичајот.</verse>
				<verse number="2">И Му пристапија некои од фарисеите и Го пра­шаа, искушувајќи Го: „Допуштено ли е мажот да ја остави својата жена?“</verse>
				<verse number="3">А Тој им одговори и рече: „Како ви заповеда Мојсеј?“</verse>
				<verse number="4">Тие рекоа: „Мојсеј допушти да ѝ се напише разводно писмо и да се остави.“</verse>
				<verse number="5">Исус им одговори и им рече: „Поради тврдокорноста на вашето срце ви ја напишал таа заповед.</verse>
				<verse number="6">Во почетокот на создавањето, пак, Бог ги создаде машко и женско.</verse>
				<verse number="7">Затоа човек ќе ги остави својот татко и својата мајка и ќе се прилепи до својата жена</verse>
				<verse number="8">и обајцата ќе бидат едно тело; и та­ка, тие веќе не се двајца, туку едно тело.</verse>
				<verse number="9">А тоа што го соединил Бог, човек да не го разделува.“</verse>
				<verse number="10">И во куќата, Неговите ученици повторно Го прашаа за тоа.</verse>
				<verse number="11">И им рече: „Оној што ќе ја остави сво­ја­та жена и ќе се ожени со друга, тој прави прељуба со неа;</verse>
				<verse number="12">а и жена, ако го остави својот маж и се омажи за друг, прави прељуба.“</verse>
				<verse number="13">И донесуваа кај Него деца, за да се допре до нив, но учениците им забрануваа на оние што ги носеа.</verse>
				<verse number="14">Но кога Исус го виде тоа, негодува­ше и им рече: „Оставете ги децата да доа­ѓа­ат кај Мене и не бранете им, зашто на такви е царството Божјо.</verse>
				<verse number="15">Вистина ви велам, кој нема да го прими царството Божјо како дете, нема да влезе во него.“</verse>
				<verse number="16">И, откако ги прегрна, ги положи рацете врз нив и ги благословуваше.</verse>
				<verse number="17">А кога излегуваше на пат, некој дотрча, падна на колена пред Него и Го праша: „Добар учителе, што треба да направам за да наследам вечен живот?“</verse>
				<verse number="18">Исус му рече: „Зошто Ме нарекуваш добар? Никој не е добар, освен еди­ниот Бог!</verse>
				<verse number="19">Ги знаеш заповедите: не прави прељуба, не убивај, не кради, не све­до­чи лажно, не наштетувај; почитувај ги својот татко и својата мајка.“</verse>
				<verse number="20">А тој Му одговори и рече: „Учи­те­ле, сето тоа сум го запазил уште од својата мла­дост.“</verse>
				<verse number="21">А Исус, кога го погледна, го возљуби, па му рече: „Уште едно ти не­достасу­ва: оди, продај сѐ што имаш и раздај го на сиромаси, и ќе имаш богатство на небо­то; па дојди, земи го крстот и врви по Мене“</verse>
				<verse number="22">Тој се натажи кога ги чу овие зборови, и си отиде нажален, бидејќи имаше многу имот.</verse>
				<verse number="23">Исус погледна наоколу, па им рече на Своите ученици: „Колку е тешко за бо­гатите да влезат во царството Божјо!“</verse>
				<verse number="24">А учениците се уплашија од Неговите зборови. Но Исус повторно им рече: „Чеда, колку им е тешко да влезат во царството Божјо на оние што се надеваат на богатството!</verse>
				<verse number="25">Полесно ѝ е на камила да мине низ иг­ле­ни уши, отколку на богат да влезе во царството Божјо.“</verse>
				<verse number="26">А тие многу се зачудија и си велеа ме­ѓу себе: „Тогаш, кој може да се спаси?“</verse>
				<verse number="27">Исус ги погледна и им рече: „За луѓето тоа е неможно, но не и за Бога; зашто за Бога сѐ е можно!“</verse>
				<verse number="28">И Петар почна да Му говори: „Ете, ние оставивме сѐ и појдовме по Тебе.“</verse>
				<verse number="29">А Исус одговори и рече: „Вистина ви велам: нема таков што оставил куќа, или браќа, или сестри, или татко, или мајка, или жена, или деца или ниви, за­ради Мене и заради благовестието,</verse>
				<verse number="30">а да не примил, уште сега, во ова време, стопати повеќе куќи, и браќа, и сестри, и татко, и мајка, и деца и нив­и, заедно со прогонувањата, а во идниот век – и вечен живот.</verse>
				<verse number="31">Но мнозина први ќе бидат последни, а последните – први.“</verse>
				<verse number="32">Кога беа на пат, искачувајќи се кон Ерусалим, Исус одеше пред нив, а тие се чудеа и одеа по Него со страв. И кога ги повика повторно дванаесеттемина, почна да им зборува за она што ќе се случи со Него.</verse>
				<verse number="33">„Ете, се искачуваме кон Ерусалим и Синот Човечки ќе биде предаден на првосвештениците и книжниците, и ќе Го осудат на смрт и ќе Го предадат на незнабошците.</verse>
				<verse number="34">И ќе Го исмеат, и ќе Го камшикуваат, и ќе Го плукаат, и ќе Го убијат и во третиот ден ќе воскресне.“</verse>
				<verse number="35">Тогаш Му пристапија За­ве­деевите синови, Јаков и Јован, и рекоа: „Учителе, сакаме да ни го исполниш она што ќе Ти го побараме.“</verse>
				<verse number="36">Тој ги праша: „Што сакате да сто­рам за вас?“</verse>
				<verse number="37">А тие Му одговорија: „Дај ни да седнеме до Тебе, едниот оддесно, а дру­ги­от одлево, во Твојата слава.“</verse>
				<verse number="38">Но Тој им рече: „Не знаете што ба­рате! Можете ли да ја испиете чашата што ја пијам Јас и да се крстите со крш­тевањето со кое се крштевам Јас?“</verse>
				<verse number="39">Тие одговорија: „Можеме.“ А Исус им рече: „Чашата што ја пијам Јас, ќе ја пиете, и со крштевањето, со кое се крштевам Јас, ќе се крстите;</verse>
				<verse number="40">но да се седи од Мојата десна или лева страна, не е Мое да дадам, туку тоа е за оние за кои е подготвено.“</verse>
				<verse number="41">Десетте, пак, штом го чуја тоа, не­годуваа против Јаков и Јован.</verse>
				<verse number="42">Но Исус ги повика и им рече: „Зна­ете дека оние што важат за кнезови на народите, господарат над нив, и големците владеат над нив.</verse>
				<verse number="43">Но меѓу вас нека не биде така; туку кој сака да биде големец меѓу вас, нека ви биде служител;</verse>
				<verse number="44">и кој сака да биде прв меѓу вас, нека биде слуга на сите.</verse>
				<verse number="45">Зашто и Синот Човечки не дојде за да Му служат, туку да служи и да го да­де Својот живот за откуп на мнозина.“</verse>
				<verse number="46">Потоа пристигнаа во Ерихон. И ко­га Исус излегуваше од Ерихон со Своите уче­ници и со многу народ, Тиме­евиот син, Вартимеј, кој беше слеп, седеше покрај патот и просеше.</verse>
				<verse number="47">Па, кога чу дека е тоа Исус од На­зарет, почна да вика и да вели: „Исусе, сине Давидов, смилувај ми се!“</verse>
				<verse number="48">И мнозина го укоруваа да молчи, но тој уште повеќе викаше: „Сине Дави­дов, смилувај ми се!“</verse>
				<verse number="49">Исус застана и рече да го викнат. И го повикаа слепиот, велејќи му: „Биди храбар, стани, те вика!“</verse>
				<verse number="50">А тој ја фрли својата облека, стана и дојде кај Исус.</verse>
				<verse number="51">А Исус, одговарајќи му, го за­пра­ша: „Што сакаш да сторам за тебе?“ Слепиот Му рече: „Да прогледам, Равуни!“</verse>
				<verse number="52">А Исус му рече: „Оди си, твојата вера те спаси!“ И тој веднаш прогледа, па тргна по Исус по патот.</verse>
			</chapter>
			<chapter number="11">
				<verse number="1">И кога се приближи до Еру­салим, во Витфагија и Витанија, кај Маслиновата Гора, Исус испрати двајца од Своите ученици,</verse>
				<verse number="2">и им рече: „Одете во селоно, што е наспроти вас, па штом ќе влезете во не­го, ќе најдете врзано прле, што ниеден човек не го јавал; одврзете го и доведете го!</verse>
				<verse number="3">А ако некој ви рече: ’Зошто го пра­вите тоа?‘ Кажете дека Му е потребно на Господ; и тој веднаш ќе го прати ту­ка.“</verse>
				<verse number="4">Тие отидоа и најдоа прле, врзано за портата однадвор, на крстопатот, и го одврзаа.</verse>
				<verse number="5">И некои од оние, што стоеја таму, им рекоа: „Што правите? Зошто го од­врзувате прлето?“</verse>
				<verse number="6">А овие им одговорија како што им беше заповедал Исус и тие ги оставија.</verse>
				<verse number="7">И го доведоа прлето кај Ис­ус, ги положија врз него своите алишта и Тој седна на него.</verse>
				<verse number="8">И мнозина ги постилаа своите облеки по патот; други, пак, сечеа гран­чиња од дрвјата и ги постилаа по патот.</verse>
				<verse number="9">А оние, што врвеа пред Него и по Не­го, извикуваа, велејќи: „Осана! Благословен е Оној што доаѓа во името Господово!</verse>
				<verse number="10">Благословено е царството на наши­от татко Давид, кое доаѓа во името Гос­по­дово! Осана во висините!“</verse>
				<verse number="11">И Исус влезе во Ерусалим, и во хра­мот, разгледа сѐ, па, бидејќи веќе беше доцна, излезе и отиде со дванаесеттемина во Витанија.</verse>
				<verse number="12">А утредента, кога излегоа од Ви­та­нија, Тој огладне;</verse>
				<verse number="13">и откако оддалеку виде една смоква, покриена со лисја, се приближи за да види дали ќе најде нешто на неа; но кога се доб­лижи до неа, не најде ништо освен лис­ја, зашто уште не беше времето за смокви.</verse>
				<verse number="14">И проговори Исус и ѝ рече: „Отсега никој да не вкуси плод од тебе довека!“ И Неговите ученици го чуја тоа.</verse>
				<verse number="15">И дојдоа во Ерусалим. И откако влезе Исус во храмот, почна да ги истерува оние што продаваа и купуваа во хра­мот, и им ги преврте масите на менува­чите на пари и столовите на оние што продаваа гулаби;</verse>
				<verse number="16">и не дозволуваше никој преку хра­мот да пренесе каков и да било сад.</verse>
				<verse number="17">И ги поучуваше, велејќи: „Зар не е напишано: ’Мојот дом ќе се нарече дом за молитва на сите народи‘? А вие го направивте разбојничка пештера!“</verse>
				<verse number="18">И кога го чуја тоа книжниците и првосвештениците, бараа начин како да Го погубат, бидејќи се плашеа од Него, зашто сиот народ се восхитуваше на Неговото учење.</verse>
				<verse number="19">А кога се стемни, Тој излезе надвор од градот.</verse>
				<verse number="20">Следното утро, минувајќи, ја видоа смоквата исушена откорен.</verse>
				<verse number="21">И Петар се сети и Му рече: „Рави, погледај! Смоквата, што ја про­колна, се исушила!“</verse>
				<verse number="22">А Исус им одговори и рече: „Имајте вера во Бога.</verse>
				<verse number="23">Зашто, вистина ви велам, ако некој ѝ рече на оваа планина: ’Крени се и фрли се во морето!‘ и не се посомнева во своето срце, туку по­ве­рува дека ќе биде како што рекол, ќе му се исполни, што и да каже.</verse>
				<verse number="24">Затоа ви велам: сѐ што ќе побарате во молитва, верувајте дека ќе добиете – и ќе ви се оствари.</verse>
				<verse number="25">И кога стоите на молитва, прос­ту­вај­те ако имате нешто против некого, та и вашиот Отец, Кој е на небесата, да ви ги прос­ти вашите грешки.</verse>
				<verse number="26">Ако ли, пак, вие не простувате, и вашиот Отец, Кој е на небесата, нема да ви ги прости вашите грешки.“</verse>
				<verse number="27">И пак дојдоа во Ерусалим; а кога Исус одеше низ храмот, кај Него дојдоа првосвештениците, книжниците и старешините,</verse>
				<verse number="28">па Му рекоа: „Со каква власт го правиш тоа? И кој Ти ја дал таа власт да го правиш ова?“</verse>
				<verse number="29">А Исус им одговори и рече: „Ќе ве прашам и Јас нешто и одговорете Ми, па ќе ви кажам, со каква власт го правам ова.</verse>
				<verse number="30">Јовановото крштевање беше од небото или од луѓето? Одговорете Ми.“</verse>
				<verse number="31">А тие си говореа и велеа: „Ако кажеме ’од небото‘ – ќе рече: ’Па зошто не му поверувавте?‘</verse>
				<verse number="32">Но ако кажеме: ’од луѓето‘“ – се плашеа од народот; зашто сите го сме­таа Јован за вистински пророк.</verse>
				<verse number="33">И, одговарајќи Му на Исус, рекоа: „Не знаеме.“ А Исус им одговори и ре­че: „Ниту Јас не ви кажувам со каква власт го правам ова.“</verse>
			</chapter>
			<chapter number="12">
				<verse number="1">И почна да им говори во пара­боли: „Еден човек насади лозје, го огради, па ископа место за преса и соѕида кула; и им го предаде на ло­за­ри­те, па замина на пат.</verse>
				<verse number="2">А кога дојде времето за берба, испрати кај лозарите слуга, за да го прибере од нив плодот на лозјето.</verse>
				<verse number="3">Но тие го фатија слугата, го претепаа и го испратија со празни раце.</verse>
				<verse number="4">И повторно испрати друг слуга кај нив; и него го нападнаа со камења и му ја расцепија главата, па го пратија посрамен.</verse>
				<verse number="5">Испрати и друг; него, пак, го убија; и мнозина други, од кои едните ги претепаа, дру­гите ги убија.</verse>
				<verse number="6">А уште имаше и еден син, кој му беше возљубен; па најпосле го испрати и него кај нив, велејќи си: ’Ќе се засрамат од син ми.‘</verse>
				<verse number="7">Но лозарите си рекоа меѓу себе: ’Овој е наследникот; ајде да го убиеме и наследството ќе биде наше!‘</verse>
				<verse number="8">Па го фатија, го убија и го исфрлија надвор од лозјето.</verse>
				<verse number="9">Што ќе направи господарот на лозјето? Ќе дојде и ќе ги погуби лоза­ри­те, а лозјето ќе го даде на други.</verse>
				<verse number="10">Зар не сте го читале ова во Пис­мо­то: ’Ка­менот, што го отфрлија ѕида­ри­те, стана камен темелник;</verse>
				<verse number="11">тоа е од Господ и чудесно е во нашите очи­.‘“</verse>
				<verse number="12">И сакаа да Го фатат, но се уплашија од народот, зашто разбраа дека за нив ја кажа параболата; па Го оставија и си отидоа.</verse>
				<verse number="13">А пратија кај Него неколкумина од фари­се­ите и од Иродовците, за да Го фатат на збор.</verse>
				<verse number="14">Тие дојдоа и Му рекоа: „Учителе, знаеме дека си вистинит и дека не се плашиш од никого, зашто не се водиш според изгледот на луѓето, туку вистински поучуваш за Божјиот пат. Дозволено ли е да се дава данок на цезарот или не? Да даваме ли или да не даваме?“</verse>
				<verse number="15">А Тој, знаејќи го нивното лицемерие, им рече: „Зошто Ме искушувате? Донесете Ми еден динариј да го видам!“</verse>
				<verse number="16">И тие Му донесоа. Па им рече: „Чиј е овој лик и натпис?“ Тие Му рекоа: „На цезарот.“</verse>
				<verse number="17">Тогаш Исус им одговори и рече: „Дајте го цезаревото на цезарот, а Бож­јото на Бога!“ И тие Му се чудеа.</verse>
				<verse number="18">Дојдоа кај Него и некои од садукеите, кои ве­лат дека нема воскресение, и Го пра­шаа, говорејќи:</verse>
				<verse number="19">„Учителе, Мојсеј ни напиша: ’Ако некому му умре братот и остави жена, а не остави деца, неговата жена нека ја земе брат му и нека му подигне потомство на својот брат.‘</verse>
				<verse number="20">Си беа седуммина браќа: првиот зеде жена и кога умре, не остави пород.</verse>
				<verse number="21">Неа ја зеде вториот, и умре, но и тој не остави пород; исто така и третиот.</verse>
				<verse number="22">Ја зедоа сите седуммина, и не оста­вија пород. По нив умре и жената.</verse>
				<verse number="23">При воскресението, кога ќе вос­креснат, на кого од нив таа ќе му биде же­на? Зашто седумтемина ја имаа за же­на.“</verse>
				<verse number="24">А Исус им одговори и рече: „Зарем причината за вашата заблуда не е во тоа што не ги познавате ниту Писмата ниту Божјата сила?</verse>
				<verse number="25">Зашто, кога ќе воскреснат од мртвите, ниту ќе се женат ниту ќе се мажат, туку ќе бидат како ангели на не­бесата.</verse>
				<verse number="26">А за мртвите, дека ќе воскреснат, зар не сте читале во книгите на Мојсеј, како му рече Бог кај капината, велејќи: ’Јас сум Бог на Авраам, и Бог на Исак и Бог на Јаков‘?</verse>
				<verse number="27">Тој не е Бог на мртвите, туку Бог на живите. Вие сте во голема заблуда!“</verse>
				<verse number="28">Тогаш пристапи еден од книж­ни­ците, кој ги слушаше како се препираат и откако виде дека Исус добро им одговараше, Го праша: „Која е првата од сите заповеди?“</verse>
				<verse number="29">А Исус му одговори: „Првата од сите заповеди е: ’Чуј Израиле! Господ, Бог наш, е еден Господ.</verse>
				<verse number="30">Затоа, возљуби Го Господ, твојот Бог, со сето свое срце, со сета своја душа, со сиот свој разум и со сета своја сила!‘ Ова е првата заповед.</verse>
				<verse number="31">А втората е слична на неа: ’Возљуби го својот ближен како себеси!‘ Друга за­по­вед, поголема од овие, нема.“</verse>
				<verse number="32">Книжникот Му рече: „Добро, Учи­теле. Право кажа дека Бог е еден и де­ка нема друг, освен Него;</verse>
				<verse number="33">и дека да Го љубиш со сето срце, и со сиот разум, и со сета своја душа, и со сета сила, и да го љубиш својот ближен како себеси е поважно од сите сепаленици и жртви.“</verse>
				<verse number="34">Исус, пак, кога виде дека умно од­говори, му рече: „Не си далеку од царството Божјо.“ И никој веќе не се ос­мелуваше да Го прашува.</verse>
				<verse number="35">И продолжувајќи да поучува во храмот Исус рече: „Како тоа книж­ни­ците велат дека Христос е син на Давид,</verse>
				<verse number="36">кога самиот Давид кажа преку Светиот Дух: ’Му рече Господ на мојот Господ: седи од Мојата десна страна, додека не ги положам Твоите неприја­тели за подножје на Твоите нозе!‘</verse>
				<verse number="37">И така, сам Давид Го нарече Гос­под; како тогаш Тој може да му е син?“ И многу народ Го слушаше со задовол­ство.</verse>
				<verse number="38">И во Својата поука им рече: „Чувајте се од книжниците, кои милуваат да одат во долги облеки и да бидат поздравувани по пазариштата,</verse>
				<verse number="39">да имаат предни места во синагогите и први места на гозбите;</verse>
				<verse number="40">што ги подјадуваат домовите на вдовиците и навидум долго се мо­лат. Тие ќе добијат потешка пресуда.“</verse>
				<verse number="41">Па седна Исус спроти ризницата и гледаше како народот пушта пари во неа. Мнозина богати пуштаа многу.</verse>
				<verse number="42">И кога дојде една бедна вдовица, пушти две лепти, што изнесува еден кодрант.</verse>
				<verse number="43">А Исус ги повика Своите уче­ни­ци, и им рече: „Вистина ви велам, оваа бедна вдовица приложи повеќе од сите што пуштија во ризницата;</verse>
				<verse number="44">зашто сите пуштија од својот ви­шок, а таа од својата сиромаштија даде сѐ што имаше, сета своја издршка.“</verse>
			</chapter>
			<chapter number="13">
				<verse number="1">А кога излегуваше од храмот, еден од Неговите ученици Му рече: „Учителе, гледај какви камења и какви градби!“</verse>
				<verse number="2">А Исус му одговори и рече: „Ги гледаш ли овие големи градби? Нема да остане тука ниту ка­мен на камен, што нема да биде урнат!“</verse>
				<verse number="3">А кога седеше на Маслиновата Гора, спроти храмот, Пе­тар, Јаков, Јован и Андреј насамо Го прашаа:</verse>
				<verse number="4">„Кажи ни, кога ќе биде тоа и каков ќе биде знакот кога сето тоа ќе треба да се исполни?“</verse>
				<verse number="5">Исус, одговарајќи им, почна да збо­рува: „Пазете се да не ве прелаже не­кој!</verse>
				<verse number="6">Зашто мнозина ќе дојдат во Мое име, говорејќи дека сум Јас; и ќе прелажат мнозина.</verse>
				<verse number="7">А кога ќе чуете за војни и гласови за војни, не плашете се; зашто сето тоа треба да се случи; но тоа сѐ уште не е крајот.</verse>
				<verse number="8">Бидејќи ќе се крене народ против народ и царство против царство; а на некои мес­та ќе има и земјотреси, и глад и метежи. Тоа е по­четокот на стра­да­њата.</verse>
				<verse number="9">Но вие пазете се, зашто ќе ве предаваат на судови; и ќе ве тепаат по синагогите, и ќе бидете изведувани пред управници и пред цареви заради Мене, за сведоштво пред нив.</verse>
				<verse number="10">И кај сите народи најнапред треба да се проповеда благовестието.</verse>
				<verse number="11">А кога ќе ве поведат, за да ве предадат, не грижете се однапред што ќе говорите, ниту претходно обмислувајте; туку она што ќе ви се даде во тој час, тоа кажете го; зашто не сте вие што ќе зборувате, туку Светиот Дух.</verse>
				<verse number="12">И брат брата ќе предаде на смрт, и татко дете, и ќе се дигнат деца против родители, и ќе ги убијат.</verse>
				<verse number="13">Ќе бидете намразени од сите заради Моето име, но кој ќе претрпи до крај, тој ќе биде спасен.“</verse>
				<verse number="14">„А кога ќе ја видите одвратноста на запустувањето, за која говори пророк Даниил, како стои каде што не тре­ба – кој чита, нека разбере – тогаш, оние што се во Јудеја, нека бегаат по плани­ни­те;</verse>
				<verse number="15">и кој е на покривот, да не слегува во куќата, ниту да влегува да земе нешто од својата куќа;</verse>
				<verse number="16">и кој е на нива, да не се враќа за да си ја земе облеката!</verse>
				<verse number="17">Тешко на бремените и на доилките во тие денови!</verse>
				<verse number="18">Туку молете се вашето бегство да не биде во зима!</verse>
				<verse number="19">Зашто во тие денови ќе има неволја, как­ва што досега немало од почетокот на светов, што го создаде Бог, а и нема да има.</verse>
				<verse number="20">И ако Господ не ги скрати тие денови, тогаш никој и ништо не би се спасило; но заради избраните, кои ги избра Тој, ги скрати деновите.</verse>
				<verse number="21">Ако некој тогаш ви каже: ’Еве, ов­де е Христос‘, или: ’Ене, таму е‘, не веру­вај­те!</verse>
				<verse number="22">Зашто, ќе се појават лажни христоси и лажни пророци, и ќе покажат знаци и чуда, за да ги прелажат, ако е можно, и избраните.</verse>
				<verse number="23">Но вие – чувајте се! Ете, сѐ од­на­пред ви кажав!</verse>
				<verse number="24">Во тие денови, по неволите, сонцето ќе се помрачи и месечината нема да ја дава својата светлина,</verse>
				<verse number="25">и ѕвездите ќе паѓаат од небото и си­лите, што се на небото, ќе се раз­ни­ша­ат.</verse>
				<verse number="26">И тогаш ќе Го видат Синот Чо­веч­ки како доаѓа на облаци со голема сила и слава.</verse>
				<verse number="27">Тогаш Тој ќе ги испрати Своите ангели и ќе ги собере Своите избрани од четирите ветра, од крајот на земјата до крајот на небото.</verse>
				<verse number="28">Научете ја параболата од смоквата: кога нејзините гранки ќе станат кревки и ќе разлистат, знаете дека е близу летото.</verse>
				<verse number="29">Па така и вие, кога ќе видите дека сето тоа се случува, знајте дека Тој е близу, пред врата!</verse>
				<verse number="30">Вистина ви велам: нема да помине ова поколение, додека сето тоа не се случи.</verse>
				<verse number="31">Небото и земјата ќе поминат, но Моите зборови нема да поминат!“</verse>
				<verse number="32">„А за тој ден и тој час никој не знае, ниту ангелите на небесата, ниту Синот, а само Отецот.</verse>
				<verse number="33">Внимавајте, бидете будни и молете се, зашто не знаете кога ќе дојде часот.</verse>
				<verse number="34">Како човек кој, заминувајќи, ја ос­тава својата куќа и на своите слуги им дава власт, и секому своја работа, а на вратарот му заповеда да биде буден.</verse>
				<verse number="35">Затоа, бидете будни, зашто не знаете кога ќе дојде домаќинот на куќата, прик­ве­чер ли, или на полноќ, или кога ќе пропеат петлите или наутро,</verse>
				<verse number="36">па да не дојде ненадејно и да ве за­тече како спиете.</verse>
				<verse number="37">Она што ви зборувам вам, им го зборувам на сите: Бидете будни!“</verse>
			</chapter>
			<chapter number="14">
				<verse number="1">По два дена беше Пасха и празникот Бесквасници. А прво­свеш­тениците и книжниците сакаа да Го фа­тат на измама и да Го убијат;</verse>
				<verse number="2">но велеа: „Не на празникот, за да не настане бунт меѓу луѓето.“</verse>
				<verse number="3">А кога Тој беше во Витанија и седеше на трпеза во ку­ќата на Симон Лепрозниот, дојде една жена со алабастерен сад со скапоцено и чисто нардово миро и, кога го искрши садот, го изли мирото врз Неговата глава.</verse>
				<verse number="4">А имаше некои што негодуваа во себе и говореа: „Зошто мирото да се растура?</verse>
				<verse number="5">Тоа можеше да се продаде за повеќе од триста динарии, и да им се раздадат на сиромасите.“ И негодуваа против неа.</verse>
				<verse number="6">Но Исус рече: „Оставете ја; зошто ја обеспокојувате? Таа направи добро де­ло кон Мене!</verse>
				<verse number="7">Сиромасите секогаш ги имате со вас и кога и да сакате можете да им направите добро; но Мене Ме немате секогаш.</verse>
				<verse number="8">Таа го направи тоа што можеше: однапред го помаза Моето тело за пог­ребение.</verse>
				<verse number="9">Вистина ви велам: каде и да се про­поведа ова благовестие по сиот свет, ќе се прикажува и ова што таа го направи, за нејзин спомен.“</verse>
				<verse number="10">Тогаш Јуда Искариотски, еден од дванаесеттемина, отиде кај прво­свеш­те­ни­ци­те за да им Го предаде.</verse>
				<verse number="11">А тие, штом чуја, се зарадуваа и ве­тија да му дадат пари. И бараше погодно време за да Го предаде.</verse>
				<verse number="12">А во првиот ден на празникот Бесквасници, кога го колеа пасхалното јагне, Неговите ученици Му рекоа: „Каде сакаш да отидеме и да приготвиме, за да ја јадеш Пасхата?“</verse>
				<verse number="13">И испрати двајца од Своите ученици и им рече: „Отидете во градот; и ќе ве срет­­не еден човек, што носи стомна со вода; одете по него.</verse>
				<verse number="14">И на домаќинот на куќата во која тој ќе влезе, кажете му: ’Учителот прашува: каде е собата во која ќе ја јадам Пасхата со Своите ученици?‘</verse>
				<verse number="15">И тој ќе ви покаже голема, послана и приготвена соба на горниот кат; таму згответе ни.“</verse>
				<verse number="16">И Неговите ученици излегоа и дојдоа во градот, и најдоа сѐ како што им бе­ше рекол, па ја приготвија Пасхата.</verse>
				<verse number="17">Кога се стемни, Тој дојде со два­наесеттемина.</verse>
				<verse number="18">И кога седеа на трпезата и јадеа, Исус им рече: „Вистина ви велам: еден од вас, што јаде со Мене, ќе Ме пре­даде.“</verse>
				<verse number="19">Тие се разжалостија и почнаа еден по еден да прашуваат: „Да не сум јас?“ И друг: „Да не сум јас?“</verse>
				<verse number="20">А Тој им одговори и рече: „Еден од дванаесеттемина е, што со Мене мака во чи­нијата.</verse>
				<verse number="21">Но Синот Човечки си оди, како што е напишано за Него. Само тешко на оној човек преку кого Синот Чо­веч­ки ќе биде предаден; подобро ќе беше за тој човек да не се беше родил!“</verse>
				<verse number="22">И кога јадеа, Исус зеде леб, и бла­гословувајќи, го прекрши, па им даде и рече: „Земете, јадете; ова е Моето тело.“</verse>
				<verse number="23">Потоа ја зеде чашата и заблагодарувајќи, им ја даде; и се напија од неа сите.</verse>
				<verse number="24">И им рече: „Ова е Мојата крв на Новиот завет, која се пролева за мнозина.</verse>
				<verse number="25">Вистина ви велам: веќе нема да пијам од лозовиот плод сѐ до оној ден кога ќе пијам нов во царството Божјо.“</verse>
				<verse number="26">Па, откако испеаја благодарствена песна, се искачија на Маслиновата Го­ра.</verse>
				<verse number="27">И Исус им рече: „Сите ќе се соб­лаз­ните поради Мене во оваа ноќ, зашто е напишано: ’Ќе удрам по пастирот и овците ќе се разбегаат.‘</verse>
				<verse number="28">А по Моето воскресение ќе отидам пред вас во Галилеја.“</verse>
				<verse number="29">Петар Му рече: „Дури и сите да се соблазнат, јас нема!“</verse>
				<verse number="30">И Исус му рече: „Вистина ти велам дека уште денес, во оваа ноќ, пред да пропее петел двапати, ти трипати ќе се одречеш од Мене!“</verse>
				<verse number="31">Но тој уште поодлучно говореше: „Ако затреба дури и да умрам со Тебе, нема да се одречам од Тебе.“ И сите го рекоа истото.</verse>
				<verse number="32">Пристигнаа во едно место, наречено Гетсиманија; и им рече на Своите ученици: „Поседете овде, додека да се помолам!“</verse>
				<verse number="33">И ги зеде со Себе Петар, Јаков и Јован; и Го опфати длабок немир и почна да тагува,</verse>
				<verse number="34">па им рече: „Смртно е нажалена Мојата душа; останете тука и бидете будни!“</verse>
				<verse number="35">Па откако малку се оддалечи, падна на земја и се молеше, ако е можно, да Го одмине тој час;</verse>
				<verse number="36">и велеше: „Ава, Оче, сѐ е можно за Тебе; отклони ја од Мене оваа чаша; но нека биде не како што Јас сакам, туку како Ти!“</verse>
				<verse number="37">Па дојде и ги затече како спијат, и му рече на Петар: „Симоне, спиеш ли? Не можеше ли еден час да бидеш буден?</verse>
				<verse number="38">Бидете будни и молете се, за да не пад­не­те во искушение. Духот е бодар, но телото е слабо.“</verse>
				<verse number="39">И повторно отиде и се помоли, изгова­рај­ќи ги истите зборови.</verse>
				<verse number="40">А кога се врати, повторно ги затече како спијат, зашто очите им беа натежнале; и не знаеја што да Му одговорат.</verse>
				<verse number="41">И по третпат дојде и им рече: „Сѐ уште спиете и одмарате! Доволно е, дојде часот; еве, Синот Човечки се предава во рацете на грешници.</verse>
				<verse number="42">Станете, да одиме! Еве, се приближи оној што Ме предава.“</verse>
				<verse number="43">И веднаш, додека Тој сѐ уште гово­реше, дојде Јуда, еден од дванаесеттемина, и со него многу народ со мечеви и со ста­пови, испратени од прво­свеш­тениците, книжниците и старешините.</verse>
				<verse number="44">А оној, што Го предаваше, им беше дал знак, велејќи: „Оној што ќе Го целивам, Тој е: фатете Го и водете Го претпазливо!“</verse>
				<verse number="45">Па, кога дојде, веднаш пријде до Него и рече: „Те поздравувам, Рави!“ И Го целива.</verse>
				<verse number="46">А тие ги ставија своите раце на Не­го и Го фатија.</verse>
				<verse number="47">Еден, пак, од оние, што стоеја таму, из­вади нож, го удри слугата на прво­свештеникот и му го отсече увото.</verse>
				<verse number="48">Исус проговори и рече: „Зар како на разбојник сте излегле со мечеви и стапови да Ме фатите?</verse>
				<verse number="49">Секој ден бев со вас во храмот и поучував, и не Ме фативте. Но нека се исполнат Писанијата.“</verse>
				<verse number="50">И сите Го оставија и се разбегаа.</verse>
				<verse number="51">А по Него врвеше некој млад човек, наметнат со платно врз голо тело; и војниците го фатија тој млад човек.</verse>
				<verse number="52">Но тој го остави платното и побегна од нив гол.</verse>
				<verse number="53">И Го доведоа Исус кај прво­свеш­те­никот, и таму се собраа сите прво­свеш­теници, старешини и книжници.</verse>
				<verse number="54">А Петар одеше по Него оддалеку, сѐ до внатре, во дворот на прво­свеш­теникот; па седна со слугите и се гре­еше на огнот.</verse>
				<verse number="55">А првосвештениците и целиот Синед­рион бараа сведоштва против Исус, за да Го погубат, и не наоѓаа.</verse>
				<verse number="56">Зашто мнозина лажно сведочеа против Него, но тие сведоштва не се сложуваа.</verse>
				<verse number="57">Па станаа некои и сведочеа лажно против Него, велејќи:</verse>
				<verse number="58">„Го чувме кога рече: ’Ќе го урнам овој ракотворен храм и за три дена ќе соѕидам друг, неракотворен.‘“</verse>
				<verse number="59">Но ниту тоа нивно сведочење не се сложуваше.</verse>
				<verse number="60">Тогаш првосвештеникот застана на средина и Го праша Исус говорејќи: „Ништо ли не одговараш? Што све­до­чат овие против Тебе?“</verse>
				<verse number="61">Но Тој молчеше и ништо не одгова­раше. Првосвештеникот повторно Го праша и Му рече: „Ти ли си Христос, Синот на Благословениот?“</verse>
				<verse number="62">Исус рече: „Јас сум; и ќе Го видите Синот Човечки како седи од десната страна на Силата и како доаѓа на небесните обла­ци­.“</verse>
				<verse number="63">А првосвештеникот ја раскина својата облека и рече: „Каква потреба имаме веќе од сведоци?</verse>
				<verse number="64">Чувте како богохули; што мис­ли­те?“ И сите пресудија дека зас­лужува смрт.</verse>
				<verse number="65">А некои почнаа да плукаат на Него, да Му го покриваат лицето, да Го уди­ра­ат и да Му велат: „Погоди!“ И слу­гите Го удираа по образите.</verse>
				<verse number="66">А кога Петар беше долу во дворот, дојде една од слугинките на прво­свеш­теникот,</verse>
				<verse number="67">па, штом го виде Петар како се грее, го погледна и рече: „И ти бе­ше со Исус Назареецот.“</verse>
				<verse number="68">Но тој одрече, велејќи: „Не знам, ниту разбирам што говориш.“ И излезе надвор пред дворот и запеа петел.</verse>
				<verse number="69">Слугинката, гледајќи го повторно, почна да им зборува на оние што стоеја таму: „И овој е од нив!“</verse>
				<verse number="70">Тој повторно одрече. И малку подоцна, оние, што стоеја таму, повторно му рекоа на Петар: „На­вис­тина, и ти си од нив; бидејќи си Га­ли­ле­ец, а и говорот ти е таков!“</verse>
				<verse number="71">А тој почна да се колне и заколнува: „Не Го познавам Човекот за Ко­го говорите!“</verse>
				<verse number="72">И по вторпат петел запеа. И Петар се сети на зборовите, што му ги кажа Исус: „Уште пред двапати петел да за­пее, трипати ќе се одречеш од Мене.“ И почна да плаче.</verse>
			</chapter>
			<chapter number="15">
				<verse number="1">И изутрината, прво­свештениците одржаа состанок со старешините и книжниците и целиот Синедрион, па Го врзаа Исус, Го од­ведоа и му Го предадоа на Пилат.</verse>
				<verse number="2">А Пилат Го праша: „Ти ли си Царот Јудејски?“ Тој одговори и рече: „Ти велиш.“</verse>
				<verse number="3">И првосвештениците Го обвинуваа за многу работи.</verse>
				<verse number="4">А Пилат повторно Го праша, велејќи: „Ништо ли не одговараш? Гледаш ли за кол­ку работи Те обвинуваат!?“</verse>
				<verse number="5">Но Исус повеќе не одговори ништо, така што Пилат се чудеше</verse>
				<verse number="6">А на секој празник им ослободуваше по еден осуденик, кого тие ќе по­ба­раа.</verse>
				<verse number="7">И имаше некој, по име Варава, кој беше окован со своите бунтовници кои при еден бунт извршиле уби­ство.</verse>
				<verse number="8">И, викајќи, народот почна да го моли Пилат да им го направи она што секогаш го правеше.</verse>
				<verse number="9">А Пилат им одговори, велејќи: „Сакате ли да ви Го ослободам Царот на Јудејците?“</verse>
				<verse number="10">Зашто знаеше дека прво­свеш­те­ни­ците Го беа предале од завист.</verse>
				<verse number="11">Но првосвештениците го наговорија народот да бара да им го ослободи Ва­ра­ва.</verse>
				<verse number="12">А Пилат одговори повторно и им рече: „Тогаш што сакате да направам со Оној Кого Го нарекувате Цар Јудејски?“</verse>
				<verse number="13">Тие одново гласно извикаа: „Распни Го!“</verse>
				<verse number="14">Пилат им рече: „Па какво зло напра­вил?“ Но тие уште посилно извикаа: „Распни Го!“</verse>
				<verse number="15">Тогаш Пилат, сакајќи да му угоди на народот, им го ослободи Варава, а Ису­са Го камшикуваше и Го предаде да биде распнат.</verse>
				<verse number="16">Војниците, пак, Го одведоа внатре во дворот, односно во преторијата, и по­викаа цела чета,</verse>
				<verse number="17">па Му облекоа пурпурна наметка, и откако сплетоа трнов венец, Му го ставија на главата;</verse>
				<verse number="18">и почнаа да Го поздравуваат: „Те поздравуваме, Царе Јудејски!“</verse>
				<verse number="19">И Го удираа по главата со трска, плукаа на Него и, па­ѓајќи на колена, Му се поклонуваа.</verse>
				<verse number="20">А кога Го исмеаја, Му ја соблекоа пурпурната наметка, Му ја облекоа Неговата облека и Го поведоа да Го распнат.</verse>
				<verse number="21">И натераа еден минувач, кој се враќаше од поле, некој Симон Ки­ри­неец, таткото на Алексан­дар и на Руф, да Му го носи крстот.</verse>
				<verse number="22">Па Го доведоа на местото Голгота, што преведено значи: Черепно Место.</verse>
				<verse number="23">И Му дадоа да пие вино со смирна, но Тој не зеде.</verse>
				<verse number="24">И, штом Го распнаа, ги разделија Неговите алишта, фрлајќи ждрепка за нив, кој што да земе.</verse>
				<verse number="25">А беше третиот час кога Го распнаа.</verse>
				<verse number="26">И беше напишан натпис со Неговата вина: „Царот Јудејски.“</verse>
				<verse number="27">А со Него распнаа и двајца разбојници, едниот од десната, а дру­ги­от од Неговата лева страна.</verse>
				<verse number="28">И се исполни Писанието, кое вели: „И меѓу беззаконици Го ставија.“</verse>
				<verse number="29">А минувачите Го хулеа, нишајќи ги своите глави и велеа: „Еее! Ти, што го уриваш храмот и за три дена го соѕидуваш,</verse>
				<verse number="30">спаси се Себеси и слези од крстот!“</verse>
				<verse number="31">Исто така и првосвештениците со книжниците, потсмевајќи се говореа: „Други спасуваше, а Себеси не може да се спаси!</verse>
				<verse number="32">Христос, Царот Израилев, нека слезе сега од крстот, па да видиме и да Му поверуваме!“ Го исмејуваа и распнатите со Него.</verse>
				<verse number="33">А во шестиот час настана темнина по целата земја, до деветтиот час.</verse>
				<verse number="34">И во деветтиот час Исус извика со силен глас, велејќи: „Елои, Елои, Лима са­вах­та­ни?“ А тоа значи: „Боже Мој, Бо­же Мој, зошто Ме остави?“</verse>
				<verse number="35">И некои од оние, што стоеја таму, штом го чуја тоа, рекоа: „Ете, го вика Илија!“</verse>
				<verse number="36">А еден отрча, натопи сунѓер во оцет, го надена на трска па Му да­ваше да пие, велејќи: „Чекајте да ви­диме дали ќе дојде Илија да Го симне.“</verse>
				<verse number="37">А Исус испушти силен глас и из­див­на.</verse>
				<verse number="38">И завесата на храмот се расцепи на две, одозгора додолу.</verse>
				<verse number="39">А стотникот, што стоеше спроти Него, кога виде дека Тој, откако извика така и издивна, рече: „Навистина Овој Човек беше Син Божји!“</verse>
				<verse number="40">Имаше и жени што гледаа одда­ле­ку; меѓу нив беше и Марија Магдалина, и Марија, мајката на Јаков Малиот и на Јосија, и Саломија,</verse>
				<verse number="41">кои и тогаш, кога Тој беше во Га­ли­леја, врвеа по Него и Му служеа, а имаше и мно­гу други што беа дошле со Него во Еру­салим.</verse>
				<verse number="42">А кога веќе се стемни, бидејќи беше петок, односно ден спроти сабота,</verse>
				<verse number="43">дојде Јосиф од Ариматеја, угледен советник, кој и сам го очекуваше царството Божјо, и се осмели да влезе кај Пилат и го побара Исусовото тело.</verse>
				<verse number="44">Пилат се зачуди дека Тој веќе ум­рел; па го повика стотникот, го пра­ша дали одамна умрел.</verse>
				<verse number="45">Па, штом дозна од стотникот, му го даде телото на Јосиф.</verse>
				<verse number="46">А Јосиф купи платно, го сим­на телото, го обви во платното и го по­ложи во гроб, што беше издлабен во карпа, и на­вали камен на гробната вра­та.</verse>
				<verse number="47">А Марија Магдалина и Марија Јо­сиева гледаа каде Го полагаат.</verse>
			</chapter>
			<chapter number="16">
				<verse number="1">Штом мина саботата, Марија Магдалина, Марија Јаковова и Саломија купија мириси, за да дојдат и да Го помазаат Исус.</verse>
				<verse number="2">И во првиот ден од седмицата, дојдоа на гробот многу рано, кога изгрева­ше сонцето,</verse>
				<verse number="3">па си зборуваа меѓу себе: „Кој ќе ни го одвали каменот од гробната врата?“</verse>
				<verse number="4">И кога погледнаа, видоа дека ка­ме­нот е одвален, а тој беше многу голем.</verse>
				<verse number="5">Штом влегоа во гробот, видоа еден млад човек, облечен во бели алишта, како седи од десната страна; и се уп­ла­шија.</verse>
				<verse number="6">А тој им рече: „Не плашете се! Вие Го барате Исус Назареецот, Распнатиот. Тој воскресна, не е овде! Еве го местото каде што Го положија.</verse>
				<verse number="7">Но одете, кажете им на Неговите ученици и на Петар дека Тој пред вас ќе отиде во Галилеја; таму ќе Го видите, како што ви беше рекол.“</verse>
				<verse number="8">Па, штом излегоа, побегнаа од гробот, зашто ги опфати страв и ужас, и никому ништо не рекоа, зашто се пла­шеа.</verse>
				<verse number="9">А Исус, кога воскресна рано наутро во првиот ден од седмицата, ѝ се јави најнапред на Марија Магдалина, од која беше исте­рал седум демони.</verse>
				<verse number="10">Таа отиде и им јави на оние што беа со Него и што плачеа и ридаа.</verse>
				<verse number="11">Но тие, кога чуја дека е жив и дека таа Го видела, не поверуваа.</verse>
				<verse number="12">Потоа им се јави во друг лик на двај­ца од нив по пат, кога одеа в село.</verse>
				<verse number="13">И штом се вратија, тие им кажаа на останатите; но и ним не им поверуваа.</verse>
				<verse number="14">Најпосле им се јави на единаесеттемина, кога беа на трпеза, и ги укори за нивното неверие и тврдокорност, зашто не им поверуваа на оние кои Го видоа вос­креснат.</verse>
				<verse number="15">Па им рече: „Одете по сиот свет и проповедајте го благовестието на секое создание.</verse>
				<verse number="16">Кој ќе поверува и се крсти, ќе биде спасен; а кој не поверува, ќе биде осуден.</verse>
				<verse number="17">А знаците, на оние што ќе поверу­ва­ат, ќе им бидат овие: во Моето име ќе истеруваат демони; ќе говорат нови ја­зици;</verse>
				<verse number="18">ќе фаќаат змии во рацете и ако нешто смр­то­носно испијат, нема да им наштети; на болни ќе полагаат раце и тие ќе оз­дра­вуваат.“</verse>
				<verse number="19">А откако им го рече ова, Господ се вознесе на небо и седна од десната стра­на на Бога.</verse>
				<verse number="20">Тие, пак, отидоа и проповедаа на­се­каде; и Господ им содејствуваше и им го поткрепуваше словото со чудата што се јавуваа. Амин!</verse>
			</chapter>
		</book>
		<book number="42">
			<chapter number="1">
				<verse number="1">Бидејќи мнозина се обидоа да состават повест за настаните што се беа случиле меѓу нас,</verse>
				<verse number="2">како што ни ги предадоа оние што уште од почетокот беа очевидци и слу­жители на Словото,</verse>
				<verse number="3">затоа, најпочитуван Теофиле, и мене ми се виде добро, откако испитав подробно сѐ од почетокот, да ти опишам по ред,</verse>
				<verse number="4">за да ја познаеш веродостојноста на тоа, во кое си поучуван.</verse>
				<verse number="5">Во деновите на Ирод, јудејскиот цар, имаше еден свештеник по име За­ха­рија, од редот на Авија; а жена му беше од Ароновите ќерки и се викаше Ели­са­вета.</verse>
				<verse number="6">И обајцата беа праведни пред Бога, постапувајќи беспрекорно според сите Господови заповеди и повелби.</verse>
				<verse number="7">Тие немаа деца, зашто Елисавета бе­ше неплодна; а обајцата беа веќе во поод­ми­нати години.</verse>
				<verse number="8">Еднаш, додека тој по редот на својот чин служеше пред Бога,</verse>
				<verse number="9">според обичајот на свештенството, нему му се падна ждрепката да влезе во Господовиот храм и да покади.</verse>
				<verse number="10">За време на кадењето целото мноштво народ се молеше надвор.</verse>
				<verse number="11">Тогаш му се јави ангел Господов, кој стоеше од десната страна на кадилниот жртвеник.</verse>
				<verse number="12">Захарија се вознемири кога го виде и страв го обзеде.</verse>
				<verse number="13">Но ангелот му рече: „Не плаши се, Захарија, зашто твојата молба е ус­ли­шана и жена ти Елисавета ќе ти роди син и ќе му дадеш име Јован.</verse>
				<verse number="14">И ќе ти биде радост и веселие и мно­зина ќе се зарадуваат поради негово­то ра­ѓање.</verse>
				<verse number="15">Зашто тој ќе биде велик пред Гос­под и нема да пие вино ниту жесток пијалак, а ќе се исполни со Светиот Дух уште во утробата на својата мајка;</verse>
				<verse number="16">и мнозина од Израилевите синови ќе обрати кон нивниот Господ Бог;</verse>
				<verse number="17">и тој ќе оди пред Него во духот и си­лата на Илија, за да ги сврти срцата на татковците кон децата и непокорни­те кон мудроста на праведните, па да Му приготви на Господа подготвен народ.“</verse>
				<verse number="18">А Захарија му рече на ангелот: „По што ќе го познам тоа? Зашто јас сум стар, а и жена ми е веќе во поодминати години.“</verse>
				<verse number="19">Ангелот му одговори и рече: „Јас сум Гаврил кој стои пред Бога; пратен сум да зборувам со тебе и да ти го благовестам ова;</verse>
				<verse number="20">и ете, ти ќе замолкнеш и не ќе можеш да зборуваш до оној ден кога ќе се случи тоа, затоа што не им поверува на моите зборови, што ќе се исполнат во свое време.“</verse>
				<verse number="21">Народот го чекаше Захарија и се чудеше зошто се задржа во храмот.</verse>
				<verse number="22">А кога излезе, не можеше да зборува со нив; и така разбраа дека имал ви­дение во храмот. Тој им објаснуваше со знаци, но остануваше нем.</verse>
				<verse number="23">И откако се исполнија деновите на него­ва­та служба, тој се врати дома.</verse>
				<verse number="24">По тие денови зачна неговата жена Елисавета и криеше пет месеци, велејќи:</verse>
				<verse number="25">„Така ми направи Господ во дено­ви­те кога погледна милостиво на мене за да го отстрани мојот срам меѓу луѓето.“</verse>
				<verse number="26">А во шестиот месец ангелот Гаврил беше испратен од Бога во галилејскиот град, по име Назарет,</verse>
				<verse number="27">кај една девојка, свршена за маж по име Јосиф, од Давидовиот дом; а името на девојката беше Марија.</verse>
				<verse number="28">И кога дојде ангелот кај неа, рече: „Радувај се, благодатна! Господ е со тебе! Благословена си ти меѓу жените!“</verse>
				<verse number="29">А таа, штом го виде, се вознемири од неговите зборови и размислуваше каков ли е тој поздрав.</verse>
				<verse number="30">И ангелот ѝ рече: „Не плаши се, Марија, зашто си нашла благодат во Бога;</verse>
				<verse number="31">и ете, ќе зачнеш во утробата и ќе родиш Син, и ќе Му дадеш име Исус.</verse>
				<verse number="32">Тој ќе биде велик и ќе се нарече Син на Севишниот; и ќе Му го даде Господ Бог престолот на Неговиот татко Давид;</verse>
				<verse number="33">и ќе царува над Јакововиот дом довека и Неговото царство нема да има крај.“</verse>
				<verse number="34">А Марија му рече на ангелот: „Ка­ко ќе биде тоа кога јас не знам за маж?“</verse>
				<verse number="35">Ангелот ѝ одговори и рече: „Све­ти­от Дух ќе слезе врз тебе и силата на Се­вишниот ќе те осени; па затоа и Светиот, Кој ќе се роди, ќе се нарече Син Божји.</verse>
				<verse number="36">Ете и Елисавета, твојата роднина, за која велат дека е неплодна, и таа зачна син во староста и веќе е во шестиот месец;</verse>
				<verse number="37">зашто за Бога ништо не е невозможно.“</verse>
				<verse number="38">Марија, пак, рече: „Еве ја Господовата слугинка; нека ми биде според твоите збо­рови!“ И ангелот си отиде откај неа.</verse>
				<verse number="39">Во тие денови Марија стана и поита во горскиот крај, во Јудиниот град;</verse>
				<verse number="40">па влезе во домот на Захарија и ја поздрави Елисавета.</verse>
				<verse number="41">Штом Елисавета го слушна поздра­вот на Марија, детето заигра во нејзината утроба; и Елисавета се исполни со Светиот Дух,</verse>
				<verse number="42">па извика со силен глас и рече: „Бла­гос­ло­вена си ти меѓу жените и благословен е плодот на твојата утроба!</verse>
				<verse number="43">И од каде кај мене ова, да дојде при мене мајката на мојот Господ?</verse>
				<verse number="44">Зашто, ете, штом гласот од твојот поздрав дојде до моите уши, детето радосно заигра во мојата утроба.</verse>
				<verse number="45">И блажена е таа што поверува дека ќе се исполни она што ѝ е кажано од Господ.“</verse>
				<verse number="46">А Марија рече: „Мојата душа Го ве­лича Господ</verse>
				<verse number="47">и мојот дух се зарадува во Бога, мојот Спасител,</verse>
				<verse number="48">зашто погледна на смиреноста на Својата слугинка и, ете, отсега ќе ме нарекуваат блажена сите поколенија;</verse>
				<verse number="49">зашто Силниот ми направи големи дела, и свето е Неговото име;</verse>
				<verse number="50">и Неговата милост е од поколение на поколение за оние што се бојат од Него.</verse>
				<verse number="51">Тој покажа сила со Својата рака; ги распрсна оние што се гордеат со мислите на своите срца;</verse>
				<verse number="52">ги симна силните од престоли и ги воздигна смирените;</verse>
				<verse number="53">гладните ги исполни со добра, а бо­гатите ги отпушти празни;</verse>
				<verse number="54">го прифати Израил, Својот слуга, сеќавајќи се на милоста,</verse>
				<verse number="55">како што им зборуваше на нашите тат­ков­ци, на Авраам и на неговото потомство довека.“</verse>
				<verse number="56">И остана Марија со неа околу три месеци, па се врати дома.</verse>
				<verse number="57">А на Елисавета ѝ дојде времето да роди, и таа роди син.</verse>
				<verse number="58">Кога нејзините соседи и роднини слушнаа дека Господ ја удос­тоил со Својата милост, се ра­дуваа со неа.</verse>
				<verse number="59">На осмиот ден дојдоа да го обрезат детето и сакаа да му го дадат името Захарија, по татко му.</verse>
				<verse number="60">Но мајка му одговори и рече: „Не, туку ќе се вика Јован!“</verse>
				<verse number="61">И ѝ рекоа: „Никој нема меѓу твоите роднини кој го носи тоа име.“</verse>
				<verse number="62">И го прашаа со знаци татко му, ка­ко би сакал да го наречат.</verse>
				<verse number="63">Тој побара штичка и ги напиша збо­ровите: „Јован му е името.“ И сите се зачудија.</verse>
				<verse number="64">И веднаш му се отвори устата, и јазикот му се раврза, и тој прозборе, благословувајќи Го Бога.</verse>
				<verse number="65">И сите соседи ги обзеде страв; и се разгласи за овој настан по це­лата горска Јудеја.</verse>
				<verse number="66">Сите што слушнаа, го зедоа тоа при срце и велеа: „Што ли ќе стане од тоа дете?“ И Господовата рака беше со не­го.</verse>
				<verse number="67">А татко му Захарија се исполни со Светиот Дух и пророкуваше, говорејќи:</verse>
				<verse number="68">„Нека е благословен Господ, Израилевиот Бог, зашто го посети и го избави Својот на­род;</verse>
				<verse number="69">и подигна за нас моќно спасение, во домот на Својот слуга Давид;</verse>
				<verse number="70">како што говореше одамна преку устата на Своите свети пророци,</verse>
				<verse number="71">дека ќе нѐ спаси од нашите непријатели и од рацете на сите што нѐ мра­зат;</verse>
				<verse number="72">за да покаже милост над нашите тат­ков­ци и да си спомне за Својот свет завет,</verse>
				<verse number="73">на заклетвата со која му се заколна на нашиот татко Авраам, дека ќе ни даде</verse>
				<verse number="74">избавување од рацете на нашите неприја­тели, без страв да Му служиме</verse>
				<verse number="75">во светост и правда пред Него, во сите денови од нашиот живот.</verse>
				<verse number="76">А ти, дете, ќе се на­ре­чеш пророк на Севишниот, зашто ќе одиш пред Господовото лице за да Му ги подгот­виш Неговите патишта</verse>
				<verse number="77">и да му дадеш на Неговиот народ да го познае спасението преку простува­ње на гревовите,</verse>
				<verse number="78">а поради големото милосрдие на на­шиот Бог, со кое нѐ посети Исток од виси­ни­те,</verse>
				<verse number="79">за да им блесне на оние што седат во темнина и во сенката на смртта, и да ги упати нашите нозе по патот на мирот.“</verse>
				<verse number="80">А детето растеше и крепнеше со духот, и беше во пустина до денот кога се покажа пред Израил.</verse>
			</chapter>
			<chapter number="2">
				<verse number="1">Во тие денови излезе заповед од цезарот Август да се попише сето население.</verse>
				<verse number="2">Тоа беше прв попис за време на управувањето на Квириниј со Сирија.</verse>
				<verse number="3">И одеа сите да се запишат, секој во својот град.</verse>
				<verse number="4">Па така и Јосиф од Галилеја, од гра­дот Назарет, отиде во Јудеја, во Давидовиот гра­д, наречен Вит­леем, бидејќи беше од домот и од родот на Давид,</verse>
				<verse number="5">за да се запише со својата свршеница Марија, која беше зачнала.</verse>
				<verse number="6">А кога беа таму, се исполнија деновите за таа да роди,</verse>
				<verse number="7">и Го роди својот првороден Син, Го пови и Го положи во јасли, зашто за нив немаше место во гостилницата.</verse>
				<verse number="8">Во тој крај имаше пастири кои пре­стојуваа во полето и чуваа ноќна стража крај своето стадо.</verse>
				<verse number="9">И ете, ангел Господов застана меѓу нив и Господовата слава ги осветли; и многу се исплашија.</verse>
				<verse number="10">А ангелот им рече: „Не плашете се! Еве, ви благовестам голема радост, која ќе биде за сите луѓе;</verse>
				<verse number="11">зашто денес во Давидовиот град ви се роди Спасител, Кој е Христос Гос­под.</verse>
				<verse number="12">А ова ви е знакот: ќе најдете по­виено Дете, Кое лежи во јасли.“</verse>
				<verse number="13">И одеднаш со ангелот се јави мно­губројно небесно воинство, кое Го сла­веше Бога, велејќи:</verse>
				<verse number="14">„Слава на Бога во висините, а на земјата мир, меѓу луѓето добра волја!“</verse>
				<verse number="15">Кога ангелите си заминаа од нив на небо, пастирите си рекоа меѓу себе: „Да појдеме во Витлеем и да го видиме тоа што се случило, како што ни со­оп­шти Господ.“</verse>
				<verse number="16">И брзо дојдоа и ги најдоа Марија и Јосиф со Детето Кое лежеше во јасли.</verse>
				<verse number="17">А штом Го видоа, соопштија за сѐ што им беше речено за Тоа Дете.</verse>
				<verse number="18">И сите што слушаа се восхитуваа на она што им го говореа пастирите.</verse>
				<verse number="19">А Марија ги запази сите тие збо­ро­ви, и размислуваше за нив во своето срце.</verse>
				<verse number="20">И пастирите се вратија, славејќи Го и фалејќи Го Бога за сѐ она што беа чуле и виделе, како што им беше речено.</verse>
				<verse number="21">А кога се навршија осум дена и требаше да Го обрезат Де­тето, Му дадоа име Исус, како што беше наречено од ангелот уште пред да биде зачнато во утробата.</verse>
				<verse number="22">И штом се навршија деновите за нив­ното очистување, според Мојсеевиот Закон, Го донесоа во Ерусалим за да Го претстават пред Господ,</verse>
				<verse number="23">како што е напишано во Господовиот Закон дека секое првородено машко дете треба да Му се посвети на Господ;</verse>
				<verse number="24">и да се принесе жртва, како што е речено во Господовиот Закон, две гугутки или две гулапчиња.</verse>
				<verse number="25">А тогаш во Ерусалим имаше еден човек по име Симеон; и тој човек, кој беше праведен и благочестив, ја оче­куваше Израилевата утеха; и Светиот Дух беше на него.</verse>
				<verse number="26">Нему му беше откриено од Светиот Дух дека нема да види смрт додека не Го види Христос Господов.</verse>
				<verse number="27">И поттикнат од Духот, дојде во хра­мот. Па, кога родителите Го донесоа Де­тето Исус за да го извршат со Него она што беше вообичаено, според Законот,</verse>
				<verse number="28">тој Го зеде во своите раце, Го бла­гослови Бога и рече:</verse>
				<verse number="29">„Сега го отпушташ Својот слуга во мир, Владико, според Твојот збор,</verse>
				<verse number="30">зашто моите очи го видоа спасението Твое</verse>
				<verse number="31">што си го приготвил пред лицето на сите народи;</verse>
				<verse number="32">светлина за просвета на незна­бош­ците и слава на Твојот народ, Израил.“</verse>
				<verse number="33">А Јосиф и мајка Му се чудеа на она што беше речено за Него.</verse>
				<verse number="34">Па Симеон ги благослови и ѝ рече на Неговата мајка Марија: „Еве, Овој е поставен за паѓање и за издигнување на мнозина во Израил, и е знак против Ко­го ќе се говори.</verse>
				<verse number="35">А и тебе самата меч ќе ти ја пробо­де душата, за да се откријат мислите на многу срца.“</verse>
				<verse number="36">Таму беше и пророчицата Ана, Фануиловата ќер­ка, од Асировото племе. Таа беше во поодминати години, а со мажот проживеала само седум години по своето моминство.</verse>
				<verse number="37">Таа беше вдовица на околу осумдесет и четири години и не се од­да­ле­чу­ва­ше од храмот, служејќи со пост и молитва дење и ноќе.</verse>
				<verse number="38">Во тој час и таа пристапи и почна да Го слави Господ и им говореше за Него на сите што очекуваа избавување во Ерусалим.</verse>
				<verse number="39">И кога извршија сѐ според Господовиот Закон, се вратија во Галилеја, во својот град Назарет.</verse>
				<verse number="40">А Детето растеше и крепнеше со духот, исполнувајќи се со мудрост; и Божјата благодат беше врз Него.</verse>
				<verse number="41">И секоја година Неговите родители одеа во Ерусалим за празникот Пасха.</verse>
				<verse number="42">А кога Тој беше на дванаесет години, тие отидоа во Ерусалим, според оби­чајот на празникот.</verse>
				<verse number="43">Но кога завршија празничните денови, додека се враќаа дома, Детето Исус остана во Ерусалим; а Јосиф и мајка Му не го забележаа тоа.</verse>
				<verse number="44">Мислејќи дека Тој е меѓу сопатни­ците, изминаа еден ден пат и почнаа да Го бараат меѓу роднините и познатите.</verse>
				<verse number="45">Па, бидејќи не Го најдоа, се вратија во Ерусалим за да Го бараат.</verse>
				<verse number="46">По три дена Го најдоа во храмот како седи меѓу учителите, ги слуша и ги прашува.</verse>
				<verse number="47">А сите што Го слушаа, беа восхитени од Неговата остроумност и од одговорите.</verse>
				<verse number="48">Кога Го видоа, се зачудија; и мајка Му Му рече: „Синко, зошто ни направи така? Ете, татко Ти и јас со голема болка Те баравме.“</verse>
				<verse number="49">А Тој им рече: „Зошто сте Ме барале? Зар не знаевте дека Јас треба да бидам во она што е на Мојот Отец?“</verse>
				<verse number="50">Но тие не ги разбраа зборовите што им ги кажа.</verse>
				<verse number="51">И Тој слезе со нив, па дојде во На­зарет и им беше послушен. А мајка Му ги запази сите тие зборови во своето срце.</verse>
				<verse number="52">Исус, пак, напредуваше во мудроста, и во возраста и во милоста кај Бога и кај луѓето.</verse>
			</chapter>
			<chapter number="3">
				<verse number="1">Во петнаесеттата година од вла­деењето на цезарот Тибериј, кога Пон­тиј Пилат беше управител на Ју­де­ја, а Ирод четворовласник на Галилеја, и Филип, брат му, четворовласник на Итуриската и на Трахонитската област, и Ли­саниј четворовласник на Авилинија,</verse>
				<verse number="2">во времето на првосвештениците Ана и Кајафа, дојде Божјиот збор до Јо­ван, синот на Захарија, во пустината.</verse>
				<verse number="3">И тој го обиколи целиот крај околу Јордан, проповедајќи покајно крш­те­ва­ње за простување на гревовите,</verse>
				<verse number="4">како што е напишано во кни­га­та со зборовите на пророкот Иса­ија, кој вели: „Гласот на оној што вика во пустината: ’Подгответе го Гос­подо­виот пат и исправете ги Неговите патеки;</verse>
				<verse number="5">секоја долина нека се исполни и се­која гора и секоја планина нека се снизат; кривините нека се исправат и нерамни­те патишта нека се израмнат,</verse>
				<verse number="6">и секој човек ќе го види Божјото спасение!‘“</verse>
				<verse number="7">А на луѓето што доаѓаа кај него да се крстат, им велеше: „Змиини рожби, кој ви кажа да бегате од гневот што иде?</verse>
				<verse number="8">Но принесете плодови достојни на по­кајанието и не почнувајте да говорите во себе: ’Наш татко е Авраам!‘ Зашто ви велам дека Бог може и од овие камења да му подигне чеда на Авраам.</verse>
				<verse number="9">А и секирата веќе лежи до ко­ре­нот на дрвјата; и секое дрво, што не да­ва добар род, се сече и се фрла во оган.“</verse>
				<verse number="10">И народот го праша, велејќи: „То­гаш што да правиме?“</verse>
				<verse number="11">А тој им одговори и рече: „Кој има две облеки, нека ја даде едната на оној што нема ниту една; а кој има храна, нека го направи истото.“</verse>
				<verse number="12">Дојдоа и даночници да се крстат и му рекоа: „Учителе, што да прави­ме?“</verse>
				<verse number="13">А тој им рече: „Не барајте повеќе од она што ви е одредено.“</verse>
				<verse number="14">Го прашаа и некои војници, гово­реј­ќи: „А ние, што да правиме?“ И им рече: „Никого не угнетувајте, ниту клеветете и бидете задоволни со вашите плати.“</verse>
				<verse number="15">А бидејќи народот беше во исчеку­ва­ње, па сите помислуваа во своите срца за Јован, дека можеби тој е Христос,</verse>
				<verse number="16">Јован им одговараше на сите, ве­леј­ќи: „Јас ве крштевам со вода; но иде По­силниот од мене, Кому не сум достоен да Му ги одврзам ремењата на Неговите обув­ки: Тој ќе ве крсти со Светиот Дух и со оган.</verse>
				<verse number="17">Лопатата е во Неговата рака и Тој ќе го очисти Своето гумно, и ќе го собере житото во Својот амбар, а плевата ќе ја изгори во неизгаслив оган.“</verse>
				<verse number="18">И поттикнувајќи го со уште многу други нешта, тој му благовестеше на народот.</verse>
				<verse number="19">А Ирод четворовласникот, укорен од него поради Иродијада, жената на брат му, и за сите злодела што Ирод ги беше направил,</verse>
				<verse number="20">кон сето ова го додаде и тоа што го фрли Јован во затвор.</verse>
				<verse number="21">А кога се крсти сиот народ, се крс­ти и Исус; и додека се молеше, се от­во­ри небото,</verse>
				<verse number="22">и Светиот Дух слезе врз Него во те­лесен облик, како гулаб, и се слушна глас од небото, кој говореше: „Ти си Мо­јот воз­љубен Син; во Тебе е Мојата вол­ја.“</verse>
				<verse number="23">Кога почна да проповеда, Исус има­ше околу триесет години и, како што мислеа, беше син Јосифов, Илиев,</verse>
				<verse number="24">Мататов, Левиев, Мелхиев, Јанаев, Јосифов,</verse>
				<verse number="25">Мататиев, Амосов, Наумов, Ес­ли­мов, Нагеев,</verse>
				<verse number="26">Маатов, Мататиев, Семеиев, Јо­си­фов, Јодин,</verse>
				<verse number="27">Јоананов, Рисаев, Зоровавелов, Салатиилов, Нириев,</verse>
				<verse number="28">Мелхиев, Адиев, Косамов, Ел­мо­да­мов, Иров,</verse>
				<verse number="29">Јосиев, Елиезеров, Јоримов, Ма­та­тов, Левиев,</verse>
				<verse number="30">Симеонов, Јудин, Јосифов, Јоана­нов, Елијакимов,</verse>
				<verse number="31">Мелеаев, Маинанов, Мататаев, На­танов, Давидов,</verse>
				<verse number="32">Јесеев, Овидов, Воозов, Салмонов, Наасонов,</verse>
				<verse number="33">Аминадавов, Арамов, Есромов, Фа­ресов, Јудин,</verse>
				<verse number="34">Јаковов, Исаков, Авраамов, Тарин, Нахоров,</verse>
				<verse number="35">Серухов, Рагавов, Фалеков, Еверов, Салин,</verse>
				<verse number="36">Каинанов, Арфаксадов, Симов, Но­ев, Ламехов,</verse>
				<verse number="37">Матусалов, Енохов, Јаредов, Ма­ле­леилов, Каинанов,</verse>
				<verse number="38">Еносов, Ситов, Адамов, Божји.</verse>
			</chapter>
			<chapter number="4">
				<verse number="1">Исполнет со Светиот Дух, Исус се врати од Јордан, и беше одведен од Духот во пустината.</verse>
				<verse number="2">Четириесет дена беше искушуван од ѓаволот. Во тие денови не ја­деше ништо, а кога изминаа тие, најпос­ле огладне.</verse>
				<verse number="3">Тогаш ѓаволот Му рече: „Ако си Син Божји, кажи му на овој камен да стане леб.“</verse>
				<verse number="4">А Исус му одговори и рече: „Напи­шано е: ’Човек нема да живее само од леб, туку и од секој Божји збор.‘“</verse>
				<verse number="5">Потоа ѓаволот Го одведе на една ви­сока гора и му ги покажа за миг сите царства во светот.</verse>
				<verse number="6">И Му рече ѓаволот: „Ќе Ти ја дадам сета оваа власт и нивната слава, зашто мене ми е предадена и ја давам кому што сакам.</verse>
				<verse number="7">Ако се поклониш пред Мене сето тоа ќе би­де Твое.“</verse>
				<verse number="8">Но Исус му одговори и рече: „Бегај од Мене, сатано, зашто е напишано: ’На Господ, твојот Бог, да Му се поклонуваш и само Нему да Му служиш!‘“</verse>
				<verse number="9">И Го одведе во Ерусалим, и Го пос­тави на стреата од храмот, па Му рече: „Ако си Син Божји, фрли се одовде до­лу!</verse>
				<verse number="10">Зашто е напишано: ’На Своите ангели ќе им заповеда за Тебе да Те за­чу­ваат;</verse>
				<verse number="11">и на раце ќе Те кренат, да не си ја сопнеш ногата од камен.‘“</verse>
				<verse number="12">А Исус му одговори и рече: „Кажа­но е: ’Не искушувај Го Господ, твојот Бог!‘“</verse>
				<verse number="13">Па откако ѓаволот заврши со сите искушенија, се оддалечи од Него за некое време.</verse>
				<verse number="14">А Исус во си­лата на Духот се врати во Галилеја; и се разнесе глас за Него по целиот тој крај.</verse>
				<verse number="15">А Тој поучуваше во нивните синагоги, и сите Го прославуваа.</verse>
				<verse number="16">И дојде во Назарет, каде што беше пораснал, и по Својот обичај влезе еден саботен ден во синагогата и стана да чита.</verse>
				<verse number="17">Му ја подадоа книгата на пророкот Исаија; па ја отвори и го најде местото каде што беше напишано:</verse>
				<verse number="18">„Духот Господов е врз Мене; зашто Ме помаза да им благовестам на сиромашните; Ме прати да ги исцелам оние со скрушено срце, да им проповедам осло­бо­дување на заробените и прогледување на слепите, да ги пуштам на слобода напате­ни­те;</verse>
				<verse number="19">да ја проповедам благопријатната Господова година!“</verse>
				<verse number="20">Потоа ја затвори книгата, му ја даде на прислужникот и седна; а очите на сите во синагогата беа вперени во Него.</verse>
				<verse number="21">И почна да им говори: „Денес се исполни ова писмо што го чувте.“</verse>
				<verse number="22">И сите Му посведочија и се восхитуваа на благодатните зборови што излегуваа од Неговата уста и ве­леа: „Зар не е Овој синот на Јосиф?“</verse>
				<verse number="23">А Тој им рече: „Сигурно ќе Ми ја кажете оваа изрека: ’Лекаре, излекувај се Сам! Направи го и овде, во Твојот роден крај, она што чувме дека се случило во Капернаум.‘“</verse>
				<verse number="24">Па им рече: „Вистина ви велам: ни­еден пророк не е прифатен во својот роден крај.</verse>
				<verse number="25">Навистина ви велам: имаше многу вдовици во Израил во времето на Илија, кога се затвори небото три години и шест месеци и настана голем глад по целата земја;</verse>
				<verse number="26">и кај ниедна од нив не беше пратен Илија, а само кај една жена вдовица во Сарепта Сидонска;</verse>
				<verse number="27">и имаше мнозина лепрозни во Из­раил во времето на пророкот Елисеј, но ниеден од нив не се очисти, освен Сири­ецот Нееман.“</verse>
				<verse number="28">А кога го слушнаа тоа, сите во си­на­гогата се исполнија со гнев;</verse>
				<verse number="29">па станаа, Го истераа надвор од гра­дот и Го одведоа на сртот од една гора, врз којашто беше соѕидан нивниот град, за да Го турнат одозгора.</verse>
				<verse number="30">Но Тој помина меѓу нив и си отиде.</verse>
				<verse number="31">И слезе во галилејскиот град Капернаум и ги поучуваше во саботи­те.</verse>
				<verse number="32">И се чудеа на Неговата наука, заш­то Неговото слово имаше власт.</verse>
				<verse number="33">Во синагогата имаше еден чо­век, обземен од дух на нечист демон, и тој извика со силен глас:</verse>
				<verse number="34">„Еј, што имаш со нас Ти, Исусе На­за­реецу? Си дошол ли да нѐ погубиш? Те знам Кој си. Ти си Божјиот Светец.“</verse>
				<verse number="35">А Исус го прекори, говорејќи: „Замолкни и излези од него!“ Па откако го фрли насреде, демонот излезе од него, воопшто не наштетувајќи му.</verse>
				<verse number="36">Сите ги обзеде восхит, па си зборуваа меѓу себе: „Какво ли е ова слово што со власт и сила им заповеда на не­чис­ти­те духови и тие излегуваат!?“</verse>
				<verse number="37">Па се разнесе глас за Него по сите околни места.</verse>
				<verse number="38">Штом излезе од синагогата, влезе во куќата на Симон; а тештата на Си­мон имаше силна треска, и Го помолија за неа.</verse>
				<verse number="39">И застанувајќи над неа, Тој ја пре­кори треската, и таа ја остави; и жената веднаш стана и им служеше.</verse>
				<verse number="40">И на зајдисонце, сите кои имаа болни од разни болести ги доведуваа кај Него; а Тој, положувајќи раце над секого од нив, ги лечеше.</verse>
				<verse number="41">Од мнозина излегуваа и демони со ви­кање, и велеа: „Ти си Христос, Синот Божји.“ А Тој ги прекоруваше и не им доз­волуваше да кажуваат оти знаат дека Тој е Христос.</verse>
				<verse number="42">Кога се раздени, Тој излезе и отиде на пусто место, а луѓето Го бараа па, кога дојдоа кај Него, Го задржуваа да не си оди откај нив.</verse>
				<verse number="43">А Тој им рече: „И на другите гра­дови треба да им благовестам за царството Божјо, зашто за тоа сум пратен.“</verse>
				<verse number="44">И проповедаше по га­ли­лејските синагоги.</verse>
			</chapter>
			<chapter number="5">
				<verse number="1">Кога народот се притис­каше кон Него за да го чуе словото Божјо, а Тој стоеше покрај Гени­са­рет­ското езеро,</verse>
				<verse number="2">виде два кораба што стоеја на крајот од езерото; а рибарите беа излегле од нив и ги плавеа мрежите.</verse>
				<verse number="3">Тој влезе во еден од корабите, кој бе­ше на Симон, па го замоли да отплови малку од брегот, та седна и почна да го поучува народот од коработ.</verse>
				<verse number="4">А штом престана да говори, му рече на Симон: „Заплови кон длабочините и фрлете ги своите мрежи за лов!“</verse>
				<verse number="5">А Симон Му одговори и рече: „Учителе, цела ноќ се трудевме и ниш­то не уловивме; но штом Ти велиш, ќе ја фрлам мрежата.“</verse>
				<verse number="6">И штом го направија тоа, уловија толку многу риби што ду­ри и мрежата им се кинеше.</verse>
				<verse number="7">И им дадоа знак на другарите што беа во другиот кораб да дојдат и да им по­могнат; и тие дојдоа и ги наполнија двата кораба, толку многу што почнаа да тонат.</verse>
				<verse number="8">А кога го виде тоа, Симон Петар падна пред Исусовите нозе и Му рече: „Оди си од мене, Господи, зашто сум грешен човек!“</verse>
				<verse number="9">Зашто него и сите што беа со него ги беше обзел страв од ловот на рибите, што ги фатија,</verse>
				<verse number="10">а исто така и Јаков и Јован, Зеведеевите синови, кои му беа другари на Си­мон. И Исус му рече на Симон: „Не плаши се! Отсега ќе ловиш луѓе!“</verse>
				<verse number="11">Кога ги извлекоа двата кораба на брегот, оставија сѐ и тргнаа по Него.</verse>
				<verse number="12">А кога Исус беше во еден град, ете еден човек, сиот лепрозен, штом Го виде Исус, падна ничкум и молејќи Му се, рече: „Господи, ако сакаш мо­жеш да ме очистиш.“</verse>
				<verse number="13">Тој, подавајќи ја раката, го допре и рече: „Сакам, очисти се!“ И веднаш лепрата отиде од него.</verse>
				<verse number="14">И Тој му заповеда никому да не кажува, туку: „за сведоштво пред нив, оди и покажи му се на свештеникот, и принеси дар за очис­ту­ва­њето твое, како што одредил Мојсеј!“</verse>
				<verse number="15">Но уште повеќе се разнесуваше глас за Него и многу народ доаѓаше да Го слуша и преку Него да се излекува од своите болести.</verse>
				<verse number="16">А Тој се повлекуваше во пустините и се молеше.</verse>
				<verse number="17">Еден ден, додека Тој поучуваше, таму се­деа фарисеи и учители на Законот, кои беа дошле од сите села на Галилеја и на Ју­деја, и од Ерусалим; а Тој имаше Господова сила да лекува.</verse>
				<verse number="18">И, ете, некои мажи донесоа на постела еден човек, што беше неподвижен, и се обидуваа да го внесат и да го положат пред Него;</verse>
				<verse number="19">па, бидејќи не најдоа од каде да го внесат поради мноштвото народ, се качија на кровот и преку покривот го спуштија сосе постела, насреде, пред Исус.</verse>
				<verse number="20">А Тој, штом ја виде нивната вера, му рече: „Човеку, ти се простуваат гре­во­вите!“</verse>
				<verse number="21">Тогаш книжниците и фарисеите почнаа да размислуваат, велејќи си: „Кој е Овој што богохули? Кој може да простува гревови, освен Единиот Бог?“</verse>
				<verse number="22">А Исус, знаејќи ги нивните мисли, им одговори и рече: „Што раз­мислувате во своите срца?</verse>
				<verse number="23">Што е полесно да се каже: ’Ти се простуваат гревовите‘, или да се каже: ’Стани и оди?‘</verse>
				<verse number="24">Но за да знаете дека Синот Чо­веч­ки има власт на земјата да простува гревови“; на неподвижниот му рече: „Тебе ти велам: стани, земи си ја постелата и оди си дома!“</verse>
				<verse number="25">И тој веднаш стана пред нив и си го зеде она, на кое лежеше, па си отиде до­ма, славејќи Го Бога.</verse>
				<verse number="26">И сите ги обзеде восхит и Го славеа Бо­га; па, исполнети со страв, говореа: „Денес видовме чудесни работи!“</verse>
				<verse number="27">А потоа Исус излезе и виде еден даночник, по име Левиј, кој се­де­ше во местото за прибирање данок, и му рече: „Врви по Мене!“</verse>
				<verse number="28">Тој остави сѐ, стана и тргна по Него.</verse>
				<verse number="29">И во својот дом Левиј Му приготви голема гозба; а таму имаше многу даночници и други што седеа со нив на трпезата.</verse>
				<verse number="30">А фарисеите и нивните книжници не­годуваа кон Неговите ученици, велејќи: „Зошто јадете и пиете со даночници и грешници?“</verse>
				<verse number="31">Одговарајќи, Исус им рече: „Здравите немаат потреба од лекар, туку болните;</verse>
				<verse number="32">не сум дошол да ги повикам пра­вед­ните на покајание, туку грешните.“</verse>
				<verse number="33">А тие Му рекоа: „Зошто учениците на Јован, како и оние на фарисеите, често постат и се молат, а Твоите јадат и пијат?“</verse>
				<verse number="34">Тој им рече: „Зар можете да ги на­те­рате сватовите да постат додека младоженецот е со нив?</verse>
				<verse number="35">Но ќе дојдат денови кога младоженецот ќе им биде одземен и тогаш, во тие денови, ќе постат.“</verse>
				<verse number="36">Им ја кажа и оваа парабола: „Никој не отсекува парче од нова облека за да го пришие на стара облека; зашто и новата ќе се отпара, а и на старата не ѝ прилега парче од новата.</verse>
				<verse number="37">И никој не налива ново вино во ста­ри мевови; инаку новото вино ќе ги рас­це­пи мевовите, и тоа ќе истече, а и ме­во­вите ќе се упропастат;</verse>
				<verse number="38">туку, ново вино треба да се става во нови мевови; па така ќе се зачуваат и двете.</verse>
				<verse number="39">И никој што пиел старо вино, нема веднаш да посака ново; зашто вели: ’Ста­рото е подобро.‘“</verse>
			</chapter>
			<chapter number="6">
				<verse number="1">Во втората сабота по Пасха се случи да мине низ нивите, а Неговите ученици кинеа класја и, триејќи ги со рацете, јадеа.</verse>
				<verse number="2">А некои од фарисеите им рекоа: „Зошто го правите тоа што не е до­пуш­тено да се прави во сабота?“</verse>
				<verse number="3">Исус им одговори и рече: „Зар не сте читале што направи Давид кога ог­ладне, тој и оние што беа со него?</verse>
				<verse number="4">Како влезе во домот Божји, ги зеде лебовите на предложението и јадеше, па им даде на оние што беа со него, а од нив не е допуштено да јаде никој освен свеш­тениците?“</verse>
				<verse number="5">И им рече: „Синот Човечки е господар и на саботата.“</verse>
				<verse number="6">Се случи и во друга сабота да влезе во синагогата и да поучува; а таму има­ше еден човек, кому десната рака му беше исушена.</verse>
				<verse number="7">Книжниците и фарисеите внимаваа на Него дали ќе го излекува во сабота, за да можат да Го обвинат.</verse>
				<verse number="8">Но Тој ги знаеше нивните помисли и му рече на човекот со исушената рака: „Стани и застани насреде!“ И тој стана и застана.</verse>
				<verse number="9">Тогаш Исус им рече: „Ќе ве за­пра­шам: што е дозволено да се прави во сабота – добро или зло? Да се спаси еден живот или да се уништи?“</verse>
				<verse number="10">Па, откако ги изгледа сите, му рече на човекот: „Протегни ја својата рака!“ Тој направи така; и раката му стана здрава како другата.</verse>
				<verse number="11">А тие се избезумија и се советуваа меѓу себе што да Му направат на Исус.</verse>
				<verse number="12">Тие денови Исус се искачи на една гора за да се помоли и целата ноќ ја помина во молитва кон Бога.</verse>
				<verse number="13">А кога се раздени, ги повика Своите уче­ници и од нив избра дванаесет, кои ги нарече апостоли:</verse>
				<verse number="14">Симон, кого го нарече Пе­тар, и брат му Андреј; Јаков и Јован; Филип и Вартоломеј;</verse>
				<verse number="15">Матеј и Тома; Јаков Алфеев и Си­мон, наречен Зилот;</verse>
				<verse number="16">Јуда Јаковов и Јуда Искариотски, кој стана предавник.</verse>
				<verse number="17">Па откако слезе заедно со нив, Тој се задржа на едно рамно место; беа та­му и мнозина Негови ученици и големо мноштво луѓе од цела Јудеја, и од Ерусалим и од крајбрежјето на Тир и на Сидон. Тие беа дојдени да Го слушаат и да се исцелат од своите болести,</verse>
				<verse number="18">а беа из­лечени и оние што страдаа од нечисти духови.</verse>
				<verse number="19">И сиот народ сакаше да се допре до Него, зашто од Него излегуваше сила и сите ги лекуваше.</verse>
				<verse number="20">А Тој ги подигна очите кон Своите ученици и им говореше: „Бла­же­ни сте вие бедните, зашто ваше е царството Божјо!</verse>
				<verse number="21">Блажени сте вие, кои сега гладува­те, зашто ќе се наситите! Блажени сте вие, кои сега плачете, зашто ќе се сме­ете!</verse>
				<verse number="22">Блажени ќе бидете кога ќе ве намразат луѓето, и ќе ве отфрлат и ќе ве навредуваат и ќе го разгласат ва­шето име како лошо, поради Синот Чо­вечки!</verse>
				<verse number="23">Зарадувајте се во оној ден и заиграј­те, зашто голема е вашата награда на небото. Зашто и нив­ните тат­ковци така постапуваа со пророците!</verse>
				<verse number="24">Но тешко вам богати, зашто веќе сте ја примиле својата утеха!</verse>
				<verse number="25">Тешко вам презаситени, зашто ќе огладнете! Тешко вам кои сега се смеете, зашто ќе заридате и ќе заплачете!</verse>
				<verse number="26">Тешко вам кога ќе почнат сите луѓе да зборуваат добро за вас, зашто и нив­ните татковци така им правеа на лаж­ните пророци!</verse>
				<verse number="27">Но вам, кои слушате, ви велам: љубете ги своите непријатели; правете им добро на оние што ве мразат;</verse>
				<verse number="28">благословувајте ги оние што ве колнат, молете се за оние што ве навредуваат!</verse>
				<verse number="29">На оној што ќе те удри по едниот образ, заврти му го и другиот; а на оној што ќе ти ја земе наметката, подај му ја и туниката.</verse>
				<verse number="30">На секој што бара од тебе, дај му, и од оној што ти зема нешто, не барај да ти врати!</verse>
				<verse number="31">Па, како што сакате да постапуваат луѓето со вас, така постапувајте и вие со нив!</verse>
				<verse number="32">И ако ги љубите оние што вас ве љу­бат, каква ви е наградата? Заш­то и грешниците ги љубат оние кои нив ги љубат.</verse>
				<verse number="33">И ако им правите добро на оние што вам ви прават добро, каква ви е наградата? Зашто и грешниците го прават истото.</verse>
				<verse number="34">И ако им дадете заем на оние од кои се надевате дека ќе ви го вратат, каква ви е наградата? Зашто и грешниците им даваат заем на грешници за да им се врати истото.</verse>
				<verse number="35">Туку вие љубете ги вашите непријатели, и правете добро и на заем давајте, не очекувајќи ништо. Така вашата награда ќе биде голема и ќе бидете си­нови на Севишниот; зашто Тој е добар кон неблагодарните и кон злобните.</verse>
				<verse number="36">И така, бидете милосрдни како што е милосрден вашиот Отец.“</verse>
				<verse number="37">„Не судете и нема да бидете судени, и не осудувајте, за да не бидете осудени; простувајте и ќе ви биде простено;</verse>
				<verse number="38">давајте и ќе ви се даде: мерка добра, набиена, натресена и преполна ќе ви да­дат во пазувите; зашто со каква мерка ме­рите, со таква и ќе ви се мери.“</verse>
				<verse number="39">И им кажа парабола: „Може ли слеп да води слеп? Зар нема и обајцата да паднат во јама?</verse>
				<verse number="40">Ученикот не е поголем од својот учител; но секој што ќе се усоврши, ќе биде како и неговиот учител.</verse>
				<verse number="41">И зошто ја гледаш раската во окото на својот брат, а гредата во своето око не ја забележуваш?</verse>
				<verse number="42">Или, како можеш да му кажеш на својот брат: дозволи, брате, да ти ја из­вадам раската од окото, кога сам не ја гледаш гредата во своето око? Ли­цемере, извади ја најнапред гредата од своето око, па тогаш ќе гледаш, за да ја извадиш раската од окото на својот брат.“</verse>
				<verse number="43">„Зашто, нема добро дрво што дава лош плод, ниту лошо дрво што дава до­бар плод.</verse>
				<verse number="44">Секое, пак, дрво се познава според својот плод; бидејќи не се берат смокви од трње, ниту се бере грозје од капина.</verse>
				<verse number="45">Добриот човек од добрата ризница на своето срце изнесува добро, а злобниот човек од злобната ризница на своето срце изнесува зло, зашто него­ва­та ус­та го зборува она со што му е ис­полнето срцето.“</verse>
				<verse number="46">„И зошто Ме повикувате: ’Господи, Господи!‘ а не го извршувате она што ви го кажувам?</verse>
				<verse number="47">Ќе ви покажам на кого прилега секој што доаѓа кај Мене, ги слуша Моите зборови, и ги исполнува.</verse>
				<verse number="48">Тој прилега на човек кој, градејќи куќа, копал длабоко и поставил темели на камен; а кога настана поплава, реката навали на таа куќа и не можеше да ја помести, зашто беше основана на ка­мен.</verse>
				<verse number="49">А оној што слуша и не исполнува, прилега на човек што изградил куќа на земја, без темели; и кога надојде реката веднаш падна, и разурнувањето на таа куќа беше страшно.“</verse>
			</chapter>
			<chapter number="7">
				<verse number="1">Откако ги заврши сите Свои збо­рови кон народот кој слуша­ше, Исус влезе во Капернаум.</verse>
				<verse number="2">А слугата на еден стотник, кого стотникот многу го уважуваше, беше тешко бо­лен, на умирање.</verse>
				<verse number="3">Па штом слушна за Исус, стотникот ги прати кај Него јудејските старешини, молејќи Го да дојде и да го спаси неговиот слуга.</verse>
				<verse number="4">А тие, кога дојдоа кај Исус, усрдно Го молеа и велеа: „Достоен е да му го направиш тоа,</verse>
				<verse number="5">зашто тој го љуби нашиот народ и ни ја изгради синагогата.“</verse>
				<verse number="6">Исус тргна со нив. А кога беа веќе недалеку од куќата, стотникот прати пријатели кај Него, за да Му кажат: „Гос­поди, не труди се, зашто не сум достоен да влезеш под мојот покрив;</verse>
				<verse number="7">затоа и себеси не се сметав достоен да дојдам кај Тебе; туку кажи само збор и мојот слуга ќе оздрави;</verse>
				<verse number="8">зашто и јас сум човек поставен под власт, а имам и потчинети војници; па кога ќе му речам на еден од нив: ’Отиди!‘ и тој оди; на другиот: ’Дојди!‘ и тој доаѓа; и на мојот слуга: ’Направи тоа‘ – и тој прави.“</verse>
				<verse number="9">Штом го слушна тоа, Исус се восхити и кога се заврте кон народот, што вр­ве­ше по Него, рече: „Ви велам, ниту во Из­раил не најдов толкава вера!“</verse>
				<verse number="10">А кога испратените се вратија во куќата, го најдоа болниот слуга оздравен.</verse>
				<verse number="11">Потоа отиде во еден град наречен На­ин; и со Него одеа Неговите ученици и мноштво народ.</verse>
				<verse number="12">А кога се приближи до градската порта, ете, изнесуваа мртовец, единствен син на својата мајка, која беше вдовица; и многу народ од градот одеше со неа.</verse>
				<verse number="13">Кога Господ ја виде, се сожали на неа, па ѝ рече: „Не плачи!“</verse>
				<verse number="14">И, пристапувајќи, се допре до но­силото; а носачите застанаа. Па рече: „Момче, тебе ти велам: стани!“</verse>
				<verse number="15">Мртовецот се подигна и седна, па почна да зборува; и Тој го предаде на мајка му.</verse>
				<verse number="16">Тогаш сите ги обзеде страв и Го славеа Бога и велеа: „Велик пророк се јави ме­ѓу нас“ и „Бог го посети Својот народ.“</verse>
				<verse number="17">И се разнесе овој глас за Него по цела Јудеја и по целата околина.</verse>
				<verse number="18">А учениците на Јован му соопштија за сето тоа.</verse>
				<verse number="19">Јован, пак, повика двајца од своите ученици и ги испрати кај Исус, за да прашаат: „Ти ли си Оној што треба да дојде, или друг да чекаме?“</verse>
				<verse number="20">И кога дојдоа кај Него, луѓето Му ре­коа: „Јован Крстителот нѐ прати кај Те­бе, да прашаме: ’Ти ли си Оној што треба да дојде или друг да чекаме?‘“</verse>
				<verse number="21">Во тој час Тој излечи мнозина од болести, и од рани, и од зли духови и на мнозина слепи им подари вид.</verse>
				<verse number="22">Па одговарајќи, Исус им рече: „Одете и кажете му на Јован што видовте и што чувте: слепи прогледуваат, куци проодуваат; лепрозни се очистуваат, глуви прослушуваат, мртви воскрес­нува­ат и на сиромашните им се проповеда благовестието;</verse>
				<verse number="23">и блажен е оној кој не ќе се соб­лаз­ни поради Мене.“</verse>
				<verse number="24">А кога си отидоа учениците на Јо­ва­н, Исус почна да му зборува на народот за Јован: „Што сте излегле да видите во пустината? Трска ли, што се лула од ветар?</verse>
				<verse number="25">Но што сте излегле да видите? Чо­век ли, облечен во меки алишта? Ете, оние што се во величествени облеки и живеат раскошно, по царски палати се.</verse>
				<verse number="26">Па, што сте излегле да видите? Пророк ли? Да, ви велам, и повеќе од пророк.</verse>
				<verse number="27">Овој е тој за кого е напишано: ’Ете, Јас го праќам Мојот ангел пред Твоето лице, кој ќе го при­готви Твојот пат пред Тебе.‘</verse>
				<verse number="28">Ви велам: меѓу родените од жена нема ниеден поголем пророк од Јован Крстител; но најмалиот во Божјото цар­ство е поголем од него.“</verse>
				<verse number="29">И целиот народ што слушаше, и даночниците, ја признаа Божјата правда, крш­те­вајќи се со Јовановото крштевање;</verse>
				<verse number="30">а фарисеите и закониците ја от­фр­лија волјата Божја за нив и не се крстија од него.</verse>
				<verse number="31">„Со кого да ги спо­редам луѓето од ова поколение? И кому се слични?</verse>
				<verse number="32">Тие личат на деца што седат во па­зарот и си довикуваат меѓу себе, ве­леј­ќи: ’Ви свиревме – не игравте; ви тажевме – не плачевте!‘</verse>
				<verse number="33">Зашто, дојде Јован Крстителот, кој ниту леб јаде ниту вино пие, а вие ве­ли­те: ’Демон има во него.‘</verse>
				<verse number="34">Дојде Синот Човечки, Кој јаде и пие, а вие велите: ’Еве човек јадач и ви­нопиец, пријател на даночници и грешници!‘</verse>
				<verse number="35">Но мудроста се оправда преку сите свои чеда.“</verse>
				<verse number="36">Еден од фарисеите Го покани да ја­де со него; и Тој, кога влезе во куќата на фарисејот, седна на трпеза.</verse>
				<verse number="37">И ете, една жена од градот, која бе­ше грешница, штом дозна дека Тој седи на трпеза во куќата на фарисејот, донесе сад од алабастер со миро;</verse>
				<verse number="38">па откако застана одзади при Неговите нозе, плачејќи почна да ги мие Неговите нозе со солзи и ги триеше со својата коса; и ги целиваше Неговите нозе и ги помазуваше со миро.</verse>
				<verse number="39">А кога го виде тоа фарисејот, што Го беше поканил, си рече во себе: „Кога Овој би бил пророк, би знаел која е и каква е оваа жена што Го допира, зашто таа е грешница.“</verse>
				<verse number="40">Одговарајќи му, Исус рече: „Симоне, имам нешто да ти кажам.“ А тој рече: „Кажи, Учителе!“</verse>
				<verse number="41">Исус му рече: „Некој заемодавец имаше двајца должници: едниот му дол­жеше петстотини денарии, а другиот педесет.</verse>
				<verse number="42">Но бидејќи немаа да му вратат, тој им го прости долгот на обајцата. Кажи, кој од нив повеќе ќе го љуби?“</verse>
				<verse number="43">Симон одговори и Му рече: „Мис­лам оној кому повеќе му простил.“ А Тој му рече: „Право пресуди.“</verse>
				<verse number="44">И штом се сврте кон жената, му рече на Симон: „Ја гледаш ли оваа же­на? Влегов во твојот дом, ти ниту вода за нозете не Ми даде, а таа со солзи Ми ги обли нозете и со својата коса ги истри.</verse>
				<verse number="45">Ти не ми даде целив, а таа, откако влегов, не престана да ги целива Моите нозе.</verse>
				<verse number="46">Ти со масло не ја помаза Мојата глава, а таа со миро ги помаза Моите нозе.</verse>
				<verse number="47">Затоа ти велам: нејзе ѝ се простуваат многу гревови, зашто многу љубеше. А кому му е простено малку, тој малку љуби.“</verse>
				<verse number="48">Нејзе, пак, ѝ рече: „Ти се простуваат гревовите!“</verse>
				<verse number="49">А оние што седеа со Него на тр­пе­зата, почнаа да говорат во себе: „Кој е Овој што и гревови простува?“</verse>
				<verse number="50">На жената пак ѝ рече: „Твојата вера те спаси; оди си во мир!“</verse>
			</chapter>
			<chapter number="8">
				<verse number="1">Потоа Тој минуваше по градовите и селата, проповедајќи и благовестејќи го царството Божјо; а со Него беа дванаесеттемина,</verse>
				<verse number="2">и некои жени што беа излекувани од зли духови и болести: Марија, наречена Магдалина, од која беа излегле седум демони;</verse>
				<verse number="3">и Јоана, жената на Хуза, настој­ни­кот на Ирод, и Сузана и многу други, кои им служеа со своите имоти.</verse>
				<verse number="4">А бидејќи се насобра многу народ, и жителите од секој град доаѓаа кај Него, Тој им рече во парабола:</verse>
				<verse number="5">„Излезе сејач да сее семе. Додека се­еше, едно падна покрај пат и беше из­га­зено, и небесните птици го исколваа;</verse>
				<verse number="6">а друго падна на камен, па штом никна, се исуши, зашто немаше влага;</verse>
				<verse number="7">едно, пак, падна меѓу трње; и израсна трњето, па го задуши;</verse>
				<verse number="8">а друго падна на добра земја и кога изникна, донесе стократен плод.“ От­ка­ко го рече ова, извика: „Кој има уши да слуша, нека чуе!“</verse>
				<verse number="9">А Неговите ученици Го прашаа, ве­лејќи: „Што значи оваа парабола?“</verse>
				<verse number="10">Тој рече: „Вам ви е дадено да ги знаете тајните на царството Божјо, а на останатите ќе им се зборува со параболи, та гледајќи, да не видат и слу­шајќи, да не разберат!</verse>
				<verse number="11">А оваа парабола значи: семето е словото Божјо.</verse>
				<verse number="12">Она што падна покрај патот, тоа се оние кои слушаат, но потоа доаѓа ѓа­во­лот и им го зема словото од нивните срца, за да не поверуваат и да не се спа­сат;</verse>
				<verse number="13">а она на камен – тоа се оние кои, кога ќе го чујат словото, со радост го примаат; но немаат корен и веруваат некое вре­ме, а во време на искушенијата, тие отпаѓаат;</verse>
				<verse number="14">тоа, пак, што падна меѓу трње, се оние што слушаат, но от­ка­ко ќе заминат, се гушат од грижите, бо­гатствата и насладите од овој живот и не до­несуваат зрел плод;</verse>
				<verse number="15">а тоа што падна на добра земја, се тие што го слушаат словото и го чуваат во добро и чисто срце, и донесуваат плод во трпение. Кој има уши да слуша, не­ка чуе!“</verse>
				<verse number="16">„Никој не го поклопува со сад све­тилото што го запалил, ниту го става под лег­ло, туку го става на светилник, за да ја видат светлината оние што влегуваат.</verse>
				<verse number="17">Зашто нема тајно што не ќе стане јавно, ниту, пак, сокриено што не ќе се разбере и не ќе излезе на виделина.</verse>
				<verse number="18">Па затоа: пазете како слушате; зашто, кој има, ќе му се даде; а кој нема, ќе му се одземе и она што мисли дека го има.“</verse>
				<verse number="19">Дојдоа кај Него мајка Му и Неговите браќа и не можеа да Му пристапат поради народот.</verse>
				<verse number="20">И Го известија, велејќи: „Мајка Ти и Твоите браќа стојат надвор и сакаат да Те видат.“</verse>
				<verse number="21">А Тој им одговори и рече: „Моја мајка и Мои браќа се оние што го слушаат словото Божјо и го исполнуваат.“</verse>
				<verse number="22">Еден ден Тој влезе во кораб со Своите уче­ници и им рече: „Да минеме на другата страна од езерото!“ И појдоа.</verse>
				<verse number="23">Додека пловеа, Тој заспа. А над езе­рото се спушти ветровита бура, водата навлегуваше и тие беа во опасност.</verse>
				<verse number="24">И Му пристапија и Го разбудија, гово­реј­ќи: „Учителе, Учителе, загинуваме!“ А Тој, штом се разбуди, им заповеда на вет­рот и на водните бранови; и тие се смирија и наста­на тишина.</verse>
				<verse number="25">И им рече: „Каде ви е верата?“ А тие уплашени, се чудеа, велејќи си еден на друг: „Кој е Овој што и на вет­ровите и на водата им заповеда и тие Му се покоруваат?“</verse>
				<verse number="26">И пристигна во гадаринскиот крај, што е спроти Галилеја.</verse>
				<verse number="27">А кога излезе на брегот, Го сретна еден човек од градот кој беше обземен од демони, и долго време не обле­ку­ва­ше алишта и не живееше дома, туку во гробовите.</verse>
				<verse number="28">Кога Го виде Исус, викајќи падна пред Него и гласно рече: „Што имаш со мене Ти, Исусе, Сине на Севишниот Бог? Те молам, не мачи ме!“</verse>
				<verse number="29">А Исус му беше заповедал на не­чистиот дух да излезе од човекот, зашто долго време го мачеше. Го чуваа во вериги и со синџири го врзуваа, но тој ги раскинуваше оковите и демонот го тераше да оди по пусти места.</verse>
				<verse number="30">А Исус го праша, велејќи: „Како ти е името?“ Тој одговори: „Легион“, зашто многу демони беа влегле во него.</verse>
				<verse number="31">И Го молеа да не им наредува да одат во бездната.</verse>
				<verse number="32">А таму имаше големо стадо сви­њи, кое пасеше по ридот; па Го молеа да им допушти да вле­зат во нив. И Тој им допушти.</verse>
				<verse number="33">И откако излегоа демоните од човекот, влегоа во свињите; и стадото јурна низ стрмнината во езерото и се удави.</verse>
				<verse number="34">Свињарите, кога видоа што се слу­чи, избегаа и раскажаа по градот и селата.</verse>
				<verse number="35">И излегоа да видат што станало; па кога дојдоа кај Исус, го најдоа човекот, од кого беа излегле демоните, како седи пред Исусовите нозе, облечен и со здрав разум; и се исплашија.</verse>
				<verse number="36">А оние што беа виделе, им рас­ка­жаа како беше излечен опседнатиот од демони.</verse>
				<verse number="37">Сиот народ од гадаринскиот крај Го замоли да си оди од нив; зашто ги беше опфатил голем страв. И Тој влезе во ко­ра­бот и се врати.</verse>
				<verse number="38">Човекот, пак, од кого беа излегле демоните, Го молеше да биде со Не­го; но Исус го отпушти, велејќи:</verse>
				<verse number="39">„Врати се во својот дом и рас­ка­жу­вај што ти направи Бог!“ Тој си отиде и разгласуваше по целиот град што направи Исус за него.</verse>
				<verse number="40">А кога Исус се врати, народот Го пресретна, зашто сите Го очекуваа.</verse>
				<verse number="41">И ете, дојде еден човек, по име Ја­ир, кој беше управител на синагогата. Тој падна пред Исусовите нозе и Го мо­леше да влезе во неговиот дом,</verse>
				<verse number="42">зашто имаше ќер­ка единица на околу дванаесет години и таа умираше. А кога Исус одеше, народот се туркаше во Него.</verse>
				<verse number="43">И една жена, која два­наесет години боледуваше од крвотечение и сиот свој имот го беше потрошила по ле­кари, а ниеден не можел да ја излекува,</verse>
				<verse number="44">пристапувајќи одзади, се допре до крајот на Неговата облека и наеднаш ѝ престана крвотечението.</verse>
				<verse number="45">А Исус рече: „Кој се допре до Ме­не?“ Но бидејќи сите порекнуваа, Петар и оние што беа со Него Му рекоа: „Учи­теле, народот Те опколил и Те притиска, а прашуваш: ’Кој се допре до Мене?‘“</verse>
				<verse number="46">Но Исус рече: „Некој се допре до Мене, зашто почувствував дека од Мене излезе сила.“</verse>
				<verse number="47">Жената, штом виде дека не може да се сокрие, со треперење пристапи, па како падна пред Него, Му кажа пред сиот народ зошто се допрела и дека веднаш оздравела.</verse>
				<verse number="48">А Тој ѝ рече: „Биди храбра ќерко, твојата ве­ра­ те спаси; оди си во мир!“</verse>
				<verse number="49">Додека Тој уште зборуваше, дојде некој откај старешината на синагогата и Му рече: „Ќерка ти умре; не мачи Го Учителот!“</verse>
				<verse number="50">Но Исус, штом го слушна тоа, му одговори и рече: „Не плаши се! Само верувај и ќе биде спасена!“</verse>
				<verse number="51">А кога пристигна во куќата, никому не му дозволи да влезе, освен на Петар, Јован и Јаков и на таткото и мајката на девојката.</verse>
				<verse number="52">Сите плачеа и ридаа по неа. Но Тој им рече: „Не плачете, таа не е умрена, туку спие.“</verse>
				<verse number="53">И Му се потсмеваа, знаејќи дека е умрена.</verse>
				<verse number="54">А Тој, откако сите ги истера надвор, ја фа­ти за рака и извика, велејќи: „Девојко, стани!“</verse>
				<verse number="55">И се поврати нејзиниот дух и таа веднаш стана, а Тој заповеда да ѝ дадат да јаде.</verse>
				<verse number="56">И нејзините родители се запрепастија. А Тој им заповеда никому да не ка­жу­ваат за настанот.</verse>
			</chapter>
			<chapter number="9">
				<verse number="1">Откако ги повика двана­есет­теми­на, им даде сила и власт над сите демони и да лекуваат болести.</verse>
				<verse number="2">Па ги прати да го проповедаат царството Божјо и да ги лекуваат болните.</verse>
				<verse number="3">И им рече: „Не земајте ништо за по пат: ниту стап, ниту торба, ниту леб, ниту среб­ро ниту по две облеки да имате!</verse>
				<verse number="4">И во куќата во која ќе влезете, таму останете и оттаму тргнувајте на пат.</verse>
				<verse number="5">А, ако некои не ве примат, излегувајќи од тој град, истресете го и правот од своите нозе, за сведоштво против нив.“</verse>
				<verse number="6">Кога излегоа, тие одеа по селата благовестејќи и лекувајќи насекаде.</verse>
				<verse number="7">Штом четворовласни­кот Ирод слушна што прави Тој, беше збунет, зашто некои велеа дека Јован воскреснал од мртвите;</verse>
				<verse number="8">други, пак, дека се појавил Илија, а некои – дека воскреснал еден од древните пророци.</verse>
				<verse number="9">А Ирод рече: „На Јован јас му ја отсеков главата; но Кој е Овој, за Кого што слушам такви нешта?“ И сакаше да Го види.</verse>
				<verse number="10">А кога апостолите се вратија, Му раскажаа што направиле. Тогаш ги зе­де и отиде насамо во пусто место до гра­дот наречен Витсаида.</verse>
				<verse number="11">Но народот штом разбра – тргна по Него. И кога ги прими, им зборуваше за царството Божјо, и ги лекуваше оние што имаа потреба од лекување.</verse>
				<verse number="12">При крајот на денот, пријдоа до Него дванаесеттемина и Му рекоа: „Отпушти го народот да оди да ноќева и да си најде храна по околните села и колиби; зашто овде сме во пусто место.“</verse>
				<verse number="13">Но Тој им рече: „Дајте им вие да ја­дат!“ Тие одговорија: „Ние немаме по­веќе од пет леба и две риби, освен ако отидеме и купиме храна за сите овие луѓе.“</verse>
				<verse number="14">Зашто имаше околу пет илјади мажи. Но Тој им рече на Своите ученици: „Седнете ги во групи по педесет.“</verse>
				<verse number="15">И направија така и ги седнаа си­те.</verse>
				<verse number="16">А Тој, кога ги зеде петте леба и две­те риби, погледна кон небото, ги бла­гос­лови, ги раскрши и им ги даде на уче­ни­ците за да ги стават пред народот.</verse>
				<verse number="17">И јадеа и се наситија сите; и кренаа дванаесет кошеви со останати парчиња.</verse>
				<verse number="18">Еднаш, кога Исус се молеше насамо, а Неговите ученици беа со Него, Тој ги праша: „Што вели народот, Кој сум Јас?“</verse>
				<verse number="19">Тие одговорија и рекоа: „Едни дека си Јован Крстител, други Илија, а не­кои, пак, дека воскреснал еден од древните пророци.“</verse>
				<verse number="20">Тој им рече: „А вие, што велите, Кој сум Јас?“ Петар одговори и рече: „Христос Божји.“</verse>
				<verse number="21">А Тој строго им заповеда никому да не кажуваат за тоа,</verse>
				<verse number="22">велејќи дека Синот Човечки треба многу да пострада, да биде отфрлен од старешините, првосвештениците и книжниците, да биде убиен и на третиот ден да воскресне.</verse>
				<verse number="23">А на сите им зборуваше: „Ако некој сака да врви по Мене, нека се одрече од себе, нека го земе својот крст и нека врви по Мене!</verse>
				<verse number="24">Зашто, кој сака да го спаси својот живот, ќе го загуби; а кој ќе го загуби својот живот заради Мене, тој ќе го спаси.</verse>
				<verse number="25">Зашто, каква му е ползата на чо­ве­кот, ако го добие целиот свет, а себе са­миот се упропасти или си наштети?</verse>
				<verse number="26">Бидејќи, кој се срами од Мене и од Моите зборови, од него ќе се засрами и Синот Човечки, кога ќе дојде во славата Своја, и на Отецот и на светите ан­ге­ли.</verse>
				<verse number="27">Вистина ви велам: овде стојат некои што не ќе вкусат смрт сѐ додека не го видат царството Божјо.“</verse>
				<verse number="28">А околу осум дена по овие зборови, ги зе­де Петар, Јован и Јаков и се ис­качи на гората за да се помоли.</verse>
				<verse number="29">И додека се молеше, изгледот на Неговото лице се промени, а облеката Му стана бела и блескава.</verse>
				<verse number="30">И ете, двајца мажи разговараа со Не­го; а тие беа Мојсеј и Илија.</verse>
				<verse number="31">Па, кога се појавија во слава, тие збо­руваа за Неговата смрт, која требаше да се случи во Ерусалим.</verse>
				<verse number="32">А Петар и оние кои беа со него ги бе­ше совладал сон; но штом се разбудија, ја видоа Неговата слава и двајцата мажи што стоеја со Него.</verse>
				<verse number="33">И кога се разделуваа од Него, Петар, без да знае што зборува, Му рече на Исус: „Учителе, добро е да останеме овде; да направиме три колиби: една за Тебе, една за Мојсеј и една за Илија!“</verse>
				<verse number="34">Додека го велеше тоа, се појави об­лак и ги засени; и се исплашија штом влегоа во облакот.</verse>
				<verse number="35">И дојде глас од облакот, кој велеше: „Овој е Мојот возљубен Син; Него пос­лушајте Го!“</verse>
				<verse number="36">А откако се чу тој глас, Исус ос­тана сам. И тие премолчаа и во тие денови никому ништо не кажаа за она што го беа виделе.</verse>
				<verse number="37">А следниот ден, додека се симнуваа од гората, Го пресретна многу народ.</verse>
				<verse number="38">И ете, некој од народот извика: „Учителе, Ти се молам, погледни на мо­јот син, зашто ми е единец!</verse>
				<verse number="39">Духот одненадеж го зграпчува и, ете, тој почнува да вреска. Толку силно го стресува, што тој се запенува и, откако многу ќе го измачи, одвај го пушта.</verse>
				<verse number="40">Ги помолив Твоите ученици да го истераат, но не можеа.“</verse>
				<verse number="41">Исус одговори и рече: „О, неверно и развратно поколение! До кога ќе бидам со вас и до кога ќе ве трпам? Доведи го си­н ти тука!“</verse>
				<verse number="42">И додека тој уште приоѓаше, демонот го кутна и почна да го свива во грч. Но Исус му нареди на нечистиот дух, и го излекува момчето и го предаде на татко му.</verse>
				<verse number="43">И сите беа восхитени од Божјото величие. И додека сите се чудеа на сѐ што правеше Исус, Тој им рече на Своите ученици:</verse>
				<verse number="44">„Ставете ги во вашите уши овие зборови: ’Синот Човечки ќе биде пре­да­ден во рацете на луѓето.‘“</verse>
				<verse number="45">Но тие не ги разбраа овие зборови, за­што беа прикриени од нив, за да не ги сфатат, а се плашеа да Го прашаат за нивното значење.</verse>
				<verse number="46">И меѓу нив започна расправа за тоа кој од нив е најго­лем.</verse>
				<verse number="47">А Исус, знаејќи ја мислата на нив­ните срца, зеде едно дете и го постави покрај Себе,</verse>
				<verse number="48">па им рече: „Кој го прима ова дете во Мое име, Мене Ме прима; а кој Ме прима Мене, го прима Оној што Ме пратил; зашто кој е најмал меѓу вас, тој е голем.“</verse>
				<verse number="49">Јован одговарајќи, рече: „Учителе, видовме еден човек кој во Твое име ис­терува демони, па му забранивме, би­дејќи не оди со нас.“</verse>
				<verse number="50">Исус му рече: „Не забранувајте му! Зашто, кој не е против вас, тој е со вас.“</verse>
				<verse number="51">А кога се приближија деновите на Неговото воздигнување, Тој одлучи да тргне на пат за Ерусалим;</verse>
				<verse number="52">и испрати пред Себе гласници; тие отидоа и влегоа во едно самарјанско село да подготват за Него.</verse>
				<verse number="53">Но таму не Го примија, зашто имаше из­глед на патник што оди во Ерусалим.</verse>
				<verse number="54">Кога го видоа тоа Неговите ученици Јаков и Јован, рекоа: „Господи, са­каш ли да кажеме да падне оган од не­бото и да ги истреби, како што направи и Илија?“</verse>
				<verse number="55">Но Тој се сврте кон нив, ги укори и рече: „Вие не знаете од каков дух сте,</verse>
				<verse number="56">зашто Синот Човечки дојде не да погубува човечки души, туку да ги спа­си.“ И отидоа во друго село.</verse>
				<verse number="57">А додека тие патуваа, некој Му ре­че: „Господи, ќе врвам по Тебе каде и да одиш.“</verse>
				<verse number="58">Исус му рече: „Лисиците имаат лег­ла и небесните птици гнезда, а Синот Човечки нема каде глава да потслони.“</verse>
				<verse number="59">На друг, пак, му рече: „Врви по Мене!“ А тој одговори: „Господи, до­зволи ми нај­напред да отидам да го погребам татко ми!“</verse>
				<verse number="60">Но Исус му рече: „Остави ги мрт­ви­те да ги погребуваат своите мртовци, а ти оди и разгласувај го Бож­јото царство!“</verse>
				<verse number="61">Потоа некој друг Му рече: „Гос­по­ди, ќе одам по Тебе, но дозволи ми нај­нап­ред да се збогувам со своите до­маш­ни.“</verse>
				<verse number="62">Исус, пак, му рече: „Никој, што ја ставил својата рака на ралото и пог­ле­д­ну­ва назад, не е достоен за царството Божјо.“</verse>
			</chapter>
			<chapter number="10">
				<verse number="1">Потоа Господ назначи и други седумдесетмина и ги испрати пред Себе по двајца во секој град и мес­то, ка­де и Сам сакаше да оди,</verse>
				<verse number="2">и им рече: „Жетвата е голема, а ра­ботниците се малку; затоа молете Го Господарот на жетвата да испрати ра­ботници за Својата жетва.</verse>
				<verse number="3">Одете! Ете, Јас ве испраќам како јагниња среде волци.</verse>
				<verse number="4">Не носете со себе ниту ќесе, ниту торба, ниту обувки и никого по патот не поздра­вувајте!</verse>
				<verse number="5">Во секоја куќа во која ќе влезете, прво кажете: ’Мир на овој дом!‘</verse>
				<verse number="6">Па, ако има таму некој син на мирот, вашиот мир ќе почива на него; а ако, пак, нема, тој ќе се врати во вас;</verse>
				<verse number="7">и во таа куќа останете, и јадете и пијте што ќе ви дадат; зашто работникот ја заслужува својата награда. Не премес­ту­вајте се од куќа в куќа.</verse>
				<verse number="8">Кога ќе влезете во некој град, и ќе ве примат, јадете што ќе ви се принесе;</verse>
				<verse number="9">лекувајте ги болните што се во него и говорете им: ’Се приближи до вас царството Божјо.‘</verse>
				<verse number="10">А кога ќе влезете во некој град и не ве примат, излезете по неговите улици и кажете:</verse>
				<verse number="11">’И правта од вашиот град што се прилепила на нашите нозе, ви ја истресуваме; но знајте го тоа дека се приближи царството Божјо.‘</verse>
				<verse number="12">Ви велам дека во оној ден на Содом ќе му биде полесно, отколку на тој град.“</verse>
				<verse number="13">„Тешко тебе, Хоразине! Тешко те­бе, Витсаидо! Зашто, ако во Тир и Си­дон се случеа великите дела што се случија кај вас, тие одамна, седејќи во вреќи и пе­пел, ќе се беа покајале.</verse>
				<verse number="14">Но на Тир и Сидон ќе им биде по­лесно на Судот, отколку вам.</verse>
				<verse number="15">И ти, Капернауме, кој си се издигнал до небото, до адот ќе бидеш симнат.</verse>
				<verse number="16">Кој ве слуша вас, Мене Ме слуша; и кој се откажува од вас, од Мене се от­ка­жува; а кој се откажува од Мене, се от­кажува од Оној што Ме пратил.“</verse>
				<verse number="17">Се вратија, пак, седумдесеттемина со радост и велеа: „Господи, во Твое име и демоните ни се по­ко­ру­ваат.“</verse>
				<verse number="18">А Тој им рече: „Го видов сатаната како падна од небото како молња!</verse>
				<verse number="19">Еве, ви давам власт да газите на змии и скорпии, и власт над секоја не­пријателска сила; и ништо нема да ви наштети;</verse>
				<verse number="20">но не радувајте се на тоа што ду­хо­вите ви се покоруваат, туку радувајте се што вашите имиња се напишани на не­бесата.“</verse>
				<verse number="21">Во тој час Исус се зарадува во Духот и рече: „Те прославувам, Оче, Гос­поди на небото и на земјата, зашто си го сокрил ова од мудрите и разумните, а си им го открил на децата. Да, Оче, зашто таква беше Твојата волја.“</verse>
				<verse number="22">Па, откако се сврте кон учениците, рече: „Сѐ Ми е предадено од Мојот Отец; и никој не знае Кој е Синот, освен Отецот; и никој не знае Кој е Отецот, освен Си­нот, и оној кому Синот сака да му Го открие.“</verse>
				<verse number="23">И откако се сврте кон уче­ни­ците, насамо им рече: „Блажени се очите кои го гледаат ова што го гледате вие.</verse>
				<verse number="24">Зашто ви велам: многу пророци и цареви сакаа да видат што гледате вие и не видоа; и да чујат што слушате вие и не чуја.“</verse>
				<verse number="25">И ете, стана еден законик и, искушу­вајќи Го, рече: „Учителе, што да направам за да наследам вечен живот?“</verse>
				<verse number="26">А Тој му рече: „Што е напишано во Законот? Како читаш?“</verse>
				<verse number="27">Тој одговори и рече: „Возљуби Го Господ, својот Бог, со сето свое срце, со сета своја душа, со сета своја сила и со сиот свој разум; и својот ближен како себеси!“</verse>
				<verse number="28">Му кажа: „Добро одговори; тоа прави го и ќе живееш.“</verse>
				<verse number="29">Но тој, сакајќи да се оправда, Му рече на Исус: „А кој е мојот ближен?“</verse>
				<verse number="30">Исус му одговори и рече: „Еден чо­век, додека слегуваше од Ерусалим во Ерихон, западна меѓу разбојници. Тие го соблекоа, го претепаа и си отидоа, оставајќи го полумртов.</verse>
				<verse number="31">Случајно слегуваше по тој пат еден свештеник и, кога го виде, го одмина.</verse>
				<verse number="32">Исто така и еден левит, кога дојде на тоа место, го виде и го одмина.</verse>
				<verse number="33">Еден, пак, Самарјанин, кој патува­ше, кога дојде до него, го виде и се со­жали.</verse>
				<verse number="34">И откако пријде, му ги преврза раните, полевајќи ги со масло и со вино. Потоа го качи на својот добиток, го од­несе во гостилница и се погрижи за не­го.</verse>
				<verse number="35">А утредента, на заминување, извади два динарија, му ги даде на гостил­ни­ча­рот и му рече: ’Погрижи се за него; а ако потрошиш нешто повеќе, кога ќе се вратам, ќе ти платам.‘</verse>
				<verse number="36">Кој од тие тројца ти се чини дека се покажа како ближен на оној што пад­на во рацете на разбојниците?“</verse>
				<verse number="37">А тој рече: „Оној што му пока­жа милост.“ Исус му рече: „Оди и ти прави така!“</verse>
				<verse number="38">И додека патуваа, Тој влезе во едно село; една жена, по име Марта, Го при­ми во својот дом.</verse>
				<verse number="39">А таа имаше сестра што се викаше Марија, која седна до Исусовите нозе и го слушаше Неговото слово.</verse>
				<verse number="40">Марта беше многу зафатена околу служењето и, кога пријде, Му рече: „Гос­поди, зар не ти е грижа што сестра ми ме остави да служам сама? Кажи ѝ да ми помогне.“</verse>
				<verse number="41">А Исус ѝ одговори и рече: „Марто, Марто, ти се грижиш и се вознемируваш за многу работи.</verse>
				<verse number="42">Но само едно е потребно. Марија го избра добриот дел, кој нема да ѝ се од­земе.“</verse>
			</chapter>
			<chapter number="11">
				<verse number="1">Еднаш Тој беше на едно место и се молеше. Кога заврши, еден од Неговите ученици Му рече: „Госпо­ди, научи нѐ да се молиме, како што Јован ги научи своите ученици.“</verse>
				<verse number="2">А Тој им рече: „Кога се молите, го­ворете: ’Оче наш, Кој си на небесата, да се свети името Твое; да дојде царството Твое; да биде волјата Твоја, како на не­бото, така и на земјата;</verse>
				<verse number="3">лебот наш насушен давај ни го секој ден;</verse>
				<verse number="4">и прости ни ги нашите гревови, заш­то и ние самите му ги проштеваме на секој наш должник; и не воведувај нѐ во искушение, но избави нѐ од лукавиот!‘“</verse>
				<verse number="5">И им рече: „Ако некој од вас има пријател и отиде при него на полноќ, па му каже: ’Пријателе, позајми ми три леба,</verse>
				<verse number="6">зашто ми дојде еден пријател од пат и немам што да му принесам.‘</verse>
				<verse number="7">И ако оној одвнатре му одговори и рече: ’Не ме обеспокојувај; вратата е ве­ќе затворена и децата се со мене во постела; не можам да станам да ти да­дам‘,</verse>
				<verse number="8">ви велам дека, макар и да не стане да му даде затоа што му е пријател, сепак ќе стане заради неговата настојчивост и ќе му даде колку што му треба.</verse>
				<verse number="9">И Јас ви велам: Посакајте и ќе ви се даде; барајте и ќе најдете; чукајте и ќе ви се отвори.</verse>
				<verse number="10">Зашто секој што моли – добива, а кој бара – наоѓа и на оној што чука – ќе му се отвори.</verse>
				<verse number="11">И кој татко меѓу вас, ако синот му побара леб, ќе му даде камен? Или ако побара риба, ќе му даде змија наместо ри­ба?</verse>
				<verse number="12">Или, ако побара јајце, ќе му даде скорпија?</verse>
				<verse number="13">Па така, ако вие, кои сте зли, умеете да им давате добри дарови на своите чеда, колку повеќе небесниот Отец ќе им Го даде Светиот Дух на оние што Му бараат?“</verse>
				<verse number="14">Еднаш Тој истера еден демон, кој беше нем, а кога демонот излезе, не­миот проговори; и народот се восхити.</verse>
				<verse number="15">Но некои од нив рекоа: „Тој ги изгонува демоните преку Велзевул, началникот на демоните.“</verse>
				<verse number="16">А други, искушувајќи Го, Му бараа знак од небото.</verse>
				<verse number="17">Но Тој, знаејќи ги нивните помисли, им рече: „Секое царство ако е поделено само против себе, запустува, и дом кој е поделен сам против себе, пропаѓа.</verse>
				<verse number="18">Па така, и сатаната ако се поделил сам против себе, како ќе опстои неговото царство? Зашто велите дека Јас со Велзевул ги истерувам демоните.</verse>
				<verse number="19">И ако Јас ги истерувам демоните преку Велзевул, тогаш преку кого ги изгонуваат вашите синови? Затоа, тие ќе ви бидат судии.</verse>
				<verse number="20">Ако, пак, со Божји прст ги из­го­нувам демоните, тогаш до вас дошло царството Божјо.</verse>
				<verse number="21">Кога силен, вооружен човек, го чу­ва својот двор, тогаш неговиот имот е во безопасност.</verse>
				<verse number="22">Но кога ќе го нападне некој посилен од него и ќе го надвладее, тој ќе му го земе сето негово оружје, на кое се надевал, и ограбеното од него ќе го раздаде.</verse>
				<verse number="23">Кој не е со Мене, тој е против Ме­не; и кој не собира со Мене, тој растура.</verse>
				<verse number="24">Кога нечистот дух ќе излезе од чо­ве­кот, тој минува преку безводни места и бара спокојство; и не наоѓајќи, вели: ’Ќе се вратам во мојот дом, од каде што излегов.‘</verse>
				<verse number="25">И штом ќе дојде, го наоѓа изметен и среден.</verse>
				<verse number="26">Тогаш оди и доведува други седум духа, полоши од себе, и кога ќе вле­зат, живеат таму; и последната состојба на тој човек станува полоша од првата.“</verse>
				<verse number="27">Додека го зборуваше тоа, една жена извика од народот и Му рече: „Блажена е утробата што Те носела и градите од кои си доен!“</verse>
				<verse number="28">А Тој рече: „Навистина, но ­бла­же­ни се и оние што го слушаат словото Божјо и го чуваат.“</verse>
				<verse number="29">А на народот, што се собираше, почна да му зборува: „Ова поколение е лукаво; бара знак, но нема да му се даде знак, освен знакот на пророкот Јона;</verse>
				<verse number="30">зашто, како што Јона стана знак за Ниневјаните, така и Синот Човечки ќе биде за ова поколение.</verse>
				<verse number="31">Јужната царица ќе се крене на Су­дот со луѓето од ова поколение и ќе ги осуди, зашто таа дојде од крајот на земјата за да ја чуе мудроста на Соломон; а ете, тука е поголем од Соломон.</verse>
				<verse number="32">И Ниневјаните ќе се кренат на Судот со ова поколение и ќе го осудат, зашто тие се покајаа преку проповедта на Јона; а ете, тука е поголем од Јона.</verse>
				<verse number="33">Никој не става запалено светило на сокриено место, ниту под покло­пец, туку на светилник, за да ја гледаат светлината оние што влегуваат.</verse>
				<verse number="34">Светило на те­лото е окото. Ако твоето око е здраво, и целото твое тело е светло; а ако е лошо, и твоето тело е тем­но;</verse>
				<verse number="35">затоа внимавај светлината што е во тебе да не е темнина.</verse>
				<verse number="36">Ако, пак, целото твое тело е светло и нема ниеден темен дел, тогаш тоа ќе биде толку светло, како кога светило те осветлува со својот сјај.“</verse>
				<verse number="37">И кога Тој зборуваше, еден фарисеј Го помоли да руча кај Него. Тој влезе и седна на трпеза.</verse>
				<verse number="38">Фарисејот се зачуди кога виде де­ка Тој не си ги изми рацете пред јадење.</verse>
				<verse number="39">Но Господ му рече: „Ете, вие фари­се­ите ја миете надворешноста на чашата и на чинијата, а внатрешноста ви е полна со гра­беж и лукавство.</verse>
				<verse number="40">Безумници! Оној што го направи надворешното, не го направи ли и внатрешното?</verse>
				<verse number="41">Но давајте милостина од она што е внатре, тогаш сѐ ќе ви биде чис­то.</verse>
				<verse number="42">Но тешко вам, фарисеи, зашто да­вате десеток од нане и рута и од се­ка­ков зеленчук, а ги занемарувате правдата и љубовта Божја; ова требаше да го правите, но и она да не го пропуштате.</verse>
				<verse number="43">Тешко вам, фарисеи! Зашто сакате да сте на предни места во синагогите и да ве поздравуваат по плоштадите!</verse>
				<verse number="44">Тешко вам, книжници и фарисеи, лицемери, зашто сте како незабележливи гро­бови врз кои луѓето, не знаејќи, поминуваат.“</verse>
				<verse number="45">На тоа некој од закониците Му рече: „Учителе, кога го говориш тоа, Ти и нас нѐ навредуваш.“</verse>
				<verse number="46">Но Тој рече: „Тешко и вам, законици, зашто ги товарите лу­ѓе­то со товари што не можат да ги под­несат, а вие сами ни со еден прст не се допирате до тие товари.</verse>
				<verse number="47">Тешко вам, бидејќи им ѕидате гробници на пророците, а нив ги убија вашите татковци;</verse>
				<verse number="48">Вие со тоа сведочите за делата на своите татковци и ги одобрувате, би­деј­ќи тие ги убија, а вие им ѕидате гробници.</verse>
				<verse number="49">Затоа и мудроста Божја рече: ’Ќе им пратам пророци и апостоли, и од нив едните ќе ги убијат, а другите ќе ги про­гонат‘;</verse>
				<verse number="50">за да се побара од ова поколение крвта на сите пророци, пролеана од постанокот на светот;</verse>
				<verse number="51">од крвта на Авел па сѐ до крвта на Захарија, кој загина меѓу жртвеникот и храмот. Да, ви велам, ќе се побара од овој род.</verse>
				<verse number="52">Тешко вам, законици, заш­то го зедовте клучот на познанието; сами не влеговте, а и на оние што сакат да вле­зат им попречивте.“</verse>
				<verse number="53">А кога им го зборуваше тоа, книж­ни­ците и фарисеите почнаа жестоко да Го напаѓаат и да навалуваат со разни пра­шања;</verse>
				<verse number="54">Го демнеа, сакајќи да уловат неш­то од Неговата уста за да Го обвинат.</verse>
			</chapter>
			<chapter number="12">
				<verse number="1">Меѓутоа, кога се насобраа илјадни­ци луѓе – така што се газеа еден со друг – Тој почна да им зборува најнапред на Своите ученици: „Пазете се од фарисејскиот квас, кој е лицеме­рие.</verse>
				<verse number="2">Нема ништо сокриено што не ќе се открие или тајно што нема да се дознае.</verse>
				<verse number="3">Затоа, она што сте го рекле во темнина, ќе се слушне на виделина; и она што сте го ше­по­теле на уво во скришните одаи, ќе биде разгласено од покривите.</verse>
				<verse number="4">А вам, на Моите пријатели, ви ве­лам: не плашете се од оние што го убиваат телото и потоа не можат ништо повеќе да направат.</verse>
				<verse number="5">Ќе ви покажам од кого да се пла­шите: плашете се од Оној Кој, по убивањето, има власт да фрли во пеколот; да, ви велам, од Него плашете се!</verse>
				<verse number="6">Зар не се продаваат пет врапчиња за две асарии? И ниедно од нив не е заборавено пред Бога.</verse>
				<verse number="7">А вам и влакната на главата ви се изброени. Па затоа, не плашете се; вие сте поскапи од многу врапчиња.</verse>
				<verse number="8">Ви велам: секој што ќе Ме признае пред луѓето и Синот Човечки ќе го признае пред Божјите ангели.</verse>
				<verse number="9">А кој ќе се одрече од Мене пред лу­ѓето, тој ќе биде одречен пред Божјите ангели.</verse>
				<verse number="10">На секој што ќе каже збор против Синот Човечки, ќе му биде простено; но на оној, кој ќе похули на Светиот Дух, нема да му се прости.</verse>
				<verse number="11">А кога ќе ве одведат во синагогите и пред началствата и властите, не гри­жете се како ќе одговорите или што ќе кажете;</verse>
				<verse number="12">зашто Светиот Дух ќе ве научи во истиот час што треба да кажете.“</verse>
				<verse number="13">Некој од народот Му рече: „Учи­те­ле, кажи му на мојот брат да го подели со мене наследството!“</verse>
				<verse number="14">А Тој му рече: „Човеку, кој Ме пос­тави да ви судам или да ве делам?“</verse>
				<verse number="15">Потоа им кажа: „Внимавајте! Чу­вај­те се од алчноста, зашто животот на човека не зависи од изобилието на не­го­виот имот.“</verse>
				<verse number="16">И им кажа една парабола и рече: „На некој богат човек нивата му беше родила многу.</verse>
				<verse number="17">И тој размислуваше во себе, велејќи: ’Што да правам, бидејќи не­мам во што да ги соберам моите плодови.‘</verse>
				<verse number="18">Па рече – вака ќе направам: ќе ги урнам моите амбари и ќе соѕидам по­го­леми, и таму ќе го соберам сето мое жито и сите мои добра,</verse>
				<verse number="19">и ќе ѝ речам на мојата душа: ’Ду­шо, имаш многу добра, насобрани за многу години; успокој се, јади, пиј и ве­сели се!‘</verse>
				<verse number="20">Но Бог му рече: ’Безумниче, ноќва ќе ти ја побараат твојата душа; тоа што си го приготвил, чие ќе биде?‘</verse>
				<verse number="21">Така се случува со оној што собира богатство за себе, а не се богати во Бо­га.“</verse>
				<verse number="22">Па им рече на Своите ученици: „За­тоа ви велам: не грижете се за својот живот, што ќе јадете, ниту за телото, што ќе облечете.</verse>
				<verse number="23">Зашто душата е поважна од храната, и телото – од облеката.</verse>
				<verse number="24">Погледнете ги гавраните! Тие ниту сеат, ниту жнеат! И немаат скривница, ниту амбар и Бог ги храни; а колку сте поскапи вие од птиците?</verse>
				<verse number="25">А кој од вас, грижејќи се, може на својот раст да му придаде макар еден лакт?</verse>
				<verse number="26">И така, ако ниту најмалото нешто не можете да го направите, зошто се гри­жите за друго?</verse>
				<verse number="27">Погледнете ги криновите како растат! Ни се трудат, ниту предат; но ви велам дека ниту Соломон, во целата своја слава, не се облече како еден од нив.</verse>
				<verse number="28">Па, ако полската трева, што денеска ја има, а утре во печка се фрла, Бог така ја облекува, тогаш колку ли повеќе ќе ве облече вас, маловерни!?</verse>
				<verse number="29">Па затоа и вие, не барајте што ќе ја­дете или што ќе пиете; и не се за­гри­жу­вајте!</verse>
				<verse number="30">Сето тоа го бараат незнабошците на овој свет; а вашиот Отец знае дека тоа ви е потребно.</verse>
				<verse number="31">Туку барајте го царството Божјо и сѐ ова ќе ви се придаде!</verse>
				<verse number="32">Не плаши се, мало стадо! Зашто вашиот Отец благоволи да ви го даде царството.</verse>
				<verse number="33">Продајте ги вашите имоти и да­вајте милостина! Подгответе си ќесиња што нема да изветват, неисцрпно богатство на небо­то, каде крадец не се прибли­жува и кое молец не го јаде;</verse>
				<verse number="34">зашто, каде што е вашето богатство, таму ќе ви биде и срцето.</verse>
				<verse number="35">Половината нека ви биде пре­па­ша­на и светилата – запалени!</verse>
				<verse number="36">А вие бидете подобни на луѓето што го чекаат својот господар да се вра­ти од свадба, за да му отворат веднаш штом ќе дојде и почука.</verse>
				<verse number="37">Блажени се оние слуги што господарот ќе ги за­те­че будни, кога ќе си дојде! Вистина ви велам, тој ќе се препаша и ќе ги натера да седнат, па ќе пристапи и ќе им служи.</verse>
				<verse number="38">А ако дојде и на втора или на трета стража и ги затекне така, блажени се тие слуги!</verse>
				<verse number="39">Знајте го и тоа дека, ако домаќинот на куќата би знаел во кој час ќе дојде крадецот, тој би останал буден и не би доз­волил да му провалат во куќата.</verse>
				<verse number="40">Затоа и вие бидете подготвени, зашто Синот Човечки ќе дојде во часот кога не се надевате!“</verse>
				<verse number="41">А Петар Му рече: „Господи, за нас ли ја кажуваш оваа парабола или за си­те?“</verse>
				<verse number="42">Тогаш Господ рече: „Кој е тој верен и мудар настојник, кого неговиот господар го поставил над своите слуги, за да им ја дава потребната храна навре­ме?</verse>
				<verse number="43">Блажен е тој слуга што неговиот господар, кога ќе дојде, ќе го најде дека постапува така!</verse>
				<verse number="44">Вистина ви велам дека него ќе го постави над целиот свој имот.</verse>
				<verse number="45">Ако, пак, тој слуга си рече во своето срце: ’Мојот господар уште долго време нема да дојде!‘, па почне да ги тепа слугите и слугинките, да јаде и да пие и да се опи­ва,</verse>
				<verse number="46">господарот на тој слуга ќе дојде во ден кога тој не го очекува и во час што не го знае, па ќе го расече на две и ќе му даде удел со неверните.</verse>
				<verse number="47">А оној слуга кој ја знае волјата на својот господар и не се приготвил, ниту постапил според неговата волја, ќе биде многу тепан.</verse>
				<verse number="48">Кој, пак, не знаел, но направил нешто што заслужува тепање, ќе биде малку тепан. На секој што му е многу дадено, многу и ќе се бара од него; и кому му е доверено повеќе, повеќе ќе се бара од него.</verse>
				<verse number="49">Дојдов да фрлам оган на земјата и колку би сакал да се беше веќе разгорел.</verse>
				<verse number="50">Но Јас треба да се крстам со крштение и колку Ми е тешко додека не се изврши тоа.</verse>
				<verse number="51">Мислите ли дека сум дошол да да­дам мир на земјата? Не, ви велам, туку разделеност.</verse>
				<verse number="52">Зашто отсега, петмина во една ис­та куќа ќе бидат разделени: тројца против двајца и двајца против тројца.</verse>
				<verse number="53">Ќе се разделат татко против син и син против татко; мајка против ќерка и ќерка против мајка; свекрва против својата снаа и снаа против својата свекрва.“</verse>
				<verse number="54">А на народот му рече: „Кога гледа­те дека се крева облак од запад, веднаш велите: ’Ќе врне дожд!‘ И тоа се слу­чу­ва.</verse>
				<verse number="55">А кога дува јужниот ветар, велите: ’Ќе биде горештина!‘ Па така и бива.</verse>
				<verse number="56">Лицемери, изгледот на земјата и на небото знаете како да го распознавате, а ова време зар не умеете да го рас­поз­навате?</verse>
				<verse number="57">Зошто самите вие не судите што е праведно?</verse>
				<verse number="58">Кога, пак, одиш со противникот пред власта, потруди се уште по патот да се измириш со него, за да не те предаде на судијата, а судијата на извршителот и извршителот да те фрли в затвор.</verse>
				<verse number="59">Ти велам, оттаму нема да излезеш, сѐ додека не ја дадеш и последната лепта.“</verse>
			</chapter>
			<chapter number="13">
				<verse number="1">Во истото време дојдоа и некои и Го известија за Гали­лејците, чија крв Пи­лат ја беше смешал со нивните жртви.</verse>
				<verse number="2">Исус им одговори и рече: „Зар мислите дека тие Галилејци беа најголемите грешници од сите Галилејци, па затоа така пострадаа?</verse>
				<verse number="3">Не, ви велам: но ако не се покаете, сите така ќе изгинете!</verse>
				<verse number="4">Или мислите дека оние осумнаесетмина, врз кои падна Силоамската кула и ги уби, беа највиновни од си­те други што живеат во Ерусалим?</verse>
				<verse number="5">Не, ви велам: но ако не се покаете, сите така ќе изгинете.“</verse>
				<verse number="6">И ја кажа оваа парабола: „Некој чо­век имаше смоква посадена во своето лозје, па дојде да бара род на неа, но не најде.</verse>
				<verse number="7">Тогаш му рече на лозарот: ’Ете, три години доаѓам, барајќи род на оваа смоква, и не наоѓам; пресечи ја; зошто само да ја испостува земјата?.‘</verse>
				<verse number="8">А тој му одговори и рече: ’Гос­по­да­ре, остави ја и оваа година, додека да ја опкопам и наѓубрам;</verse>
				<verse number="9">па, можеби ќе даде род; а ако не даде, то­гаш ќе ја пресечеш.‘“</verse>
				<verse number="10">Една сабота Тој по­у­чу­ва­ше во една од синагогите.</verse>
				<verse number="11">И ете, таму беше една жена која имаше дух кој осумнаесет години ја држеше немоќна. Таа беше згрчена и никако не можеше да се исправи;</verse>
				<verse number="12">штом ја виде Исус, ја повика и ѝ ре­че: „Жено, ослободена си од твојата немоќ.“</verse>
				<verse number="13">И ги стави Своите раце врз неа; и таа веднаш се исправи и Го славеше Бога.</verse>
				<verse number="14">А старешината на синагогата, негодувајќи што Исус ја излекува во саботен ден, проговори и му рече на народот: „Има шест дена во кои треба да се работи; то­гаш доаѓајте и лекувајте се, а не во са­бо­та!“</verse>
				<verse number="15">Но Господ му одговори и рече: „Ли­цемере, не го одврзува ли секој својот вол или магаре од јаслите во саботен ден и не го води ли да го напои?</verse>
				<verse number="16">А оваа ќерка на Авраам, што ја вр­зал сатаната еве веќе осумнаесет години, зар не требаше да се ослободи од тие окови во сабота?“</verse>
				<verse number="17">И штом го рече ова, сите што беа против Него се засрамија; и целиот на­род се радуваше за сите славни дела из­вршени од Него.</verse>
				<verse number="18">А Тој рече: „На што прилега царството Божјо и со што да го споредам?</verse>
				<verse number="19">Тоа е како синапово зрно, што го зема човек, и го сее во својата градина и тоа расте и станува го­лемо дрво; па и небесните птици се вгнездуваат на неговите гранки.“</verse>
				<verse number="20">Повторно рече: „Со што да го споредам царството Божјо?</verse>
				<verse number="21">Тоа прилега на квас што го зема жена, та го става во три мери браш­но, додека целото да скисне.“</verse>
				<verse number="22">И по патот за Ерусалим минуваше низ градови и села и поучуваше.</verse>
				<verse number="23">Некој, пак, Му рече: „Господи, мал­кумина ли се оние што ќе бидат спасени?“ А Тој им рече:</verse>
				<verse number="24">„Потрудете се да влезете низ тесната врата; зашто, ви велам: мнозина ќе сакат да влезат и не ќе можат.</verse>
				<verse number="25">Кога ќе стане домаќинот и ќе ја затвори вратата на куќата, а вие, сто­ејќи однадвор, ќе почнете да чукате и да викате: ’Господи, Господи, отвори ни!‘ Тој ќе ви одговори и ќе ви рече: ’Не ве познавам од каде сте!‘</verse>
				<verse number="26">Тогаш ќе почнете да зборувате: ’Ние јадевме пред Тебе и пиевме; и по нашите улици Ти поучуваше.‘</verse>
				<verse number="27">А Тој ќе рече: ’Ви велам: не ве познавам од каде сте; отстапете од Мене сите што вршите неправда!‘</verse>
				<verse number="28">Таму ќе биде плач и крцкање со заби, кога Авраам, Исак и Јаков и сите пророци ќе ги видите во царството Божјо, а себеси – истерани надвор.</verse>
				<verse number="29">И ќе дојдат од исток и од запад, од се­вер и од југ, и ќе седнат на трпезата во царството Божјо.</verse>
				<verse number="30">И така, има последни што ќе бидат први, а има и први што ќе бидат последни.“</verse>
				<verse number="31">Во тој ден пристапија некои фа­рисеи и Му рекоа: „Излези и оди си одовде, зашто Ирод сака да Те убие!“</verse>
				<verse number="32">И им рече: „Одете и кажете ѝ на таа лисица: ете, истерувам демони и ис­целувам денес и утре – а на трети­от ден ќе завршам;</verse>
				<verse number="33">но Јас треба да одам денес, утре и задутре, бидејќи не може пророк да загине надвор од Ерусалим.</verse>
				<verse number="34">Ерусалиме, Ерусалиме, ти што ги убиваш пророците и ги каменуваш пратените кај тебе, колку­пати сакав да ги соберам твоите чеда како што квачка ги собира своите пилиња под крилјата, но не сакавте.</verse>
				<verse number="35">И ете, ви се остава пуст вашиот дом. А Јас ви велам дека нема да Ме ви­дите сѐ додека не дојде времето да ка­жете: ’Благословен е Оној што доаѓа во името Господово!‘“</verse>
			</chapter>
			<chapter number="14">
				<verse number="1">Една сабота влезе кај еден од фарисејските старешини да јаде леб; и тие Го надгледуваа.</verse>
				<verse number="2">И ете, пред Него имаше еден чо­век со водена болест.</verse>
				<verse number="3">Исус ги запраша за­кониците и фарисеите, велејќи: „Дозволено ли е да се лекува во сабота?“</verse>
				<verse number="4">А тие молчеа. И откако го допре, го исцели и го пушти да си оди.</verse>
				<verse number="5">И им одговори и рече: „Кој од вас, ако му падне в бунар син или вол, нема да го извади веднаш, иако е сабота?“</verse>
				<verse number="6">И не можеа да Му одговорат на тоа.</verse>
				<verse number="7">А кога забележа како поканетите ги одбираат почесните места, им кажа па­рабола:</verse>
				<verse number="8">„Кога ќе те покани некој на свадба, не седнувај на почесно место, зашто ако случајно е поканет некој со поголема чест од тебе,</verse>
				<verse number="9">да не дојде оној што ве поканил и тебе и него, па да ти рече: ’От­стапи му го местото!‘ и тогаш засрамен ќе седнеш на последното место.</verse>
				<verse number="10">Но кога ќе те поканат, оди и седни на последното место, та кога ќе дојде оној што те поканил, да ти каже: ’Пријателе, премести се погоре!‘ Тогаш ќе имаш чест пред оние што седат со тебе на трпезата.</verse>
				<verse number="11">Зашто, секој што себеси се воздигнува, ќе биде понизен; а тој што себеси се понизува, ќе биде воздигнат.“</verse>
				<verse number="12">А и на оној што Го беше поканил, му рече: „Кога даваш ручек или вечера, не кани ги своите пријатели, ниту своите бра­ќа, ниту своите роднини ниту бо­гатите соседи, зашто и тие би можеле некогаш да те поканат и да ти биде возвратено.</verse>
				<verse number="13">Но кога правиш гозба, повикај ги си­ромасите, сакатите, куците и слепите.</verse>
				<verse number="14">И ќе бидеш блажен, зашто тие нема­ат со што да ти возвратат. Затоа ќе ти биде возвратено при воскресението на праведните.“</verse>
				<verse number="15">А кога го слушна тоа еден од оние што седеа со Него на трпезата, Му ре­че: „Блажен е оној кој ќе јаде леб во царството Божјо!“</verse>
				<verse number="16">А Тој му рече: „Еден човек приготви голема вечера и покани мно­зи­на;</verse>
				<verse number="17">и кога беше време за вечерата, го прати својот слуга да им каже на по­ка­нетите: ’Дојдете, зашто веќе сѐ е под­­готвено!‘</verse>
				<verse number="18">И почнаа сите по ред да откажува­ат; првиот му рече: ’Купив нива и ќе треба да одам да ја видам; те молам, извини!‘</verse>
				<verse number="19">Вториот рече: ’Купив пет ѕевгари волови и одам да ги пробам; те молам, извини!‘</verse>
				<verse number="20">Третиот рече: ’Се оженив и затоа не можам да дојдам.‘</verse>
				<verse number="21">Кога се врати слугата, му го кажа тоа на својот господар. Тогаш се разгневи домаќинот на куќата и му рече на својот слуга: ’Излези бргу по плоштадите и градските улици и донеси ги тука сиромашните, сакатите, куците и слепите!‘</verse>
				<verse number="22">И рече слугата: ’Господаре, направив како што ми заповеда и има уште место.‘</verse>
				<verse number="23">И господарот му рече на слугата: ’Излези по патиштата и меѓу оградите и убеди ги луѓето да дојдат за да ми се наполни куќата!‘</verse>
				<verse number="24">Зашто, ви велам: никој од оние што беа повикани нема да вкуси од Мојата вечера. Зашто мнозина се поканети, но малкумина се избрани.“</verse>
				<verse number="25">Со Него одеше многу народ; и Тој се заврте и им рече:</verse>
				<verse number="26">„Ако некој дојде кај Мене и не го намрази својот татко и својата мајка, својата жена и своите деца, браќата и сестрите, па дури и својата душа, тој не може да биде Мој ученик.</verse>
				<verse number="27">И, кој не го носи својот крст и не оди по Мене, не може да биде Мој уче­ник.</verse>
				<verse number="28">Зашто, кој од вас, што сака да соѕида кула, нема најнапред да седне за да на­прави сметка колку ќе чини и дали има сѐ што е потребно за да ја довр­ши?</verse>
				<verse number="29">Во спротивно, ако веќе ги поставил темелите, а не може да ја доврши, сите што гледаат, ќе почнат да му се смеат,</verse>
				<verse number="30">и да зборуваат: ’Овој човек почна да ѕида и не може да доврши.‘</verse>
				<verse number="31">Или кој цар, кога тргнува во војна против друг цар, нема најнапред да седне за да се посоветува, може ли со десет илјади да издржи пред оној што оди против него со дваесет илјади?</verse>
				<verse number="32">Ако не може, додека е другиот уш­те далеку, ќе прати пратеници и ќе мо­ли за мир.</verse>
				<verse number="33">Така и ниеден од вас, кој нема да се откаже од сѐ што има, не може да биде Мој ученик.“</verse>
				<verse number="34">„Солта е добра, но ако солта го изгуби вкусот, со што ќе се осоли?</verse>
				<verse number="35">Ниту на земјата ниту на ѓубривото нема да им е погодна; па затоа ја фр­ла­ат надвор. Кој има уши да слуша, нека чуе!“</verse>
			</chapter>
			<chapter number="15">
				<verse number="1">Сите даночници и грешници се приближуваа кон Него за да Го слушаат.</verse>
				<verse number="2">А фарисеите и книжниците негодуваа, велејќи: „Овој прима грешници и јаде со нив.“</verse>
				<verse number="3">Но Тој им ја кажа оваа парабола и рече:</verse>
				<verse number="4">„Кој од вас, ако има сто овци и ако загуби една од нив, нема да ги ос­тави деведесет и деветте во пустината и нема да оди да ја бара за­гу­бената, сѐ додека не ја најде?</verse>
				<verse number="5">И откако ќе ја најде, ќе ја крене на рамо радосен;</verse>
				<verse number="6">и кога ќе дојде дома, ќе ги повика пријателите и соседите, и ќе им рече: ’Радувајте се со мене, зашто ја најдов мојата за­гу­бена овца!‘</verse>
				<verse number="7">Ви велам дека исто така и на небото ќе биде поголема радоста за еден грешник што се кае, отколку за деведесет и девет праведници што немаат потреба од покајание.</verse>
				<verse number="8">Или која жена, ако има десет драхми и ако загуби една драхма, нема да запали светило, и да ја измете куќата и да бара внимателно, сѐ додека не ја најде?</verse>
				<verse number="9">А штом ќе ја најде, ќе ги повика прија­телките и сосетките, велејќи: ’Радувајте се со мене, зашто ја најдов загубената драхма!‘</verse>
				<verse number="10">Таква радост, ви велам, има и пред Божјите ангели за еден грешник што се кае.“</verse>
				<verse number="11">И рече: „Еден човек имаше два си­на.</verse>
				<verse number="12">Помладиот од нив му рече на својот татко: ’Татко, дај ми го делот од имотот што ми при­паѓа!‘ И тој им го раз­де­ли имотот.</verse>
				<verse number="13">По неколку дена помладиот син собра сѐ и замина во далечна земја и таму го потроши својот имот, живеејќи распуштено.</verse>
				<verse number="14">И откако потроши сѐ, настана го­лем глад во таа земја и тој се најде во оскудност;</verse>
				<verse number="15">па се прибра кај еден жител на таа земја и тој го прати во своите полиња да пасе свињи.</verse>
				<verse number="16">И страден беше да го наполни својот стомак макар и со мешунки што ги јадеа свињите, но никој не му ги даваше.</verse>
				<verse number="17">А кога дојде на себеси, рече: ’Колку наемници кај татко ми имаат леб во изобилие, а јас умирам од глад.</verse>
				<verse number="18">Ќе станам и ќе отидам кај татко ми и ќе му речам: Татко, згрешив против небото и пред тебе,</verse>
				<verse number="19">и веќе не сум достоен да се наречам твој син; но прими ме како еден од тво­ите наемници.‘</verse>
				<verse number="20">Па стана и отиде кај својот татко. А додека уште беше далеку, неговиот татко го здогледа и се сожали на него, па потрча, го прегрна околу вратот и го целива.</verse>
				<verse number="21">И синот му рече: ’Татко, згрешив против небото и пред тебе, и веќе не сум достоен да се наречам твој син!‘</verse>
				<verse number="22">Но, таткото им рече на своите слуги: ’Изнесете ја најубавата облека и облечете го, и ставете му прстен на раката и обувки на нозете;</verse>
				<verse number="23">па доведете го згоеното теле и заколете го; да јадеме и да се веселиме,</verse>
				<verse number="24">зашто овој мој син беше мртов и оживеа, беше изгубен и се најде.‘ И поч­наа да се веселат.</verse>
				<verse number="25">А постариот негов син беше в поле; и на враќање, кога се приближи до ку­ќата, слушна песни и игри.</verse>
				<verse number="26">Тогаш повика еден од слугите и го праша: ’Што е ова?‘</verse>
				<verse number="27">А тој му рече: ’Брат ти си дојде и татко ти го закла згоеното теле, затоа што повторно здрав го доби.‘</verse>
				<verse number="28">Тој се разгневи и не сакаше да влезе. Тогаш излезе татко му и го молеше.</verse>
				<verse number="29">А тој му одговори на својот татко и му рече: ’Ете, ти служам толку години и никогаш не сум прекршил твоја за­по­вед; и мене никогаш не си ми дал ниту јаре за да се развеселам со моите пријатели;</verse>
				<verse number="30">а штом си дојде овој твој син, што ти го упропасти имотот со блудници, за него го закла згоеното теле.‘</verse>
				<verse number="31">А тој му рече: ’Синко, ти си секогаш со мене и сѐ мое е твое;</verse>
				<verse number="32">но требаше да се зарадуваме и раз­веселиме, зашто овој твој брат беше мр­тов и оживеа, беше изгубен и се нај­де.‘“</verse>
			</chapter>
			<chapter number="16">
				<verse number="1">А на Своите ученици им рече: „Си беше еден богат човек кој имаше настојник, кој беше на­кле­ве­тен пред него дека го растура неговиот имот.</verse>
				<verse number="2">И тој го повика и му рече: ’Што е ова што слушам за тебе? Дај отчет за раководењето, зашто веќе не ќе можеш да бидеш настојник.‘</verse>
				<verse number="3">А настојникот си рече во себе: ’Што да правам? Мојот господар ми го одзема раководењето; да копам – не можам, да просам – се срамам.</verse>
				<verse number="4">Знам што да направам, за да ме примат во своите домови, откако ќе бидам отпуштен од раководењето.‘</verse>
				<verse number="5">И повикувајќи ги должниците на својот господар, секого поодделно, му рече на првиот: ’Колку му должиш на мојот господар?‘</verse>
				<verse number="6">Тој одговори: ’Сто мери масло.‘ И му рече: ’Земи си ја потврдата, седни бргу и напиши педесет!‘</verse>
				<verse number="7">Потоа му рече на другиот: ’А ти, колку должиш?‘ Тој одговори: ’Сто ме­ри пченица.‘ И му рече: ’Земи си ја пот­врдата и напиши осумдесет!‘</verse>
				<verse number="8">И господарот го пофали нес­пра­вед­ливиот настојник, оти постапил до­сетливо; зашто синовите на овој свет се подосетливи кон својот род од сино­вите на светлината.</verse>
				<verse number="9">И јас ви велам: стекнете си прија­те­ли преку неправедно богатство, па, кога ќе осиромашите, да бидете примени во вечните живеалишта.</verse>
				<verse number="10">Верниот во малку и во многу е ве­рен, а неправедниот во малку и во многу е неправеден.</verse>
				<verse number="11">Па така, ако во неправедното богатство не бевте верни, кој ќе ви го довери вистинското?</verse>
				<verse number="12">И ако во туѓото не бевте верни, кој ќе ви го даде вашето?</verse>
				<verse number="13">Ниеден слуга не може да им служи на двајца господари; зашто, или едниот ќе го замрази, а другиот ќе го засака, или кон едниот ќе се приврзе, а другиот ќе го презре. Не можете да им служите на Бо­га и на Мамон.“</verse>
				<verse number="14">Сето тоа го слушаа фарисеите, кои беа среброљупци, и Му се потсмеваа.</verse>
				<verse number="15">Па им рече: „Вие се правите праведни пред луѓето, но Бог ги знае вашите срца; зашто, она што меѓу луѓето се цени, одвратност е за Бога.</verse>
				<verse number="16">Законот и Пророците беа до Јован; а оттогаш се благовести за царството Божјо и секој со усилба влегува во него.</verse>
				<verse number="17">Но полесно е небото и земјата да поминат, отколку една црта од За­ко­нот да пропадне.</verse>
				<verse number="18">Секој што ја остава својата жена и се жени со друга, прави прељуба, и секој што се жени со онаа што ја оставил мажот, прави прељуба.“</verse>
				<verse number="19">„Си беше еден богат човек кој се об­лекуваше во порфир и во свила и секој ден се веселеше во раскош.</verse>
				<verse number="20">А беше и еден сиромав, по име Ла­зар, кој ле­жеше пред неговата порта сиот покриен со красти,</verse>
				<verse number="21">и сакаше да се нахрани со трош­ките што паѓаа од трпезата на богати­от; и кучињата доаѓаа и ги лижеа неговите рани­.</verse>
				<verse number="22">Умре сиромавиот и ангелите го од­несоа во пазувите на Авраам; умре и богатиот и го погребаа.</verse>
				<verse number="23">И додека беше во маки во пеколот, ги подигна своите очи и го виде од­далеку Авраам, и Лазар во не­говите па­зуви.</verse>
				<verse number="24">Тогаш тој извика и рече: ’Оче Аврааме, смилувај ми се и прати го Ла­зар да го натопи врвот од својот прст во вода и да ми го разлади јазикот, заш­то страдам во овој пламен!‘</verse>
				<verse number="25">Но Авраам рече: ’Синко, сети се де­ка ти си го добил своето добро уште до­дека беше жив, а Лазар злото; сега, пак, овде тој се утешува, а ти страдаш.</verse>
				<verse number="26">А згора на сѐ, меѓу вас и нас поставена е голема бездна така што оние кои би са­кале да дојдат кај вас, не можат; а исто така и оние оттаму не можат да преминат кај нас.‘</verse>
				<verse number="27">А тој рече: ’Тогаш, те молам, оче, прати го во куќата на татко ми,</verse>
				<verse number="28">зашто имам петмина браќа, та да им посведочи, за да не дојдат и тие во ова место на маките!‘</verse>
				<verse number="29">Но, Авраам му рече: ’Тие ги имаат Мој­сеј и Пророците; нив нека ги слушаат!‘</verse>
				<verse number="30">А тој рече: ’Не, оче Аврааме, туку, ако некој од мртвите оди кај нив, тогаш ќе се покаат.‘</verse>
				<verse number="31">Авраам му рече: ’Штом Мојсеј и Пророците не ги слушаат, тогаш и да воскресне некој од мртвите, тие нема да се уверат.‘“</verse>
			</chapter>
			<chapter number="17">
				<verse number="1">Исус, пак, им рече на Своите ученици: „Не е можно соблазните да не дојдат, но тешко на оној преку кого доаѓаат;</verse>
				<verse number="2">за него би било подобро да му обесат воденички камен на вратот и да го фрлат в море, отколку да соблазни еден од овие мали.</verse>
				<verse number="3">Внимавајте на себе. Ако се огреши твојот брат кон тебе, укори го и, ако се покае, прости му.</verse>
				<verse number="4">И ако седумпати на ден се огреши кон тебе и седумпати на ден дојде и ти рече: ’Се каам‘ – прости му.“</verse>
				<verse number="5">И апостолите Му рекоа на Господ: „Засили ни ја верата!“</verse>
				<verse number="6">А Господ им рече: „Кога би имале вера колку синаповото зрно и ѝ речете на онаа црница: ’Откорни се и пресади се в море!‘ – таа би ве послушала.</verse>
				<verse number="7">Кој од вас, кога ќе се врати од поле неговиот слуга, кој орал или чувал ов­ци, веднаш ќе му рече: ’Дојди и седни на трпеза!‘</verse>
				<verse number="8">Нема ли да му каже: ’Приготви ми да вечерам, препаши се и служи ме до­дека јадам и пијам, а потоа ти јади и пиј!‘</verse>
				<verse number="9">Зар ќе му благодари на тој слуга што ја исполнил неговата заповед? Мислам, не.</verse>
				<verse number="10">Па така и вие, откако ќе исполните сѐ што ви е заповедано, речете: ’Ние сме бесполезни слуги, зашто го извр­шивме она што бевме должни да го из­вршиме.‘“</verse>
				<verse number="11">А кога одеше за Ерусалим, Тој по­минуваше меѓу Самарија и Галилеја.</verse>
				<verse number="12">И влегувајќи во едно село, Го сретнаа десет лепрозни луѓе, кои застанаа по­да­леку,</verse>
				<verse number="13">и со силен глас повикаа: „Исусе, Учителе, смилувај ни се!“</verse>
				<verse number="14">Штом ги виде, им рече: „Отидете и покажете им се на свештениците!“ И тие, уште додека одеа, се очистија.</verse>
				<verse number="15">А еден од нив, кога виде дека е из­ле­куван, се врати и гласно Го прослави Бога;</verse>
				<verse number="16">и падна ничкум пред Неговите нозе, благодарејќи Му. А тој беше Самар­ја­нин.</verse>
				<verse number="17">Исус, пак, одговори и рече: „Зар не се очистија десетмина? Каде се дру­ги­те девет?</verse>
				<verse number="18">Зар не се најдоа да се вратат и другите и да Му воздадат слава на Бога, туку само овој туѓинец?“</verse>
				<verse number="19">И му рече: „Стани, оди си! Твојата ве­ра те спаси!“</verse>
				<verse number="20">Запрашан од фарисеите кога ќе дојде царството Божјо, Тој им одговори: „царството Божјо не доаѓа забележ­ливо,</verse>
				<verse number="21">ниту, пак, ќе се каже: ’Еве, овде е‘ или: ’Ете, онде е‘. Зашто цар­ство­то Божјо е внатре во вас.“</verse>
				<verse number="22">И им рече на учениците: „Ќе дојдат денови кога ќе копнеете да видите еден од деновите на Синот Човечки, и нема да видите:</verse>
				<verse number="23">и ќе ви речат: ’Еве Го, овде е‘ или: ’Ете, онде е‘. – Но, не одете таму и не следете ги!</verse>
				<verse number="24">Зашто, молњата, кога ќе блесне, го освет­лува она што е под небото од едниот до другиот крај, така ќе биде и со Синот Човечки во Неговиот ден.</verse>
				<verse number="25">Но, најпрво Тој треба многу да пострада и да биде отфрлен од ова поколение.</verse>
				<verse number="26">Како што беше во Ноевите денови, така ќе биде и во деновите на Синот Човечки:</verse>
				<verse number="27">јадеа, пиеја, се женеа, се ма­жеа, сѐ до денот кога Ное влезе во ковчегот, и дојде потопот, па ги погуби сите.</verse>
				<verse number="28">Исто така, како што беше и во деновите на Ло­т: јадеа, пиеја, купуваа, продаваа, садеа, ѕидаа;</verse>
				<verse number="29">но во денот кога Лот излезе од Содом, падна од небото оган и сулфур и ги погуби сите;</verse>
				<verse number="30">така ќе биде и во денот кога ќе се јави Синот Човечки.</verse>
				<verse number="31">Во тој ден, кој е на покрив, а по­куќ­нината му е в куќи, нека не слегува да ја земе; а така и оној што е в поле, да не се враќа назад.</verse>
				<verse number="32">Сетете се на Лотовата жена.</verse>
				<verse number="33">Ако некој сака да го спаси својот живот, ќе го загуби; а ако некој сака да го загуби, ќе го запази.</verse>
				<verse number="34">Ви велам: во таа ноќ двајца ќе бидат на една постела: едниот ќе биде земен, а другиот ќе биде оставен;</verse>
				<verse number="35">две жени ќе мелат заедно: едната ќе биде земена, а другата ќе биде оставена.“</verse>
				<verse number="36">„Двајца ќе бидат на нива: едниот ќе биде земен, а другиот ќе биде оставен.“</verse>
				<verse number="37">И, одговарајќи Му, Го прашаа: „Ка­де, Господи?“ А Тој им рече: „Каде што е трупот, таму ќе се соберат и орлите.“</verse>
			</chapter>
			<chapter number="18">
				<verse number="1">Па им кажа и една парабола за тоа како треба постојано да се молат и да не паѓаат со духот.</verse>
				<verse number="2">И рече: „Во некој град си беше еден судија, кој ниту од Бога се плашеше, ниту од луѓето се срамеше.</verse>
				<verse number="3">Во истиот град живееше една вдовица, која доаѓаше кај него, велејќи: ’Заштити ме од мојот противник!‘</verse>
				<verse number="4">Но тој долго време не сакаше. Најпосле си рече: ’Иако ниту од Бога се плашам, ниту од луѓето се срамам,</verse>
				<verse number="5">сепак, бидејќи оваа вдовица не ми дава мир, ќе ја заштитам, за да не доаѓа по­веќе и да не ми додева.‘“</verse>
				<verse number="6">Па рече Господ: „Чујте што зборува несправедливиот судија!</verse>
				<verse number="7">Зар Бог нема да ги заштити Сво­ите избраници, кои викаат кон Него де­ње и ноќе; макар и да задоцни?</verse>
				<verse number="8">Ви велам, набргу ќе ги заштити. Но кога ќе дојде Синот Човечки, ќе најде ли вера на земјата?“</verse>
				<verse number="9">А на оние што беа уверени за себе дека се праведни и ги презираа другите, им ја кажа оваа парабола:</verse>
				<verse number="10">„Двајца луѓе влегоа во храмот за да се помолат, едниот фарисеј, а другиот даночник.</verse>
				<verse number="11">Фарисејот застана и се молеше во себе вака: ’Боже, Ти благодарам што не сум како другите луѓе; грабливци, несправедливи, прељубници, или ка­ко овој даночник.</verse>
				<verse number="12">Постам двапати во седмицата, да­вам десеток од сѐ што ќе стекнам.‘</verse>
				<verse number="13">А даночникот стоеше одда­леку; не се осмелуваше дури и очите да ги по­дигне кон небото, туку се удираше в гради и велеше: ’Боже, биди милостив кон мене грешниот!‘</verse>
				<verse number="14">Ви кажувам дека овој си отиде дома оправдан, а не другиот, зашто секој што себеси се воздигнува, ќе биде понизен, а секој што себеси се понизува, ќе биде воздигнат.“</verse>
				<verse number="15">Кај Него донесуваа и мали деца за да ги допре; а учениците, штом ќе видеа, им забрануваа.</verse>
				<verse number="16">Но Исус ги повика и им ре­че: „Оставете ги децата да доаѓаат кај Мене и не бранете им, зашто на таквите е царството Божјо!</verse>
				<verse number="17">Вистина ви велам, кој нема да го прими царството Божјо како дете, тој нема да влезе во него.“</verse>
				<verse number="18">И Го праша еден управител, велејќи: „Добар Учителе, што да направам за да наследам вечен живот?“</verse>
				<verse number="19">А Исус му рече: „Зошто Ме на­ре­куваш добар? Никој не е добар, освен Единиот Бог.</verse>
				<verse number="20">Ги знаеш заповедите: не прави пре­љу­ба, не убивај, не кради, не сведочи лажно, почитувај ги својот татко и својата мајка.“</verse>
				<verse number="21">А тој рече: „Сето тоа сум го за­па­зил уште од својата младост.“</verse>
				<verse number="22">Штом го слушна тоа, Исус му рече: „Уште само едно ти недостасува: продај сѐ што имаш, па раздај го на сиромаси и ќе имаш ризница на небото; потоа дојди и врви по Мене!“</verse>
				<verse number="23">А тој, кога го слушна тоа, многу се нажали, зашто беше многу богат.</verse>
				<verse number="24">Штом виде дека тој се растажи, Исус рече: „Колку е тешко да влезат во царството Божјо оние што имаат бо­гатство!</verse>
				<verse number="25">Полесно ѝ е на камила да мине низ иглени уши, отколку богат да влезе во царството Божјо.“</verse>
				<verse number="26">Оние што го чуја тоа, рекоа: „То­гаш кој може да се спаси?“</verse>
				<verse number="27">А Тој одговори: „Неможното за лу­ѓето е можно за Бога.“</verse>
				<verse number="28">Петар, пак, рече: „Ете, ние оставив­ме сѐ и тргнавме по Тебе.“</verse>
				<verse number="29">Тој им рече: „Вистина ви велам, нема ниту еден што оставил куќа, или ро­ди­тели, или браќа, или сестри, или же­на, или деца, заради царството Божјо,</verse>
				<verse number="30">а да не добил многу повеќе од тоа во ова време, а во идниот свет – и вечен живот.“</verse>
				<verse number="31">И кога ги зеде со Себе дванаесет­темина, им рече: „Ете, се искачуваме кон Еру­салим и ќе се исполни сѐ што е напи­шано преку проро­ци­те за Синот Човечки:</verse>
				<verse number="32">дека ќе биде предаден на незна­бош­ци и ќе се потсмеваат со Него, ќе Го из­ма­чуваат и ќе Го плукаат,</verse>
				<verse number="33">ќе Го камшикуваат и ќе Го убијат и на третиот ден ќе воскресне.“</verse>
				<verse number="34">Но тие не разбраа ништо од ова; овие зборови беа сокриени за нив и тие не го сфатија кажаното.</verse>
				<verse number="35">А додека Тој се приближуваше до Ерихон, еден слеп човек седеше крај патот и просеше;</verse>
				<verse number="36">и штом чу дека покрај него минува народ, се распрашуваше: „Што е тоа?“</verse>
				<verse number="37">Му кажаа дека минува Исус Назареецот.</verse>
				<verse number="38">Тогаш тој извика и рече: „Исусе, Сине Давидов, смилувај ми се!“</verse>
				<verse number="39">Оние што одеа напред, го опоменаа да молчи; но тој уште погласно викаше: „Сине Давидов, смилувај ми се!“</verse>
				<verse number="40">Исус застана и заповеда да Му го доведат. И кога тој се приближи, го праша, велејќи:</verse>
				<verse number="41">„Што сакаш да ти на­пра­вам?“ А тој рече: „Господи, да про­гле­дам!“</verse>
				<verse number="42">Тогаш Исус му рече: „Прогледај! Твојата вера те спаси.“</verse>
				<verse number="43">И одеднаш прогледа и тргна по Не­го, славејќи Го Бога. И сиот народ, кога го виде тоа, Му воздаде слава на Бога.</verse>
			</chapter>
			<chapter number="19">
				<verse number="1">Потоа Исус влезе во Ерихон и минуваше низ него.</verse>
				<verse number="2">И ете, еден човек по име Закхеј, кој беше началник на даночниците и беше богат,</verse>
				<verse number="3">настојуваше да види Кој е Тој Исус, но не можеше од народот, зашто беше низок по раст.</verse>
				<verse number="4">Затоа потрча напред и се качи на ед­на дива смоква за да Го види, бидејќи Тој требаше да помине покрај неа.</verse>
				<verse number="5">И кога Исус дојде на тоа место, погледна нагоре, го виде и му рече: „Закхеј, слези побргу, зашто денес тре­ба да бидам во твојот дом.“</verse>
				<verse number="6">И тој веднаш слезе и Го прими со радост.</verse>
				<verse number="7">И сите што го видоа тоа, негодуваа и рекоа: „Отиде на гости кај грешен чо­век.“</verse>
				<verse number="8">А Закхеј застана и Му рече на Гос­под: „Господи, еве половината од својот имот ќе ја дадам на сиромаси; и ако некого сум оштетил, четворно ќе вратам.“</verse>
				<verse number="9">А Исус му рече: „Денес дојде спасението за овој дом, зашто и тој е син на Авраам.</verse>
				<verse number="10">Зашто Синот Човечки дојде да го побара и да го спаси она што е за­гу­бе­но.“</verse>
				<verse number="11">А на оние што го слушаа ова, им кажа и една парабола, бидејќи Тој беше близу до Ерусалим и тие мислеа дека веднаш ќе се појави царството Божјо,</verse>
				<verse number="12">па рече: „Еден благородник заминуваше во далечна земја да прими царска власт за себе и потоа да се врати.</verse>
				<verse number="13">Тогаш повика десетмина од своите слу­ги, им даде десет мини и им рече: ’Тр­гу­вајте со нив, додека да се вратам!‘</verse>
				<verse number="14">Но граѓаните го мразеа и испратија по него свои претставници, да кажат: ’Не сакаме тој да царува над нас.‘</verse>
				<verse number="15">А кога се врати, по примањето на царската власт, нареди да ги повикаат оние слуги на кои им ги беше дал пари­те, за да види кој колку спечалил.</verse>
				<verse number="16">Дојде првиот и му рече: ’Господаре, твојата мина заработи десет мини.‘</verse>
				<verse number="17">И господарот му рече: ’Убаво, добар слуго; бидејќи во мала работа беше верен, еве ти власт над десет градови.‘</verse>
				<verse number="18">Дојде и вториот и рече: ’Господаре, твојата мина заработи пет мини.‘</verse>
				<verse number="19">А тој и нему му рече: ’И ти биди над пет градови.‘</verse>
				<verse number="20">Дојде и друг, велејќи: ’Господаре, еве ти ја твојата мина, што ја чував заврзана в кр­па,</verse>
				<verse number="21">зашто се плашев од тебе, бидејќи си строг човек: земаш од каде што не си оставил и жнееш каде што не си сеел.‘</verse>
				<verse number="22">А тој му рече: ’Со твојата уста ќе ти судам, лукав слуго; ти знаеш дека сум строг човек: земам од каде што не сум оставил и жнеам каде што не сум сеел;</verse>
				<verse number="23">тогаш, зошто не ги даде моите пари кај трговците со пари, та кога ќе се вратам, да си ги соберам со добивка?‘</verse>
				<verse number="24">Па им рече на присутните: ’Земете ја од него мината и дајте му ја на оној што има десет мини!‘</verse>
				<verse number="25">И му рекоа: ’Господаре, тој има де­сет мини!‘</verse>
				<verse number="26">Ви велам дека секому што има ќе му се даде; а од оној што нема, ќе се одземе и она што го има.</verse>
				<verse number="27">А оние мои непријатели, што не са­каат да царувам над нив, доведете ги ту­ка и погубете ги пред мене!“</verse>
				<verse number="28">Па откако го рече тоа, Тој тргна напред, искачувајќи се кон Ерусалим.</verse>
				<verse number="29">И кога се приближи до Витфагија и Витанија, до гората наречена Масли­но­ва, испрати двајца од Своите ученици,</verse>
				<verse number="30">велејќи: „Одете во селоно отспротива. Штом ќе влезете во него, ќе најдете едно врзано прле, кое ниеден човек не го јавал. Одврзете го и доведете го!</verse>
				<verse number="31">И ако ве праша некој: ’Зошто го одврзувате?‘ Кажете му вака: ’Тоа Му е потребно на Господ.‘“</verse>
				<verse number="32">Кога отидоа испратените, најдоа како што им беше рекол.</verse>
				<verse number="33">И кога го одврзуваа прлето, сто­паните негови им рекоа: „Зошто го одврзувате прлето?“</verse>
				<verse number="34">Тие одговорија: „Потребно Му е на Господ.“</verse>
				<verse number="35">И го доведоа кај Исус, па штом ги нафрлија своите алишта на прлето, Го качија Исус.</verse>
				<verse number="36">И додека Тој минуваше, ги постилаа своите облеки по патот.</verse>
				<verse number="37">А кога веќе наближи до подножјето од Маслиновата Гора, целото мноштво уче­ници, радувајќи се, почна велегласно да Го прославува Бога за сите велики дела што ги видоа,</verse>
				<verse number="38">велејќи: „Благословен е Царот што доаѓа во името Господово! Мир на не­бо­то и слава во висините!“</verse>
				<verse number="39">А некои фарисеи од толпата Му ре­коа: „Учителе, укори ги Твоите ученици!“</verse>
				<verse number="40">Но Тој им одговори и рече: „Ви ве­лам, ако тие замолкнат, камењата ќе повикаат.“</verse>
				<verse number="41">А кога се приближи и го виде гра­дот, заплака за него</verse>
				<verse number="42">и рече: „Кога би можел во овој твој ден и ти да го дознаеш она што е потребно за твојот мир! Но тоа сега е сокриено од твоите очи.</verse>
				<verse number="43">Зашто ќе дојдат денови за тебе кога твоите не­пријатели ќе те опкружат со ро­вови, и ќе те опколат и ќе те притеснат од сите страни;</verse>
				<verse number="44">и ќе те срамнат со земја, и тебе и твоите чеда во тебе и нема да остават камен на камен од тебе, зашто не си го позна времето кога беше по­се­тен.“</verse>
				<verse number="45">И кога влезе во храмот, почна да ги гони оние што продаваа и купуваа во него,</verse>
				<verse number="46">велејќи им: „Напишано е: ’Домот Мој е дом за молитва, а вие го направивте разбојничка пештера.‘“</verse>
				<verse number="47">И поучуваше секој ден во храмот. А првосвештениците, книжниците и старешините на народот, настојуваа да Го погубат,</verse>
				<verse number="48">но не најдоа како да Му го на­прават тоа, зашто целиот народ се приврзуваше за Него и Го слу­ша­ше.</verse>
			</chapter>
			<chapter number="20">
				<verse number="1">Во еден од деновите, додека Тој го поучу­ваше народот во храмот и го про­поведаше благовестието, пристапија свештениците и книжниците со ста­решините</verse>
				<verse number="2">и Му рекоа, велејќи: „Кажи ни, со каква власт го правиш тоа или кој е тој што Ти ја дал таа власт?“</verse>
				<verse number="3">А Тој им одговори и рече: „И Јас ќе ве прашам нешто и кажете ми:</verse>
				<verse number="4">Јовановото крштевање, од небото беше или од луѓето?“</verse>
				<verse number="5">А тие размислуваа и си зборуваа меѓу себе: „Ако кажеме – од небото, ќе рече: ’зошто не му пове­рувавте?‘</verse>
				<verse number="6">А ако кажеме – од луѓето, тогаш сиот народ ќе нѐ каменува, би­дејќи е уверен дека Јован беше пророк.“</verse>
				<verse number="7">Затоа одговорија: „Не знаеме од каде е.“</verse>
				<verse number="8">Исус им рече: „Ниту Јас не ви ка­жувам со каква власт го правам ова.“</verse>
				<verse number="9">И почна да му ја раскажува на народот оваа парабола: „Еден човек насади лозје и го предаде на лозари, па си за­ми­на на подолго време.</verse>
				<verse number="10">А кога дојде време, испрати кај лозарите еден слуга за да му дадат од родот на лозјето; но лозарите го претепаа и го пуштија празен.</verse>
				<verse number="11">И прати и друг слуга: но тие и него го претепаа и го понижија, па го ис­пратија празен.</verse>
				<verse number="12">Испрати и трет, а тие и него го повредија и го избркаа.</verse>
				<verse number="13">Тогаш господарот на лозјето рече: ’Што да направам? Ќе го испратам мојот возљубен син, можеби кога ќе го видат, ќе се засрамат.‘</verse>
				<verse number="14">Но лозарите, штом го видоа, раз­мислуваа меѓу себе, велејќи си: ’Овој е наследникот! Ајде да го убиеме, за наследството да биде наше!‘</verse>
				<verse number="15">Па го изведоа надвор од лозјето и го убија. Што ќе им направи, пак, господарот на лозјето?</verse>
				<verse number="16">Ќе дојде и ќе ги погуби овие лозари, а лозјето ќе го предаде на други.“ А оние што слушаа, рекоа: „Тоа никако!“</verse>
				<verse number="17">Но Тој, кога ги погледна, им рече: „Што значи тогаш напишаното: ’Ка­ме­нот што го отфрлија ѕидарите, стана ка­мен темелник‘.</verse>
				<verse number="18">Секој што ќе падне врз тој камен, ќе се разбие; а врз кого тој ќе падне, ќе го здроби.“</verse>
				<verse number="19">И во тој час првосвештениците и книжниците сакаа да стават рака на Него, но се плашеа од народот; зашто сфатија дека за нив ја кажа оваа пара­бола.</verse>
				<verse number="20">И демнејќи Го, испратија и лукави луѓе, кои се преправаа дека се праведни, за да Го фатат во некој збор и да можат да Го предадат на началството и на власта на управителот.</verse>
				<verse number="21">И Го прашаа, велејќи: „Учителе, знаеме дека право зборуваш и учиш, и не гледаш на лице, туку вистински поу­чуваш за Божјиот пат.</verse>
				<verse number="22">Дозволено ли ни е да му даваме да­нок на цезарот или не?“</verse>
				<verse number="23">А Тој го разбра нивното лукавство и им рече: „Зошто Ме искушувате?</verse>
				<verse number="24">Покажете ми еден динариј: Чиј лик и натпис стои таму?“ Тие одгово­рија: „На цезарот.“</verse>
				<verse number="25">Па им рече: „Дајте го цезаревото на цезарот, а Божјото на Бога!“</verse>
				<verse number="26">И не можеа да Го уловат во нешто во Не­говите зборови пред народот, туку само се зачудија на Неговиот одговор и за­молкнаа.</verse>
				<verse number="27">Тогаш пристапија некои од саду­ке­ите, што тврдат дека нема воскресение, па Го прашаа,</verse>
				<verse number="28">велејќи: „Учителе, Мојсеј ни напи­ша: Ако умре нечиј брат, кој имал же­на и умрел бездетен, брат му нека ја земе жената и нека му подигне потомство на својот брат.</verse>
				<verse number="29">Си беа седум браќа; првиот зеде жена и умре бездетен.</verse>
				<verse number="30">Жената ја зеде вториот, но и тој умре бездетен.</verse>
				<verse number="31">Потоа ја зеде и третиот, а така исто и сите седуммина не оставија деца и умреа.</verse>
				<verse number="32">По сите нив, умре и жената.</verse>
				<verse number="33">При воскресението, пак, на кого од нив таа ќе му биде жена, бидејќи се­думтемина ја имаа за жена?“</verse>
				<verse number="34">Исус им одговори и рече: „Луѓето во овој свет се женат и мажат;</verse>
				<verse number="35">но оние што ќе се удостојат да го добијат оној свет и воскресението од мртвите ниту ќе се женат, ниту ќе се мажат;</verse>
				<verse number="36">бидејќи веќе не можат да ум­рат, зашто се како ангели, а бидејќи се синови на воскресението, тие се синови Божји.</verse>
				<verse number="37">А дека мртвите воскреснуваат, тоа го покажа и Мојсеј кај капината, кога Го нарече Господ – Бог на Авраам, Бог на Исак и Бог на Јаков.</verse>
				<verse number="38">А Бог не е на мртвите, туку на живите, зашто во Него сите се живи.“</verse>
				<verse number="39">А некои од книжниците одговорија и ре­коа: „Учителе, добро рече!“</verse>
				<verse number="40">И повеќе не се осмелуваа за ништо да Го прашаат.</verse>
				<verse number="41">А Тој им рече: „Како, пак, велат де­ка Христос е син на Давид?</verse>
				<verse number="42">Та и самиот Давид вели во Книгата на псалмите: ’Му рече Господ на Мојот Господ: Седи од Мојата десна страна,</verse>
				<verse number="43">додека не ги положам Твоите неприја­те­ли­ како подножје на Твоите нозе!‘</verse>
				<verse number="44">Значи Давид Го нарекува Господ. Па како тогаш Тој може да му биде син?“</verse>
				<verse number="45">И додека сиот народ слушаше, Тој им рече на Своите ученици:</verse>
				<verse number="46">„Пазете се од книжниците што ми­луваат да одат во долги облеки и сакаат поздрави по пазариштата, предни места во синагогите и први места на гозбите,</verse>
				<verse number="47">што ги подјадуваат домовите на вдовиците и навидум долго се молат. Тие ќе добијат потешка пресуда.“</verse>
			</chapter>
			<chapter number="21">
				<verse number="1">Кога ги подигна очите, виде како богатите ги пуштаат сво­ите прилози во ризницата на храмот.</verse>
				<verse number="2">Виде исто така и една бедна вдовица, која пушти таму две лепти,</verse>
				<verse number="3">па рече: „Вистина ви велам, оваа бедна вдовица приложи повеќе од сите;</verse>
				<verse number="4">сите овие приложија дарови на Бога од својот вишок; а таа од својата сиромаштија ја даде сета издршка што ја има­ше.“</verse>
				<verse number="5">И додека некои зборуваа за храмот, дека е украсен со убави камења и со заветни дарови, Тој им рече:</verse>
				<verse number="6">„Ќе дојдат денови кога од сето ова што го гледате нема да остане ниту камен на камен што не ќе биде урнат.“</verse>
				<verse number="7">Го прашаа, пак, говорејќи: „Учителе, а кога ќе биде тоа и каков ќе биде знакот дека тоа почнува да се случува?“</verse>
				<verse number="8">Тој рече: „Пазете се да не ве прелажат! Зашто мнозина ќе дојдат во Мое име, и ќе зборуваат дека сум Јас и дека времето се приближи. Но не одете по нив!</verse>
				<verse number="9">А кога ќе чуете за војни и бунтови, не плашете се; сето тоа треба најнапред да се случи, но крајот не е вед­наш.“</verse>
				<verse number="10">Тогаш им рече: „Ќе се крене народ против народ и царство против царство;</verse>
				<verse number="11">а на некои места ќе има и големи земјотреси, и глад и помор; ќе има страотни појави и големи знаци од небото.</verse>
				<verse number="12">А пред сето тоа ќе стават раце на вас и ќе ве гонат, предавајќи ве во синагогите и во затворите, и ќе ве водат пред цареви и управители заради Моето име.</verse>
				<verse number="13">Тоа, пак, ќе ви служи за сведоштво.</verse>
				<verse number="14">Затоа врежете во вашите срца, да не размислувате однапред што ќе кажете во одбрана,</verse>
				<verse number="15">зашто Јас ќе ви дадам уста и муд­рост, на која не ќе можат да ѝ против­речат ниту да ѝ се спротивстават сите ваши противници.</verse>
				<verse number="16">Ќе бидете предадени и од родители, и од роднини и од пријатели, и од браќа, а некои од вас ќе бидат и убиени;</verse>
				<verse number="17">и ќе бидете намразени од сите заради Моето име.</verse>
				<verse number="18">Но ниту влакно од вашата глава нема да загине.</verse>
				<verse number="19">Преку трпение ќе ги сочувате своите ду­ши.“</verse>
				<verse number="20">„А кога ќе го видите Ерусалим опколен од војски, тогаш знајте дека е блиску неговото запустување.</verse>
				<verse number="21">Тогаш, оние што се во Ју­де­ја, нека бегаат во планините; и кои се во градот, да излезат од него; а кои се по околните места, нека не влегуваат во него,</verse>
				<verse number="22">зашто тоа се денови на одмазда, за да се исполни сѐ што е напишано.</verse>
				<verse number="23">Тешко на бремените и на доилките во тие денови, зашто ќе има голема мака по земјата, и гнев врз овој народ;</verse>
				<verse number="24">и ќе паднат од сечилото на мечот, и ќе бидат одведени во ропство меѓу сите народи; а Ерусалим ќе го газат незна­бошци, сѐ додека не се исполнат времињата на незнабошците.“</verse>
				<verse number="25">„И ќе има знаци на сонцето, и на месечината и на ѕвездите, а на земјата – мачнина кај народите од неизвесноста поради бучењето на морето и на брановите;</verse>
				<verse number="26">луѓето ќе издивнуваат од страв и од исчекување на она што ќе го снајде светот, зашто небесните сили ќе бидат разнишани.</verse>
				<verse number="27">И тогаш ќе Го видат Синот Чо­веч­ки како доаѓа на облак, со голема сила и слава.</verse>
				<verse number="28">А кога ќе почне да се случува тоа, ис­правете се и подигнете ги своите глави, зашто се приближува вашето избавување.“</verse>
				<verse number="29">И им ја кажа оваа парабола: „Погледнете ја смоквата и сите дрвја;</verse>
				<verse number="30">кога ќе видите дека потеруваат, са­ми знаете дека летото е веќе близу.</verse>
				<verse number="31">Па така и вие, кога ќе видите дека ова се случува, знајте дека се приближи цар­ството Божјо.</verse>
				<verse number="32">Вистина ви велам, нема да помине ова поколение, додека сето ова не се случи.</verse>
				<verse number="33">Небото и земјата ќе поминат, но зборовите Мои нема да поминат.“</verse>
				<verse number="34">„Но внимавајте на себе: вашите срца да не натежнат од прејадување, пи­јанство и животни грижи, за да не ве затекне ненадејно оној ден;</verse>
				<verse number="35">зашто тој ќе дојде како стапица за сите што живеат по лицето на целата земја;</verse>
				<verse number="36">и така, бидете будни во секое време, мо­ле­јќи се, за да се удостоите да го избегнете сето она што треба да се случи и да застанете пред Синот Човечки!“</verse>
				<verse number="37">Дење Тој беше во храмот и поучу­ваше, а ноќе излегуваше и ноќеваше во гората наречена Маслинова.</verse>
				<verse number="38">И сиот народ од рано утро доаѓаше кај Него во храмот, за да Го слуша.</verse>
			</chapter>
			<chapter number="22">
				<verse number="1">Се приближуваше празникот Бесквасници, наречен Пасха;</verse>
				<verse number="2">а првосвештениците и книжниците бараа начин како да Го погубат, зашто се плашеа од народот.</verse>
				<verse number="3">Тогаш сатаната влезе во Јуда, наречен Искариотски, кој беше вброен меѓу двана­есеттемина.</verse>
				<verse number="4">И кога отиде, се договори со прво­свештениците и со началниците како да им Го предаде.</verse>
				<verse number="5">Тие се зарадуваа и се спогодија со него да му дадат пари.</verse>
				<verse number="6">Тој се согласи и бараше погодно време да им Го предаде без присуство на наро­дот.</verse>
				<verse number="7">И дојде денот Бесквасници, кога тре­баше да се заколе пасхалното јагне;</verse>
				<verse number="8">па Исус ги испрати Петар и Јован и им рече: „Одете и пригответе ја Пас­хата за нас, за да јадеме!“</verse>
				<verse number="9">А тие Му рекоа: „Каде сакаш да приготвиме?“</verse>
				<verse number="10">Тој им рече: „Ете, кога ќе влезете в град, ќе ве сретне човек што носи стомна со вода; одете по него во куќата, каде што ќе влезе,</verse>
				<verse number="11">и кажете му на домаќинот од ку­ќата: ’Учителот ти вели: каде е собата, во која ќе ја јадам Пасхата со Своите уче­ници?‘</verse>
				<verse number="12">И тој ќе ви покаже голема послана соба на горниот кат; таму пригответе.“</verse>
				<verse number="13">Па кога отидоа, најдоа како што им бе­ше рекол и ја приготвија Пасхата.</verse>
				<verse number="14">А кога дојде времето, Тој седна на трпезата и дванаесеттемина апостоли со него.</verse>
				<verse number="15">И им рече: „Од сѐ срце сакав да ја јадам оваа Пасха со вас пред да пос­тра­дам;</verse>
				<verse number="16">зашто, ви велам: нема веќе да јадам од неа, сѐ додека таа не се исполни во царството Божјо.“</verse>
				<verse number="17">И откако ја зеде чашата, заблагодари и рече: „Земете ја и разделете меѓу себе,</verse>
				<verse number="18">зашто, ви велам, повеќе нема да пијам од лозовиот плод, додека не дојде цар­ството Божјо.“</verse>
				<verse number="19">Потоа зеде леб и заблагодари, го прекрши и им даде, велејќи: „Ова е Мо­ето тело кое се дава за вас; правете го ова во Мој спомен!“</verse>
				<verse number="20">Исто така направи и со чашата, по вечерата, велејќи: „Оваа чаша е Новиот завет во Мојата крв, која се пролева за вас.</verse>
				<verse number="21">Но, ете, раката на оној што Ме предава е со Мене на трпезава.</verse>
				<verse number="22">Синот Човечки заминува, спо­ред она што е определено, но тешко му на оној човек што ќе Го предаде.“</verse>
				<verse number="23">И почнаа да се прашуваат меѓу се­бе, кој ли е тој од нив што ќе го направи тоа?</verse>
				<verse number="24">А се појави меѓу нив и препирка кој од нив да се смета за поголем.</verse>
				<verse number="25">Но Тој им рече: „Царевите владеат над народите и оние што управуваат над нив се викаат добротвори.</verse>
				<verse number="26">Вие, пак, немојте така; туку пого­ле­миот меѓу вас да биде како најмалиот и старешината да биде како слу­жителот.</verse>
				<verse number="27">Зашто кој е поголем – тој што седи на трпеза или оној што послужува? Зар не е оној што седи? А Јас сум меѓу вас како служител.</verse>
				<verse number="28">Но вие сте оние што издржавте со Мене во Моите искушенија</verse>
				<verse number="29">и вам ви заветувам царство, како што Мене Ми завети Мојот Отец,</verse>
				<verse number="30">за да јадете и да пиете на Мојата трпеза во Моето царство, и да седнете на престоли и да им судите на дванаесетте Израилеви племиња.“</verse>
				<verse number="31">И Господ рече: „Симоне, Симоне, ете, сатаната посака да ве сее како пче­ница;</verse>
				<verse number="32">но Јас се молев за тебе за да не се изгуби твојата вера; а ти, кога ќе се вратиш, укрепи ги твоите браќа!“</verse>
				<verse number="33">А тој Му одговори: „Господи, подготвен сум да одам со Тебе и во затвор и во смрт.“</verse>
				<verse number="34">Но Тој му рече: „Ти велам, Петар, нема денес да пропее петелот, додека ти трипати не одречеш дека Ме познаваш.“</verse>
				<verse number="35">Па им рече: „Кога ве праќав без ќесе и без торба, и без обувки, дали ви недостасуваше нешто?“ Тие одговорија: „Ништо.“</verse>
				<verse number="36">Тогаш им рече: „Но сега, кој има ќесе, нека си го земе, исто така и торба; а кој нема, нека си ја продаде облеката и нека си купи нож;</verse>
				<verse number="37">зашто, ви велам, на Мене треба да се исполни и ова од Писмото: ’И меѓу беззаконици Го вброија.‘ Зашто она што се однесува за Мене, се исполнува.“</verse>
				<verse number="38">А тие рекоа: „Господи, еве овде има два ножа.“ Тој им одговори: „Доволни се.“</verse>
				<verse number="39">И излегувајќи, Тој, како и вообично, отиде кон Маслиновата Гора; а по Него одеа и Неговите уче­ници.</verse>
				<verse number="40">Па штом дојде на тоа место, им рече: „Молете се да не паднете во иску­ше­ние!“</verse>
				<verse number="41">И Тој се одвои од нив, колку камен што може да се дофрли, па откако падна на ко­лена, се молеше,</verse>
				<verse number="42">велејќи: „Оче, ако сакаш, отклони ја оваа чаша од Мене! Но нека не биде Мојата волја, туку Твојата!“</verse>
				<verse number="43">И му се јави ангел од небото и Го поткрепуваше.</verse>
				<verse number="44">Па, бидејќи се наоѓаше во внатреш­на борба, поусрдно се молеше, а потта Му стана како капки крв што паѓаа на земјата.</verse>
				<verse number="45">Штом стана од молитвата, дојде кај Своите ученици и ги најде заспани од тага.</verse>
				<verse number="46">И им рече: „Зошто спиете? Станете и молете се, за да не паднете во иску­шение!“</verse>
				<verse number="47">Уште додека Тој зборуваше, ете, се појави мноштво луѓе и еден од дванаесеттемина, наречен Јуда, ги предводеше; и Му пристапи на Исус да Го целива. Зашто таков знак им беше дал: „Оној што ќе Го целивам, Тој е.“</verse>
				<verse number="48">А Исус му рече: „Јудо, со целив ли Го предаваш Синот Човечки?“</verse>
				<verse number="49">Оние, пак, што беа околу Него, кога ви­доа што ќе стане, Му рекоа: „Господи, да удриме ли со нож?“</verse>
				<verse number="50">И еден од нив го удри слугата на првосвештеникот и му го отсече десното уво.</verse>
				<verse number="51">А Исус одговори и рече: „Оставете го тоа, запрете!“ Па го допре неговото уво и го исцели.</verse>
				<verse number="52">А на првосвештениците и на управителите на храмот и на стареши­ни­те што беа дошле против Него, Исус им рече: „Зар како на разбојник сте из­легле со мечеви и стапови?</verse>
				<verse number="53">Секој ден бев со вас во храмот и не кренавте рака на Мене, но сега е вашиот час и власта на темнината.“</verse>
				<verse number="54">И кога Го фатија, Го поведоа и Го до­ведоа во домот на првосвештеникот. А Петар ги следеше оддалеку.</verse>
				<verse number="55">Кога запалија оган насреде дворот и седнаа заедно, седна и Петар меѓу нив.</verse>
				<verse number="56">А една слугинка, штом го виде како седи покрај огнот, се загледа во него и рече: „И овој беше со Него!“</verse>
				<verse number="57">Но тој одрече, велејќи: „Жено, не Го познавам!“</verse>
				<verse number="58">Малку потоа го виде друг и рече: „И ти си од нив!“ Но Петар му рече: „Човеку, не сум!“</verse>
				<verse number="59">А откако мина околу еден час, некој друг почна да тврди, збору­вај­ќи: „Навистина, и овој беше со Него, зашто е Галилеец!“</verse>
				<verse number="60">Но Петар рече: „Човеку, не знам што зборуваш!“ И веднаш, уште додека говореше, запеа петел.</verse>
				<verse number="61">Тогаш Господ се заврте и го пог­ледна Петар, а Петар се сети на Гос­по­довите зборови што Му ги беше рекол: „Уште пред да пропее петел, трипати ќе се одречеш од Мене.“</verse>
				<verse number="62">Па Петар излезе надвор и гор­ко заплака.</verse>
				<verse number="63">А луѓето што Го држеа Исус, се исмеваа со Него и Го тепаа.</verse>
				<verse number="64">Па, откако Го покрија, Го удираа по лицето и го прашуваа, велејќи: „Погоди кој Те удри?“</verse>
				<verse number="65">И многу други хули рекоа против Него.</verse>
				<verse number="66">А кога се раздени, се собраа ста­ре­шините на народот, првосвештени­ците и книжниците и Го одведоа во својот Си­недрион, и рекоа:</verse>
				<verse number="67">„Ако си Ти Христос, кажи ни!“ Но Тој им одговори: „Ако ви ка­жам, нема да поверувате.</verse>
				<verse number="68">А, ако ве запрашам, нема да Ми одговорите, ниту ќе Ме пуштите.</verse>
				<verse number="69">Отсега Синот Човечки ќе седи од­дес­но на Божјата сила.“</verse>
				<verse number="70">И сите рекоа: „Ти си, значи, Синот Божји?“ А Тој им рече: „Вие ве­лите дека сум Јас.“</verse>
				<verse number="71">А тие рекоа: „Какво сведоштво ни треба уште? Зашто ние самите чувме од Не­го­вата уста.“</verse>
			</chapter>
			<chapter number="23">
				<verse number="1">И целото мноштво се крена, па Го поведоа кај Пилат</verse>
				<verse number="2">и почнаа да Го обвинуваат, гово­реј­ќи: „Го најдовме Овој како го одвраќа народот и забранува да се дава да­нок на цезарот и вели за себе дека Тој е Христос, Цар.“</verse>
				<verse number="3">Пилат Го запраша, велејќи: „Ти ли си Царот Јудејски?“ Тој одговори и му рече: „Ти велиш.“</verse>
				<verse number="4">Пилат им рече на првосвештениците и на народот: „Јас не наоѓам никава ви­на кај Овој Човек.“</verse>
				<verse number="5">Но тие настојуваа велејќи дека Тој го побунува народот, поучувајќи по це­ла Јудеја, почнувајќи од Галилеја, па до овде.</verse>
				<verse number="6">А Пилат, штом чу за Галилеја, зап­раша: „Зар Овој Човек е Галилеец?“</verse>
				<verse number="7">И кога разбра дека Тој е од областа Иродова, Го испрати кај Ирод, кој во тоа време, исто така, беше во Еру­са­лим.</verse>
				<verse number="8">А Ирод, пак, кога Го виде Исус, многу се зарадува бидејќи одамна имаше желба да Го види, зашто беше слушал многу за Него, па се надеваше дека ќе види некое чудо направено од Него;</verse>
				<verse number="9">и Му поставуваше многу прашања, но Тој ништо не му одговори.</verse>
				<verse number="10">А првосвештениците и книжниците стоеја и жестоко Го обвинуваа.</verse>
				<verse number="11">Ирод, пак, со своите војници, отка­ко Го омаловажи и Го исмеа, Му облече раскошна облека и Го прати назад кај Пилат.</verse>
				<verse number="12">Во тој ден Пилат и Ирод станаа пријатели, зашто претходно беа во меѓусебно непријателство.</verse>
				<verse number="13">Тогаш Пилат ги повика првосвештени­ци­те, началниците и народот,</verse>
				<verse number="14">па им рече: „Ми го доведовте Овој Човек како некој што го бунтува народот; и ете, јас пред вас Го испитав и не најдов кај Него никаква вина за она за што Го обвинувате;</verse>
				<verse number="15">а ниту Ирод, зашто Го пратив и кај него; и ете, Тој не направил ништо што би заслужувало смрт;</verse>
				<verse number="16">па затоа, откако ќе Го казнам, ќе Го ослободам.“</verse>
				<verse number="17">А тој требаше за празникот да им ослободи еден затвореник.</verse>
				<verse number="18">Но тие сите заедно повикаа, гово­рејќи: „Земи Го Овој, а ослободи ни го Варава!“;</verse>
				<verse number="19">тој беше фрлен в затвор поради некаква буна во градот и убиство.</verse>
				<verse number="20">Пилат одново повика, сакајќи да Го ослободи Исус.</verse>
				<verse number="21">Но тие викаа, велејќи: „Распни Го, распни Го!“</verse>
				<verse number="22">Тој и по третпат им рече: „Но, какво зло направил Овој? Јас не најдов во Не­го ништо што заслужува смрт; па затоа ќе Го казнам и ќе Го пуштам.“</verse>
				<verse number="23">Тие, пак, гласно викајќи, настојуваа и бараа Тој да биде распнат; и над­вла­деа нивниот вик и на прво­свеш­тениците.</verse>
				<verse number="24">И Пилат одлучи да го исполни нивното барање,</verse>
				<verse number="25">па, како што бараа, го ослободи Варава кој беше во затвор поради бунт и убиство, а Исус Го пре­да­де на нивната волја.</verse>
				<verse number="26">И кога Го поведоа, фатија некој Симон Киринеец, кој се враќаше од поле, и му го ставија крстот, за да го носи по Исус.</verse>
				<verse number="27">А по Него одеше големо мноштво од народот и жени, кои плачеа и ридаа за Него.</verse>
				<verse number="28">Но Исус се заврте кон нив и им рече: „Ќерки ерусалимски, не плачете за Мене, туку плачете за себе и за сво­ите чеда;</verse>
				<verse number="29">зашто, ете, доаѓаат дено­ви кога ќе се рече: ’Блажени се неплод­ни­те и утробите што не родиле и градите што не доеле!‘</verse>
				<verse number="30">Тогаш ќе почнат да им велат на планините: ’Паднете врз нас‘, и на ри­диштата: ’Покријте нѐ!‘</verse>
				<verse number="31">Зашто, кога ова го прават со суровото дрво, што ќе биде тогаш со су­во­то?“</verse>
				<verse number="32">Водеа и двајца злосторници, за да ги погубат со Него.</verse>
				<verse number="33">И кога дојдоа на местото, наречено Черепница, Го распнаа таму Него и злосторниците, едниот од десната, а другиот од левата страна.</verse>
				<verse number="34">А Исус рече: „Оче, прости им, заш­то не знаат што прават!“ И кога ја де­леа Неговата облека, фрлија ждрепка.</verse>
				<verse number="35">А народот стоеше и гледаше; а и старешините се потсмеваа со Него велејќи: „Други спаси, нека Се спаси и Себеси, ако е Тој Христос, Божјиот избраник!“</verse>
				<verse number="36">А Му се потсмеваа и војниците, кои приоѓаа, Му принесуваа оцет,</verse>
				<verse number="37">и велеа: „Ако си Ти Царот Јудејски, спаси се Себеси!“</verse>
				<verse number="38">А над Него имаше натпис, напишан со грчки, латински и еврејски букви: „Овој е Царот Јудејски.“</verse>
				<verse number="39">Еден од распнатите злосторници хулеше на Него, велејќи: „Ако си Ти Христос, спаси се Себеси и нас!“</verse>
				<verse number="40">А другиот, одговорајќи му, го укори и рече: „Зар и од Бога не се плашиш, кога веќе и самиот си осуден?</verse>
				<verse number="41">Ние сме праведно осудени, зашто го примивме заслуженото според на­шите дела; но Тој ништо лошо не на­правил.“</verse>
				<verse number="42">И Му рече на Исус: „Сети се на ме­не, Господи, кога ќе дојдеш во Своето царство!“</verse>
				<verse number="43">А Исус му рече: „Вистина ти велам: денес ќе бидеш со Мене во рајот!“</verse>
				<verse number="44">А беше веќе околу шестиот час и настана темнина по целата земја, до девет­ти­от час;</verse>
				<verse number="45">и сонцето се помрачи и завесата од храмот се расцепи преку средината.</verse>
				<verse number="46">А Исус извика со силен глас и рече: „Оче, во Твои раце Го предавам Својот дух!“ И штом го рече тоа, издивна.</verse>
				<verse number="47">Стотникот, пак, кога виде што се случи, Го прослави Бога и рече: „Навис­тина Овој Човек бил праведник!“</verse>
				<verse number="48">И сиот народ што се беше собрал да гледа, кога виде што стана, се враќаше удирајќи се в гради.</verse>
				<verse number="49">А сите Негови познати, и жените, кои одеа по Него од Галилеја, стоеја од­да­леку и го гледаа тоа.</verse>
				<verse number="50">Имаше еден човек по име Јосиф, член на Советот, добар и праведен,</verse>
				<verse number="51">кој не се согласи со нивната одлука и нивното дело. Тој беше од јудејскиот град Ариматеја и самиот го оче­ку­ва­ше царството Божјо.</verse>
				<verse number="52">Тој отиде кај Пилат и го побара Исусовото тело;</verse>
				<verse number="53">па откако го симна и обви во платно, го по­ложи во гроб издлабен во камен, во кој уште никој не беше положен.</verse>
				<verse number="54">Тој ден беше петок и веќе настапуваше саботата.</verse>
				<verse number="55">А жените, кои беа дошле со Исус од Галилеја, го следеа и го видоа гробот и полагањето на Неговото тело,</verse>
				<verse number="56">па откако се вратија, приготвија ми­риси и миро; а во саботата одмараа спо­ред заповедта.</verse>
			</chapter>
			<chapter number="24">
				<verse number="1">Во првиот ден на седмицата, рано наутро, тие дојдоа на гробот, носејќи ги приготвените мириси, а со нив беа и некои други жени.</verse>
				<verse number="2">Но каменот го најдоа отстранет од гробот.</verse>
				<verse number="3">Кога влегоа, не го најдоа телото на Господ Исус.</verse>
				<verse number="4">Додека се чудеа на тоа, ете, одеднаш пред нив застанаа двајца мажи во блескава облека;</verse>
				<verse number="5">тие се уплашија и ги наведнаа лицата кон земјата, а овие им рекоа: „Зошто Го барате Живиот меѓу мрт­вите?</verse>
				<verse number="6">Тој не е овде, туку воскресна; сетете се како ви рече, додека беше уште во Га­лилеја,</verse>
				<verse number="7">говорејќи дека Синот Човечки треба да биде предаден во рацете на грешни луѓе, и да биде распнат и на третиот ден да вос­кресне.“</verse>
				<verse number="8">И се сетија на Неговите зборови.</verse>
				<verse number="9">Па штом се вратија од гробот, им го соопштија сето тоа на единаесеттемина и на сите останати.</verse>
				<verse number="10">Тие, пак, беа Марија Магдалина, Јо­ана и Марија, мајката на Јаков, и останатите со нив, кои им го кажаа тоа на апостолите.</verse>
				<verse number="11">А нивните зборови им изгледаа ка­ко бесмислица и не им поверуваа.</verse>
				<verse number="12">Петар, пак, стана и отрча до гробот, па кога се наведна, ги виде оставени само повоите. И се врати, чудејќи се за она што се случи­ло.</verse>
				<verse number="13">Во истиот ден двајца од нив одеа во едно село, по име Емаус, кое беше оддалечено од Ерусалим шеесет стадии.</verse>
				<verse number="14">И зборуваа меѓу себе за сите овие настани.</verse>
				<verse number="15">И додека разговараа и се расправаа меѓу себе, Самиот Исус се приближи и одеше со нив;</verse>
				<verse number="16">но на нивните очи не им беше дадено да Го познаат.</verse>
				<verse number="17">А Тој им рече: „Какви се тие збо­ро­ви што одејќи, си ги разменувате меѓу себе, и зошто сте нажалени?“</verse>
				<verse number="18">Едниот од нив, по име Клеопа, Му одговори и рече: „Зар само Ти си туѓинец во Ерусалим, та не си разбрал што се случи во него овие денови?“</verse>
				<verse number="19">И ги праша: „Што?“ А тие Му одгово­рија: „За Исус од На­зарет, Кој беше пророк, силен на дело и на слово, пред Бога и пред целиот народ;</verse>
				<verse number="20">како нашите првосвештеници и началници Го предадоа да биде осуден на смрт и Го распнаа;</verse>
				<verse number="21">а ние се надевавме дека Тој е Оној што треба да го избави Израил; но и покрај сето тоа, денес е веќе третиот ден, откако се случи ова.</verse>
				<verse number="22">А и некои жени од нашите нѐ запрепастија; тие биле рано на гробот,</verse>
				<verse number="23">и не го нашле Неговото тело; и кога се вратија, рекоа дека им се јавиле ан­гели, кои им кажале дека Тој е жив.</verse>
				<verse number="24">Па и некои од нашите отидоа на гробот и најдоа сѐ така како што ре­коа жените; но Него не Го виделе.“</verse>
				<verse number="25">Тогаш им рече: „О, безумни и по срце­ спори да поверувате во сето она што го рекле пророците!</verse>
				<verse number="26">Не требаше ли Христос да пострада така и да влезе во Својата слава?“</verse>
				<verse number="27">Па, како почна од Мојсеј и од сите пророци, им разјаснуваше што е кажано за Него во сите Писма.</verse>
				<verse number="28">А кога се приближија до селото во кое одеа, Тој се направи како да сака да продолжи.</verse>
				<verse number="29">Но тие Го задржаа, велејќи: „Оста­ни со нас, зашто денот одмина и наскоро ќе се стемни!“ Тој влезе за да остане со нив.</verse>
				<verse number="30">А кога седна со нив на трпеза, го зе­де лебот, го благослови, го прекрши и им подаде.</verse>
				<verse number="31">Тогаш им се отворија очите и тие Го познаа; но Тој стана невидлив за нив.</verse>
				<verse number="32">И си рекоа еден на друг: „Зар не го­реа во нас нашите срца, кога ни зборуваше по патот и кога ни ги објаснуваше Писма­та?“</verse>
				<verse number="33">Па во истиот час станаа, се вратија во Ерусалим и ги најдоа собрани едина­есеттемина и оние кои беа со нив,</verse>
				<verse number="34">кои говореа: Господ на­вис­тина воскресна и му се јави на Симон.</verse>
				<verse number="35">И тие раскажаа за она што им се беше случило по патот и како Го познаа кога го пре­кршуваше лебот.</verse>
				<verse number="36">Додека тие уште зборуваа за тоа, Самиот Исус застана меѓу нив и им ре­че: „Мир вам!“</verse>
				<verse number="37">А тие, растреперени и преплашени, помислија дека гледаат дух.</verse>
				<verse number="38">Но Тој им рече: „Зошто сте вознемирени и зошто такви мисли влегуваат во вашите срца?</verse>
				<verse number="39">Видете ги Моите раце и нозе: Јас сум Истиот; допрете Ме и видете; зашто духот нема месо и коски, а, како што гледате, Јас имам.“</verse>
				<verse number="40">А кога го рече тоа, им ги покажа рацете и нозете.</verse>
				<verse number="41">Но додека тие од радост уште не веруваа и се чудеа, Тој им рече: „Имате ли овде нешто за јадење?“</verse>
				<verse number="42">Тие Му дадоа парче печена риба и мед во саќе.</verse>
				<verse number="43">И кога зеде, јадеше пред нив.</verse>
				<verse number="44">Па им рече: „Ова се зборовите што ви ги говорев уште додека бев со вас, зашто треба да се исполни сѐ што е на­пишано за Мене во Мојсеевиот Закон, кај Пророците и во Псалмите.“</verse>
				<verse number="45">Тогаш им го отвори умот за да ги разбираат Писмата,</verse>
				<verse number="46">и им рече: „Така е напишано и така требаше Христос да пострада и да вос­кресне од мртвите на третиот ден,</verse>
				<verse number="47">и да биде проповедано во Негово име покајание и простување на гре­во­вите кај сите народи, почнувајќи од Ерусалим;</verse>
				<verse number="48">а вие сте сведоци за ова.</verse>
				<verse number="49">И ете, Јас ќе го испратам врз вас ве­тувањето од Мојот Отец; а вие останете во градот Ерусалим додека не се обле­чете во сила одозгора.“</verse>
				<verse number="50">И ги изведе надвор до Витанија, па, подигнувајќи ги рацете, ги благослови.</verse>
				<verse number="51">И додека ги благословуваше, се од­дели од нив и се вознесе на небото;</verse>
				<verse number="52">тие Му се поклонија и се вратија во Ерусалим со голема радост.</verse>
				<verse number="53">И беа постојано во храмот, прославувајќи Го и благословувајќи Го Бога. Амин!</verse>
			</chapter>
		</book>
		<book number="43">
			<chapter number="1">
				<verse number="1">Во почетокот беше Словото, и Словото беше во Бога и Словото беше Бог.</verse>
				<verse number="2">Тоа во почетокот беше во Бога.</verse>
				<verse number="3">Сѐ преку Него стана и без Него ништо не стана, од она што постана.</verse>
				<verse number="4">Во Него беше животот и животот им беше светлина на луѓето.</verse>
				<verse number="5">Светлината свети во темнината и темнината не ја опфати.</verse>
				<verse number="6">Имаше еден човек, ис­пратен од Бога, по име Јован;</verse>
				<verse number="7">тој дојде за сведоштво, да сведочи за Светлината, та сите да поверуваат пре­ку него.</verse>
				<verse number="8">Тој не беше Светлината, туку дојде да сведочи за Светлината,</verse>
				<verse number="9">вистинската Светлина, Ко­ја го осветлува секој човек што доаѓа­ во светов.</verse>
				<verse number="10">Беше во светот и светот преку Него постана, но светот не Го позна.</verse>
				<verse number="11">Дојде при Своите, но тие не Го примија.</verse>
				<verse number="12">А на сите што Го примија – на сите што веруваат во Неговото име – им даде моќ да станат Божји чеда.</verse>
				<verse number="13">Тие не се родија од крв, ниту од телесна похота, ниту од похота машка, туку од Бога.</verse>
				<verse number="14">И Словото стана тело и се всели ме­ѓу нас, полно со благодат и со вистина; и ние ја видовме Неговата слава, слава како на Единороден од Отецот.</verse>
				<verse number="15">Јован сведочеше за Него и викаше со силен глас: „Ова е Тој за Кого реков: Оној, што доаѓа по мене, пред мене е, бидејќи беше пред мене!“</verse>
				<verse number="16">И од Неговата полнота сите примивме благодат врз благодат;</verse>
				<verse number="17">зашто Законот беше даден преку Мојсеј, а благодатта и вистината дојдоа преку Исус Христос.</verse>
				<verse number="18">Бога никој никогаш не Го видел; Единородниот Син, Кој е во пазувите на Отецот – Тој Го објави.</verse>
				<verse number="19">И ова е сведоштвото на Јован, кога Јудејците испратија од Ерусалим свеш­теници и левити за да го прашаат: „Кој си ти?“</verse>
				<verse number="20">И потврди и не одрече, туку објави: „Јас не сум Христос.“</verse>
				<verse number="21">И го прашаа: „Кој си тогаш? Илија ли си?“ И рече: „Не сум.“ „Про­рок ли си?“ И одговори: „Не.“</verse>
				<verse number="22">А тие му рекоа: „Па кој си, за да им дадеме одговор на оние што нѐ испратија; што велиш за себе?“</verse>
				<verse number="23">Тој рече: „Јас сум гласот на оној што вика во пустината: израмнете го Госпо­довиот пат, како што вели пророкот Исаија.“</verse>
				<verse number="24">А испратените беа од фарисеите;</verse>
				<verse number="25">и го запрашаа велејќи му: „Зошто тогаш крштеваш, кога не си Христос, ниту Илија, ниту пророк?“</verse>
				<verse number="26">Јован им одговори и рече: „Јас крш­тевам со вода, но меѓу вас стои Еден Кого вие не Го познавате.</verse>
				<verse number="27">Тој е Оној што доаѓа по мене, Кој бе­ше пред мене, Кому јас не сум досто­ен да Му ги одврзам ремењата од обув­ките.“</verse>
				<verse number="28">Ова се случи во Витанија, отаде Јордан, каде што крштеваше Јован.</verse>
				<verse number="29">Утредента Јован Го виде Исус како доаѓа кај него и рече: „Еве Го Јагнето Божјо, Кое го зема гревот на светот врз Себе!</verse>
				<verse number="30">Овој е Оној, за Кого реков: по мене доаѓа Човек, Кој е пред мене, бидејќи беше пред мене.</verse>
				<verse number="31">Јас не Го познавав, но дојдов да крштевам со вода за Тој да му биде об­јавен на Израил.“</verse>
				<verse number="32">И Јован посведочи велејќи: „Го ви­дов Духот како слегува од небото како гу­лаб и остана над Него.</verse>
				<verse number="33">Јас не Го познавав, но Оној, што ме прати да крштевам со вода, Тој ми рече: ’Врз Кого ќе видиш дека Духот слегува и дека останува над Него, Тој е Оној што ќе крштева со Светиот Дух.‘</verse>
				<verse number="34">И јас видов и посведочив дека Тој е Синот Божји.“</verse>
				<verse number="35">Утредента, Јован повторно стоеше со двајца од своите ученици.</verse>
				<verse number="36">И здогледувајќи Го Исус како поминува, рече: „Еве Го Јагнето Божјо!“</verse>
				<verse number="37">Кога ги слушнаа од него тие зборови, обата ученика отидоа по Исус.</verse>
				<verse number="38">А Исус, обѕрнувајќи се и гледајќи дека Го следат, им рече: „Што барате?“ Тие Му одговорија: „Рави – што значи: Учителе – каде живееш?“</verse>
				<verse number="39">Тој им рече: „Дојдете и видете!“ Тие отидоа и видоа каде живее и тој ден останаа кај Него. Беше околу десеттиот час.</verse>
				<verse number="40">А еден од двајцата, што беа слушнале од Јован и беа тргнале по Него, беше Ан­дреј, братот на Симон Петар.</verse>
				<verse number="41">Тој прво го најде својот брат Симон и му рече: „Го најдовме Месијата, што значи: Христос.“</verse>
				<verse number="42">И го одведе кај Исус. А Исус, кога го погледна, му рече: „Ти си Симон, си­нот на Јона; ти ќе бидеш наречен Кифа, што значи: Петар.“</verse>
				<verse number="43">Утредента Исус реши да отиде во Галилеја и го најде Филип, па му рече: „Врви по Мене!“</verse>
				<verse number="44">А Филип беше од Витсаида, од градот на Андреј и Петар.</verse>
				<verse number="45">Филип го најде Натанаил и му рече: „Го најдовме Оној за Кого пишуваа Мојсеј во Законот, и Пророците – Исус, синот Јосифов, од Назарет!“</verse>
				<verse number="46">А Натанаил му рече: „Може ли нешто добро да излезе од Назарет?“ Филип му рече: „Дојди и види!“</verse>
				<verse number="47">Кога Исус го виде Натанаил како доаѓа кај Него, рече: „Еве вистински Израилец, во кого нема лукавство!“</verse>
				<verse number="48">Натанаил Му рече: „Од каде ме познаваш?“ Исус му одговори и рече: „Уште пред да те повика Филип, кога беше под смоквата, Јас те видов.“</verse>
				<verse number="49">Му одговори Натанаил и рече: „Рави! Ти си Син Божји, Ти си Царот на Израил!“</verse>
				<verse number="50">А Исус, одговарајќи, му кажа: „Бидејќи ти реков дека те видов под смоквата, затоа ли веруваш? Ќе видиш повеќе од ова.“</verse>
				<verse number="51">И му рече: „Вистина, вистина ви велам: отсега ќе го гледате небото от­во­рено и Божјите ангели како се иска­чу­ваат и слегуваат над Синот Човечки.“</verse>
			</chapter>
			<chapter number="2">
				<verse number="1">На третиот ден имаше свадба во Кана Галилејска и мајката на Исус беше таму.</verse>
				<verse number="2">На свадбата беа поканети и Исус и Неговите ученици.</verse>
				<verse number="3">И кога приврши виното, Му рече на Исус Неговата мајка: „Немаат вино.“</verse>
				<verse number="4">Исус ѝ рече: „Што бараш од Мене, жено? Уште не дошол Мојот час.“</verse>
				<verse number="5">Но мајка Му им рече на слу­жителите: „Сѐ што ќе ви рече, направете!“</verse>
				<verse number="6">А таму имаше шест камени садови за вода, поставени според ју­дејскиот обичај за очистување, што собираа од две до три мери.</verse>
				<verse number="7">Исус им рече: „Наполнете ги са­довите со вода!“ И тие ги наполнија до горе.</verse>
				<verse number="8">Па им рече: „Нацрпете сега и однесете му на старосватот!“ И му однесоа.</verse>
				<verse number="9">И кога старосватот вкуси од виното, што беше станало од вода – а тој не зна­еше од каде е, но служителите, што ја беа нацрпиле водата, знаеја – старосватот го повика младоженецот</verse>
				<verse number="10">и му рече: „Секој човек најнапред го изнесува доброто вино, а кога ќе се поднапијат, тогаш полошото; но ти си го чувал доброто вино досега.“</verse>
				<verse number="11">Ова го направи Исус во Кана Галилејска како почеток на Своите чуда и ја покажа Својата слава; и Неговите ученици поверуваа во Него.</verse>
				<verse number="12">Потоа Тој слезе во Капернаум со мајка Му, Неговите браќа и Неговите ученици; и таму останаа неколку дена.</verse>
				<verse number="13">Се приближуваше јудејската Пасха и Исус се искачи во Еру­са­лим.</verse>
				<verse number="14">Во храмот ги затекна како седат оние што продаваа волови, овци и гулаби, и менувачите на пари.</verse>
				<verse number="15">И откако направи камшик од врвци, ги избрка од храмот сите, и овците и воло­вите; а на менувачите им ги растури па­рите и им ги испреврте масите,</verse>
				<verse number="16">па им рече на оние што продаваа гулаби: „Носете го тоа одовде! Не правете од до­мот на Мојот Отец, дом за трговија!“</verse>
				<verse number="17">Тогаш Неговите ученици се сетија дека е напишано: „Ревноста за Твојот дом Ме изеде.“</verse>
				<verse number="18">А Јудејците, пак, одговорија и Му рекоа: „Каков знак ќе ни покажеш, штом го правиш тоа?“</verse>
				<verse number="19">Исус им одговори и рече: „Ур­не­те го овој храм и за три дена ќе го подигнам.“</verse>
				<verse number="20">А Јудејците рекоа: „Овој храм е граден четириесет и шест години, а Ти за три дена ли ќе го подигнеш?“</verse>
				<verse number="21">Но Тој говореше за храмот на Сво­ето тело.</verse>
				<verse number="22">А кога воскресна од мртвите, Неговите ученици се се­тија дека за ова беше говорел, и поверуваа на Писмото и на словото што го беше рекол Исус.</verse>
				<verse number="23">А кога беше во Ерусалим на праз­никот Пасха, мнозина, гледајќи ги чу­десните знаци што ги пра­ве­ше, поверуваа во Неговото име.</verse>
				<verse number="24">Но Самиот Исус не им се доверува­ше, бидејќи ги знаеше сите,</verse>
				<verse number="25">и немаше потреба никој да Му све­дочи за човекот, бидејќи Самиот знаеше што има во човекот.</verse>
			</chapter>
			<chapter number="3">
				<verse number="1">Меѓу фарисеите имаше еден човек по име Никодим, јудејски началник.</verse>
				<verse number="2">Тој дојде кај Исус ноќе и Му рече: „Рави! Знаеме дека си учител, дојден од Бога, зашто никој не може да ги прави овие чуда што ги правиш Ти, ако Бог не е со него.“</verse>
				<verse number="3">Исус му одговори и рече: „Вистина, вистина ти велам: ако некој не се роди одозгора, не може да го види царството Божјо.“</verse>
				<verse number="4">Никодим Му рече: „Како може чо­век да се роди кога е стар? Зар може по вторпат да влезе во утробата на својата мајка и да се роди?“</verse>
				<verse number="5">А Исус му одговори: „Вистина, вис­тина ти велам: ако некој не се роди од вода и Дух, не може да влезе во цар­ството Божјо;</verse>
				<verse number="6">она што е родено од телото, тело е; а она што е родено од Духот, дух е.</verse>
				<verse number="7">Затоа, не чуди се што ти реков: вие треба да се родите одозгора.</verse>
				<verse number="8">Ветрот дува каде што сака и неговиот шум го слушаш, но не знаеш од каде доаѓа и на каде оди; така е со секој човек роден од Духот.“</verse>
				<verse number="9">Никодим Му одговори и рече: „Како може тоа да биде?“</verse>
				<verse number="10">Исус одговори и му рече: „Ти си учител на Израилот, и тоа ли не го зна­еш?</verse>
				<verse number="11">Вистина, вистина ти велам: ние збо­руваме за она што го знаеме, и сведочиме за она што сме го виделе; а вие нашето сведоштво не го примате.</verse>
				<verse number="12">Кога за земни работи ви зборував и не верувате, како ќе поверувате ако ви говорам за небесните?</verse>
				<verse number="13">Никој не се искачил на небото, ос­вен Оној Кој слезе од небото, Синот Човечки, Кој е на небото.</verse>
				<verse number="14">И како што Мојсеј ја подигна змијата во пустината, така треба да се из­диг­не и Синот Човечки,</verse>
				<verse number="15">та секој што верува во Него да не загине, туку да има вечен живот.</verse>
				<verse number="16">Зашто Бог толку го возљуби светот, што Го даде Својот Единороден Син, та секој што верува во Него да не загине, туку да има вечен живот.</verse>
				<verse number="17">Зашто Бог не Го испрати Својот Син во светот за да му суди на светот, туку светот да се спаси преку Него.</verse>
				<verse number="18">Оној што верува во Него – нема да биде суден, а оној што не верува, тој е веќе осуден, зашто не поверувал во името на Еди­но­родниот Син Божји.</verse>
				<verse number="19">А ова е судот: светлината дојде на светот, но луѓето повеќе ја засакаа темнината отколку светлината, зашто нивните дела беа зли.</verse>
				<verse number="20">Зашто секој, што прави зло, ја мра­зи светлината и не оди кон светлината, за да не бидат разоткриени неговите дела.</verse>
				<verse number="21">А оној што твори вистина, оди кон светлината за да се видат неговите дела, бидејќи во Бога се извршени.“</verse>
				<verse number="22">Потоа дојде Исус со Своите ученици во Јудејската земја и таму живе­еше со нив и крштеваше.</verse>
				<verse number="23">А Јован крштеваше во Енон, близу Салим, зашто таму имаше многу вода; и доаѓаа и се крштеваа,</verse>
				<verse number="24">зашто Јован уште не беше фрлен во затвор.</verse>
				<verse number="25">Тогаш настана расправија меѓу Јовановите ученици и некој Јудеец околу очистувањето.</verse>
				<verse number="26">И дојдоа кај Јован и му рекоа: „Ра­ви, Оној што беше со тебе отаде Јордан и за Кого ти сведочеше, ете, Тој крш­те­ва и сите одат кај Него.“</verse>
				<verse number="27">А Јован одговори и рече: „Не може човек ништо да прими, ако не му биде дадено од небото.</verse>
				<verse number="28">Вие самите сведочите дека реков: ’Јас не сум Христос, но сум ис­пратен пред Него.‘</verse>
				<verse number="29">Оној што ја има невестата е мла­до­женец; а пријателот на младоженецот, кој стои и го слуша, многу се радува на гласот од младоженецот. Оваа, пак, моја ра­дост се исполни.</verse>
				<verse number="30">Тој треба да расте, а јас да се смалувам!“</verse>
				<verse number="31">„Оној што доаѓа одозгора, Тој е над сите; а оној што е од земјата, земен е и како земен зборува. Оној што доаѓа од небото, Тој е над сите.</verse>
				<verse number="32">И за она што видел и чул, за тоа све­дочи; и Неговото сведоштво не го прима никој.</verse>
				<verse number="33">А тој што го примил Неговото све­доштво, потврдил дека Бог е вистинит.</verse>
				<verse number="34">Бидејќи, тој што е испратен од Бога, кажува Божји зборови; зашто Бог Го дава Ду­хот неизмерно.</verse>
				<verse number="35">Отецот Го љуби Синот и сѐ Му предаде во Неговата рака.</verse>
				<verse number="36">Оној што верува во Синот, има вечен жи­вот; а оној што не верува во Синот, нема да види живот, туку Божјиот гнев ќе остане врз него.“</verse>
			</chapter>
			<chapter number="4">
				<verse number="1">Кога Господ разбра дека фарисеите слушнале за Него, дека Исус придобива и крштева повеќе ученици отколку Јован,</verse>
				<verse number="2">иако Самиот Исус не крш­те­ваше, туку Неговите ученици,</verse>
				<verse number="3">ја напушти Јудеја и отиде во Га­лилеја.</verse>
				<verse number="4">Но требаше да мине преку Самарија.</verse>
				<verse number="5">Така, дојде во самарјанскиот град, наречен Сихар, близу до земјиштето што му го даде Јаков на својот син Јо­сиф.</verse>
				<verse number="6">Таму беше изворот на Јаков. Исус, пак, изморен од патот, седна покрај изворот; а беше околу шестиот час.</verse>
				<verse number="7">Дојде една жена од Самарија за да нацрпи вода. Исус ѝ рече: „Дај Ми да пи­јам!“</verse>
				<verse number="8">А Неговите ученици беа отишле во градот да купат храна.</verse>
				<verse number="9">Жената Самарјанка Му рече: „Како Ти, Којшто си Јудеец, бараш од мене, жена Самар­јанка, да пиеш?“ Зашто Јудејците со Самарјаните не се мешаат.</verse>
				<verse number="10">Исус ѝ одговори и рече: „Кога би го знаела дарот Божји и Кој е Овој што ти вели: ’Дај Ми да пијам‘ – ти самата би побарала од Него и Тој би ти дал жива вода.“</verse>
				<verse number="11">Жената Му рече: „Господине, Ти немаш ведро, а кладенецот е длабок; од каде, пак, имаш жива вода?</verse>
				<verse number="12">Зар Ти си поголем од нашиот татко Јаков, кој ни го даде овој кладенец!? И самиот тој пиеше од него, и неговите синови и неговиот добиток!“</verse>
				<verse number="13">Исус ѝ одговори и рече: „Секој што пие од оваа вода, ќе ожедни повторно;</verse>
				<verse number="14">а оној што ќе пие од водата што ќе му ја дадам Јас, нема да ожедни довека; туку водата што ќе му ја дадам, во него ќе стане воден извор што тече во вечен живот.“</verse>
				<verse number="15">Жената Му рече: „Господине, дај ми таква вода за да не ожеднувам, ниту да доаѓам овде да црпам!“</verse>
				<verse number="16">Исус ѝ рече: „Оди, повикај го твојот маж и дојди тука!“</verse>
				<verse number="17">Жената одговори и Му рече: „Не­мам маж.“ Исус ѝ рече: „Право кажа: ’Немам маж‘;</verse>
				<verse number="18">зашто петмина мажи си имала и овој, што го имаш сега, не ти е маж; тоа што го рече е вистина.“</verse>
				<verse number="19">Жената Му одговори: „Господине, гледам дека Ти си пророк!</verse>
				<verse number="20">Нашите татковци се поклонуваа во оваа планина, а вие велите дека во Еру­салим е местото каде што треба да се поклонуваме.“</verse>
				<verse number="21">Исус ѝ рече: „Жено, верувај Ми де­ка доаѓа време кога ниту во оваа плани­на, ниту во Ерусалим ќе Му се поклонувате на Отецот.</verse>
				<verse number="22">Вие се поклонувате на она што не го знаете, а ние се поклонуваме на она што го знаеме; зашто спасението е од Јудејците.</verse>
				<verse number="23">Но доаѓа време, и веќе настапило, кога вистинските поклоници ќе Му се поклонуваат на Отецот во дух и вистина, зашто Отецот сака такви да бидат оние што Му се поклонуваат.</verse>
				<verse number="24">Бог е Дух и оние што Му се покло­нуваат, треба да се поклонуваат во дух и вистина.“</verse>
				<verse number="25">Жената Му рече: „Знам дека ќе дој­де Месија, наречен Христос; кога ќе дојде Тој, за сѐ ќе нѐ извести.“</verse>
				<verse number="26">А Исус ѝ рече: „Јас сум, Кој зборува со тебе.“</verse>
				<verse number="27">И тогаш дојдоа Неговите ученици и се зачудија дека говореше со жена; но ниеден не Му рече: „Што сакаш?“ или: „Зошто зборуваш со неа?“</verse>
				<verse number="28">А жената ја остави својата стомна и отиде во градот и им рече на луѓето:</verse>
				<verse number="29">„Дојдете, видете Го Човекот Кој ми кажа сѐ што сум направила. Да не е Тој Христос?“</verse>
				<verse number="30">Тогаш тие излегоа од градот и тргнаа кон Него.</verse>
				<verse number="31">А во меѓувреме, пак, учениците Го молеа, велејќи: „Рави, јади!“</verse>
				<verse number="32">Но Тој им рече: „Јас имам храна за јадење, што вие не ја знаете.“</verse>
				<verse number="33">Тогаш учениците си проговорија меѓу себе: „Да не Му донел некој да ја­де?“</verse>
				<verse number="34">А Исус им рече: „Мојата храна е да ја исполнувам волјата на Оној што Ме прати и да го извршам Неговото дело.</verse>
				<verse number="35">Не велите ли вие: ’Уште четири месеци, па ќе настане жетва?‘ А Јас, пак, ви кажувам: подигнете го погледот и видете ги нивите, оти веќе се бели за жетва.</verse>
				<verse number="36">И жетварот веќе добива плата и со­бира род за вечен живот, та да се радуваат заедно и сејачот и жетварот.</verse>
				<verse number="37">Зашто во ова се овистинува поговорката: ’Еден сее, а друг жнее.‘</verse>
				<verse number="38">Јас ве испратив да го жнеете она за што не сте се труделе; други се трудеа, а вие влеговте во нивниот труд.“</verse>
				<verse number="39">И мнозина Самарјани од оној град поверуваа во Него поради зборовите на жената која сведочеше: „Ми кажа сѐ што сум направила.“</verse>
				<verse number="40">Кога дојдоа, пак, Самарјаните кај Него, Го замолија да остане кај нив. И Тој остана таму два дена.</verse>
				<verse number="41">И уште повеќе народ поверува поради Неговото слово;</verse>
				<verse number="42">а на жената ѝ велеа: „Сега веќе не веруваме само поради твоето ка­жу­вање, зашто самите чувме и знаеме дека Тој навистина е Спасителот на светот, Хрис­тос.“</verse>
				<verse number="43">А по два дена, Тој замина оттаму и отиде во Галилеја.</verse>
				<verse number="44">Зашто Самиот Исус беше посведочил дека пророкот во својот роден крај нема чест.</verse>
				<verse number="45">Кога дојде, пак, во Галилеја, Гали­лејците Го примија, зашто беа виделе сѐ што извршил во Ерусалим на праз­никот; зашто и тие беа на празникот.</verse>
				<verse number="46">И така, Исус повторно дојде во Кана Галилејска, каде беше претворил вода во вино. Имаше еден царски човек, чијшто син боледуваше во Капернаум.</verse>
				<verse number="47">Тој, штом чу дека Исус пристигнал од Јудеја во Галилеја, отиде кај Него и Го замоли да слезе и да му го излекува синот, зашто беше на умирање.</verse>
				<verse number="48">А Исус му рече: „Ако не видите знаци и чуда, нема да поверувате?“</verse>
				<verse number="49">Царскиот човек Му рече: „Господи, дојди додека уште не ми умрело детето!“</verse>
				<verse number="50">А Исус му одговори: „Оди си! Тво­јот син е жив!“ И човекот поверува на зборот што му го кажа Исус и си замина.</verse>
				<verse number="51">И уште додека слегуваше, го сретнаа неговите слуги и го известија, велејќи: „Твоето дете е живо!“</verse>
				<verse number="52">Тој, пак, ги запраша за часот кога му ста­нало полесно. Тие му одговорија: „Од вчера во седмиот час веќе нема треска.“</verse>
				<verse number="53">Тогаш таткото сфати дека тоа е часот кога Исус му рече: „Твојот син е жив!“ И поверува тој и целиот негов дом.</verse>
				<verse number="54">Ова беше второто чудо што го из­врши Исус кога пристигна од Јудеја во Галилеја.</verse>
			</chapter>
			<chapter number="5">
				<verse number="1">Потоа беше еден јудејски празник и Исус се искачи во Ерусалим.</verse>
				<verse number="2">А во Ерусалим, кај Овчата порта, има бања, на еврејски наречена Витез­да, со пет тремови.</verse>
				<verse number="3">Во нив лежеа многумина болни, слепи, куци, исушени, што чекаа да се раздвижи водата,</verse>
				<verse number="4">зашто одвреме навреме во бањата слегуваше ангел и ја разбрануваше водата; и кој прв ќе влезеше по разбранувањето на водата, оздравува­ше од каква било болест да боледуваше.</verse>
				<verse number="5">Таму имаше и еден човек што боледуваше триесет и осум години.</verse>
				<verse number="6">Исус, гледајќи го како лежи и зна­еј­ќи дека многу години боледува, му ре­че: „Сакаш ли да оздравиш?“</verse>
				<verse number="7">Болниот Му одговори: „Господине! Немам човек што ќе ме спушти во ба­њата кога ќе се разбранува водата; до­де­ка јас да дојдам, друг слегува пред ме­не.“</verse>
				<verse number="8">Исус му рече: „Стани, земи си ја пос­телата и оди!“</verse>
				<verse number="9">И веднаш оздраве човекот, ја зеде својата постела и одеше. А тој ден бе­ше сабота.</verse>
				<verse number="10">Поради тоа Јудејците Му рекоа на излекуваниот: „Сабота е и не ти е дозволено да ја носиш својата постела!“</verse>
				<verse number="11">Но тој им одговори: „Оној што ме излекува, ми рече: ’Земи си ја постела и оди!‘“</verse>
				<verse number="12">А тие го прашаа: „Кој е Човекот што ти рече: ’Земи си ја постела и оди?‘“</verse>
				<verse number="13">Но исцелениот не знаеше Кој е, зашто Исус се беше оддалечил бидејќи на тоа место имаше многу народ.</verse>
				<verse number="14">Потоа Исус го сретна во храмот и му рече: „Ете, сега си здрав и не гре­ши веќе, за да не те снајде нешто по­ло­шо!“</verse>
				<verse number="15">А човекот отиде и ги извести Јудејците дека Исус е Оној што го из­ле­кувал.</verse>
				<verse number="16">И затоа Јудејците Го гонеа Исус и сакаа да Го убијат, бидејќи тоа го вршеше во сабота.</verse>
				<verse number="17">А Исус им одговараше: „Мојот Отец досега работи, и Јас работам.“</verse>
				<verse number="18">Затоа Јудејците уште повеќе сакаа да Го убијат, бидејќи не само што ја нарушуваше саботата, туку и Бога Го нарекуваше Свој Отец, правејќи се ед­наков на Бога.</verse>
				<verse number="19">А Исус им одговараше и рече: „Вистина, вистина ви велам: Синот не може да прави ништо Сам од Себе, ако не види што прави Отецот; бидејќи она што го прави Тој, тоа истото го прави и Синот.</verse>
				<verse number="20">Зашто, Отецот Го љуби Синот и Му покажува сѐ што Самиот прави; и ќе Му покаже дела поголеми од овие, за вие да се чудите.</verse>
				<verse number="21">Зашто, како што Отецот ги воскреснува мртвите и ги оживува, така и Синот ги оживува оние што сака.</verse>
				<verse number="22">Отецот не суди никого, туку целиот суд Му го предаде на Синот;</verse>
				<verse number="23">та сите да Го почитуваат Синот, како што Го почитуваат Отецот. Оној што не Го почитува Синот, тој не Го почитува ниту Отецот, што Го пратил.</verse>
				<verse number="24">Вистина, вистина ви велам: оној што го слуша Моето слово и верува во Оној што Ме пратил, има живот вечен и нема да дојде на суд, туку преминал од смрт во живот.</verse>
				<verse number="25">Вистина, вистина ви велам: иде часот, и веќе е дојден, кога мртвите ќе го чујат гласот на Синот Божји, и тие што ќе го чујат, ќе оживеат.</verse>
				<verse number="26">Зашто, како што Отецот има живот во Себе, така Му даде и на Синот да има живот во Себе;</verse>
				<verse number="27">и Му даде власт и да суди, зашто Тој е Синот Човечки.</verse>
				<verse number="28">Не чудете се на ова, зашто иде часот кога сите што се во гробовите, ќе го чујат Неговиот глас</verse>
				<verse number="29">и ќе излезат: оние што правеле добро, ќе воскреснат за живот, а оние што правеле зло, ќе воскреснат за осудување.</verse>
				<verse number="30">Јас ништо не можам да правам Сам од Себе. Како што слушам, така и судам и Мојот суд е праведен, зашто не ја барам Мојата волја, туку волјата на Отецот што Ме прати.</verse>
				<verse number="31">Ако Јас сведочам Сам за Себе, Моето све­доштво не е вистинито.</verse>
				<verse number="32">Но има Друг што сведочи за Мене; и знам дека е вистинито тоа сведоштво со кое Тој сведочи за Мене.</verse>
				<verse number="33">Вие пративте кај Јован и тој ви ја посведочи вистината.</verse>
				<verse number="34">Но Јас не примам сведоштво од човек; туку ова го кажувам за да се спасите вие.</verse>
				<verse number="35">Тој беше светило што гори и свети, а вие само на кратко сакавте да се порадувате на неговата светлина.</verse>
				<verse number="36">Но Јас имам сведоштво поголемо од Јовановото; делата што Ми ги даде Отецот да ги извршам, самите тие дела, што ги извршувам Јас, сведочат за Мене дека Ме пратил Отецот.</verse>
				<verse number="37">И Отецот, Кој Ме прати, Тој пос­ведочи за Мене. А вие ниту Неговиот глас некогаш сте го чуле, ниту Неговото лице сте го виделе.</verse>
				<verse number="38">И Неговото слово не живее во вас, зашто не верувате во Оној што Тој Го пра­тил.</verse>
				<verse number="39">Ги истражувате Писмата, зашто мислите дека во нив имате вечен живот; а токму тие сведочат за Мене.</verse>
				<verse number="40">Но не сакате да дојдете кај Мене за да имате живот.</verse>
				<verse number="41">Од луѓе слава не примам,</verse>
				<verse number="42">но ве знам дека во себе немате Божја љубов.</verse>
				<verse number="43">Јас дојдов во името на Мојот Отец и не Ме примате; а некој друг, ако дојде во свое име, него ќе го примите.</verse>
				<verse number="44">Како можете да поверувате, вие што примате слава еден од друг, а славата, што е од Единиот Бог, не ја барате?</verse>
				<verse number="45">Немојте да мислите дека Јас ќе ве обвинувам пред Отецот; има кој да ве обвини – Мојсеј, на кого вие се надевате.</verse>
				<verse number="46">Зашто, ако му бевте верувале на Мојсеј, и Мене ќе Ми поверувавте, заш­то тој пишуваше за Мене.</verse>
				<verse number="47">Ако, пак, на неговите Писанија не верувате, како тогаш ќе им поверувате на Моите зборови?“</verse>
			</chapter>
			<chapter number="6">
				<verse number="1">Потоа Исус отиде на другата страна од Галилејското, односно Тиверијадското Море.</verse>
				<verse number="2">И по Него одеше многу народ, зашто ги гледаа чудата што ги вршеше над болните.</verse>
				<verse number="3">А Исус отиде во гората и таму се­де­ше со Своите ученици.</verse>
				<verse number="4">И наближуваше јудејскиот празник Пасха.</verse>
				<verse number="5">Исус, пак, откако ги подигна очите и виде дека многу народ доаѓа кон Него, му рече на Филип: „Од каде да купиме леб за да јадат овие?“</verse>
				<verse number="6">А тоа го рече за да го искуша, зашто Самиот знаеше што ќе направи.</verse>
				<verse number="7">Филип Му одговори: „И да купиме леб за двесте денарии, не би било доволно за секој да добие по малку!“</verse>
				<verse number="8">Еден од Неговите ученици, Андреј, братот на Симон Петар, Му рече:</verse>
				<verse number="9">„Овде има едно момче што има пет јачменови лебови и две риби; но што е тоа за толкумина?“</verse>
				<verse number="10">Исус рече: „Кажете им на луѓето да поседнат!“ А на тоа место имаше многу трева. Тогаш поседнаа мажите, околу пет илјади на број.</verse>
				<verse number="11">Исус ги зеде лебовите, заблагодари и им ги подаде на учениците, а учени­ци­те на оние што поседнаа; исто така и од рибите, кој колку са­ка­ше.</verse>
				<verse number="12">А кога се наситија, им рече на Своите ученици: „Соберете ги преостана­тите парчиња за да не се загуби ништо!“</verse>
				<verse number="13">И од петте јачменови лебови собраа и наполнија дванаесет кошеви со пар­чи­ња, што им преостанаа на оние што ја­деа.</verse>
				<verse number="14">Луѓето, гледајќи го чудото што Исус го направи, рекоа: „Овој е навистина Пророкот Кој требаше да дојде во светот!“</verse>
				<verse number="15">Но Исус, штом разбра дека сакаат да дојдат и да Го фатат за да го прогла­сат за цар, повторно се повлече Сам во гората.</verse>
				<verse number="16">А приквечер, Неговите ученици слегоа до морето,</verse>
				<verse number="17">и откако влегоа во коработ, тргнаа преку мо­рето кон Капернаум. И веќе се беше стемнило, а Исус сѐ уште не беше дошол кај нив.</verse>
				<verse number="18">Морето, пак, се подигаше, зашто дуваше силен ветар.</verse>
				<verse number="19">И кога беа поминале дваесет и пет – до триесет стадии, Го видоа Исус ка­ко оди по морето и како се приближува кон коработ, па се уплашија.</verse>
				<verse number="20">Но Тој им рече: „Јас сум, не пла­шете се!“</verse>
				<verse number="21">Тогаш тие сакаа да Го примат во коработ; и коработ наеднаш се најде на брегот, каде што одеа.</verse>
				<verse number="22">Утредента народот, што стоеше од другата страна на морето, забележа дека таму немаше друг кораб, освен оној во кој влегоа Неговите ученици, и дека Исус не влезе во коработ со Своите ученици, туку Неговите ученици заминаа сами.</verse>
				<verse number="23">И други кораби дојдоа од Тиве­ри­ја­да, близу до местото каде што беа јаделе леб, откако Господ заблагодари.</verse>
				<verse number="24">И кога луѓето видоа дека ниту Исус, ниту Неговите ученици не беа таму, самите влегоа во корабите и дојдоа во Ка­пернаум да Го бараат Исус.</verse>
				<verse number="25">И штом Го најдоа отаде морето, Му рекоа: „Рави, кога дојде овде?“</verse>
				<verse number="26">А Исус им одговори и рече: „Вис­ти­на, вистина ви велам: вие не Ме барате затоа што видовте чуда, туку затоа што јадевте од лебовите и се наситивте.</verse>
				<verse number="27">Трудете се не за храната што се расипува, туку за храната што останува во вечен живот, што Синот Човечки ќе ви ја даде, зашто врз Него ставил печат Бог Отецот.“</verse>
				<verse number="28">А тие Му рекоа: „Што да правиме за да ги извршуваме Божјите дела?“</verse>
				<verse number="29">Исус им одговори и рече: „Божјото дело е ова: да поверувате во Оној што Тој Го испрати.“</verse>
				<verse number="30">А тие Му рекоа: „Каков знак ќе ни покажеш, та да видиме и да Ти поверуваме? Што ќе направиш?</verse>
				<verse number="31">Нашите татковци јадеа мана во пус­тината, како што е напишано: ’Леб од небото им даде да јадат.‘“</verse>
				<verse number="32">Но Исус им рече: „Вистина, вистина ви велам: не ви даде Мојсеј леб од не­бото, туку Мојот Отец ви дава вистински леб од небото.</verse>
				<verse number="33">Зашто Божјиот леб е Оној, што сле­гува од небото и му дава живот на светот.“</verse>
				<verse number="34">Тогаш Му рекоа: „Господи, да­вај ни го секогаш тој леб!“</verse>
				<verse number="35">А Исус им рече: „Јас сум лебот на животот; оној што доаѓа кај Мене, нема да ог­ладни и оној што верува во Мене, нема никогаш да ожедни.</verse>
				<verse number="36">Но ви реков дека вие и Ме видовте и не верувате.</verse>
				<verse number="37">Сѐ што Ми дава Отецот, ќе дојде кај Мене; а оној што доаѓа кај Мене, нема да го избркам надвор;</verse>
				<verse number="38">зашто слегов од небото не за да ја извршувам Мојата волја, туку волјата на Оној што Ме прати.</verse>
				<verse number="39">А волјата на Отецот, што Ме прати, е оваа: од сѐ што Ми дал да не загубам ништо, туку да го воскреснам во последниот ден.</verse>
				<verse number="40">А оваа е волјата на Оној што Ме прати: секој што ќе Го види Синот и ќе поверува во Него – да има вечен живот, и Јас ќе го воскреснам во последниот ден.“</verse>
				<verse number="41">Негодуваа против Него Ју­деј­ци­те, зашто рече: „Јас сум лебот што сле­зе од небото“,</verse>
				<verse number="42">и зборуваа: „Зар не е Овој Исус, синот на Јо­сиф, Чии татко и мајка ги знаеме? Како тогаш Тој вели: ’Слегов од небото.‘“</verse>
				<verse number="43">Исус им одговори и рече: „Не мр­морете меѓу себе.</verse>
				<verse number="44">Никој не може да дојде кај Мене, ако не го привлече Отецот, што Ме пра­ти; и Јас ќе го воскреснам во последни­от ден.</verse>
				<verse number="45">Кај Пророците е напишано: ’И сите ќе бидат научени од Бога.‘ Секој што чул од Отецот и се научил, доаѓа кај Мене.</verse>
				<verse number="46">Не дека некој Го видел Отецот, освен Оној Кој е од Бога; Тој го видел Отецот.</verse>
				<verse number="47">Вистина, вистина ви велам: Оној што верува во Мене, има вечен живот.</verse>
				<verse number="48">Јас сум лебот на животот.</verse>
				<verse number="49">Татковците ваши јадеа мана во пус­тината и умреа;</verse>
				<verse number="50">ова е лебот што слегува од небото, и оној што јаде од него, нема да умре.</verse>
				<verse number="51">Јас сум живиот леб што слезе од не­бото; оној што ќе јаде од овој леб, ќе живее веч­но; а лебот што Јас ќе го дадам е Мо­ето тело, што ќе го предадам за животот на светот.“</verse>
				<verse number="52">Јудејците, пак, почнаа да се препира­ат меѓу себе, велејќи: „Како може Овој да ни го даде Своето тело да го јадеме?“</verse>
				<verse number="53">А Исус им рече: „Вистина, вистина ви велам: ако не го јадете телото на Синот Човечки и не ја пиете Неговата крв, нема да имате живот во себе.</verse>
				<verse number="54">Оној што го јаде Моето тело и ја пие Мо­јата крв, има живот вечен и Јас ќе го воскреснам во последниот ден.</verse>
				<verse number="55">Зашто Моето тело е вистинска хра­на и Мојата крв – вистински пијалак.</verse>
				<verse number="56">Оној што го јаде Моето тело и ја пие Мо­јата крв, ќе биде во Мене и Јас во него.</verse>
				<verse number="57">Како што Ме прати живиот Отец и Јас живеам преку Отецот, така и оној што Ме јаде Мене, ќе живее преку Ме­не.</verse>
				<verse number="58">Ова е лебот што слезе од небото, а не како вашите татковци што јадеа мана и изумреа; оној што го јаде овој леб, ќе живее довека.“</verse>
				<verse number="59">Ова Исус го рече во синагогата, кога поучуваше во Капернаум.</verse>
				<verse number="60">Тогаш мнозина од Неговите ученици, откако го слушнаа тоа, рекоа: „Тешки се овие зборови! Кој може да ги слуша!?“</verse>
				<verse number="61">А Исус, знаејќи во Себе дека Неговите уче­ни­ци негодуваат поради тоа, им ре­че: „Зар ова ве соблазнува?</verse>
				<verse number="62">А што ако Го видите Синот Чо­веч­ки како се вознесува горе, каде што бил порано?</verse>
				<verse number="63">Духот е тој што оживува, а телото не е од никаква полза. Зборовите што ви ги кажав се дух и живот.</verse>
				<verse number="64">Но има меѓу вас и некои што не ве­руваат.“ Исус знаеше од почеток кои се тие што не веруваат и кој е тој што ќе Го предаде.</verse>
				<verse number="65">И рече: „Затоа ви зборувам дека никој не може да дојде кај Мене, ако не му биде дадено од Мојот Отец.“</verse>
				<verse number="66">Оттогаш мнозина од Неговите ученици се повлекоа и веќе не одеа со Него.</verse>
				<verse number="67">Тогаш Исус им рече на дванаесет­темина: „Да не сакате и вие да си отидете?“</verse>
				<verse number="68">А Симон Петар Му одговори: „Гос­поди, кај кого ќе отидеме? Ти имаш збо­рови за вечен живот</verse>
				<verse number="69">и ние поверувавме и познавме дека Ти си Христос, Синот на живиот Бог.“</verse>
				<verse number="70">Исус им одговори: „Не ве избрав ли Јас вас, дванаесеттемина? Но еден од вас е ѓа­вол.“</verse>
				<verse number="71">А зборуваше за Јуда Симонов Ис­ка­риотски, зашто тој, еден од двана­есеттемина, сакаше да Го предаде.</verse>
			</chapter>
			<chapter number="7">
				<verse number="1">Потоа Исус одеше низ Галилеја, за­тоа што не сакаше да оди во Јудеја, бидејќи Јудејците сакаа да Го убијат.</verse>
				<verse number="2">А се приближуваше јудејскиот празник Сеници.</verse>
				<verse number="3">Тогаш Неговите браќа Му рекоа: „Замини одовде и оди во Јудеја, та и Твоите ученици да ги видат делата што ги правиш.</verse>
				<verse number="4">Зашто никој не прави нешто тајно кога сака да се прочуе. Штом ги правиш овие работи, покажи му се на светот!“</verse>
				<verse number="5">Зашто ниту Неговите браќа не веруваа во Него.</verse>
				<verse number="6">Тогаш Исус им рече: „Моето време уште не е дојдено, а за вас времето секогаш е погодно.</verse>
				<verse number="7">Вас светот не може да ве мрази, а Мене Ме мрази, зашто Јас сведочам за него дека делата му се лоши.</verse>
				<verse number="8">Вие отидете на овој празник; Јас сѐ уште нема да одам на овој празник, зашто Моето вре­ме сѐ уште не се исполнило.“</verse>
				<verse number="9">Откако го рече тоа, остана во Гали­леја.</verse>
				<verse number="10">Но штом отидоа Неговите браќа и Тој отиде на празникот, но не јавно, туку скришум.</verse>
				<verse number="11">А Јудејците Го бараа на празникот и велеа: „Каде е Оној?“</verse>
				<verse number="12">И многу расправии имаше меѓу народот за Него; едни зборуваа: „Добар е“, а други велеа: „Не, туку го заведува народот!“</verse>
				<verse number="13">Но, сепак, никој не зборуваше от­ворено за Него, поради страв од Јудејците.</verse>
				<verse number="14">А на средината од празникот, Исус влезе во храмот и поучуваше.</verse>
				<verse number="15">И Јудејците се чудеа, велејќи: „Ка­ко ги знае Овој Писанијата, кога не учел?“</verse>
				<verse number="16">Тогаш Исус им одговори и рече: „Моето учење не е Мое, туку на Оној што Ме прати;</verse>
				<verse number="17">и ако некој сака да ја врши Неговата волја, ќе разбере дали ова учење е од Бога, или Јас Самиот од Себе зборувам.</verse>
				<verse number="18">Оној што зборува сам од себе, тој бара слава за себе; а кој ја бара славата на Оној што Го пратил, Тој е вистинит и во Него нема неправда.</verse>
				<verse number="19">Зар Мојсеј не ви го даде Законот? И никој од вас не го исполнува Зако­нот. Зошто сакате да Ме убиете?“</verse>
				<verse number="20">Народот одговори и рече: „Демон имаш! Кој сака да Те убие?“</verse>
				<verse number="21">Одговори Исус и им рече: „Едно де­ло извршив и сите се чудите.</verse>
				<verse number="22">Мојсеј ви го даде обрезанието, не затоа што тоа е од Мојсеј, туку од тат­ковците – и вие во сабота обрезува­те човек.</verse>
				<verse number="23">Ако човек се обрезува во сабота, за да не се наруши Мојсеевиот Закон, тогаш зошто се гневите на Мене што цел човек излекував во сабота?</verse>
				<verse number="24">Не судете според надворешноста, туку судете со праведен суд!“</verse>
				<verse number="25">Тогаш некои од ерусалимците рекоа: „Не е ли ова Овој Кого сакаат да Го убијат?</verse>
				<verse number="26">Ете, јавно говори и ништо не Му велат. Да не се увериле и началниците дека Тој е навистина Христос?</verse>
				<verse number="27">Но Овој знаеме од каде е, а кога ќе дојде Христос, никој не ќе знае од ка­де е.“</verse>
				<verse number="28">Тогаш Исус, поучувајќи во храмот, гласно извика и рече: „И Мене Ме знаете и знаете од каде сум; и Сам од Себе не дојдов, но вистинит е Оној што ме прати, Кого вие не Го знаете.</verse>
				<verse number="29">Јас, пак, Го знам, зашто од Не­го сум и Тој Ме прати.“</verse>
				<verse number="30">Тогаш сакаа да Го фатат, но никој не стави рака на Него, бидејќи уште не беше дошол Неговиот час.</verse>
				<verse number="31">И мнозина од народот поверуваа во Него и велеа: „Кога ќе дојде Христос, зар ќе направи поголеми чуда откол­ку што направи Овој?“</verse>
				<verse number="32">Чуја фарисеите дека народот така зборува за Него, па фарисеите и првосвештениците испратија поданици да Го фатат.</verse>
				<verse number="33">Исус, пак, им рече: „Уште малку време сум со вас, а потоа ќе отидам кај Оној што Ме прати.</verse>
				<verse number="34">Ќе Ме барате и нема да Ме најдете; и каде што сум Јас, вие не мо­жете да дојдете.“</verse>
				<verse number="35">А Јудејците си рекоа меѓу себе: „Каде ќе оди Овој, та да не можеме да Го најдеме? Да не сака да оди при раселените меѓу Елините, па и Елините да ги поучува?</verse>
				<verse number="36">Што значат овие зборови: ’Ќе Ме барате и нема да Ме најдете‘; и ’Каде што сум Јас, вие не можете да дој­де­те?‘“</verse>
				<verse number="37">А во последниот голем ден од праз­никот, Исус застана и гласно извика, велејќи: „Ако некој е жеден, нека дојде кај Мене и нека пие!</verse>
				<verse number="38">Оној што верува во Мене, како што е речено во Писмото, од неговата утроба ќе потечат реки од жива вода.“</verse>
				<verse number="39">А ова го рече за Духот, што требаше да Го примат оние што веруваат во Не­го; зашто Светиот Дух уште не им беше даден, бидејќи Исус уште не беше прославен.</verse>
				<verse number="40">А мнозина од народот, слушајќи го словото, рекоа: „Овој е навистина пророк!“</verse>
				<verse number="41">Други велеа: „Овој е Христос.“ А некои рекоа: „Зар од Галилеја ќе дојде Христос?</verse>
				<verse number="42">Не е ли речено во Писмото дека Христос ќе дојде од Давидовото потомство и од гратчето Витлеем, од каде што беше Давид?“</verse>
				<verse number="43">Така настана раздор во народот заради Него.</verse>
				<verse number="44">А некои од нив сакаа да Го фатат, но никој не стави рака врз Него.</verse>
				<verse number="45">Тогаш поданиците дојдоа кај првос­веш­тениците и фарисеите, а овие им рекоа: „Зошто не Го доведовте?“</verse>
				<verse number="46">Поданиците одговорија: „Никогаш човек не говорел така како Овој Чо­век.“</verse>
				<verse number="47">Тогаш фарисеите им одговорија: „Да не се прелагавте и вие?</verse>
				<verse number="48">Поверувал ли некој од началниците, или, пак, од фарисеите во Него?</verse>
				<verse number="49">Но овој народ, што не го знае За­конот, е проклет.“</verse>
				<verse number="50">А еден од нив, Никодим, што беше отишол кај Него ноќе, им рече:</verse>
				<verse number="51">„Осудува ли нашиот Закон човек, ако претходно не бил сослушан и не се дознае што прави?“</verse>
				<verse number="52">А тие му одговорија и рекоа: „Да не си и ти од Галилеја? Испитај и ќе ви­диш дека од Галилеја не се јавува пророк!“</verse>
				<verse number="53">И секој си отиде во својот дом.</verse>
			</chapter>
			<chapter number="8">
				<verse number="1">А Исус отиде на Маслиновата Гора.</verse>
				<verse number="2">Утредента повторно дојде во храмот и сиот народ доаѓаше кај Него. А Тој седна и ги поучуваше.</verse>
				<verse number="3">Тогаш книжниците и фарисеите доведоа кај Него една жена фатена во прељуба и, поставувајќи ја насреде,</verse>
				<verse number="4">Му рекоа: „Учителе, оваа жена е фатена во прељуба на дело.</verse>
				<verse number="5">А Мојсеј во Законот ни заповеда таквите да ги каменуваме. Ти, пак, што велиш?“</verse>
				<verse number="6">Тоа го рекоа за да Го искушаат и да имаат за што да Го обвинат. Но Исус се наведна долу и почна со прст да пишува по земјата, не гледајќи ги.</verse>
				<verse number="7">Кога продолжија да Го прашуваат, Тој се исправи и им рече: „Кој од вас е без грев, прв нека фрли камен на неа!“</verse>
				<verse number="8">И пак се наведна долу и пишуваше по земјата.</verse>
				<verse number="9">А тие, штом го чуја тоа, бидејќи со­веста ги гризеше, се разотидоа еден по еден, почнувајќи од најстарите. И остана Исус сам со же­на­та што беше насреде.</verse>
				<verse number="10">А кога се исправи и не виде никого освен жената, Исус ѝ рече: „Жено, каде се оние што те обвинуваа? Никој ли не те осуди?“</verse>
				<verse number="11">А таа рече: „Никој, Господи.“ Тогаш Исус ѝ рече: „Ниту Јас не те осудувам. Оди си и немој повеќе да грешиш.“</verse>
				<verse number="12">И повторно им рече Исус, велејќи: „Јас сум светлината на светот; кој врви по Мене, нема да оди во темнина, туку ќе ја има светлината на животот.“</verse>
				<verse number="13">Фарисеите, пак, Му рекоа: „Ти сведочиш Сам за Себе; Твоето све­доштво не е вистинито.“</verse>
				<verse number="14">Исус им одговори и рече: „Дури и Јас самиот за Себе да сведочам, Моето све­доштво е вистинито, зашто знам од каде дојдов и каде одам; а вие не знаете од каде доаѓам и каде одам.</verse>
				<verse number="15">Вие судите според телото, Јас не судам никого.</verse>
				<verse number="16">Но дури и да судам Јас, Мојот суд е висти­нит, зашто не сум сам, туку сме Јас и Отецот, што Ме прати.</verse>
				<verse number="17">А и во вашиот Закон е напишано де­ка сведоштвото од двајца сведоци се смета за веродостојно.</verse>
				<verse number="18">Јас сум Оној што сведочи за Себе; и за Мене сведочи и Отецот, што Ме прати.“</verse>
				<verse number="19">Тогаш Му рекоа: „Каде е Твојот Отец?“ Исус одговори: „Вие не Ме зна­ете ниту Мене, ниту Мојот Отец; ако Ме знаевте Мене и Отецот Мој ќе го знаевте.“</verse>
				<verse number="20">Овие зборови Исус ги кажа кај ризницата, поучувајќи во храмот; и никој не Го фати, зашто уште не беше дошол Неговиот час.</verse>
				<verse number="21">Тогаш Исус повторно им рече: „Јас си одам, и ќе Ме барате и во својот грев ќе ум­рете. Каде што ќе одам Јас, вие не мо­жете да дојдете.“</verse>
				<verse number="22">Јудејците, пак, рекоа: „Да не сака да се самоубие и затоа вели: каде што одам Јас, вие не можете да дојдете?“</verse>
				<verse number="23">И им рече: „Вие сте од долу, Јас сум од горе: вие сте од овој свет, Јас не сум од овој свет.</verse>
				<verse number="24">Затоа ви реков дека ќе умрете во своите гревови; бидејќи, ако не по­верувате дека Јас сум Тој, ќе умрете во своите гревови.“</verse>
				<verse number="25">Тогаш Му рекоа: „Кој си Ти?“ Исус им одговори: „Како што од почетокот и ви кажувам.</verse>
				<verse number="26">Многу имам за вас да зборувам и да судам; но Оној што Ме прати е вистинит и она што Јас го слушнав од Него, тоа и му го кажувам на светот.“</verse>
				<verse number="27">Но не разбраа дека им говореше за Отецот.</verse>
				<verse number="28">Тогаш Исус им рече: „Кога ќе Го из­диг­нете Синот Човечки, тогаш ќе сфатите дека Јас сум и дека ништо не правам сам од Себе, туку како што Ме научи Мојот Отец, така и зборувам.</verse>
				<verse number="29">Оној што Ме прати е со Мене; Оте­цот не Ме остави сам, зашто Јас секогаш го правам она што Му е угодно.“</verse>
				<verse number="30">Кога Тој го зборуваше ова, мнозина поверуваа во Него.</verse>
				<verse number="31">Тогаш Исус им говореше на Јудејците, што беа поверувале во Него: „Ако вие останете во Моето слово, на­вистина сте Мои ученици;</verse>
				<verse number="32">и ќе ја спознаете вистината, и вис­тината ќе ве ослободи.“</verse>
				<verse number="33">Му одговорија: „Ние сме Авраамово потомство и никогаш никому не сме робувале; како Ти велиш: ’Ќе бидете слободни?‘“</verse>
				<verse number="34">Исус им одговори: „Вистина, вистина ви велам: секој што прави грев, роб е на гревот.</verse>
				<verse number="35">А робот не останува довека во домот; Синот останува довека.</verse>
				<verse number="36">Ако, пак, Синот ве ослободи, навистина ќе бидете слободни.</verse>
				<verse number="37">Знам дека сте Авраамово потомство, но сакате да Ме убиете зашто Моето слово не може да се смести во вас.</verse>
				<verse number="38">Јас го кажувам она што сум го ви­дел кај Мојот Отец; а и вие го правите она што сте го виделе кај вашиот тат­ко.“</verse>
				<verse number="39">Му одговорија и рекоа: „Нашиот татко е Авраам.“ Исус им рече: „Ако бевте чеда Авраамови, де­лата Авраамови ќе ги вршевте.</verse>
				<verse number="40">А сега сакате да Ме убиете Мене, Човекот Кој ви ја кажа вистината што ја чу од Бога. Авраам така не правеше.</verse>
				<verse number="41">Вие ги вршите делата на својот татко.“ А тие Му рекоа: „Ние не сме родени од блуд; еден Отец имаме – Бог.“</verse>
				<verse number="42">Но Исус им рече: „Ако Бог беше ваш Отец, тогаш ќе Ме љубевте Мене, бидејќи Јас од Бога излегов и доаѓам. Зашто не дојдов Сам од Себе, туку Тој Ме прати.</verse>
				<verse number="43">Зошто не ги разбирате Моите зборови? Затоа што не можете да ги слушате Моите поуки.</verse>
				<verse number="44">Вие сте од вашиот татко, од ѓаволот; и са­ка­те да ги исполнувате похотите на вашиот татко; тој е човекоубиец од почетокот и не стои во вистината, зашто во него нема вистина. Кога зборува лага, тој говори од себе, зашто е лажливец и татко на лагата.</verse>
				<verse number="45">А бидејќи Јас вистината ви ја ка­жу­вам, не Ми верувате.</verse>
				<verse number="46">Кој од Вас може да Ме обвини за грев? Ако, пак, ја зборувам вистината, тогаш зошто не Ми верувате?</verse>
				<verse number="47">Оној што е од Бога, ги слуша Божјите зборови. Затоа вие не ги слушате, зашто не сте од Бога.“</verse>
				<verse number="48">Тогаш Јудејците Му одговорија и рекоа: „Не зборуваме ли право дека Ти си Самарјанин и дека демон имаш?“</verse>
				<verse number="49">Исус им одговори: „Јас демон немам, туку Го почитувам Својот Отец, а вие Ме бесчестите.</verse>
				<verse number="50">Но Јас не ја барам Својата слава; има Друг што ја бара, и што ќе суди.</verse>
				<verse number="51">Вистина, вистина ви велам; оној што ќе го запази Моето слово, нема да вкуси смрт довека.“</verse>
				<verse number="52">Тогаш Јудејците Му рекоа: „Сега разбравме дека демон има во Тебе. Авраам умре, исто и пророците, а Ти велиш: ’кој ќе ги запази Моите зборови, нема да види смрт довека‘!</verse>
				<verse number="53">Да не си Ти поголем од нашиот татко Авраам, кој умре? И пророците умреа. За кого ли се сметаш Себеси?“</verse>
				<verse number="54">Исус одговори: „Ако Јас Самиот Себе се прославувам, тогаш Мојата слава е ништожна; Оној Кој Ме прославува е Мојот Отец, за Кого вие велите дека е ваш Бог;</verse>
				<verse number="55">но не Го познавате, а Јас Го знам. И ако кажам дека не Го познавам, ќе бидам лажливец, како вас. Но Јас Го знам и го пазам Неговото слово.</verse>
				<verse number="56">Вашиот татко Авраам се радуваше дека ќе го види Мојот ден; и го виде и се зарадува.“</verse>
				<verse number="57">Тогаш Јудејците Му рекоа: „Уште немаш ни педесет години – а си го видел Авраам!?“</verse>
				<verse number="58">Исус им рече: „Вистина, вистина ви велам: Уште пред да се роди Авраам, Јас сум.“</verse>
				<verse number="59">Тогаш зедоа камења за да ги фрлат на Него. Но Исус се сокри и излезе од хра­мот, поминувајќи меѓу нив; и така зами­на.</verse>
			</chapter>
			<chapter number="9">
				<verse number="1">Минувајќи, виде еден човек, слеп од раѓање.</verse>
				<verse number="2">А Неговите ученици Го прашаа велејќи: „Рави, кој грешел – тој или неговите ро­дители, та се родил слеп?“</verse>
				<verse number="3">Исус одговори: „Ниту тој грешел, ниту неговите родители, туку тоа е за да се покажат Божјите дела врз него.</verse>
				<verse number="4">Јас треба да ги вршам делата на Оној што Ме прати додека е ден; настапува ноќ, кога никој не ќе може да работи.</verse>
				<verse number="5">Додека сум во светот, Јас сум свет­лина на светот.“</verse>
				<verse number="6">Штом го рече тоа, плукна на земја, направи кал со плунката и ги намачка со неа очите на слепиот,</verse>
				<verse number="7">и му рече: „Оди, измиј се во ба­њата Силоам!“, што значи „испратен“. Тој отиде, се изми и дојде гледајќи.</verse>
				<verse number="8">А соседите и оние, што порано го беа гледале како слеп, рекоа: „Зар не е овој што седеше и просеше?“</verse>
				<verse number="9">Едни велеа: „Тој е“, а други: „Личи на него.“ Тој, пак, велеше: „Јас сум.“</verse>
				<verse number="10">Тогаш го прашаа: „Како ти се от­во­рија очите?“</verse>
				<verse number="11">Тој одговори и рече: „Еден Човек, Кој се вика Исус, направи кал, ми ги на­мачка очите и ми рече: ’Оди во бањата Силоам и измиј се!‘ Отидов, се измив и прогледав.“</verse>
				<verse number="12">Пак го прашаа: „Каде е Тој?“ Тој рече: „Не знам.“</verse>
				<verse number="13">И го одведоа чо­векот што некогаш беше слеп кај фарисеите.</verse>
				<verse number="14">А беше сабота кога Исус направи кал и му ги отвори очите.</verse>
				<verse number="15">Тогаш фарисеите повторно го прашуваа: „Како прогледа?“ Тој им одговори: „Ми стави кал на очите, се измив и сега гледам.“</verse>
				<verse number="16">Тогаш некои од фарисеите рекоа: „Овој човек не е од Бога, зашто не ја запазува саботата.“ Други говореа: „Како може грешен човек да прави такви чу­да?“ И настана расправија меѓу нив.</verse>
				<verse number="17">Повторно му рекоа на слепиот: „Ти што велиш за Оној што ти ги отвори очите?“ А тој рече: „Пророк е!“</verse>
				<verse number="18">Но Јудејците не поверуваа дека тој бил слеп и дека прогледал додека не ги повикаа неговите родители</verse>
				<verse number="19">и ги прашаа, велејќи: „Дали е овој вашиот син, за кого велите дека се родил слеп? Како, пак, сега гледа?“</verse>
				<verse number="20">А неговите родители им одговорија и рекоа: „Знаеме дека овој е нашиот син и дека се роди слеп;</verse>
				<verse number="21">но не знаеме како сега гледа, а не знаеме ни кој му ги отвори очите. Тој е возрасен; прашајте го него, нека ви каже сам за себе!“</verse>
				<verse number="22">Неговите родители го рекоа ова би­дејќи се плашеа од Јудејците; зашто Ју­дејците веќе се беа согласиле да биде ис­клу­чен од синагогата секој што ќе Го признае за Христос.</verse>
				<verse number="23">Затоа неговите родители рекоа: „Тој е возрасен, прашајте го него!“</verse>
				<verse number="24">Тогаш по вторпат го повикаа човекот што порано беше слеп и му рекоа: „Прослави Го Бога! Ние знаеме дека Оној Човек е грешен!“</verse>
				<verse number="25">А тој одговори и рече: „Дали е гре­шен, не знам; едно знам – дека бев слеп, а сега гледам.“</verse>
				<verse number="26">Па повторно му рекоа: „Што ти направи? Како ти ги отвори очите?“</verse>
				<verse number="27">Тој им одговори: „Јас веќе ви кажав и не чувте; зошто сакате повторно да чуете? И вие да не сакате да ста­не­те Негови ученици?“</verse>
				<verse number="28">А тие го укорија и му рекоа: „Ти си Негов ученик, а ние сме Мојсееви ученици!</verse>
				<verse number="29">Ние знаеме дека на Мојсеј му говорел Бог; а Овој не знаеме од каде е.“</verse>
				<verse number="30">Човекот одговори и им рече: „Тоа е за чудење, што вие не знаете од каде е, а мене ми ги отвори очите!</verse>
				<verse number="31">Знаеме дека Бог не слуша греш­ни­ци, но ако некој Го почитува Бога и ја исполнува Неговата волја, него го слуша.</verse>
				<verse number="32">Откако е векот, не се чуло некој да отворил очи на слепороден.</verse>
				<verse number="33">Да не беше од Бога, не ќе можеше да направи ништо.“</verse>
				<verse number="34">Одговорија и му рекоа: „Сиот си роден во гревови, и ти ли нас ќе нѐ учиш?“ И го избркаа надвор.</verse>
				<verse number="35">Исус чу дека го избркале надвор, па го нај­де и му рече: „Веруваш ли ти во Синот Божји?“</verse>
				<verse number="36">Тој одговори и рече: „А Кој е, Гос­подине, за да верувам во Него?“</verse>
				<verse number="37">Исус му рече: „Си Го видел, Оној што зборува со тебе, Тој е!“</verse>
				<verse number="38">А тој рече: „Верувам, Господи!“ И падна ничкум пред Него.</verse>
				<verse number="39">Исус рече: „За суд дојдов Јас во овој свет, за да прогледаат оние што не гледаат, а оние што гледаат, да станат слепи.“</verse>
				<verse number="40">Го чуја тоа некои од фарисеите што беа со Него, и Му рекоа: „И ние да не сме слепи?“</verse>
				<verse number="41">Исус им рече: „Да бевте слепи, грев немаше да имате; а сега велите дека гледате, затоа вашиот грев останува.“</verse>
			</chapter>
			<chapter number="10">
				<verse number="1">„Вистина, вистина ви велам: оној што не влегува низ вратата во овчото трло, туку прескокнува од друга страна, тој е крадец и разбојник;</verse>
				<verse number="2">а оној што влегува низ вратата, тој е пастир на овците;</verse>
				<verse number="3">нему вратарот му отвора и овците го слушаат неговиот глас, тој ги вика сво­ите овци по име и ги изведува.</verse>
				<verse number="4">И кога ќе ги изведе своите овци, оди пред нив, а овците врват по него, бидејќи го познаваат неговиот глас;</verse>
				<verse number="5">а по туѓинец никако не врват, туку бегаат од него, зашто гласот на туѓиот не го познаваат.“</verse>
				<verse number="6">Исус им ја кажа оваа парабола, но тие не разбраа што беше тоа што им говореше.</verse>
				<verse number="7">Тогаш Исус повторно им рече: „Вистина, вистина ви велам: Јас сум вратата на ов­ците.</verse>
				<verse number="8">Сите што дојдоа пред Мене се крадци и разбојници; но овците не ги послушаа.</verse>
				<verse number="9">Јас сум вратата; ако некој влезе низ Мене, ќе се спаси, и ќе влезе, и ќе из­лезе и пасиште ќе најде.</verse>
				<verse number="10">Крадецот доаѓа само да украде, да убие и да уништи. Јас дојдов за да имаат живот и да го имаат во изобилие.</verse>
				<verse number="11">Јас сум добриот пастир. Добриот пастир си го полага животот за овците;</verse>
				<verse number="12">а наемникот, којшто не е пастир и не е стопан на овците, ако види дека до­аѓа волк, ги остава овците и бега; и вол­кот ги разграбува и ги распрснува овци­те.</verse>
				<verse number="13">Наемникот бега, зашто е наемник, и не се грижи за овците.</verse>
				<verse number="14">Јас сум добриот Пастир; и ги знам Моите и Моите Ме знаат Мене.</verse>
				<verse number="15">Како што Отецот Ме познава Мене, така и Јас Го познавам Отецот; и Својот живот го полагам за овците.</verse>
				<verse number="16">И други овци имам, што не се од ова трло, и нив треба да ги приберам; и ќе го чујат Мојот глас и ќе бидат едно стадо и еден пастир.</verse>
				<verse number="17">Затоа Ме љуби Отецот, зашто Јас Својот живот го полагам, за повторно да го примам.</verse>
				<verse number="18">Никој не Ми го одзема, туку Јас Сам од Себе го давам. Имам власт да го дадам, а имам власт и пак да си го земам. Оваа заповед ја примив од Својот Отец.“</verse>
				<verse number="19">И повторно настана расправија меѓу Јудејците поради овие зборови.</verse>
				<verse number="20">Мнозина од нив велеа: „Демон има и не е при Себе. Зошто Го слушате?“</verse>
				<verse number="21">Други велеа: „Ова не се зборови на демоноопседнат; може ли демон на слеп да му отвори очи?“</verse>
				<verse number="22">Тогаш во Ерусалим беше праз­ни­кот Обновување на храмот и беше зима.</verse>
				<verse number="23">Исус одеше по Соломоновиот трем од храмот.</verse>
				<verse number="24">А Јудејците Го опколија и Му ре­коа: „До кога ќе ни ја мачиш ду­шата? Ако си Ти Христос, кажи ни от­во­рено!“</verse>
				<verse number="25">Исус им одговори: „Ви реков и не верувате. Делата што Јас ги вршам во името на Мојот Отец, тие сведочат за Мене.</verse>
				<verse number="26">Но вие не верувате, бидејќи не сте од Моите овци, како што ви реков.</verse>
				<verse number="27">Моите овци го слушаат Мојот глас и Јас ги познавам; и тие Ме следат</verse>
				<verse number="28">и Јас им давам вечен живот; и нема да загинат довека; и никој нема да ги грабне од Мојата рака.</verse>
				<verse number="29">Мојот Отец, Којшто Ми ги даде, е поголем од сите; и никој не може да ги грабне од раката на Мојот Отец.</verse>
				<verse number="30">Јас и Отецот сме едно.“</verse>
				<verse number="31">А Јудејците повторно зедоа камења за да Го каменуваат.</verse>
				<verse number="32">Исус им одговори: „Многу добри дела ви покажав од Мојот Отец; за кое од тие дела Ме каменувате?“</verse>
				<verse number="33">Јудејците Му одговорија, велејќи: „Не Те каменуваме за добро дело, туку за богохулство, зашто Ти, иако си човек, се правиш Себеси Бог.“</verse>
				<verse number="34">Исус им одговори: „Не е ли напи­шано во вашиот Закон: ’Јас реков: бо­го­ви сте?‘</verse>
				<verse number="35">Ако Тој ги нарече богови оние кон кои беше упатено словото Божјо, а Писмото не може да се укине,</verse>
				<verse number="36">тогаш зошто на Оној, Кого Оте­цот Го освети и Го прати во светот, вие Му велите: ’Богохулиш?‘ Зар затоа што реков: ’Јас сум Син Божји‘?</verse>
				<verse number="37">Ако не ги вршам делата на Мојот Отец, не верувајте Ми;</verse>
				<verse number="38">ако, пак, ги вршам, дури и да не Ми верувате Мене, на Моите дела поверувајте – за да разберете и да поверува­те дека Отецот е во Мене и Јас сум во Него.“</verse>
				<verse number="39">Тогаш повторно сакаа да Го фатат, но Тој им се истргна од рацете</verse>
				<verse number="40">и пак отиде отаде Јордан, на местото на кое порано Јован крштеваше, и ос­тана таму.</verse>
				<verse number="41">Мнозина дојдоа кај Него и говореа: „Јован не направи ниедно чудо, но сѐ што Јован рече за Него, беше вистина.“</verse>
				<verse number="42">И таму мнозина поверуваа во Него.</verse>
			</chapter>
			<chapter number="11">
				<verse number="1">Некој Лазар од Витанија, од селото на Марија и сестра ѝ Марта, беше болен.</verse>
				<verse number="2">А Марија, чиј брат Лазар боледуваше, беше онаа што Го помаза Господа со миро и ги избриша Неговите нозе со својата коса.</verse>
				<verse number="3">Тогаш сестрите испратија кај Него за да Му кажат: „Господи, ете, оној што го љубиш е болен.“</verse>
				<verse number="4">Штом чу Исус, рече: „Таа болест не е за умирање, туку за Божја слава – за да се прослави Синот Божји преку неа.“</verse>
				<verse number="5">А Исус ги љубеше Марта и нејзината сестра и Лазар.</verse>
				<verse number="6">Кога, пак, чу дека е болен, тогаш остана уште два дена во местото каде што се наоѓаше.</verse>
				<verse number="7">Потоа им рече на учениците: „Да отидеме пак во Јудеја!“</verse>
				<verse number="8">Учениците Му рекоа: „Рави, сега Јудејците сакаа да Те убијат со камења, и пак ли таму ќе одиш?“</verse>
				<verse number="9">Исус одговори: „Нели има дванаесет часови во денот? Ако некој оди дење, не се препнува, зашто ја гледа светлината од овој свет;</verse>
				<verse number="10">ако, пак, некој оди ноќе, се препнува, зашто светлината не е во него.“</verse>
				<verse number="11">Ова им го кажа, а потоа им рече: „Лазар, нашиот пријател, заспал; но одам да го разбудам.“</verse>
				<verse number="12">Тогаш Неговите ученици рекоа: „Господи, ако заспал, ќе стане.“</verse>
				<verse number="13">Исус, пак, го рече тоа за неговата смрт, а тие мислеа дека говори за заспивање со сон.</verse>
				<verse number="14">Тогаш Исус рече отворено: „Лазар умре!</verse>
				<verse number="15">И се радувам заради вас што не бев таму, та да поверувате; но, да отидеме кај него.“</verse>
				<verse number="16">Тогаш Тома, наречен Близнак, им рече на останатите ученици: „Да отидеме и ние да умреме со него.“</verse>
				<verse number="17">Кога дојде Исус, дозна дека тој веќе четири дена е во гробот.</verse>
				<verse number="18">А Витанија беше близу до Еру­салим, околу петнаесет стадии;</verse>
				<verse number="19">и мнозина Јудејци беа дошле кај Марта и Марија за да ги утешат за нив­ни­от брат.</verse>
				<verse number="20">Кога чу Марта дека доаѓа Исус, из­лезе да Го пресретне; а Марија седеше до­ма.</verse>
				<verse number="21">Тогаш Марта Му рече на Исус: „Господи, да беше тука, брат ми немаше да умре.</verse>
				<verse number="22">Но и сега знам дека што и да посакаш од Бога, Бог ќе Ти даде.“</verse>
				<verse number="23">Исус ѝ рече: „Твојот брат ќе вос­кресне!“</verse>
				<verse number="24">Марта Му рече: „Знам дека ќе вос­кресне при воскресението, во последни­от ден.“</verse>
				<verse number="25">А Исус ѝ рече: „Јас сум воскресени­ето и животот. Оној што верува во Мене, и да умре, ќе живее.</verse>
				<verse number="26">И секој што живее и верува во Ме­не, нема да умре довека. Го веруваш ли тоа?“</verse>
				<verse number="27">Таа Му одговори: „Да, Господи, јас поверував дека Ти си Христос, Синот Божји, што треба да дојде во светот.“</verse>
				<verse number="28">Штом го рече тоа, отиде и тајно ја повика својата сестра Марија, велејќи: „Учителот е овде и те вика.“</verse>
				<verse number="29">Таа кога чу, стана бргу и отиде кај Него;</verse>
				<verse number="30">зашто Исус уште не беше дошол во селото, туку беше на местото каде што Го пресретна Марта.</verse>
				<verse number="31">А Јудејците, што беа со неа дома и ја тешеа, кога видоа дека Марија стана бргу и излезе, отидоа и тие по неа, мислејќи дека ќе оди на гробот за таму да плаче.</verse>
				<verse number="32">Марија, пак, кога дојде ка­де што беше Исус и кога Го виде, падна пред Неговите нозе, велејќи Му: „Господи, да беше тука, немаше да умре брат ми!“</verse>
				<verse number="33">Исус, пак, кога ја виде како плаче, и Јудејците што беа дошле со неа како плачат, се натажи во духот и се вознемири,</verse>
				<verse number="34">па рече: „Каде сте го положиле?“ Му рекоа: „Господи, дојди и види!“</verse>
				<verse number="35">Исус просолзи.</verse>
				<verse number="36">Тогаш Јудејците рекоа: „Гледај, колку го љубел!“</verse>
				<verse number="37">А некои од нив, велеа: „Не мо­жеше ли Овој, што ги отвори очите на слепиот, да направи и овој да не умре?“</verse>
				<verse number="38">А Исус, сѐ уште нажален во Себе, дојде до гробот; тоа беше пештера и ка­мен навален на неа.</verse>
				<verse number="39">Исус рече: „Кренете го каменот!“ Марта, сестрата на умрениот, Му рече: „Господи, мириса веќе; има четири дена откако е умрен!“</verse>
				<verse number="40">Исус ѝ рече: „Не ли ти реков дека ако веруваш, ќе ја видиш Божјата слава?“</verse>
				<verse number="41">Тогаш го кренаа каменот каде што лежеше умрениот. А Исус ги подигна очите нагоре и рече: „Оче, Ти благода­рам што Ме послуша.</verse>
				<verse number="42">Јас знаев дека Ти секогаш Ме слушаш; но ова го реков заради народот што стои наоколу, за да поверуваат де­ка Ти си Ме пратил.“</verse>
				<verse number="43">Кога го рече ова, извика со силен глас: „Лазаре, излези надвор!“</verse>
				<verse number="44">Умрениот излезе, обвиткан со погребни повои по нозете и по рацете; а лицето завиено со крпа. Исус им рече: „Разврзете го и оставете го да оди!“</verse>
				<verse number="45">Тогаш мнозина од Јудејците, што беа дошле кај Марија и видоа што на­прави Исус, поверуваа во Него.</verse>
				<verse number="46">А некои од нив отидоа кај фарисеите и им кажаа што направи Исус.</verse>
				<verse number="47">Тогаш првосвештениците и фарисеите го собраа Синедрионот и рекоа: „Што да правиме? Овој Човек прави многу чуда.</verse>
				<verse number="48">Ако Го оставиме така, сите ќе по­ве­руваат во Него и ќе дојдат Римјаните, па ќе ни ги одземат и земјата и на­ро­дот.“</verse>
				<verse number="49">Еден, пак, од нив, Кајафа, кој таа година беше првосвештеник, им рече: „Вие ништо не знаете,</verse>
				<verse number="50">ниту разбирате дека за нас е подобро еден човек да умре за народот, отколку сиот народ да пропадне.“</verse>
				<verse number="51">Но ова не го рече сам од себе, ту­ку, бидејќи беше првосвештеник таа го­дина, прорече дека Исус ќе умре за народот;</verse>
				<verse number="52">и не само за народот, туку и за да ги соедини растурените Божји чеда.</verse>
				<verse number="53">Од тој ден се согласија да Го убијат.</verse>
				<verse number="54">Поради тоа Исус веќе не одеше јав­но меѓу Јудејците, туку оттаму отиде во еден крај близу пустината, во градот на­речен Ефрем, и таму се задржа со Своите уче­ници.</verse>
				<verse number="55">А се наближуваше јудејската Пасха и мнозина од тој крај отидоа во Ерусалим пред Пасха, за да се очистат.</verse>
				<verse number="56">Тогаш Го бараа Исус и, стоејќи во храмот, си разговараа меѓу себе: „Што мислите? Зар нема да дојде на празни­кот?“</verse>
				<verse number="57">А првосвештениците и фарисеите веќе беа издале заповед, ако некој дознае каде е, да јави, за да Го фатат.</verse>
			</chapter>
			<chapter number="12">
				<verse number="1">На шест дена пред Пасха, дојде Исус во Витанија, каде што бе­ше умрениот Лазар, кого го воскресна од мртвите.</verse>
				<verse number="2">Таму Му приготвија вечера и Марта послужуваше, а Лазар беше еден од оние што седеа со Него на трпезата.</verse>
				<verse number="3">Тогаш Марија, земајќи литар чисто, скапоце­но миро, ги помаза Ису­совите нозе и со својата коса ги избриша Неговите нозе­; и куќата се исполни со мирис од мирото.</verse>
				<verse number="4">А еден од Неговите ученици, Јуда Си­монов Искариотски, којшто сакаше да Го пре­даде, рече:</verse>
				<verse number="5">„Зошто мирово не се продаде за триста денарии, та да се раздадеше на сиромаси?“</verse>
				<verse number="6">Ова тој го рече не дека се грижеше за сиромасите, туку зашто беше крадец. Тој го чуваше ковчежето и крадеше од она што пуштаа во него.</verse>
				<verse number="7">А Исус рече: „Оставете ја! Таа го чувала тоа за денот на Мојот погреб.</verse>
				<verse number="8">Сиромасите секогаш ги имате со себе, а Мене Ме немате секогаш.“</verse>
				<verse number="9">Тогаш големо мноштво од Јудејците разбраа дека Исус е таму, па дојдоа не само заради Исус, туку да го видат и Лазар, кого Тој го воскресна од мртвите.</verse>
				<verse number="10">А првосвештениците се договорија да го убијат и Лазар,</verse>
				<verse number="11">зашто мнозина од Јудејците доаѓаа поради него и веруваа во Исус.</verse>
				<verse number="12">Утредента мноштво луѓе, кои беа дошле на празникот, штом чуја де­ка Исус доаѓа во Ерусалим,</verse>
				<verse number="13">зедоа палмови гранчиња, и Му излегоа во пресрет, извикувајќи: „Оса­на! Благословен е Оној што доаѓа во името Господово, Царот Израилев!“</verse>
				<verse number="14">А Исус, наоѓајќи младо магаре, седна на него, како што е напишано:</verse>
				<verse number="15">„Не плаши се, ќерко Сионова! Еве, твојот Цар доаѓа, седејќи на прле.“</verse>
				<verse number="16">Но на почетокот Неговите ученици не го раз­браа ова. А кога се прослави Исус, тогаш се сетија дека тоа беше напишано за Него и дека тоа Му го направија.</verse>
				<verse number="17">Народот, што беше со Него кога Тој го извика Лазар од гробот и го вос­кресна од мртвите, сведочеше.</verse>
				<verse number="18">Затоа и народот Го пречека, зашто беа чуле дека Тој го направи тоа чудо.</verse>
				<verse number="19">А фарисеите си велеа меѓу себе: „Гледате ли дека ништо не помага? Ете, светот тргна по Него!“</verse>
				<verse number="20">Меѓу дојдените за празникот на поклонение имаше и некои Елини.</verse>
				<verse number="21">Тие пристапија кон Филип, кој беше од Витсаида Галилејска, и го молеа, ве­лејќи: „Господине, сакаме да Го видиме Исус.“</verse>
				<verse number="22">Дојде Филип и му кажа на Андреј, а Андреј и Филип Му кажаа на Исус.</verse>
				<verse number="23">Исус, пак, им одговори, велејќи: „Дојде часот да се прослави Синот Чо­вечки.</verse>
				<verse number="24">Вистина, вистина ви велам: ако пченичното зрно, што паднало на земја, не умре – останува само; а ако умре – многу род носи.</verse>
				<verse number="25">Оној што го сака својот живот, ќе го загуби; а оној што го мрази својот живот на овој свет, ќе го запази за вечен живот.</verse>
				<verse number="26">Ако некој Ми служи Мене, нека врви по Мене; и каде што сум Јас, таму ќе биде и Мојот служител. И ако некој Ми служи Мене, него ќе го почитува Отецот.</verse>
				<verse number="27">Душата сега Ми се нажали, и што да кажам? Оче, избави Ме од овој час! Но заради тоа дојдов во овој час.</verse>
				<verse number="28">Оче, прослави го Своето име!“ То­гаш дојде глас од небото: „Го прославив, и пак ќе го прославам.“</verse>
				<verse number="29">А народот што стоеше, кога го чу тоа, велеше: „Загрми!“, други, пак, ре­коа: „Ангел Му зборуваше!“</verse>
				<verse number="30">Исус одговори и рече: „Овој глас не беше заради Мене, туку заради вас.</verse>
				<verse number="31">Сега е судот на овој свет; сега кнезот на овој свет ќе биде исфрлен надвор.</verse>
				<verse number="32">И кога Јас ќе бидам издигнат од земјата, сите ќе ги привлечам кон Се­бе.“</verse>
				<verse number="33">А ова го зборуваше за да покаже со каква смрт ќе умре.</verse>
				<verse number="34">Народот Му одговори: „Од Законот сме слу­ша­ле дека Христос ќе остане довека, а како Ти велиш дека Синот Чо­вечки треба да биде издигнат? Кој е Тој Син Човечки?“</verse>
				<verse number="35">Тогаш Исус им рече: „Уште малку време Светлината е со вас; одете додека ја имате Светлината, за да не ве опфати темнина; а оној што оди во темнината, не знае каде оди.</verse>
				<verse number="36">Додека ја имате Светлината, верувајте во Светлината, за да бидете синови на Светлината!“ Штом го рече тоа, Исус си замина и се сокри од нив.</verse>
				<verse number="37">И покрај толкуте чудесни знаци, што ги беше направил пред нив, тие не веруваа во Него,</verse>
				<verse number="38">за да се исполни словото од пророкот Исаија, којшто рече: „Господи, кој ли поверува во она што го слушна од нас? И раката Господова кому му се откри?“</verse>
				<verse number="39">Тие затоа не можеа да поверуваат, зашто Исаија уште вели:</verse>
				<verse number="40">„Ги ослепи нивните очи и ги скамени нивните срца, та со очите да не гледаат и со срцето да не разбираат и да не се обратат за да ги исцелам.“</verse>
				<verse number="41">Ова Исаија го рече зашто ја беше видел Неговата слава и зборувал за Не­го.</verse>
				<verse number="42">Но, сепак, дури и од началниците мнозина по­веруваа во Него, само не признаваа заради фарисеите, за да не бидат исклучени од синагогата;</verse>
				<verse number="43">зашто ја засакаа човечката слава повеќе од славата Божја.</verse>
				<verse number="44">А Исус гласно извика: „Оној што верува во Мене, не верува во Мене, ту­ку во Оној што Ме пратил,</verse>
				<verse number="45">кој Ме гледа Мене, Го гледа Оној што Ме пратил.</verse>
				<verse number="46">Јас – Светлината – дојдов во светот, та никој што верува во Мене да не остане во темнина.</verse>
				<verse number="47">И ако некој ги чуе Моите зборови и не поверува, Јас нема да го судам, заш­то не дојдов за да го судам светот, туку за да го спасам светот.</verse>
				<verse number="48">Има кој да го суди оној што се откажува од Мене и не ги прима Моите зборови – словото што го кажав, тоа ќе го осуди во последниот ден.</verse>
				<verse number="49">Зашто Јас Сам од Себе не зборував; туку Отецот, што Ме прати, Тој Ми даде заповед што да кажам и што да зборувам.</verse>
				<verse number="50">И знам дека Неговата заповед е вечен жи­вот. И така, она што Јас го зборувам, го зборувам онака како што Ми рече Отецот.“</verse>
			</chapter>
			<chapter number="13">
				<verse number="1">А пред празникот Пасха, Исус знаеше дека Му дојде часот за да премине од овој свет кај Отецот и, бидејќи ги возљуби Своите во светот, до крај ги возљуби.</verse>
				<verse number="2">А за време на вечерата, ѓаволот веќе беше вметнал во срцето на Јуда Симонов Искариотски да Го предаде.</verse>
				<verse number="3">Исус, знаејќи дека Отецот сѐ Му предал во рацете и дека од Бога излегол и дека кај Бога се враќа,</verse>
				<verse number="4">стана од вечерата, ја соблече Својата горна облека, зеде крпа и се препаша;</verse>
				<verse number="5">потоа истури вода во леѓен и почна да им ги мие нозете на учениците и да ги брише со крпата со којашто беше препашан.</verse>
				<verse number="6">Тогаш дојде кај Симон Петар, а тој Му рече: „Господи, зар Ти нозете да ми ги миеш?“</verse>
				<verse number="7">Исус му одговори и рече: „Јас што правам, ти сега не знаеш, но подоцна ќе разбереш.“</verse>
				<verse number="8">Петар Му рече: „Никогаш Ти нема да ми ги миеш нозете!“ Исус му одгово­ри: „Ако не те измијам, нема да имаш дел со Мене!“</verse>
				<verse number="9">Симон Петар Му рече: „Господи, то­гаш не само моите нозе, туку и рацете и главата!“</verse>
				<verse number="10">Исус рече: „Измиениот не треба ништо да мие, освен нозете, заш­то целиот е чист, а вие сте чисти, но не сите.“</verse>
				<verse number="11">Бидејќи знаеше кој ќе Го пре­да­де, па затоа и рече: „Не сте сите чисти.“</verse>
				<verse number="12">А кога им ги изми нозете и ја зеде Својата горна облека, повторно седна, па им рече: „Знаете ли што ви направив?</verse>
				<verse number="13">Вие Ме нарекувате Учител и Гос­под; и право велите, бидејќи тоа сум.</verse>
				<verse number="14">Ако, пак, Јас, Господ и Учител, ви ги измив нозете, тогаш и вие сте дол­жни еден на друг да си ги миете нозете.</verse>
				<verse number="15">Затоа ви дадов пример да правите и вие така, како што ви направив Јас.</verse>
				<verse number="16">Вистина, вистина ви велам: слугата не е поголем од својот господар, ниту пратеникот е поголем од оној што го пра­тил.</verse>
				<verse number="17">Кога го знаете ова, блажени сте ако го извршувате.</verse>
				<verse number="18">Не зборувам за сите вас, заш­то Јас ги знам оние што ги избрав; но нека се исполни Писмото: ’Оној што со Мене го јаде лебот, тој ја подигна својата пета против Мене.‘</verse>
				<verse number="19">Ви кажувам отсега, пред да се случи тоа, та кога ќе се изврши, да по­ве­рувате дека Јас сум.</verse>
				<verse number="20">Вистина, вистина ви велам: тој што го прима оној што ќе го пратам, Мене Ме прима, а кој Ме прима Мене, Го прима Оној што Ме прати.“</verse>
				<verse number="21">Штом го рече ова, Исус се вознемири во духот, посведочи и рече: „Вистина, вистина ви велам дека еден од вас ќе Ме предаде.“</verse>
				<verse number="22">Тогаш учениците почнаа да се пог­леднуваат еден со друг, не разбирајќи за кого зборува.</verse>
				<verse number="23">А еден од учениците, кого Исус го љубеше, се беше навалил на Исусовите гради.</verse>
				<verse number="24">Нему Симон Петар му даде знак да праша кој е тој за кого гово­ри.</verse>
				<verse number="25">Тој, пак, се навали на Исусовите гради и Му рече: „Господи, кој е?“</verse>
				<verse number="26">Исус одговори: „Тоа е оној кому Јас ќе му натопам залак и ќе му го пода­дам.“ И кога натопи залак, му го подаде на Јуда Симонов Искариотски.</verse>
				<verse number="27">И тогаш, по залакот, сатаната влезе во него. А Исус му рече: „Тоа што го пра­виш, направи го побргу!“</verse>
				<verse number="28">А никој од оние што седеа на трпе­зата не разбраа зошто му го рече тоа.</verse>
				<verse number="29">Но бидејќи Јуда го чуваше ковче­жето, некои помислија дека Исус му ре­че: „Купи го она што ни е потребно за празникот!“ или да даде нешто на сиромасите.</verse>
				<verse number="30">А тој, штом го зеде залакот, веднаш излезе. А беше ноќ.</verse>
				<verse number="31">Кога тој излезе, Исус рече: „Сега се прослави Синот Човечки и Бог се прос­лави во Него.</verse>
				<verse number="32">Ако Бог се прослави во Него, и Не­го Бог ќе Го прослави во Себе, и веднаш ќе Го прослави.</verse>
				<verse number="33">Чеда, уште малку сум со вас. Ќе Ме барате и, како што им реков на Ју­деј­ци­те, така и вам сега ви велам дека каде што одам Јас вие не мо­же­те да дојдете.</verse>
				<verse number="34">Нова заповед ви давам: да се љубите еден со друг; како Јас што ве возљубив, така и вие да се љубите еден со друг.</verse>
				<verse number="35">По тоа сите ќе ве познаат дека сте Мои ученици, ако имате љубов меѓу се­бе.“</verse>
				<verse number="36">Симон Петар Му рече: „Господи, каде одиш?“ Исус му одговори: „Каде што одам Јас, ти сега не можеш да Ме следиш, но подоцна ќе Ме следиш.“</verse>
				<verse number="37">Петар Му рече: „Господи, зошто не можам да Те следам сега? Својот живот ќе го положам за Тебе!“</verse>
				<verse number="38">Исус му одговори: „Животот ли ќе го положиш за Мене? Вистина, вистина ти велам: нема петел да запее, додека трипати не се одречеш од Мене!“</verse>
			</chapter>
			<chapter number="14">
				<verse number="1">„Да не се вознемирува вашето срце; верувајте во Бога и во Мене ве­рувајте.</verse>
				<verse number="2">Во домот на Мојот Отец има многу живеалишта. А да немаше, зар ќе ви речев: ’Одам да ви приготвам место‘?</verse>
				<verse number="3">И ако заминам да ви приготвам место, пак ќе дојдам и ќе ве земам вас кај Себе за да бидете и вие каде што сум Јас.</verse>
				<verse number="4">А каде одам Јас, знаете, и патот го знаете.“</verse>
				<verse number="5">Тома Му рече: „Господи, не знаеме каде одиш; и како можеме патот да го знаеме?“</verse>
				<verse number="6">Исус му рече: „Јас сум Патот, Вис­тината и Животот; никој не доаѓа кај Отецот, освен преку Мене.</verse>
				<verse number="7">Ако Ме бевте познавале, ќе Го поз­на­вавте и Мојот Отец. А отсега Го познавате и сте Го виделе.“</verse>
				<verse number="8">Филип Му рече: „Господи, покажи ни Го Отецот и доволно ни е!“</verse>
				<verse number="9">Му одговори Исус: „Толку време сум со вас, и зар не си Ме познал, Фи­липе? Оној што Ме видел Мене, Го видел Отецот, па како ти велиш: ’Покажи ни Го Отецот?‘</verse>
				<verse number="10">Не веруваш ли дека Јас сум во Оте­цот, и дека Отецот е во Мене? Збо­ро­ви­те што ви ги кажувам, не ги зборувам од Себе; туку Отецот, Кој е во Мене, ги врши Своите делата.</verse>
				<verse number="11">Верувајте Ми дека Јас сум во Оте­цот и Отецот е во Мене; ако, пак, не, поради самите дела верувајте Ми.</verse>
				<verse number="12">Вистина, вистина ви велам: оној што ве­рува во Мене и самиот ќе ги прави делата што ги правам Јас, и поголеми од нив ќе прави; зашто Јас одам кај Својот Отец;</verse>
				<verse number="13">и што и да посакате во Мое име, ќе ви го исполнам, за да се прослави Отецот во Синот.</verse>
				<verse number="14">Ако нешто Ми побарате во Мое име, Јас ќе го направам.“</verse>
				<verse number="15">„Ако Ме љубите, пазете ги Моите заповеди.</verse>
				<verse number="16">И Јас ќе Го помолам Отецот и Тој ќе ви даде друг Утешител, за да биде со вас довека –</verse>
				<verse number="17">Духот на вистината, Кого светот не може да Го прими, зашто не Го гледа, ниту Го познава; а вие Го познавате, зашто во вас е и во вас ќе биде.</verse>
				<verse number="18">Нема да ве оставам сираци; ќе дојдам кај вас.</verse>
				<verse number="19">Уште малку и светот веќе нема да Ме гледа; а вие ќе Ме гледате, зашто Јас живеам и вие ќе живеете.</verse>
				<verse number="20">Во оној ден вие ќе разберете дека Јас сум во Мојот Отец, и вие сте во Ме­не, и Јас во вас.</verse>
				<verse number="21">Оној што ги има Моите заповеди и ги па­зи, тој е оној што Ме љуби; а кој Ме љу­би Мене, ќе биде возљубен од Мојот Отец; и Јас ќе го возљубам и Самиот ќе му се обја­вам.“</verse>
				<verse number="22">Му рече Јуда, не Искариотски: „Гос­по­ди, зошто сакаш нам да ни се објавиш, а не на светот?“</verse>
				<verse number="23">Исус одговори и му рече: „Ако не­кој Ме љуби, ќе го пази Моето слово; и Мојот Отец ќе го возљуби, и при него ќе дојдеме и кај него живеалиште ќе направиме.</verse>
				<verse number="24">Оној што не Ме љуби, не ги пази Моите сло­ва; а словото што го слушате, не е Мое, туку на Отецот што Ме прати.</verse>
				<verse number="25">Ова ви го реков, додека сум со вас.</verse>
				<verse number="26">А Утешителот, пак, Светиот Дух, Кого Отецот ќе Го испрати во Мое име, Тој ќе ве научи на сѐ и ќе ве потсети за сѐ што ви реков.</verse>
				<verse number="27">Мир ви оставам; Својот мир ви го давам; Јас ви го давам, но не како што го дава светот. Да не се вознемирува вашето срце, ниту да стравува.</verse>
				<verse number="28">Чувте дека Јас ви реков: ’Зами­ну­вам од вас и пак ќе дојдам кај вас.‘ Да Ме љубевте, ќе се зарадувавте што реков: одам кај Отецот, зашто Мојот Отец е поголем од Мене.</verse>
				<verse number="29">И сега ви кажав, уште пред да се случи, та кога ќе се случи, да пове­рувате.</verse>
				<verse number="30">Нема веќе многу да зборувам со вас, зашто доаѓа кнезот на светот и тој нема ништо во Мене.</verse>
				<verse number="31">Но нека разбере светот дека Го љубам Отецот и како што Ми заповеда Отецот, така правам. Станете, да си оди­ме одовде!“</verse>
			</chapter>
			<chapter number="15">
				<verse number="1">„Јас сум вистинската лоза, а Мојот Отец е лозарот.</verse>
				<verse number="2">Секоја прачка во Мене, што не дава род, Тој ја отсекува; и секоја, што дава род, ја очистува, за да донесе повеќе род.</verse>
				<verse number="3">Вие сте веќе чисти преку словото што сум ви го проповедал.</verse>
				<verse number="4">Останете во Мене и Јас ќе останам во вас. Како што прачката не може да носи ро­д сама од себе, ако не остане на лозата, така ни вие не можете, ако не останете во Мене.</verse>
				<verse number="5">Јас сум лозата, а вие прачките; и оној што останува во Мене и Јас сум во него, тој дава многу род; зашто без Мене не можете да правите ништо.</verse>
				<verse number="6">Ако некој не остане во Мене, ќе биде исфрлен надвор, како прачка, и ќе се исуши; а таквите ќе ги соберат, и во оган ќе ги фрлат и ќе изгорат.</verse>
				<verse number="7">Ако останете во Мене и зборовите Мои останат во вас, тогаш барајте што и да посакате, и ќе ви биде дадено.</verse>
				<verse number="8">Со ова се прославува Мојот Отец: да носите многу род и да бидете Мои уче­ници.</verse>
				<verse number="9">Како што Ме возљуби Отецот, и Јас ве возљубив вас. Останете во Мојата љубов!</verse>
				<verse number="10">Ако ги запазите Моите заповеди, ќе останете во Мојата љубов; како што Јас ги запазив заповедите на Мојот Отец и останувам во Неговата љубов.</verse>
				<verse number="11">Ова ви го реков за Мојата радост да остане во вас и вашата радост да биде потполна.</verse>
				<verse number="12">Ова е Мојата заповед: да се љубите еден со друг, како што Јас ве возљубив.</verse>
				<verse number="13">Никој нема поголема љубов од оваа: да ја положи некој својата душа за своите пријатели.</verse>
				<verse number="14">Вие сте Ми пријатели ако го правите она што Јас ви го заповедам.</verse>
				<verse number="15">Веќе не ве нарекувам слуги, зашто слугата не знае што прави неговиот господар; туку ве нареков пријатели, бидејќи ви кажав сѐ што чув од Мојот Отец.</verse>
				<verse number="16">Вие не Ме избравте Мене, туку Јас ве избрав вас и ве поставив, за да одите и род да принесете и вашиот род да остане, та што и да посакате од Отецот во Мое име, да ви даде.</verse>
				<verse number="17">Ова ви го заповедам: да се љу­бите еден со друг.“</verse>
				<verse number="18">„Ако светот ве мрази, знајте дека Мене уште пред вас Ме замрази.</verse>
				<verse number="19">Да бевте од светот, тогаш светот ќе го љубеше своето; но бидејќи не сте од светот, туку Јас ве избрав од светот – затоа светот ве мрази.</verse>
				<verse number="20">Помнете ги зборовите што Јас ви ги реков: не е слугата поголем од својот господар. Ако Мене Ме гонеа, и вас ќе ве гонат; ако Моите зборови ги запазија, и вашите ќе ги запазат.</verse>
				<verse number="21">Но сето ова ќе ви го прават поради Моето име, зашто не Го знаат Оној што Ме испрати.</verse>
				<verse number="22">Да не бев дошол и да не им бев зборувал, грев не ќе имаа. Но се­га немаат изговор за својот грев.</verse>
				<verse number="23">Оној што Мене ме мрази, Го мрази и Мо­јот Отец.</verse>
				<verse number="24">Да не бев направил меѓу нив дела, какви што никој друг не направил, грев не ќе имаа; а сега и видоа и Ме замразија, и Мене и Мојот Отец.</verse>
				<verse number="25">Но нека се исполни словото на­пи­ша­но во нивниот Закон дека Ме замразија без причина.</verse>
				<verse number="26">А кога ќе дојде Утешителот, Кого Јас ќе ви Го испратам од Отецот, Ду­хот на Вистината, Кој излегува од Оте­цот, Тој ќе сведочи за Мене;</verse>
				<verse number="27">а и вие ќе сведочите, бидејќи од по­четокот сте со Мене.“</verse>
			</chapter>
			<chapter number="16">
				<verse number="1">„Ова ви го кажав за да не се соблазните.</verse>
				<verse number="2">Ќе ве истеруваат од синагогите, па дури ќе настапи и време кога секој што ќе ве убие, ќе мисли дека на Бога Му принесува служба.</verse>
				<verse number="3">А тоа ќе го прават зашто не Го познаа ниту Отецот, ниту Мене.</verse>
				<verse number="4">Но ова ви го зборував, та кога ќе дојде времето, да се сетите дека Јас сум ви го кажал; а од почетокот не ви го зборував ова, зашто бев со вас.“</verse>
				<verse number="5">„А сега одам кај Оној што Ме ис­пра­ти, и никој од вас не Ме праша: ’Каде одиш?‘</verse>
				<verse number="6">Но затоа што ви го кажав ова, срцето ви се исполни со тага.</verse>
				<verse number="7">Но Јас вистината ви ја кажувам: по­добро за вас е Јас да отидам, зашто ако не отидам Јас, Утешителот нема да дојде кај вас; ако, пак, заминам, ќе Го пратам кај вас.</verse>
				<verse number="8">И Тој, кога ќе дојде, ќе го разобличи светот за грев, и за правда и за суд:</verse>
				<verse number="9">за грев – зашто не веруваат во Мене;</verse>
				<verse number="10">за правда – зашто одам кај Својот Отец и веќе нема да Ме видите;</verse>
				<verse number="11">а за суд – зашто кнезот на овој свет е осуден.</verse>
				<verse number="12">Имам уште многу да ви кажувам, но сега не можете да носите.</verse>
				<verse number="13">А кога ќе дојде Тој, Духот на Вис­тината, ќе ве упати во сета вистина; но нема да зборува од Себе, туку ќе го говори она што ќе го чуе и ќе ве извести за она што доаѓа.</verse>
				<verse number="14">Тој Мене ќе Ме прослави, зашто од Моето ќе земе и ќе ви објави.</verse>
				<verse number="15">Сѐ што има Отецот, Мое е; затоа и ви реков дека од Моето ќе земе и ќе ви објави.“</verse>
				<verse number="16">„Уште малку и нема да Ме гледате, и повторно уште малку и ќе Ме видите, зашто одам кај Отецот.“</verse>
				<verse number="17">Тогаш некои од Неговите ученици си рекоа меѓу себе: „Што е тоа што ни ве­ли: ’Уште малку и нема да Ме гледате, и повторно уште малку и ќе Ме видите?‘ и ’Јас си одам кај Отецот?‘“</verse>
				<verse number="18">И зборуваа: „Што е тоа, што ве­ли: ’Уште малку?‘ Не знаеме што зборува.“</verse>
				<verse number="19">Тогаш Исус разбра дека сакаат да Го пра­шаат, и им рече: „Затоа ли се пра­шу­ва­те меѓу себе, зашто реков: ’Уште малку, и нема да Ме гледате и повторно уште малку, и ќе Ме видите?‘</verse>
				<verse number="20">Вистина, вистина ви велам дека вие ќе заплачете и ќе заридате, а светот ќе се радува; вие, пак, ќе бидете нажалени, но вашата жалост ќе се претвори во радост.</verse>
				<verse number="21">Кога раѓа, жената има болки, зашто ѝ дошло нејзиното време; но штом ќе го роди детето, не ја помни маката, поради радоста што се родил човек на светот.</verse>
				<verse number="22">Па така и вие сега имате болки; но повторно ќе ве видам, и ќе се зарадува вашето срце и вашата радост никој нема да ви ја одземе;</verse>
				<verse number="23">и во тој ден нема ништо да Ме прашувате. Вистина, вистина ви велам: што и да посакате од Отецот во Мое име, ќе ви даде.</verse>
				<verse number="24">Досега ништо не сте барале во Мое име; барајте и ќе добиете, за да биде потполна вашата радост.“</verse>
				<verse number="25">„Ова во параболи ви го кажав; но доаѓа час кога веќе нема во параболи да ви зборувам, туку отворено ќе ве известам за Отецот.</verse>
				<verse number="26">Во тој ден ќе побарате во Мое име, и не ви велам дека Јас ќе Го замолам Отецот за вас;</verse>
				<verse number="27">бидејќи Отецот Самиот ве љуби, зашто вие Ме возљубивте и поверувавте дека Јас излегов од Бога.</verse>
				<verse number="28">Излегов од Отецот и дојдов во светот; сега повторно го оставам светот и одам кај Отецот.“</verse>
				<verse number="29">Неговите ученици Му рекоа: „Еве, сега отворено зборуваш и никаква па­рабола не кажуваш.</verse>
				<verse number="30">Сега знаеме дека знаеш сѐ и немаш потреба никој да Те прашува. Поради тоа веруваме дека од Бога си излегол.“</verse>
				<verse number="31">Исус им одговори: „Сега ли верувате?</verse>
				<verse number="32">Ете, доаѓа часот, и веќе дојде, да се разбегате секој кај своите, а Мене сам да Ме оставите; но не сум сам, бидејќи Отецот е со Мене.</verse>
				<verse number="33">Ова ви го реков за да имате мир во Мене. Во светот ќе имате маки; но бидете смели, зашто Јас го победив светот.“</verse>
			</chapter>
			<chapter number="17">
				<verse number="1">Исус го кажа ова, па ги подигна Своите очи кон небото и рече: „Оче, дојде часот; прослави Го Својот Син, за и Твојот Син да Те прослави,</verse>
				<verse number="2">како што си Му дал власт над секое тело, та на сето она што си Му го дал, да му даде вечен живот.</verse>
				<verse number="3">А ова е вечниот живот: да Те позна­ат Тебе, Единиот вистински Бог, и Исус Христос, Кого Ти Го испрати.</verse>
				<verse number="4">Јас Те прославив на земјата; го извршив делото што си Ми го дал да го извршам.</verse>
				<verse number="5">И сега прослави Ме Ти, Оче, во Тебе Самиот, со славата што ја имав во Тебе уште пред да настане светот.</verse>
				<verse number="6">Го објавив Твоето име на луѓето што си Ми ги дал од светот; Твои беа, и Мене Ми ги даде, и го запазија Твоето слово.</verse>
				<verse number="7">Сега разбраа дека сѐ што си Ми дал е од Тебе;</verse>
				<verse number="8">зашто зборовите што си Ми ги дал им ги предадов, и тие ги примија, и вистински раз­браа дека од Тебе излегов и поверуваа дека Ти си Ме пратил.</verse>
				<verse number="9">Јас за нив се молам; не се молам за светот, туку за оние што си Ми ги дал, зашто се Твои.</verse>
				<verse number="10">И сѐ Мое е Твое, и Твоето – Мое, и се прославив во нив.</verse>
				<verse number="11">И веќе не сум во светот, но тие се во светот, а Јас доаѓам кај Тебе. Оче свет, запази ги во Твоето име оние што си Ми ги дал, за да бидат едно, како Ние.</verse>
				<verse number="12">Додека бев со нив во светот, Јас ги пазев во Твоето име; оние, што си Ми ги дал, ги зачував, и никој од нив не погина, освен синот на погибелта – за да се исполни Писмото.</verse>
				<verse number="13">А сега доаѓам кај Тебе, и ова му го кажувам на светот за да ја имаат Мојата радост потполна во себе.</verse>
				<verse number="14">Јас им го предадов Твоето слово; и светот ги замрази, зашто тие не се од светот, како и Јас што не сум од светот.</verse>
				<verse number="15">Не се молам да ги земеш од светот, туку да ги запазиш од злото.</verse>
				<verse number="16">Тие не се од светот, како и Јас што не сум од светот.</verse>
				<verse number="17">Освети ги во Својата вистина; Твоето слово е вистина.</verse>
				<verse number="18">Како што Ти Ме прати во светот, така и Јас ги пратив во светот.</verse>
				<verse number="19">И за нив Јас се осветувам Себеси, та и тие да бидат осветени во вистината.</verse>
				<verse number="20">Но не се молам само за нив, туку и за оние што преку нивните зборови ќе поверуваат во Мене,</verse>
				<verse number="21">за да бидат сите едно, како што си Ти, Оче, во Мене, и Јас во Тебе; па така и тие да бидат во Нас едно – та да поверува светот дека Ти си Ме пратил.</verse>
				<verse number="22">И славата што си Ми ја дал, Јас им ја дадов ним, за да бидат едно, како што сме Ние едно.</verse>
				<verse number="23">Јас сум во нив и Ти си во Мене, за да бидат совршени во едно, и да дознае светот дека Ти си Ме испратил, и нив си ги возљубил, како Мене што Ме возљуби.</verse>
				<verse number="24">Оче, оние што си Ми ги дал, сакам и тие да бидат со Мене, каде што сум Јас, за да ја гледаат Мојата слава што си Ми ја дал, зашто Ме возљуби уште пред создавањето на светот.</verse>
				<verse number="25">Оче Праведен, светот не Те позна, но Јас Те познав; и овие познаа дека Ти си Ме пратил;</verse>
				<verse number="26">и им го објавив Твоето име и ќе го објавувам, та љубовта со која Ти Ме воз­љуби, да биде во нив, и Јас во нив.“</verse>
			</chapter>
			<chapter number="18">
				<verse number="1">Штом го рече ова, Исус отиде со Своите ученици преку пото­кот Кедрон, каде што имаше градина, и Тој влезе во неа со Своите ученици.</verse>
				<verse number="2">А тоа место го знаеше и Јуда, кој Го предаде, зашто Исус често се собираше таму со Своите ученици.</verse>
				<verse number="3">Тогаш Јуда, земајќи една чета војници и поданици на првосвештениците и на фарисеите, дојде таму со фенери, факли и оружје.</verse>
				<verse number="4">А Исус, знаејќи сѐ што ќе стане со Него, излезе и им рече: „Кого барате?“</verse>
				<verse number="5">Му одговорија: „Исус Назареецот!“ Исус им рече: „Јас сум.“ Со нив стоеше и Јуда, кој Го предаде.</verse>
				<verse number="6">А кога им рече: „Јас сум“ – тие се повлекоа назад и паднаа на земјата.</verse>
				<verse number="7">Тогаш повторно ги праша: „Кого барате?“ А тие рекоа: „Исус Назареецот!“</verse>
				<verse number="8">Исус одговори: „Ви реков дека сум Јас; па, ако Ме барате Мене, оставете ги овие да си одат;“</verse>
				<verse number="9">за да се исполни словото што го кажа: „Од оние што си Ми ги дал, ниеден не загубив.“</verse>
				<verse number="10">А Симон Петар, којшто имаше нож, го извади, го удри слугата на првосвеш­те­никот и му го отсече десното уво. Име­то на слугата беше Малх.</verse>
				<verse number="11">Исус, пак, му рече на Петар: „Стави го ножот во ножницата. Зар да не ја испијам чашата што Ми ја даде Оте­цот?“</verse>
				<verse number="12">Тогаш четата и заповедникот, и јудејските поданици, Го фатија Исус и Го врзаа.</verse>
				<verse number="13">И Го одведоа најнапред кај Ана, зашто тој беше дедо на Кајафа, кој во таа година беше првосвештеник.</verse>
				<verse number="14">А Кајафа беше оној што ги беше посоветувал Јудејците дека подобро е да умре еден човек за народот.</verse>
				<verse number="15">По Исус одеа Симон Петар и еден друг ученик. Тој ученик му беше познат на првосвештеникот, па влезе со Исус во дворот на првосвештеникот.</verse>
				<verse number="16">А Петар стоеше надвор, покрај вратата. Другиот, пак, ученик, што му беше познат на првосвештеникот, излезе, зборуваше со вратарката и го воведе Петар.</verse>
				<verse number="17">Тогаш слугинката вратарка му рече на Петар: „Да не си и ти од учениците на Овој Човек?“ Тој рече: „Не сум.“</verse>
				<verse number="18">А слугите и поданиците беа за­па­ли­ле оган и стоеја, па се грееја, зашто бе­ше студено. А и Петар беше со нив, стоеше и се грееше.</verse>
				<verse number="19">Првосвештеникот, пак, Го праша Исус за Неговите ученици и за Не­го­вото учење.</verse>
				<verse number="20">Исус му одговори: „Јас јавно му зборував на светот; Јас секогаш поучував во синагогата и во храмот, каде што секогаш се собираат Јудејците, а тајно ништо не сум зборувал.</verse>
				<verse number="21">Зошто Ме прашуваш Мене? Пра­шај ги оние коишто слушаа што им збо­рував; ете, тие знаат што велев Јас.“</verse>
				<verse number="22">А кога Тој го рече ова, еден од поданиците, што стоеше близу, Му удри шлаканица на Исус и рече: „Така ли му одговараш на првосвештеникот?“</verse>
				<verse number="23">Исус му одговори: „Ако реков неш­то лошо, докажи го лошото; ако ли, пак, добро – зошто Ме удираш?“</verse>
				<verse number="24">Тогаш Ана Го прати врзан кај првосвештеникот Кајафа.</verse>
				<verse number="25">А Симон Петар стоеше и се гре­еше. И му рекоа: „Да не си и ти од Неговите уче­ници?“ Тој одрече, велејќи: „Не сум.“</verse>
				<verse number="26">Еден од слугите на првосвеште­ни­кот, што му беше роднина на оној кому Петар му го беше отсекол увото, рече: „Не те видов ли јас тебе во градината со Него?“</verse>
				<verse number="27">Тогаш Петар повторно одрече; и веднаш запеа петел.</verse>
				<verse number="28">И Го поведоа Исус откај Кајафа во преторијата. А беше утро и тие не влегоа во преторијата, за да не се осквернат и да можат да ја јадат Пасхата.</verse>
				<verse number="29">Тогаш излезе Пилат пред нив и ре­че: „Какво обвинение изнесувате против Овој Човек?“</verse>
				<verse number="30">Одговорија и му рекоа: „Ако Тој не беше злосторник, не би ти Го пре­дале!“</verse>
				<verse number="31">А Пилат им рече: „Земете Го вие и судете Му според вашиот закон!“ Ју­деј­ците, пак, му рекоа: „Нам не ни е дозволено да погубуваме никого“,</verse>
				<verse number="32">за да се исполни Исусовото слово, што го рече, кажувајќи со каква смрт ќе умре.</verse>
				<verse number="33">Тогаш Пилат повторно влезе во преторијата, па Го повика Исус и Му рече: „Ти ли си Царот Јудејски?“</verse>
				<verse number="34">Исус му одговори: „Ова ти самиот од себе го велиш или други ти кажаа за Ме­не?“</verse>
				<verse number="35">Пилат одговори: „Та јас, Јудеец ли сум? Твојот народ и првосвештениците Те предадоа на мене. Што си напра­вил?“</verse>
				<verse number="36">Исус одговори: „Моето царство не е од овој свет; ако Моето царство беше од овој свет, тогаш Моите поданици би се бореле, за да не им бидам предаден на Јудејците; но, сега, Моето царство не е одовде.“</verse>
				<verse number="37">Тогаш Пилат Му рече: „Значи, Цар си?“ Исус одговори: „Ти велиш дека Јас сум Цар. Јас за тоа се родив и за тоа дојдов на светот, за да ја сведочам вистината; секој што е од вистината, го слуша Мојот глас.“</verse>
				<verse number="38">Пилат Го праша: „Што е вистина?“ И кога го рече ова, повторно излезе кај Јудејците и им рече: „Јас не наоѓам ни­каква вина во Него.</verse>
				<verse number="39">Но кај вас е обичај да ви ослободувам по еден за Пасха. Сакате ли да ви Го ослободам Царот Јудејски?“</verse>
				<verse number="40">Тогаш повторно повикаа сите, велејќи: „Не Овој, туку Варава.“ А Варава беше разбојник.</verse>
			</chapter>
			<chapter number="19">
				<verse number="1">Тогаш Пилат Го зеде Исус и Го предаде да Го камшикуваат.</verse>
				<verse number="2">А војниците сплетоа венец од трње, Му го ставија на главата, Му нагрнаа пурпурна наметка,</verse>
				<verse number="3">и велеа: „Те поздравуваме, Царе Јудејски!“ – и Му удираа шлаканици.</verse>
				<verse number="4">Пилат, пак, повторно излезе надвор и им рече: „Еве, ви Го изведувам надвор, за да раз­берете дека не наоѓам во Него никаква вина.“</verse>
				<verse number="5">Тогаш излезе Исус надвор, носејќи трнов венец и пурпурна наметка. И Пилат им рече: „Еве Го Човекот!“</verse>
				<verse number="6">А кога Го видоа првосвештениците и слугите, повикаа и рекоа: „Распни Го, распни!“ Пилат им рече: „Земете Го вие и распнете Го, зашто јас во Него не наоѓам вина.“</verse>
				<verse number="7">Јудејците му одговорија: „Ние има­ме Закон и според нашиот Закон Тој треба да умре, зашто сам се направи Син Божји.“</verse>
				<verse number="8">Кога Пилат ги слушна овие зборови, уште повеќе се исплаши.</verse>
				<verse number="9">И повторно влезе во преторијата и Му рече на Исус: „Од каде си Ти?“ Но Исус не му даде одговор.</verse>
				<verse number="10">Тогаш Пилат Му рече: „Мене ли не ми зборуваш? Не знаеш ли дека имам власт да Те распнам и имам власт да Те пуш­там!?“</verse>
				<verse number="11">Исус одговори: „Ти не би имал ни­каква власт над Мене ако не ти беше дадена одозгора; затоа поголем грев има оној што Ме предаде на тебе.“</verse>
				<verse number="12">Оттогаш Пилат гледаше да Го пушти. Но Јудејците пак гласно викаа: „Ако Го пуштиш Него, не си му пријател на цезарот. Секој што себеси се прави цар, противник му е на цезарот.“</verse>
				<verse number="13">Штом ги слушна овие зборови, Пилат Го изведе Исус надвор и седна на судскиот стол, на местото наречено Литос­тро­тон, а на еврејски Гавата.</verse>
				<verse number="14">А беше петок пред Пасха, око­лу шестиот час; и им рече Пилат на Јудејците: „Еве Го вашиот Цар!“</verse>
				<verse number="15">А тие извикаа: „Земи, земи, распни Го!“ Пилат им рече: „Вашиот Цар ли да Го распнам?“ Првосвештениците одго­во­рија: „Немаме цар, освен це­за­рот.“</verse>
				<verse number="16">И тогаш им Го предаде за да биде распнат. И Го зедоа Исус и Го поведоа.</verse>
				<verse number="17">И носејќи го Својот крст, излезе на местото наречено Черепно Место, а на еврејски Голгота;</verse>
				<verse number="18">таму Го распнаа, а со Него и други двајца, од едната и од другата страна, а насреде – Исус.</verse>
				<verse number="19">Пилат, пак, напиша и натпис и го постави на крстот. А беше напишано: „Исус Назареецот, царот на Јудејците.“</verse>
				<verse number="20">Овој натпис го читаа мнозина од Јудејците, бидејќи местото каде Исус беше распнат, беше блиску до гра­дот; а беше напишано на еврејски, грч­ки и латински.</verse>
				<verse number="21">Јудејските првосвештеници, пак, му рекоа на Пилат: „Не пишувај: Царот на Јудејците, туку дека Тој рече: Јас сум Царот на Јудејците.“</verse>
				<verse number="22">Пилат одговори: „Што напишав, на­пишав.“</verse>
				<verse number="23">А војниците, кога Го распнаа Ису­с, ги зедоа Неговите алишта и ги раз­де­лија на четири дела, на секој војник по еден дел, и туниката. Туниката, пак, не бе­ше шиена, туку целосно исткаена, одозгора па до­долу.</verse>
				<verse number="24">Тогаш си рекоа: „Да не ја раскинуваме, туку да фрлиме за неа ждрепка, чија да биде“ – за да се исполни кажаното во Писмото: „Ги разделија Моите алишта меѓу себе и за облеката Моја фрлија ждрепка.“ Војниците така и направија.</verse>
				<verse number="25">А покрај крстот Исусов стоеја мајка Му и сестрата на мајка Му, Марија Клеопова, и Марија Магдалина.</verse>
				<verse number="26">А Исус, штом ја виде Мајка Си и ученикот кого го љубеше, како стои во близина, ѝ рече на мајка Си: „Жено, ете го твојот син!“</verse>
				<verse number="27">Потоа му рече на ученикот: „Ете ја твојата мајка!“ И од тој час ученикот ја зеде кај себе.</verse>
				<verse number="28">По ова, знаејќи дека сѐ е свр­шено, за да се исполни Писмото, Исус рече: „Жеден сум.“</verse>
				<verse number="29">Таму стоеше сад, полн со оцет. Тие натопија сунѓер со оцет, го за­ка­чија на трска и Му го принесоа до устата.</verse>
				<verse number="30">Кога, пак, Исус вкуси од оцетот, рече: „Се сврши!“ И приклонувајќи ја наведна главата, го предаде духот.</verse>
				<verse number="31">Бидејќи беше петок, за да не останат телата на крст во сабота, зашто велик ден беше таа сабота, Јудејците го замолија Пилат да им ги прекршат колената и да ги симнат.</verse>
				<verse number="32">Тогаш дојдоа војниците и им ги прекршија колената на првиот, како и на вториот, што беа распнати со Него.</verse>
				<verse number="33">А кога дојдоа до Исус и Го видоа дека беше веќе умрен, не Му ги прекр­шија колената;</verse>
				<verse number="34">туку еден од војниците со копје Му ги прободе ребрата, и веднаш истече крв и вода.</verse>
				<verse number="35">И оној што виде – посведочи, и вистинско е неговото све­доштво; и тој знае дека ја кажува вистината, за вие да поверувате.</verse>
				<verse number="36">Бидејќи ова се случи за да се исполни Писмото: „Ниту една Негова коска нема да се скрши.“</verse>
				<verse number="37">И друго Писмо вели: „Ќе погледнат на Оној што Го прободоа.“</verse>
				<verse number="38">Потоа Јосиф од Ариматеја, којшто беше Исусов ученик, но во тајност, поради страв од Јудеј­ците, го замоли Пилат да го земе те­лото Исусово и Пилат му дозволи. Тој дојде и го зеде телото Исусово.</verse>
				<verse number="39">А дојде и Никодим, кој порано беше отишол ноќе кај Исус, и донесе околу сто литри смеса од смирна и алој.</verse>
				<verse number="40">Го зедоа Исусовото тело и го завит­каа во повои со мирисите, како што е обичај кај Јудејците да погребуваат.</verse>
				<verse number="41">А на местото каде што беше распнат, имаше градина и во градината – нов гроб, во којшто уште никој не беше положен.</verse>
				<verse number="42">Таму Го положија Исус, бидејќи беше јудејскиот пе­ток, а гробот беше бли­ску.</verse>
			</chapter>
			<chapter number="20">
				<verse number="1">Во првиот ден од седмицата Марија Магдалина дојде на гробот рано, уште додека беше темно, и виде дека каменот од гробот е поместен.</verse>
				<verse number="2">Па отрча и дојде кај Симон Пе­тар и кај другиот ученик, кого Исус го љубеше, и им рече: „Го зеле Господа од гробот и не знам каде Го положиле.“</verse>
				<verse number="3">Тогаш Петар и другиот ученик излегоа и појдоа кон гробот.</verse>
				<verse number="4">И обајцата трчаа заедно, но другиот ученик трчаше побргу од Петар и прв дојде кај гробот.</verse>
				<verse number="5">И наведнувајќи се, ги виде повоите кај лежат, но не влезе.</verse>
				<verse number="6">По него дојде Симон Петар, влезе во гробот и ги виде повоите кај лежат;</verse>
				<verse number="7">а крпата, што Му беше на главата, не лежеше со повоите, туку од­делно свиткана на едно место.</verse>
				<verse number="8">Тогаш влезе и другиот ученик, кој прв дојде до гробот, и виде и поверува,</verse>
				<verse number="9">зашто уште не го беа разбрале Писмото де­ка Тој треба да воскресне од мртвите.</verse>
				<verse number="10">Тогаш учениците се вратија дома.</verse>
				<verse number="11">А Марија стоеше кај гробот однадвор и плачеше. И како што плачеше, се наведна над гробот;</verse>
				<verse number="12">и виде два ангела во бели облеки како седат, едниот кај главата, а други­от кај нозете, каде што беше лежело Исусовото те­ло.</verse>
				<verse number="13">Тие ѝ рекоа: „Жено, зошто пла­чеш?“ Им одговори: „Го зеле мојот Гос­по­д и не знам каде Го положиле!“</verse>
				<verse number="14">И штом го рече ова, се заврте назад и Го виде Исус како стои; но не знаеше дека е Исус.</verse>
				<verse number="15">Исус ѝ рече: „Жено, зошто плачеш? Кого бараш?“ Таа, мислејќи дека е градинарот, Му рече: „Господине, ако си Го однел Ти, кажи ми каде си Го поло­жил, и јас ќе Го земам.“</verse>
				<verse number="16">Исус ѝ рече: „Марија!“ Таа се заврте и Му рече: „Равуни“ – што значи: „Учителе!“</verse>
				<verse number="17">Исус ѝ рече: „Не допирај се до Ме­не, зашто уште не сум се вратил кај Мо­јот Отец; туку отиди кај Моите браќа и кажи им: ’Се враќам кај Мојот Отец и вашиот Отец, кај Мојот Бог и вашиот Бог‘.“</verse>
				<verse number="18">Дојде Марија Магдалина и им кажа на учениците дека Го видела Господа и дека тоа ѝ го рекол.</verse>
				<verse number="19">А вечерта во истиот ден, првиот од седмицата, кога вратата, каде што беа собрани Неговите ученици беше затворена поради страв од Јудејците, дојде Исус, застана насреде и им рече: „Мир вам!“</verse>
				<verse number="20">И штом го рече ова, им ги покажа Своите раце и ребра. И учениците се зарадуваа кога Го ви­доа Господа.</verse>
				<verse number="21">А Исус повторно им рече: „Мир вам! Ка­ко што Ме прати Отецот, и Јас ве праќам вас.“</verse>
				<verse number="22">И кога им го кажа ова, дувна и им рече: „Примете Го Светиот Дух!</verse>
				<verse number="23">На оние на коишто ќе им ги простите гре­во­ви­те, ќе им се простат, а на оние на коишто ќе им ги задржите, ќе им се задржат.“</verse>
				<verse number="24">А Тома, еден од дванаесеттемина, наре­чен Близнак, не беше со нив кога дојде Исус.</verse>
				<verse number="25">Другите ученици му рекоа: „Го ви­довме Господа!“ А тој им рече: „Ако не ги видам раните од клинците на Неговите ра­це, и не го ставам својот прст во раните од клинците, и не ја ставам својата рака во Неговите ребра, нема да поверувам!“</verse>
				<verse number="26">А по осум дена Неговите ученици пак беа собрани, и Тома беше со нив. Дојде Исус, кога вратата беше заклучена, застана насреде нив и рече: „Мир вам!“</verse>
				<verse number="27">Потоа му рече на Тома: „Дај го својот прс­т овде и види ги Моите раце; дај ја својата рака и стави ја во Моите ребра; и не биди неверен, туку верен!“</verse>
				<verse number="28">Тома одговори и Му рече: „Господ мој и Бог мој!“</verse>
				<verse number="29">Исус му рече: „Ти поверува затоа што Ме виде; блажени се оние кои не виделе, а поверувале.“</verse>
				<verse number="30">И уште многу други чуда направи Исус пред Своите ученици, што не се за­пи­шани во оваа книга.</verse>
				<verse number="31">А овие се запишани за да поверува­те дека Исус е Христос, Синот Божји, та, верувајќи, да имате живот во Неговото име.</verse>
			</chapter>
			<chapter number="21">
				<verse number="1">Потоа Исус повторно им се покажа на Своите ученици кај Тиве­ри­јад­ското Море. А тоа се случи вака:</verse>
				<verse number="2">беа заедно Симон Петар и Тома, наречен Близнак, Натанаил од Кана Галилејска, Зеведеевите синови и двајца други од Неговите ученици.</verse>
				<verse number="3">Симон Петар им рече: „Одам да ловам риба.“ Му рекоа: „И ние ќе дој­де­ме со тебе.“ Тогаш излегоа и веднаш влегоа во кораб, но таа ноќ ништо не уловија.</verse>
				<verse number="4">А кога се раздени, Исус застана на брегот, но, сепак, учениците не Го познаа дека е Исус.</verse>
				<verse number="5">Тогаш Исус им рече: „Чеда, имате ли неш­то за јадење?“ Му одговорија: „Не.“</verse>
				<verse number="6">А Тој им рече: „Фрлете ја мрежата од десната страна на коработ и ќе нај­де­те!“ Тие ја фрлија, и веќе не можеа да ја из­влечат од многуте риби.</verse>
				<verse number="7">Ученикот, пак, кого Исус го љубеше, му рече на Петар: „Господ е!“ А Симон Петар, штом чу дека е Гос­под, си ја препаша облеката – зашто бе­ше разголен, и се фрли во морето.</verse>
				<verse number="8">А другите ученици, влечејќи ја мре­жата со риби, дојдоа со коработ, зашто не беа далеку од брегот, но само околу двесте лакти.</verse>
				<verse number="9">Кога, пак, излегоа на брегот, видоа запален оган, и на него ставена риба, и леб.</verse>
				<verse number="10">Исус им рече: „Донесете од рибите што ги уловивте сега!“</verse>
				<verse number="11">А Симон Петар влезе и ја извлече мрежата на брегот, полна со големи ри­би – сто педесет и три на број; и макар што беа толку многу, мрежата не се скина.</verse>
				<verse number="12">Исус им рече: „Дојдете, јадете!“ И ниту еден од учениците не се осмелуваше да Го праша: „Кој си Ти?“, зашто гледаа дека е Господ.</verse>
				<verse number="13">Тогаш Исус пријде, го зеде лебот и им го даде, исто така и рибата.</verse>
				<verse number="14">Ова беше веќе третпат како Исус им се покажа на Своите ученици, откако воскресна од мртвите.</verse>
				<verse number="15">А кога завршија со јадењето, Исус му рече на Симон Петар: „Симоне Јо­нин, Ме љубиш ли повеќе отколку овие?“ Петар Му рече: „Да, Господи, Ти знаеш дека Те љубам!“ Исус му рече: „Паси ги Моите јагниња!“</verse>
				<verse number="16">Го праша уште еднаш, по вторпат: „Симоне Јонин, Ме љубиш ли?“ Петар Му кажа: „Да, Господи, Ти знаеш дека Те љубам!“ Исус му рече: „Паси ги Моите овци!“</verse>
				<verse number="17">И по третпат му рече: „Симоне Јо­нин, Ме љубиш ли?“ Петар се нажали дека по третпат го праша: „Ме љубиш ли?“ И Му рече: „Господи, Ти сѐ знаеш; Ти знаеш дека Те љубам.“ Исус му рече: „Паси ги Моите овци!</verse>
				<verse number="18">Вистина, вистина ти велам: кога бе­ше помлад, сам се препашуваше и оде­ше каде што сакаше; кога ќе остариш, ќе ги рашириш своите раце, и друг ќе те препаша и поведе каде што несакаш.“</verse>
				<verse number="19">А ова го рече за да покаже со каква смрт ќе Го прослави Бога. И штом го кажа тоа, му рече: „Врви по Мене!“</verse>
				<verse number="20">А Петар, обѕрнувајќи се, виде дека по нив оди ученикот кого Исус го љубеше и кој на вечерата се беше на­ва­лил на Неговите гради и беше прашал: „Господи, кој е оној што ќе Те предаде?“</verse>
				<verse number="21">И откако Петар го виде него, Му рече на Исус: „Господи, а што ќе биде со овој?“</verse>
				<verse number="22">Исус му рече: „Ако сакам тој да ос­тане додека да дојдам, што те засега тебе? Ти врви по Мене!“</verse>
				<verse number="23">И се пренесе овој збор меѓу браќата дека тој ученик нема да умре. Но Исус не му рече дека нема да умре, туку: „Ако сакам тој да остане додека дојдам, што те засега тебе?“</verse>
				<verse number="24">Тој е ученикот што сведочи за овие нешта и што го напиша ова; и знаеме дека вистинско е неговото сведоштво.</verse>
				<verse number="25">А има и многу други работи што ги направи Исус и коишто, кога би се напишале по ред, ми се чини дека ни целиот свет не би ги собрал напишаните книги. Амин!</verse>
			</chapter>
		</book>
		<book number="44">
			<chapter number="1">
				<verse number="1">Првата книга, Теофиле, ја напишав за сѐ она што Исус го правеше и поучуваше, од почетокот,</verse>
				<verse number="2">па сѐ до денот кога се вознесе, от­ка­ко преку Светиот Дух им даде заповеди на апостолите што ги беше избрал.</verse>
				<verse number="3">Ним по Своето страдање им се прет­ста­ви жив, со многу верни докази, јавувај­ќи им се четириесет дена и зборувајќи им за царството Божјо.</verse>
				<verse number="4">Еднаш кога беа собрани заедно, Тој им заповеда: „Не оддалечувајте се од Ерусалим, туку чекајте го ветувањето од Отецот што го чувте од Мене:</verse>
				<verse number="5">Јован крштеваше со вода, а вие, не по многу денови од денес, ќе бидете крс­те­ни со Светиот Дух.“</verse>
				<verse number="6">Тогаш, оние што беа собрани, Го прашаа велејќи: „Господи, сега ли ќе го вос­тановиш Из­ра­иле­вото царство?“</verse>
				<verse number="7">А Тој им одговори: „Не е ваше да ги знаете годините или времињата што Оте­цот ги поставил во Своја власт;</verse>
				<verse number="8">но ќе примите сила од Светиот Дух, Кој ќе слезе на вас и ќе Ми бидете све­до­ци во Ерусалим и во цела Јудеја и Са­марија, и сѐ до крајот на земјата.“</verse>
				<verse number="9">И штом го рече тоа, додека тие Го гледаа, Тој се подигна, и облак Го зе­де од пред нивните очи.</verse>
				<verse number="10">И како што гледаа кон небото додека Тој се вознесуваше, ете, пред нив застанаа двајца мажи во бела облека,</verse>
				<verse number="11">и рекоа: „Луѓе Галилејци, што сто­ите и гледате кон небото? Овој Исус, Кој од вас се вознесе на небото, ќе дојде пак на истиот начин како што Го видов­те дека оди на небото.“</verse>
				<verse number="12">Тогаш тие се вратија во Ерусалим од гората, наречена Маслинова, која се наоѓа близу до Ерусалим, колку еден саботен ден одење.</verse>
				<verse number="13">И кога дојдоа, се искачија во горната соба, каде што престојуваа Петар и Јаков, Јован и Андреј, Филип и Тома, Вартоломеј и Матеј, Јаков Алфеев и Симон Зилот и Јуда Јаковов.</verse>
				<verse number="14">Тие сите еднодушно беа во постојана молитва и молење заедно со некои жени и со Марија, мајката на Исус, и со Неговите браќа.</verse>
				<verse number="15">И во тие денови Петар стана меѓу бра­ќата, а се беа собрале околу сто и дваесет души, и рече:</verse>
				<verse number="16">„Браќа, требаше да се исполни напишаното што Светиот Дух, преку устата на Да­ви­д, го беше претска­жал за Јуда, водачот на оние што Го фа­тија Исус,</verse>
				<verse number="17">зашто тој беше вброен меѓу нас и беше примил дел од оваа служба.</verse>
				<verse number="18">Но тој од неправедната плата стекна нива и, откако се струполи, се расцепи по средината и се истури целата негова утроба.</verse>
				<verse number="19">И тоа им стана познато на сите жители во Ерусалим, така што таа нива на нивниот јазик се нарече Акелдама, што значи ’крвна нива‘.</verse>
				<verse number="20">Зашто во книгата на Псалмите е напишано: ’Нека запусти неговиот дом, и никој да не живее во него, неговата служба друг да ја прими.‘</verse>
				<verse number="21">И така, еден од оние луѓе што беа со нас за сето време, откако дојде и си замина од нас Господ Исус,</verse>
				<verse number="22">почнувајќи од Јовановото крштевање па до денот кога се вознесе од нас, треба, заедно со нас, да биде сведок на Неговото воскресение.“</verse>
				<verse number="23">И така, определија двајца: Јосиф, наречен Варсава, а викан и Јуст, и Матиј;</verse>
				<verse number="24">потоа се помолија и рекоа: „Ти, Господи, Кој ги познаваш срцата на си­те, покажи од овие двајца еден, кого си го избрал,</verse>
				<verse number="25">за да прими дел од оваа служба и од апостолството од кое отпадна Јуда, за да си отиде на своето место.“</verse>
				<verse number="26">И фрлија ждрепка за нив, и ждрепката падна на Матиј; и тој се вброи кон единаесетте апостоли.</verse>
			</chapter>
			<chapter number="2">
				<verse number="1">Кога дојде денот Педесетница, сите беа еднодушни и собрани на едно место.</verse>
				<verse number="2">Тогаш ненадејно се создаде шум од небото, како кога дува силен ветар, и ја исполни целата куќа во која седеа.</verse>
				<verse number="3">И им се појавија јазици како од оган, кои се разделуваа и се спуштија по еден над секого од нив.</verse>
				<verse number="4">И сите се исполнија со Светиот Дух, и почнаа да зборуваат на други јазици, онака како што Духот им даваше да изговараат.</verse>
				<verse number="5">А во Ерусалим имаше Јудејци, благочестиви луѓе, од секој народ под не­бото.</verse>
				<verse number="6">Кога настана тој звук, народот се насобра и се вознемири, бидејќи секој ги слушаше како зборуваат на неговиот јазик.</verse>
				<verse number="7">И сите беа восхитени и се чудеа, велејќи си меѓу себе: „Ете, овие што зборуваат, зар не се сите Галилејци?</verse>
				<verse number="8">Па како тогаш секој од нас го слуша својот мајчин јазик?</verse>
				<verse number="9">Партјани, Мидијци, Еламити и жите­лите од Месопотамија, Јудеја и Капа­до­кија, од Понт и Азија,</verse>
				<verse number="10">од Фригија, и Памфилија, од Египет и од краиштата на Либија покрај Киринеја, па и посетителите од Рим – Јудеи и прозелити,</verse>
				<verse number="11">Критјани и Арапи, еве слушаме како тие на нашите јазици зборуваат за го­лемите Божји дела?“</verse>
				<verse number="12">Сите се чудеа и во недоумица си зборуваа еден со друг: „Што ли значи ова?“</verse>
				<verse number="13">А други, потсмевајќи се, велеа: „Се напиле со слатко вино!“</verse>
				<verse number="14">Тогаш Петар стана со единаесетте, го подигна својот глас и им рече: „Луѓе Јудејци и вие сите што живеете во Еру­салим, знајте го ова и внимателно слушнете ги моите зборови;</verse>
				<verse number="15">овие луѓе не се пијани, како што мислите вие, зашто е третиот час од денот;</verse>
				<verse number="16">но ова е претскажаното преку пророкот Јоил:</verse>
				<verse number="17">’И ете во последните денови, рече Бог, ќе излеам од Мојот Дух на секое тело и ќе пророкуваат вашите синови и ќер­ки­, и вашите млади ќе имаат ви­денија и вашите старци ќе сонуваат со­ништа.</verse>
				<verse number="18">Па дури и врз Моите слуги и слугинки во тие денови ќе излеам од Мојот Дух, и тие ќе пророкуваат.</verse>
				<verse number="19">И ќе покажам чуда горе на небото и знаци долу на земјата – крв, оган и облаци чад.</verse>
				<verse number="20">Сонцето ќе се претвори во темнина, а месечината во крв, пред да настапи великиот и славен ден Гос­по­дов.</verse>
				<verse number="21">И тогаш, секој што ќе го повика името Господово, ќе се спаси.‘</verse>
				<verse number="22">Луѓе Израилци, слушнете ги овие зборови: Исус Назареецот, Човекот пос­ве­дочен пред вас од Бога со дела, чу­де­са и знаци, кои, како што и сами знаете, Бог преку Него ги направи меѓу вас,</verse>
				<verse number="23">беше предаден според определениот Божји план и предзнаење, а вие Го распнавте преку рацете на беззакониците и Го убивте.</verse>
				<verse number="24">Но Бог Го воскресна, ос­лободувајќи Го од смртните маки, бидејќи не беше можно смртта да Го задржи.</verse>
				<verse number="25">Зашто Давид за Него вели: ’Се­ко­гаш Го гледав Господ пред себе. Зашто Тој е од мојата десна страна, за да не се по­местам.</verse>
				<verse number="26">Затоа се развесели моето срце и се зарадува мојот јазик; па дури и моето тело ќе почива во надеж;</verse>
				<verse number="27">зашто нема да ја оставиш мојата ду­ша­ во адот, ниту, пак, ќе дозволиш Твојот праведник да види распаѓање.</verse>
				<verse number="28">Ти си ми ги покажал патиштата на животот; Ти ќе ме исполниш со веселба преку Твоето лице.‘</verse>
				<verse number="29">Браќа, можам слободно да ви зборувам за прататкото Давид, дека тој умре и беше погребан, а неговиот гроб е меѓу нас сѐ до овој ден.</verse>
				<verse number="30">А, бидејќи беше пророк и знаејќи дека Бог му беше ветил со заклетва де­ка од плодот на не­го­вите бедра ќе Го подигне Христос по тело и ќе Го постави на Својот престол,</verse>
				<verse number="31">го предвиде ова и кажа за воскресението на Христос дека ниту Неговата душа ќе биде оставена во адот, ниту Неговото тело ќе види распаѓање.</verse>
				<verse number="32">Бог Го воскресна Овој Исус. За тоа сите ние сме сведоци.</verse>
				<verse number="33">И затоа, Тој, откако беше воздигнат оддесно на Бога и го прими од Оте­цот ветувањето на Светиот Дух, го излеа ова што сега вие го гледате и го слушате.</verse>
				<verse number="34">Зашто Давид не се вознесе на небесата, туку самиот вели: ’Му рече Господ на мојот Господ: Седни од Мојата десна страна,</verse>
				<verse number="35">додека не ги поставам Твоите неприја­те­ли­ за подножје на Твоите нозе.‘</verse>
				<verse number="36">И затоа, нека знае со сигурност си­от Израилев дом дека Оној Исус, Кого вие Го распнавте, Бог Го направи Гос­под и Христос.“</verse>
				<verse number="37">Кога го слушнаа тоа, им се растре­перија срцата, па им рекоа на Петар и на другите апостоли: „Браќа, што да направиме?“</verse>
				<verse number="38">А Петар им рече: „Покајте се и се­кој од вас да се крсти во името на Исус Христос за простување на гревовите; и тогаш ќе го примите дарот на Светиот Дух.</verse>
				<verse number="39">Зашто ветувањето ви припаѓа вам и на вашите чеда и на сите што се да­ле­ку, а кои ќе ги повика Господ, нашиот Бог.“</verse>
				<verse number="40">И со многу други зборови све­до­че­ше и ги молеше, велејќи: „Спасувајте се од ова изопачено поколение!“</verse>
				<verse number="41">И така оние што од срце ги примија неговите зборови, се крстија и се при­соединија во тој ден околу три илјади души.</verse>
				<verse number="42">И беа истрајни во учењето на апос­то­лите, во заедништвото, во пре­кршувањето на лебот и во молитвите.</verse>
				<verse number="43">И страв ја обзеде секоја душа, заш­то многу чуда и знаци се вршеа преку апостолите.</verse>
				<verse number="44">А сите што веруваа, беа заедно и сѐ им беше заедничко.</verse>
				<verse number="45">Тие ги продаваа имотите и сопственоста и на секого му раздаваа колку што му беше потребно.</verse>
				<verse number="46">И секој ден еднодушно престојуваа во храмот и, прекршувајќи леб по ку­ќи­те, се хранеа со радост и со чисто срце,</verse>
				<verse number="47">Го фалеа Бога и стекнуваа благо­нак­лонетост кај целиот народ. А Господ се­кој ден ги присоединуваше кон Црквата оние кои се спасуваа.</verse>
			</chapter>
			<chapter number="3">
				<verse number="1">Еден ден Петар и Јован отидоа во храмот во деветтиот час, часот за молитва.</verse>
				<verse number="2">Таму имаше еден човек, куц уште од раѓање. Него го носеа секој ден и го поставуваа пред вратата на храмот на­речена Прекрасна, за да проси милостина од оние што влегуваа во храмот.</verse>
				<verse number="3">Кога ги здогледа Петар и Јован кои сакаа да влезат во храмот, тој запроси милостина и од нив.</verse>
				<verse number="4">А Петар, заедно со Јован, го впери погледот во него и му рече: „Погледни нѐ!“</verse>
				<verse number="5">И тој ги гледаше внимателно, очекувајќи да добие нешто од нив.</verse>
				<verse number="6">Но Петар рече: „Јас немам сребро и злато, но тоа што имам, тоа ти давам: во името на Исус Христос од Назарет ста­ни и оди!“</verse>
				<verse number="7">И фаќајќи го за десната рака, го исправи, а нему во истиот миг му се зац­врс­наа стапалата и глуждовите.</verse>
				<verse number="8">И потскокнувајќи, се исправи и почна да оди, и влезе во храмот заедно со нив, одејќи, скокајќи и фалејќи Го Бога.</verse>
				<verse number="9">И сиот народ го гледаше како оди и како Го фали Бога.</verse>
				<verse number="10">Луѓето го познаа дека тој беше оној истиот што поради ми­лос­тина седеше пред Прекрасната порта на храмот; и се зачудија и се исполнија со восхит за она што се случи со него.</verse>
				<verse number="11">И бидејќи оздравениот куц човек цврсто се држеше за Петар и Јован, сиот народ вчудовиден дотрча кон нив во тремот, наречен Соломонов.</verse>
				<verse number="12">А Петар, штом го виде тоа, му се обрати на народот: „Луѓе Израилци, што се чу­дите на ова, и што сте се загледале во нас, како со своја сила или благочестие да направивме овој да прооди?</verse>
				<verse number="13">Бог Авраамов, Исаков и Јаковов, Бог на нашите татковци Го прослави Својот Син Исус, Кого вие Го пре­да­дов­те и од Кого се одрековте пред лицето на Пилат, кога тој реши да Го пушти.</verse>
				<verse number="14">Но вие се одрековте од Светиот и Праведниот и побаравте да ви се ослободи човек убиец,</verse>
				<verse number="15">а Го убивте Началникот на животот, Кого Бог Го воскресна од мртвите, за што ние сме сведоци.</verse>
				<verse number="16">И поради верата во Неговото име, го утврди овој кого вие го гледате и познавате; и верата што доаѓа преку Него му даде нему исцеление пред сите вас.</verse>
				<verse number="17">А сега, браќа, знам дека вие тоа го направивте од незнаење како и вашите началници.</verse>
				<verse number="18">Но, Бог, она што однапред го навести преку устата на сите Свои пророци, односно дека Христос ќе пострада, тоа и го исполни.</verse>
				<verse number="19">Затоа покајте се и преобратете се, за да се очистите од вашите гревови,</verse>
				<verse number="20">за да дојдат од лицето на Господ времиња за освежување и Тој да ви Го прати претходно определениот за вас Христос Исус,</verse>
				<verse number="21">Кого небото треба да Го прими до она време, кога ќе се воспостави сѐ што беше рекол Бог од памтивек преку устата на сите Свои пророци.</verse>
				<verse number="22">Зашто Мојсеј им беше рекол на тат­ков­ците: ’Господ вашиот Бог од вашите браќа ќе ви издигне Пророк како мене; Него послушајте го за сѐ што ќе ви рече!‘</verse>
				<verse number="23">И секој што нема да Го послуша тој Пророк, ќе биде истребен од народот.</verse>
				<verse number="24">И сите пророци, од Самоил и по него, кога зборуваа, исто така ги навестуваа и овие денови.</verse>
				<verse number="25">Вие сте синови на пророците и на заветот што Бог го склучи со вашите татковци, велејќи му на Авраам: ’Во твоето потомство ќе бидат бла­гословени сите народи на земјата.‘</verse>
				<verse number="26">Бог, откако Го воздигна Својот Син, најнапред вам ви Го прати за да ве благослови, та секој од вас да се од­врати од своите зли дела.“</verse>
			</chapter>
			<chapter number="4">
				<verse number="1">И додека тие му зборуваа на народот, пристапија кон нив свеш­тениците, заповедникот на храмовата стража и са­дукеите,</verse>
				<verse number="2">огорчени што тие го поучуваат на­родот и возвестуваат воскресение на мрт­вите во името на Исус;</verse>
				<verse number="3">и ги фатија и ги задржаа под стража до утрината; зашто веќе се беше завечерило.</verse>
				<verse number="4">А мнозина од оние што го слушаа словото, поверуваа; бројот на тие луѓе беше околу пет илјади.</verse>
				<verse number="5">Утредента се собраа во Ерусалим нивните началници, старешините и книжниците,</verse>
				<verse number="6">првосвештеникот Ана и Кајафа, Јо­ван, Александар и сите што му при­па­ѓаа на првосвештеничкиот род.</verse>
				<verse number="7">Откако ги поставија во средината, ги прашаа: „Со каква сила и во чие име го направивте ова?“</verse>
				<verse number="8">Тогаш Петар, исполнет со Светиот Дух, им рече: „Началници народни и ста­решини израилски,</verse>
				<verse number="9">ако денес нѐ испитувате за доброто дело, што му го направивме на болниот човек, за тоа како тој е излекуван,</verse>
				<verse number="10">тогаш нека ви биде познато на сите вас и на сиот израилски народ, дека овој стои здрав пред вас во името на Исус Христос од Назарет, Кого вие Го рас­пнавте, Кого Бог Го воскресна од мрт­ви­те.</verse>
				<verse number="11">Тој е каменот што од вас ѕи­да­ри­те беше отфрлен, Кој стана камен те­мелник;</verse>
				<verse number="12">и во никој друг нема спасение: зашто под небото нема друго име дадено на луѓето, преку кое би можеле да се спасиме.“</verse>
				<verse number="13">А кога ја видоа смелоста на Петар и Јован, и разбирајќи дека тоа се неуки и прости луѓе, тие се чудеа; а и ги препознаа дека беа со Исус.</verse>
				<verse number="14">Но, гледајќи го излечениот човек кој стоеше со нив, тие немаа како да им противречат.</verse>
				<verse number="15">Па откако им заповедаа да излезат надвор од Синедрионот, се со­ветува помеѓу себе,</verse>
				<verse number="16">велејќи: „Што да правиме со овие луѓе? Зашто на сите што живеат во Ерусалим им е познато дека големо чудо се случи преку нив, и ние не мо­жеме тоа да го одречеме.</verse>
				<verse number="17">Но за повеќе да не се разгласува ова меѓу на­родот, строго да ги зап­ла­шиме веќе никому да не зборуваат во тоа име.“</verse>
				<verse number="18">И кога ги повикаа, им заповедаа воопшто да не зборуваат, ниту да поучуваат во името на Исус.</verse>
				<verse number="19">Но Петар и Јован им одговорија и рекоа: „Расудете дали е справедливо пред Бога повеќе да ве слушаме вас отколку Бога;</verse>
				<verse number="20">зашто ние не можеме да не зборуваме за она што сме го виделе и чуле.“</verse>
				<verse number="21">А тие, откако одново ги зап­ла­шија, ги пуштија, бидејќи не најдоа начин за да ги казнат, поради народот; заш­то сите Го прославуваа Бога за она што се беше случило.</verse>
				<verse number="22">Човекот, пак, над кого се случи тоа чудесно исцеление, имаше повеќе од че­тириесет години.</verse>
				<verse number="23">И кога ги пуштија, тие отидоа кај своите и ги известија што им рекоа прво­свештениците и старешините.</verse>
				<verse number="24">А овие, откако слушнаа, едно­душ­но го подигнаа гласот кон Бога и рекоа: „Владико, Ти си Бог Кој ги создал небото и земјата, и морето и сѐ што е во нив;</verse>
				<verse number="25">и Кој преку Светиот Дух и преку устата на нашиот татко Давид, Твојот слуга, си рекол: ’Зошто беснеат многубошците и народите намислуваат празни работи?</verse>
				<verse number="26">Се кренаа земните цареви и кнезо­вите се собраа заедно против Господ и против Неговиот Помазаник ‘.</verse>
				<verse number="27">Бидејќи навистина, во тој град се здружија Ирод и Понтиј Пилат заедно со незнабошците и со израилскиот народ против Твојот Свет Син Исус, Кого Ти си Го помазал,</verse>
				<verse number="28">за да го направат она што Твојата рака и Твојата волја го беа предопределиле да се случи.</verse>
				<verse number="29">И сега, Господи, погледни на нив­ни­те заплашувања и дај им на Своите слуги со полна смелост да го про­по­ве­даат Твоето слово,</verse>
				<verse number="30">пружи ја Твојата рака за исцеление, и за да се случуваат знаци и чуда во името на Твојот Свет Син Исус.“</verse>
				<verse number="31">И откако се помолија, се затресе местото каде што беа собрани, и сите се исполнија со Светиот Дух и смело го проповедаа словото Божјо.</verse>
				<verse number="32">А народот, што поверува, имаше едно срце и една душа: и никој ништо од својот имот не го нарекуваше свое, туку сѐ им беше заедничко.</verse>
				<verse number="33">Апостолите, пак, со голема сила сведочеа за воскресението на Господ Исус и имаше голема благодат над сите нив.</verse>
				<verse number="34">Ниеден меѓу нив не беше лишен од нешто, бидејќи оние што имаа ниви и куќи, ги продаваа и па­рите земени за нив ги донесуваа</verse>
				<verse number="35">и ги оставаа пред нозете на апостолите: и секому му се даваше според не­говите потреби.</verse>
				<verse number="36">Така Јосиј, наречен од апостолите Варнава, што значи син на утехата, ле­вит, родум од Кипар,</verse>
				<verse number="37">кој имаше нива, ја продаде, ги до­не­се парите и ги положи пред нозете на апостолите.</verse>
			</chapter>
			<chapter number="5">
				<verse number="1">А еден човек, по име Ананија, за­едно со својата жена Сапфира, продаде имот</verse>
				<verse number="2">и еден дел од добиените пари сокри, со знаење на својата жена, додека другиот дел го донесе и го стави пред нозете на апостолите.</verse>
				<verse number="3">А Петар рече: „Ананија, зошто сатаната го исполни твоето срце, да Го излажеш Светиот Дух и да прикриеш дел од земените пари за нивата?</verse>
				<verse number="4">Додека не беше продадена, зар не беше твоја? И откако ја продаде, зар парите не беа во твоја власт? Зошто си стави во своето срце таква работа? Ти не излажа луѓе, туку Бога!“</verse>
				<verse number="5">Кога Ананија ги слушна тие збо­ро­ви, падна и издивна; и голем страв ги обзеде сите што го слушнаа тоа.</verse>
				<verse number="6">Станаа момчињата, го завиткаа, го изнесоа и го погребаа.</verse>
				<verse number="7">А кога поминаа околу три часа, вле­зе и неговата жена, не знаејќи што се случило.</verse>
				<verse number="8">И Петар ја праша: „Кажи ми, за толку ли ја продадовте нивата?“ Таа одговори: „Да, за толку.“</verse>
				<verse number="9">Потоа Петар ѝ рече: „Зошто сте се договориле да Го искушувате Духот на Господ? Ете, пред вратата се нозете на оние што го закопаа твојот маж; и тебе ќе те изнесат.“</verse>
				<verse number="10">И таа веднаш падна пред неговите нозе и издивна. А кога момчињата влегоа, ја најдоа мртва, ја изнесоа и ја пог­ребаа до нејзиниот маж.</verse>
				<verse number="11">И голем страв ја обзеде целата Црк­ва и сите што го слушнаа тоа.</verse>
				<verse number="12">Преку рацете на апостолите се случуваа многу знаци и чуда меѓу луѓето; и сите беа еднодушни во Соломоновиот трем.</verse>
				<verse number="13">Од останатите, пак, никој не се осмелуваше да им се придружи, а сепак, народот ги возвеличуваше.</verse>
				<verse number="14">И мнош­твото на мажи и жени што веруваа во Господ сѐ повеќе се зголемуваше,</verse>
				<verse number="15">така што и по улиците изнесуваа болни и ги полагаа на постели и носила, та кога ќе помине Петар, барем неговата сен­ка да осени некого од нив.</verse>
				<verse number="16">А во Ерусалим доаѓаа и многумина од околните градови, донесувајќи бол­ни и мачени од нечисти духови, и сите беа излечени.</verse>
				<verse number="17">Тогаш првосвештеникот и сите што беа со него, приврзаници на садукеите, станаа и, исполнети со завист,</verse>
				<verse number="18">ги ставија своите раце на апосто­ли­те и ги фрлија во јавниот затвор.</verse>
				<verse number="19">Но во текот на ноќта ангел Господов ја отвори вратата од затворот, и, откако ги изнесе, им рече:</verse>
				<verse number="20">„Одете, застанете во храмот и ка­жувајте му ги на народот сите зборови за овој живот!“</verse>
				<verse number="21">Штом го слушнаа тоа, тие уште од утрото влегоа во храмот и поучува. А кога дојде првосвештеникот, и оние што беа со него, го свикаа Синедрионот и сите старешини меѓу Израилевите синови и пратија луѓе во зат­ворот за да ги доведат апостолите.</verse>
				<verse number="22">Но кога поданиците отидоа, не ги најдоа во затворот, па, штом се вратија, изјавија,</verse>
				<verse number="23">велејќи: „Затворот го најдовме заклучен како што треба и стражата стоеше надвор пред вратата. А кога отворивме, внатре никого не најдовме.“</verse>
				<verse number="24">Штом ги слушнаа овие зборови, свештеникот, заповедникот на храмот и првосвештениците се збунија од нив, размислувајќи што би тре­ба­ло да значи тоа.</verse>
				<verse number="25">Но некој дојде и им објави: „Ене, луѓето што ги затворивте, стојат во храмот и го поучуваат народот.“</verse>
				<verse number="26">Тогаш заповедникот на храмот отиде заедно со поданиците и ги доведе, но не на сила, зашто се плашеа од народот, да не ги убијат со ка­мења нив самите.</verse>
				<verse number="27">А кога ги доведоа, ги изведоа пред Синедрионот. И првосвештеникот, пра­шувајќи ги, рече:</verse>
				<verse number="28">„Зарем не ви забранивме строго да поучувате во тоа име? А ете, вие го исполнивте Ерусалим со вашето учење и сакате крвта на Оној Човек да ја фрлите на нас.“</verse>
				<verse number="29">А Петар и апостолите одговорија и рекоа: „Повеќе треба да Му се покоруваме на Бога отколку на луѓето.</verse>
				<verse number="30">Бог на нашите татковци Го воскресна Исус, Кого вие Го погубивте, при­ковувајќи Го на дрво.</verse>
				<verse number="31">Него Бог со Својата десница го воздигна за Началник и Спасител, за да му даде на Израил покајание и простување на гре­вовите.</verse>
				<verse number="32">За тие Негови зборови сведоци сме ние и Светиот Дух, Кого Бог им Го даде на оние што Му се покоруваат.“</verse>
				<verse number="33">Кога го слушнаа тоа, тие се разлу­ти­ја и се договараа да ги убијат.</verse>
				<verse number="34">Но, тогаш во Синедрионот стана еден фарисеј, по име Гамалиил, учител на Законот, почитуван од целиот народ, и заповеда за кратко време да ги изведат апостолите надвор,</verse>
				<verse number="35">а ним им рече: „Луѓе Израилци, внимавајте добро што ќе правите со овие луѓе!</verse>
				<verse number="36">Зашто, пред извесно време се крена Тевда, кој зборуваше за себеси дека е голем човек, и му се придружија околу четиристотини мажи; тој беше убиен, и сите што му се потчинија, се разотидоа и исчезнаа.</verse>
				<verse number="37">По него, во време на пописот, се крена Јуда Галилеецот и повлече по се­бе доста народ; но и тој загина и сите што му се покоруваа се растурија.</verse>
				<verse number="38">И сега ви велам – отстапете од овие луѓе и оставете ги; зашто, ако ова е замисла или дело на луѓе, ќе се разруши;</verse>
				<verse number="39">а ако е, пак, од Бога, вие не можете да го разрушите; внимавајте да не ста­нете богоборци!“</verse>
				<verse number="40">Тие го пос­лу­шаа, и откако ги повикаа апостолите, ги натепаа и им заповедаа да не зборуваат во името на Исус, па ги пуштија.</verse>
				<verse number="41">А тие излегоа од Синедрионот ра­досни, зашто беа удостоени да поднесат измачувања за името на Исус.</verse>
				<verse number="42">И ниту еден ден не престануваа да поучуваат во храмот и по куќите и да бла­го­вестат за Исус Христос.</verse>
			</chapter>
			<chapter number="6">
				<verse number="1">Во деновите, пак, кога учениците се намножија, Евреите што зборуваат грчки се побунија против домашните Евреи, зашто при секојдневното делење на потребното биле изоставени нивните вдовици.</verse>
				<verse number="2">Тогаш дванаесетте го свикаа целото мноштво ученици и рекоа: „Не доликува ние да го оставиме словото Божјо и да послужуваме на трпезите.</verse>
				<verse number="3">Затоа, браќа, одберете меѓу вас седуммина докажани луѓе, исполнети со Светиот Дух и мудрост, што ќе ги поставиме на таа служба;</verse>
				<verse number="4">а ние ќе се посветиме на молитвата и на службата на словото.“</verse>
				<verse number="5">Предлогот му се допадна на целото мноштво; па ги одбраа: Стефан, човек исполнет со вера и со Светиот Дух, Филип, Про­хор, Никанор, Тимон, Пармен и Нико­лај, еден прозелит од Антиохија;</verse>
				<verse number="6">нив ги поставија пред апостолите, а тие, откако се помолија, ги положија рацете над нив.</verse>
				<verse number="7">И така, словото Божјо се ширеше, и бројот на учениците во Ерусалим многу се зголемуваше; и големо мноштво свеш­теници се покоруваа на верата.</verse>
				<verse number="8">А Стефан, исполнет со вера и сила, правеше големи чуда и знаци меѓу луѓето.</verse>
				<verse number="9">Тогаш се кренаа некои припадници на синагогата, наречена синагога на Ли­бертинците, на Киринејците и Алек­сандријците, како и на оние што беа од Киликија и Азија, и почнаа да се препираат со Стефан;</verse>
				<verse number="10">но не можеа да се спротивстават на мудроста и Духот со кои тој зборуваше.</verse>
				<verse number="11">Затоа подучија некои луѓе да речат: „Го чувме дека хули на Мојсеј и на Бога.“</verse>
				<verse number="12">Така ги надразнија народот, старе­шините и книжниците и откако се нафрлија на него, го зграпчија и го одведоа во Синедрионот.</verse>
				<verse number="13">Таму поставија лажни сведоци, кои рекоа: „Овој човек постојано хули на ова свето место и на Законот.</verse>
				<verse number="14">Зашто го слушнавме како зборува дека Тој, Исус Назареецот, ќе го разруши ова место и ќе ги измени обичаите што ни ги предаде Мојсеј.“</verse>
				<verse number="15">Тогаш сите што беа во Си­нед­ри­онот го вперија погледот во него и ви­доа дека лицето му беше како лице на ангел.</verse>
			</chapter>
			<chapter number="7">
				<verse number="1">Тогаш првосвештеникот рече: „Точно ли е тоа?“</verse>
				<verse number="2">А тој одговори: „Луѓе, браќа и тат­ковци, чујте! Бог на славата му се јави на нашиот татко Авраам, кога беше во Месопотамија, уште пред да се насели во Харан,</verse>
				<verse number="3">и му рече: ’Излези од твојата земја и од твојот род, па дојди во земјата што ќе ти ја покажам.‘</verse>
				<verse number="4">Тогаш тој излезе од Хал­деј­ската земја и се насели во Харан, а оттаму, по смртта на неговиот татко, Бог го пресе­ли во оваа земја, во која вие сега живеете.</verse>
				<verse number="5">И во неа не му даде наследство ниту една стапка земја, но вети дека ќе му ја даде нему и на неговото потомство во посед, иако тој уште немаше дете.</verse>
				<verse number="6">И му рече Бог вака: ’Твоите потомци ќе бидат преселени во туѓа земја и ќе бидат поробени и мачени четирис­то­ти­ни години.</verse>
				<verse number="7">Но Jас‘, рече Бог ’ќе му судам на оној народ, кому ќе му робуваат; а потоа тие ќе излезат и ќе Ми служат на ова мес­то‘.</verse>
				<verse number="8">И му го даде како завет обрезанието. Потоа од Авраам се роди Исак и тој го обреза во осмиот ден; од Исак се роди Јаков, од Јаков, пак, дванаесетте патри­јар­си.</verse>
				<verse number="9">Патријарсите му завидуваа на Јосиф и го продадоа во Египет; но Бог беше со него,</verse>
				<verse number="10">и го избави од сите маки и му подари благодат и мудрост пред фа­раонот, египетскиот цар, кој го постави за началник над Египет и над целиот свој дом.</verse>
				<verse number="11">Тогаш настана глад и голема мака по целата египетска и хананска земја, и нашите татковци не наоѓаа храна.</verse>
				<verse number="12">А Јаков, кога чу дека во Египет има пченица, најпрво таму ги прати нашите тат­ковци.</verse>
				<verse number="13">И кога отидоа по вторпат, Јосиф им се откри на браќата и фараонот го за­позна родот на Јосиф.</verse>
				<verse number="14">Тогаш Јосиф прати гласници да го повикаат татко му Јаков и целиот негов род – седумдесет и пет души.</verse>
				<verse number="15">И така Јаков слезе во Египет, и та­му умреа тој и нашите татковци;</verse>
				<verse number="16">и ги пренесоа во Сихем, и ги по­ло­жија во гробот, што во Сихем Авраам го беше купил за сребро од синовите на Емор.</verse>
				<verse number="17">Но како што наближуваше времето за исполнување на ветувањето, за кое Бог му се заколна на Авраам, во Египет се зголемуваше и се намножуваше бројот на луѓето,</verse>
				<verse number="18">сѐ додека во Египет не завладеа друг цар, кој не го познаваше Јосиф.</verse>
				<verse number="19">Тој лукаво постапи со нашиот на­род, ги мачеше нашите татковци, при­силувајќи ги да ги оставаат своите новороденчиња за да не преживеат.</verse>
				<verse number="20">Во тоа време се роди и Мојсеј, кој Му беше мил на Бога и три месеци беше хранет во куќата на својот татко.</verse>
				<verse number="21">А кога беше оставен, него го приб­ра фараоновата ќерка и го одгледа ка­ко свој син.</verse>
				<verse number="22">И Мојсеј ја научи целата египетска мудрост и беше силен во зборови и во дела.</verse>
				<verse number="23">А кога навршуваше четириесет го­дини, му дојде при срце да ги посети своите браќа, Израилевите синови.</verse>
				<verse number="24">И кога виде дека еден од нив беше онеправдан, го заштити и се одмазди за измачуваниот, убивајќи го Египќанецот.</verse>
				<verse number="25">Тој мислеше дека неговите браќа ќе согледаат дека Бог преку неговата рака им дава спасение, но тие не сфатија.</verse>
				<verse number="26">А на другиот ден, кога некои од нив се тепаа, тој дојде кај нив и сакајќи да ги помири, рече: ’Луѓе, вие сте браќа; зошто се навредувате меѓу себе?‘</verse>
				<verse number="27">Но оној што го онеправдуваше својот ближен, го оттурна од себе и му рече: ’Кој те поставил тебе да бидеш началник и судија над нас?</verse>
				<verse number="28">Да не сакаш и мене да ме уби­еш, како што вчера го уби Егип­ќа­не­цот?‘</verse>
				<verse number="29">Поради тие зборови Мојсеј побегна и се насели како туѓинец во Мадијамската земја, каде што му се родија два сина.</verse>
				<verse number="30">И кога поминаа четириесет години, му се јави ангел Господов во пустината на Синајската Гора, во огнен пламен на една капина.</verse>
				<verse number="31">Мојсеј штом виде, се зачуди од тоа видение; и кога се приближи да погледа внимателно, дојде до него гласот Господов:</verse>
				<verse number="32">’Јас сум Бог на твоите татковци, Бог Авраамов, Бог Исаков, Бог Јако­вов.‘ Мојсеј се растрепери и не смееше да погледа.</verse>
				<verse number="33">А Господ му рече: ’Собуј си ги обув­ките од нозете, зашто местото на кое стоиш е света земја!</verse>
				<verse number="34">Јас ги видов добро маките на Мојот народ што е во Египет и го слушнав неговото воздивнување; па слегов да го избавам; а сега дојди да те пратам во Египет!‘</verse>
				<verse number="35">Тој, Мојсеј, кого го беа одбиле, велејќи: ’Кој те поставил тебе за началник и судија‘, него Бог преку раката на ангелот, кој му се јави во капината, го прати за начал­ник и избавител.</verse>
				<verse number="36">Тој ги изведе, правејќи чуда и зна­ци во египетската земја и во Црвеното Море и во пустината во тек на четири­есет години.</verse>
				<verse number="37">Тоа е истиот Мојсеј што им беше ре­кол на Израилевите синови: ’Господ, вашиот Бог, од вашите браќата ќе ви из­дигне Пророк како мене. Него пос­лу­шајте Го!‘.</verse>
				<verse number="38">Тоа е оној што на собирот во пусти­на­та беше со ан­гелот кој му зборуваше на Синајската планина, како и со нашите татков­ци; тој прими животворни зборови за да ни ги предаде нам,</verse>
				<verse number="39">и нему нашите татковци не сакаа да му се покорат, туку го отфрлија и со своите срца се свртеа кон Египет,</verse>
				<verse number="40">велејќи му на Арон: ’Направи ни богови што ќе одат пред нас; зашто не знаеме што му стана на овој Мојсеј кој нѐ изведе од египетската земја.‘</verse>
				<verse number="41">И во оние денови си направија лик на те­ле, и му принесоа жртва на идолот и се веселеа пред делото на своите раце.</verse>
				<verse number="42">Затоа Бог се одврати од нив и ги предаде да му служат на небесното воинство, како што е напишано во книгата на пророците: ’Доме Израилев, Ми прине­совте ли вие заклани животни и жртви во текот на четириесетте години во пус­тината?</verse>
				<verse number="43">Вие го прифативте шаторот на Молох и ѕвездата на вашиот бог Ремфан, кипови што ги направивте вие за да им се поклонувате: и затоа ќе ве преселам отаде Вавилон.‘</verse>
				<verse number="44">Скинијата на сведоштвото беше со нашите татковци во пустината, како што бе­ше заповедал Оној Кој му зборуваше на Мојсеј да ја направи според образецот што го беше видел.</verse>
				<verse number="45">Неа нашите татковци ја примија и со Исус Навин ја внесоа во земјата на незнабошците, кои Бог ги изгони пред лицето на нашите татковци; и така беше сѐ до времето на Давид,</verse>
				<verse number="46">кој најде благодат пред Бога и посака да најде живеалиште за Јакововиот Бог.</verse>
				<verse number="47">А Соломон Му изгради дом.</verse>
				<verse number="48">Но Севишниот не живее во ракот­во­рени храмови, како што вели пророкот;</verse>
				<verse number="49">’Небото е Мојот престол, а земјата Ми е подножје. Каков дом ќе Ми изградите, вели Господ, или кое мес­то е за Мојата почивка?</verse>
				<verse number="50">Не го направи ли сето ова Мојата рака?‘</verse>
				<verse number="51">Тврдоглави и необрезани во срцето и ушите! Вие секогаш Му се противевте на Светиот Дух – како вашите татковци, така и вие.</verse>
				<verse number="52">Кого од пророците не го гонеа ва­шите татковци? Тие ги убија оние што го предвестија доаѓањето на Пра­вед­ни­от, чии предавници и убијци сега станавте и вие,</verse>
				<verse number="53">вие, што го примивте Законот пре­ку ангелско служење, а не го одржавте.“</verse>
				<verse number="54">Кога го слушаа ова, срцата им се исполнија со гнев и со забите крцкаа на него.</verse>
				<verse number="55">А Стефан, исполнет со Светиот Дух, погледна кон небото, ја виде Божјата слава и Исус како стои оддесно на Бога,</verse>
				<verse number="56">и рече: „Еве, ги гледам небесата от­ворени и Синот Човечки како стои оддесно на Бога.“</verse>
				<verse number="57">Но тие извикаа со висок глас, ги затворија своите уши и еднодушно се нафрлија на него.</verse>
				<verse number="58">И откако го изведоа надвор од гра­дот, го каменуваа; а сведоците ги оставија своите облеки пред нозете на едно момче, по име Сав­ле.</verse>
				<verse number="59">И додека фрлаа камења врз Сте­фан, тој се молеше и велеше: „Гос­по­ди Исусе, прими го мојот дух!“</verse>
				<verse number="60">Па падна на колена, извика со силен глас: „Господи, не примај им го ова за грев!“ И штом го рече тоа, по­чи­на.</verse>
			</chapter>
			<chapter number="8">
				<verse number="1">Савле, пак, го одобруваше неговото убиство. Во тој ден започна голем прогон на црквата во Ерусалим, и сите, освен апостолите, се распрснаа по пределите на Јудеја и Самарија.</verse>
				<verse number="2">А Стефан го погребаа благочестиви луѓе и многу го оплакуваа.</verse>
				<verse number="3">Савле, пак, ја пустошеше црквата, одеше по куќите и извлекуваше мажи и жени, па ги предаваше во затвор.</verse>
				<verse number="4">Тие што се беа распрснале, сега одеа наоколу благовестејќи го словото.</verse>
				<verse number="5">Така Филип слезе во градот Самарија и таму им проповедаше за Христос.</verse>
				<verse number="6">Народот еднодушно внимаваше на тоа што го зборуваше Филип, слушајќи и гледајќи ги чудата што тој ги правеше;</verse>
				<verse number="7">зашто нечисти духови со голем вик излегуваа од опседнатите, и мнозина неподвижни и куци оздравуваа.</verse>
				<verse number="8">И голема радост настана во тој град.</verse>
				<verse number="9">А во градот имаше еден човек по име Симон. Тој правеше магии и со тоа го восхитуваше народот од Самарија, велејќи за себе дека е голем човек.</verse>
				<verse number="10">Него го слушаа сите, од најмал до најголем, и велеа: „Овој е великата сила Божја.“</verse>
				<verse number="11">А го слушаа внимателно, затоа што подолго време ги беше восхитувал со своите магии.</verse>
				<verse number="12">Но кога му поверуваа на Филип, кој благовестеше за цар­ството Божјо и за името на Исус Хрис­тос, почнаа да се крштеваат мажи и же­ни.</verse>
				<verse number="13">Тогаш поверува и самиот Симон и, откако се крсти, постојано го при­дру­жуваше Филип; и, гледајќи ги чудата и знаците што се извршуваа, се восхитуваше.</verse>
				<verse number="14">Кога слушнаа апостолите што беа во Ерусалим дека Самарија го примила словото Божјо, ги пратија кај нив Петар и Јован.</verse>
				<verse number="15">Тие, штом слегоа, се помолија за нив, за да Го примат Светиот Дух.</verse>
				<verse number="16">Зашто сѐ уште не беше слегол на ниту еден од нив, а само беа крстени во името на Господ Исус.</verse>
				<verse number="17">Тогаш апостолите положија на нив раце и тие Го примија Светиот Дух.</verse>
				<verse number="18">А Симон, кога виде дека Светиот Дух се дава со полагање раце од апостолите, им донесе пари,</verse>
				<verse number="19">и им рече: „Дајте ми ја и мене таа власт, та на кого и да ги положам ра­цете, да Го прими Светиот Дух!“</verse>
				<verse number="20">Но Петар му рече: „Твоето сребро нека загине заедно со тебе, зашто по­мисли дека Божјиот дар може да се стекне со пари.</verse>
				<verse number="21">Ти немаш дел ниту право на таа работа, бидејќи твоето срце не е право пред Бога.</verse>
				<verse number="22">Затоа покај се за оваа зла намера и помоли Му се на Бога за да ти се прости помислата на твоето срце;</verse>
				<verse number="23">бидејќи гледам дека си исполнет со жолчност и окован во неправда.“</verse>
				<verse number="24">А Симон одговори: „Вие помолете Му се за мене на Господ, да не ме стиг­не ништо од она што рековте.“</verse>
				<verse number="25">А тие, откако посведочија и зборуваа за словото Господово, се вратија во Ерусалим, проповедајќи го патем благовестието во многу самарјански села.</verse>
				<verse number="26">А ангел Гос­по­дов му проговори на Филип, велејќи: „Стани и тргни на југ, по патот што води од Ерусалим за Газа, тој пат е пуст.“</verse>
				<verse number="27">Тој стана и тргна; и ете, еден човек од Етиопија, евнух, великодостојник на етиопската царица Кандакија, кој беше чувар на сите нејзини ризници и беше дошол во Ерусалим на поклонение,</verse>
				<verse number="28">сега се враќаше и, седејќи во својата кола, го читаше пророкот Исаија.</verse>
				<verse number="29">Духот, пак, му рече на Филип: „Приближи се и придружувај ја колата!“</verse>
				<verse number="30">Филип притрча, и откако чу дека тој го чита пророкот Исаија, му рече: „Го разбираш ли тоа што го читаш?“</verse>
				<verse number="31">Овој одговори: „Како ќе можам да го разберам, ако некој не ме упати?“ Па го замоли Филип да се качи и да седне до него.</verse>
				<verse number="32">А местото од Писмото што го читаше, беше ова: „Како овца беше одведен на колење, и како јагне безгласно пред оној што го стрижи, така и Тој не ја отвори Својата уста.</verse>
				<verse number="33">Во Неговата понизност Тој беше ли­шен од праведен суд. А Неговиот род кој ќе го опише? Зашто Неговиот живот се одзема од земјата.“</verse>
				<verse number="34">Тогаш евнухот проговори и му рече на Филип: „Те молам, за кого пророкот го зборува ова, за себе или за некој друг?“</verse>
				<verse number="35">А Филип ја отвори својата уста и почнувајќи од тоа место во Писмото, му бла­го­вес­теше за Исус.</verse>
				<verse number="36">И одејќи така по патот, тие стигнаа до една вода; и евнухот рече: „Еве вода! Што ме спречува да се крстам?“</verse>
				<verse number="37">А Филип му рече: „Ако веруваш од сѐ срце – можеш.“ Тој одговори и рече: „Верувам дека Исус Христос е Синот Божји.“</verse>
				<verse number="38">И заповеда колата да запре, па слегоа во водата двајцата – и Филип и ев­ну­хот, и го крсти.</verse>
				<verse number="39">А кога излегоа од водата, Дух Господов го грабна Филип, па ев­нухот веќе не го виде и радосно го про­дол­жи својот пат.</verse>
				<verse number="40">А Филип се најде во Азот; па тргна да го проповеда благовестието по сите градови, додека не стигна во Кесарија.</verse>
			</chapter>
			<chapter number="9">
				<verse number="1">А Савле, сѐ уште исполнет со застрашувања и убиства против Господовите ученици, дојде кај прво­свеш­те­ни­кот</verse>
				<verse number="2">и побара од него писма за синагоги­те во Дамаск, па доколку таму најде некои што го следат овој пат, мажи и жени, врзани да ги доведе во Ерусалим.</verse>
				<verse number="3">Но, додека, патувајќи, наближуваше до Дамаск, наеднаш го обзеде светлина од небото,</verse>
				<verse number="4">и, откако падна на земја, слушна глас што му зборуваше: „Савле, Савле, зошто Ме гониш?“</verse>
				<verse number="5">А тој одговори: „Кој си Ти, Го­спо­ди?“ А Господ му рече: „Јас сум Исус, Кого Го гониш.</verse>
				<verse number="6">Но, стани и влези во градот; и ќе ти се каже што треба да правиш!“</verse>
				<verse number="7">А луѓето кои го придружуваа, стоеја како занемени, зашто слушаа глас, а никого не гледаа.</verse>
				<verse number="8">Савле стана од земјата и, иако очите му беа отворени, ништо не гледаше; и водејќи го за рака, го одведоа во Дамаск.</verse>
				<verse number="9">И три дена остана слеп, и ништо не јадеше, ниту пиеше.</verse>
				<verse number="10">Во Дамаск, пак, имаше еден ученик по име Ананија, кому во видение Гос­под му рече: „Ананија!“ А тој одговори: „Еве ме, Господи!“</verse>
				<verse number="11">Тогаш Господ му рече: „Стани и оди во улицата што се вика Права, и во домот на Јуда побарај го човекот од Тарс, по име Савле; ете, тој се моли,</verse>
				<verse number="12">и во видение виде еден човек, по име Ананија, како му приоѓа и полага рака на него, за да прогледа“.</verse>
				<verse number="13">А Ананија одговори: „Господи, од мнозина сум слушал за тој човек колку зло им правел на Твоите светии во Еру­салим;</verse>
				<verse number="14">а тој и овде има овластување од првосвештениците да ги врзува сите што го повикуваат Твоето име.“</verse>
				<verse number="15">Но Господ му рече: „Оди, зашто тој Ми е избран сад, за да го изнесе Моето име пред народи и цареви и пред Израилевите синови.</verse>
				<verse number="16">Зашто Јас ќе му покажам колку тој треба да пострада заради Моето име.“</verse>
				<verse number="17">А Ананија отиде и влезе во куќата и, откако ги положи своите раце на не­го, рече: „Брате Савле, Господ Исус, Кој ти се јави по патот, по кој доаѓаше, ме прати за да прогледаш и да се исполниш со Светиот Дух.“</verse>
				<verse number="18">И одеднаш како лушпи да паднаа од неговите очи, и тој прогледа и, кога ста­на, се крсти.</verse>
				<verse number="19">А откако зеде храна, Савле зак­репна. Потоа неколку дена остана со учениците во Дамаск;</verse>
				<verse number="20">и веднаш по синагогите почна да проповеда дека Исус е Синот Божји.</verse>
				<verse number="21">И сите што го слушаа, се чудеа и зборуваа: „Не е ли ова оној, кој во Еру­салим ги гонеше оние што го повикуваа тоа име, та затоа и овде дошол за да ги доведе таквите врзани пред првосвештениците?“</verse>
				<verse number="22">А Савле стануваше сѐ посилен и ги збунуваше Јудејците кои живееја во Дамаск, докажувајќи им дека Овој е Христос.</verse>
				<verse number="23">Кога поминаа доста денови, Јудеј­ци­те се договорија да го убијат.</verse>
				<verse number="24">Но Савле дозна за нивниот заговор. А тие дење и ноќе ги надгледуваа градските порти за да го убијат.</verse>
				<verse number="25">Затоа учениците го зедоа ноќе, го ставија во кошница и го спуштија по ѕидот.</verse>
				<verse number="26">А кога пристигна во Ерусалим, Савле настојуваше да им се придружи на учениците; но сите се плашеа од не­го, бидејќи не веруваа дека тој е ученик.</verse>
				<verse number="27">Но, Варнава го зеде и го одведе кај апостолите, па им раскажа како Савле по патот Го видел Господ, дека му зборувал, а исто така и дека во Дамаск отворено проповедал во името на Исус.</verse>
				<verse number="28">Оттогаш тој се движеше со нив во Ерусалим, и смело говореше во името на Господ Ису­с.</verse>
				<verse number="29">А зборуваше и се препираше исто така и со Евреите што зборуваат грчки, кои се обидуваа да го убијат.</verse>
				<verse number="30">Штом за тоа разбраа браќата, го од­ведоа во Кесарија и го испратија во Тарс.</verse>
				<verse number="31">А црквата по цела Јудеја, Галилеја и Самарија беше во мир, се изградуваше и живееше во стравопочит кон Господ, и се умножуваше со утехата на Светиот Дух.</verse>
				<verse number="32">А кога Петар ги посетуваше сите, се случи да сле­зе и кај светиите што живееја во Лида.</verse>
				<verse number="33">Таму, пак, најде еден човек по име Енеј, кој осум години лежел на постела, зашто бил неподвижен.</verse>
				<verse number="34">И Петар му рече: „Енеј, Исус Христос те ис­целува. Стани и самиот среди ја постелата!“ И тој веднаш ста­на.</verse>
				<verse number="35">И сите што живееја во Ли­да и во Сарон го видоа, и се обратија кон Господ.</verse>
				<verse number="36">Во Јопија имаше една ученичка, по име Тавита, што значи Срна; таа правеше многу добри дела и милостина.</verse>
				<verse number="37">И токму во тие денови таа се разболе и умре. Тогаш ја измија и ја положија во горната соба.</verse>
				<verse number="38">А бидејќи Лида беше близу до Јо­пи­ја, учениците, штом слушнаа дека Пе­тар е таму, испратија кај него двајца гласници да го замолат да дојде кај нив што побргу.</verse>
				<verse number="39">Петар стана и тргна со нив. Кога пристигна, го одведоа во горната соба. И му пристапија сите вдовици, пла­чеј­ќи и покажувајќи му ги туниките и наметките што ги правела Срна додека беше со нив.</verse>
				<verse number="40">Петар, откако ги истера сите надвор, клекна на колена, се помоли, па се сврте кон телото и рече: „Тавита, стани!“ Таа ги отвори очите и гледајќи го Петар, седна.</verse>
				<verse number="41">А тој ѝ подаде рака и ја подигна. Тогаш ги повика светиите и вдовиците и им ја предаде жива.</verse>
				<verse number="42">И ова се разгласи по цела Јопија, и мнозина поверуваа во Господ.</verse>
				<verse number="43">А Петар престојуваше долго време во Јопија кај некој кожар Симон.</verse>
			</chapter>
			<chapter number="10">
				<verse number="1">Во Кесарија имаше еден човек, по име Корнилиј, стотник од четата наречена Италска.</verse>
				<verse number="2">Тој беше благочестив и богобојазлив човек, заедно со целиот свој дом; изобилно му даваше милостина на народот и секогаш Му се молеше на Бога.</verse>
				<verse number="3">Еднаш околу деветтиот час од де­нот, тој во видение јасно виде Божји ангел, како доаѓа кај него и му вели: „Корнилиј!“</verse>
				<verse number="4">А тој го впери погледот во него и си­от уплашен рече: „Што е Господи?“ Тој му рече: „Твоите молитви и милостини се издигнаа пред Бога за спомен.</verse>
				<verse number="5">И сега, прати луѓе во Јопија и по­викај го Симон, кого го викаат Петар.</verse>
				<verse number="6">Тој таму гостува кај некој кожар Симон, чија куќа се наоѓа покрај морето.“</verse>
				<verse number="7">Кога си отиде ангелот што му збору­ва­ше, Корнилиј повика двајца од своите слуги и еден благочестив војник, од оние кои постојано се наоѓаа кај него;</verse>
				<verse number="8">па, откако им кажа сѐ, ги прати во Јопија.</verse>
				<verse number="9">Утредента, додека тие патуваа и наближуваа до градот, Петар околу шестиот час се качи на рамниот пок­рив од куќата за да се помоли.</verse>
				<verse number="10">И бидејќи беше огладнел, сакаше да јаде; а додека му приготвуваа, тој падна во занес,</verse>
				<verse number="11">и го виде небото отворено и некаков сад како слегува кон него, сличен на не­кое големо платно, врзано за че­ти­рите краишта, и се спушташе на земјата.</verse>
				<verse number="12">Во него беа сите земни четиринож­ни животни, ѕверови и влекачи и небесни птици.</verse>
				<verse number="13">И дојде глас кон него: „Петар, ста­ни, заколи и јади!“</verse>
				<verse number="14">А Петар рече: „Никако, Господи, зашто никогаш не сум јадел погано или нечисто.“</verse>
				<verse number="15">И одново, по вторпат дојде глас кон него: „Она што Бог го очистил, ти не го сме­тај за погано!“</verse>
				<verse number="16">Тоа се случи трипати, и садот повторно се крена кон небото.</verse>
				<verse number="17">И додека Петар беше во недоумица што би можело да значи тоа видение што го виде, ете, луѓето испратени од Корнилиј, распрашувајќи се, ја најдоа куќата на Симон, застанаа пред портата,</verse>
				<verse number="18">па повикаа и прашаа: „Овде ли гостува Симон, наречен Петар?“</verse>
				<verse number="19">И додека Петар размислуваше за видението, Духот му рече: „Ете, те ба­раат тројца луѓе.</verse>
				<verse number="20">Туку стани, слези и оди со нив, не сомневајќи се во ништо; зашто Јас ги пратив!“</verse>
				<verse number="21">Штом слезе кај луѓето, Петар рече: „Јас сум тој, кого го барате. Зошто сте дош­ле?“</verse>
				<verse number="22">А тие му одговорија: „Стотникот Корнилиј, праведен и богобојазлив човек, докажан меѓу сиот јудејски народ, беше упатен од свет ангел да те повика во својот дом и да ги слушне твоите зборови.“</verse>
				<verse number="23">Тогаш Петар ги повика внатре и ги нагости. Утредента замина со нив, а го придружуваа и некои браќа од Јопија.</verse>
				<verse number="24">Следниот ден тие влегоа во Кесарија. А Корнилиј ги чекаше, откако ги беше повикал своите роднини и блиски пријатели.</verse>
				<verse number="25">Додека Петар влегуваше, Корнилиј го пресретна, падна пред неговите нозе и му се поклони.</verse>
				<verse number="26">А Петар го подигна и му рече: „Стани, и јас сум само човек.“</verse>
				<verse number="27">И така разговарајќи со него, влезе и најде мнозина соб­рани.</verse>
				<verse number="28">И им рече: „Вие знаете дека на чо­век Јудеец му е забрането да се дружи или да оди кај човек од друг род. Но ме­не Бог ми покажа дека ниеден човек не треба да го нарекувам поган или нечист.</verse>
				<verse number="29">Затоа беспоговорно дојдов кога бев повикан. Сега ве прашувам, зошто ме повикавте?“</verse>
				<verse number="30">И Корнилиј одговори: „Од пред четири дена, па сѐ до овој час постев, а во деветтиот час се молев во својот дом. И ете, пред мене застана човек во раскошна облека,</verse>
				<verse number="31">и ми рече: ’Корнилиј, твојата мо­литва е услишена, и за твоите милостини Бог Си спомна.</verse>
				<verse number="32">Затоа прати некого во Јопија и по­викај го Симон, наречен Петар; тој сега гостува во куќата на кожарот Симон, покрај морето. Тој ќе дојде и ќе ти зборува.‘</verse>
				<verse number="33">Затоа јас веднаш пратив луѓе по те­бе, и ти добро направи што дојде. Сега ние сите стоиме пред Бога за да слушнеме сѐ што ти е заповедано од Бога.“</verse>
				<verse number="34">Тогаш Петар ја отвори устата и ре­че: „Навистина сфаќам дека Бог не гле­да на лице;</verse>
				<verse number="35">туку, Нему Му е мил во секој народ оној што има стравопочит кон Него и постапува праведно.</verse>
				<verse number="36">Тој им го прати на Израилевите синови словото, благовестувајќи мир преку Исус Христос, Кој е Господ на сите.</verse>
				<verse number="37">Вие знаете за сето она што се слу­чуваше по цела Јудеја, почнувајќи од Галилеја, по крштевањето што го про­поведаше Јован:</verse>
				<verse number="38">како Бог Го помаза Исус од Назарет со Светиот Дух и со сила, и како Тој одеше вршејќи добри дела и исцелувај­ќи ги сите што ги беше нападнал ѓаво­лот, зашто Бог беше со Него.</verse>
				<verse number="39">И ние сме сведоци за сѐ што нап­ра­ви Тој во Јудејската земја и во Еру­са­лим. Него Го убија, приковувајќи Го на дрво.</verse>
				<verse number="40">Но, Бог Го воскресна на третиот ден и Му даде да се појави,</verse>
				<verse number="41">не на сиот народ, туку нам, на предизбраните од Бога сведоци, кои јадев­ме и пиевме со Него по Неговото воскресение од мртвите.</verse>
				<verse number="42">И ни заповеда да им проповедаме на луѓето и да сведочиме дека Тој е од Бога определениот Судија над живите и мртвите.</verse>
				<verse number="43">Сите пророци сведочат за тоа дека секој што ќе верува во Него, ќе добие простување на гревовите преку Не­го­во­то име.“</verse>
				<verse number="44">Додека Петар уште ги изговараше овие зборови, Светиот Дух слезе над сите што го слушаа словото.</verse>
				<verse number="45">А обрезаните верници, што беа дојдени заедно со Петар, се изненадија што дарот на Светиот Дух се излеа и над незнабошците,</verse>
				<verse number="46">зашто ги слушаа како зборуваат на разни јазици и Го возвеличуваат Бога. Тогаш Петар рече:</verse>
				<verse number="47">„Може ли некој да ја запре водата за да не бидат крстени оние кои Го примија Светиот Дух како и ние?“</verse>
				<verse number="48">И заповеда да бидат крстени во името на Господ. Тогаш тие го замолија да остане кај нив неколку де­на.</verse>
			</chapter>
			<chapter number="11">
				<verse number="1">Апостолите и браќата што беа во Јудеја, слушнаа дека и незнабошците го примиле словото Божјо.</verse>
				<verse number="2">И кога Петар влезе во Ерусалим, оние што беа од обрезаните се препираа со него,</verse>
				<verse number="3">велејќи: „Ти си бил кај необрезани луѓе и си јадел со нив.“</verse>
				<verse number="4">А Петар почна да им раскажува за сѐ по ред, велејќи:</verse>
				<verse number="5">„Јас бев во градот Јопија, и, додека се молев, во занес здогледав видение: од небото слегуваше некаков сад, како не­кое платно, врзано за четирите краишта, и дојде дури до мене.</verse>
				<verse number="6">Откако погледав во него и го разгле­дав, видов четириножни земни животни, ѕверови, влекачи и небесни птици.</verse>
				<verse number="7">И чув глас што ми зборуваше: ’Петар, стани, заколи и јади!‘</verse>
				<verse number="8">Јас, пак, реков: ’Никако, Господи, зашто ништо погано или нечисто никогаш не влегло во мојата уста.‘</verse>
				<verse number="9">А гласот од небото ми одговори по вторпат: ’Она што Бог го очистил, ти не го сметај за погано!‘</verse>
				<verse number="10">Тоа се случи трипати; и повторно се крена на небото.</verse>
				<verse number="11">И ете, во тој час, пред куќата во којашто бев, застанаа тројца лу­ѓе, испратени по мене од Кесарија.</verse>
				<verse number="12">А Духот ми рече да појдам со нив, без двоумење. Со мене дојдоа и овие шестмина браќа, и влеговме во куќата на оној човек.</verse>
				<verse number="13">Тој ни раскажа како во својата куќа видел ангел, кој застанал и му рекол: ’Прати во Јопија луѓе и повикај го Си­мон, наречен Петар.</verse>
				<verse number="14">Тој ќе ти каже зборови, преку кои ќе бидеш спасен ти и целиот твој дом.‘</verse>
				<verse number="15">И кога почнав да зборувам, Светиот Дух слезе над нив, како и над нас во почетокот.</verse>
				<verse number="16">Тогаш се сетив на Гос­по­довите зборови кога рече: ’Јован крштеваше со вода, а вие ќе бидете крстени со Светиот Дух.‘</verse>
				<verse number="17">Ако Бог им даде еднаков дар, како и нам, кои поверувавме во Господ Исус Христос, тогаш кој сум јас да Му се спротивставам на Бога?“</verse>
				<verse number="18">Откако го ислушаа тоа, тие се успо­коија и Го прославуваа Бога, велејќи: „Значи и на незнабошците Бог им даде покајание за живот.“</verse>
				<verse number="19">А оние, што се беа распрснале по­ради гонењето до кое дојде по убиството на Стефан, стигнаа сѐ до Феникија, Кипар и Антиохија, и никому не му го проповедаа словото, освен на Јудејците.</verse>
				<verse number="20">А имаше некои луѓе од нив – Кипрани и Ки­ри­нејци, коишто, доаѓајќи во Антиохија, им проповедаа на Евреите што зборуваат грчки, благовестејќи Го Гос­под Исус.</verse>
				<verse number="21">И Господовата рака беше со нив, та голем број луѓе поверуваа и се обратија кон Господ.</verse>
				<verse number="22">Веста за тоа дојде до ушите на црквата во Ерусалим. И тогаш го испратија Варнава да оди дури до Антиохија.</verse>
				<verse number="23">А кога тој пристигна и ја виде благодатта Господова, се зарадува, и ги бод­реше сите да останат во Господ со непоколебливо срце.</verse>
				<verse number="24">Тој беше добар човек и исполнет со Светиот Дух и со вера. И значително мнош­тво луѓе се присоедини кон Господ.</verse>
				<verse number="25">Потоа, Варнава тргна за Тарс да го бара Савле.</verse>
				<verse number="26">И кога го најде, го доведе во Анти­охија. И цела година тие се собираа во црквата и поучуваа големо мноштво лу­ѓе. Во Антиохија за првпат учениците ги нарекоа христијани.</verse>
				<verse number="27">А во тоа време слегоа од Ерусалим во Антиохија некои пророци.</verse>
				<verse number="28">И еден од нив, по име Агав, стана и прет­скажа преку Духот дека по целиот свет ќе настане голем глад, како што и се случи во времето на цезарот Клавдиј.</verse>
				<verse number="29">Тогаш учениците решија да испратат, секој според своите можности, помош на браќата што живееја во Јудеја.</verse>
				<verse number="30">Тоа го направија, така што го пра­тија собраното до старешините преку Варнава и Савле.</verse>
			</chapter>
			<chapter number="12">
				<verse number="1">Во тоа време цар Ирод почна да прогонува некои од Црквата, за да им нанесе зло.</verse>
				<verse number="2">Со меч го уби Јаков, братот на Јо­ва­н.</verse>
				<verse number="3">А кога виде дека тоа им се допаѓа на Јудејците, го фати и Петар. Тоа беше за време на Бесквасници.</verse>
				<verse number="4">Кога го фати него, го фрли в затвор предавајќи го на четири групи по чети­ри војници да го пазат, со намера веднаш по Пасха да го изведе пред народот.</verse>
				<verse number="5">И така, додека Петар го пазеа во затворот, црквата непрестајно Му се молеше на Бога за него.</verse>
				<verse number="6">Ноќта, спроти денот кога Ирод са­каше да го изведе, Петар спиеше меѓу двајца војници, окован во два синџира, а стражарите пред портата го чуваа затворот.</verse>
				<verse number="7">И, ете, ангел Господов застана, и светлина блесна во ќелијата. Ангелот го потчукна Петар по ребрата и го раз­буди, па му рече: „Стани брзо!“ И око­вите му паднаа од рацете.</verse>
				<verse number="8">Тогаш ангелот му рече: „Препашај се и обуј си ги сандалите!“ Така и на­пра­ви. Па му рече: „Облечи ги своите алиш­та­ и дојди по мене!“</verse>
				<verse number="9">И излезе и тргна по него, а не зна­еше дека тоа, што го направи ангелот, е вистина, туку си мислеше дека има видение.</verse>
				<verse number="10">Откако ги изминаа првата и втората стража, дојдоа до железната порта, што водеше кон градот, а таа им се отвори сама. Тие излегоа и преминаа преку ед­на улица, и во тој час ангелот си отиде од него.</verse>
				<verse number="11">Тогаш Петар, откако дојде на себе, си рече: „Сега знам дека навистина Господ го пратил Својот ангел да ме избави од рацете на Ирод и од сѐ, што очекуваше јудејскиот народ.“</verse>
				<verse number="12">Сфаќајќи го тоа, тој дојде до куќата на Марија, мајката на Јован, наречен Марко, каде што беа собрани многумина и се молеа.</verse>
				<verse number="13">А кога Петар затропа на портата, слугинката по име Рода пријде да нас­лушне.</verse>
				<verse number="14">И, штом го позна гласот на Петар, таа од радост не ја отвори капијата, туку се втрча и јави дека Петар стои пред капијата.</verse>
				<verse number="15">А тие ѝ рекоа: „Ти си луда!“ Но таа настојуваше дека тоа е така. А тие велеа: „Тоа сигурно е неговиот ангел.“</verse>
				<verse number="16">Петар, пак, постојано чукаше. А кога му отворија, го видоа и се зачудија многу.</verse>
				<verse number="17">Тој им мавна со раката да молчат, а потоа им раскажа како Господ го извел од затворот, и рече: „Соопштете им за ова на Јаков и на браќата!“ Потоа из­ле­зе и отиде на друго место.</verse>
				<verse number="18">Утредента меѓу војниците настана голема вознемиреност поради тоа што се случило со Петар.</verse>
				<verse number="19">А Ирод, кога го побара и не успеа да го пронајде, ги ис­пита стражарите и заповеда да ги погубат, па слезе од Јудеја во Кеса­рија, и таму се задржа.</verse>
				<verse number="20">Ирод беше гневен на Тирците и Си­донците. Но тие, бидејќи нивните земји добиваа храна од неговото царство, се договорија и дојдоа кај него еднодушни, и откако го придобија на своја страна царевиот собар Власт, побараа мир.</verse>
				<verse number="21">Во договорениот ден Ирод се облече во царска облека, седна на престолот и одржа говор пред народот.</verse>
				<verse number="22">А народот воскликнуваше: „Ова е глас Божји, а не човечки.“</verse>
				<verse number="23">Но ненадејно во истиот миг го порази ангел Господов, зашто не Му воздаде слава на Бога и изеден од цр­ви, тој умре.</verse>
				<verse number="24">А словото Божјо сѐ повеќе растеше и се распространуваше.</verse>
				<verse number="25">Варнава и Савле, откако го исполнија задолжението, се вратија од Ерусалим, а со себе го зедоа и Јован, наречен Марко.</verse>
			</chapter>
			<chapter number="13">
				<verse number="1">Во Антиохиската црква имаше некои пророци и учители: Вар­нава, Симеон, наречен Нигер, Луциј Киринеецот и Манаин, кој беше растен заедно со четворовласникот Ирод, и Савле.</verse>
				<verse number="2">Еднаш кога Му служеа на Господ и постеа, Светиот Дух рече: „Одвојте ми ги Варнава и Савле за делото, за кое ги повикав!“</verse>
				<verse number="3">Тогаш тие, откако постеа и се по­мо­лија, положија раце над нив и ги испратија.</verse>
				<verse number="4">И така, испратени од Светиот Дух, тие слегоа во Селевкија, и оттаму от­пловија за Кипар.</verse>
				<verse number="5">И кога стигнаа во Саламин, тие го проповедаа словото Божјо во јудејските синагоги, а го имаа со себе и Јован како помошник.</verse>
				<verse number="6">А кога го поминаа островот сѐ до Пафос, наидоа на еден маѓесник и лажен пророк, Јудеец, по име Ва­ри­сус,</verse>
				<verse number="7">кој беше со проконзулот Сергиј Пав­ле, умен човек. Тој ги повика Варнава и Савле, и посака да го слушне словото Божјо.</verse>
				<verse number="8">Но им се спротивстави ма­ѓесникот Елима – така, всушност, се преведува неговото име – настојувајќи да го одврати проконзулот од верата.</verse>
				<verse number="9">Но Савле, наречен и Павле, исполнет со Светиот Дух, го впери погледот во не­го,</verse>
				<verse number="10">и рече: „О, ти кој си полн со секакво лукавство и секаква злоба, сине ѓаволски, не­пријателу на секоја праведност, нема ли да престанеш да ги искривуваш правите Господови патишта?</verse>
				<verse number="11">И еве сега, Господовата рака е врз тебе; ќе бидеш слеп и за некое време нема да го гледаш сонцето!“ И наеднаш над него падна мрак и темнина, и лутајќи, бараше некој да го води за рака.</verse>
				<verse number="12">Тогаш проконзулот, откако виде што се случи, поверува, восхитен од Господовото учење.</verse>
				<verse number="13">Павле и неговите придружници от­пловија од Пафос и пристигнаа во Пер­гија Памфилиска. Тука Јован се одвои од нив и се врати во Ерусалим.</verse>
				<verse number="14">А тие тргнаа од Пергија и пристигнаа во Антиохија Писидиска и во еден саботен ден влегоа во синагогата и седнаа.</verse>
				<verse number="15">По читањето на Законот и на Про­роците, старешините на синагогата пра­тија луѓе да им кажат: „Луѓе, браќа, ако имате збор за утеха на народот, зборувајте!“</verse>
				<verse number="16">Тогаш Павле стана, мавна со ра­ката и рече: „Луѓе Израилци, и вие, што имате стравопочит кон Бога, пос­лу­шај­те!</verse>
				<verse number="17">Бог на овој народ ги избра нашите татковци и го подигна овој на­род кога тие престојуваа во еги­петската земја, и со подигната рака ги из­ве­де од неа;</verse>
				<verse number="18">и околу четириесет години ги хранеше во пустината;</verse>
				<verse number="19">а потоа откако уништи седум народи во хананската земја, им ја раздели земјата во нивно наследство.</verse>
				<verse number="20">Потоа, околу четиристотини педесет години им даваше судии до пророкот Самоил.</verse>
				<verse number="21">А потоа бараа цар, и Бог им го даде Саул, синот на Кис, човек од Вени­ја­миновото колено, за четириесет години.</verse>
				<verse number="22">Кога го отстрани него, за цар им го подигна Давид, за кого и рече, све­до­чеј­ќи: ’Најдов човек што Ми е при срце, Давид, синот на Јесеј. Тој ќе ги исполни сите Мои барања.‘</verse>
				<verse number="23">Од неговото потомство Бог, според ветувањето, издигна за Израил Спасение.</verse>
				<verse number="24">Пред Неговото доаѓање, Јован како предгласник му проповедаше на сиот израилски народ покајно крштевање.</verse>
				<verse number="25">А кога Јован го завршуваше своето дело, прашуваше: ’За кого ме сметате? Јас не сум Тој, но, ете, по мене иде Оној, Кому не сум достоен да Му ги од­врзам ни обувките на Неговите нозе.‘</verse>
				<verse number="26">Луѓе, браќа, синови од родот на Авраам, оние меѓу вас, што имаат страво­почит кон Бога, вам ви е испратено словото за ова спасение.</verse>
				<verse number="27">Зашто жителите на Ерусалим и нивните началници, бидејќи не Го препознаа, ги потврдија пророчките збо­ро­ви, што се читаат секоја сабота, со тоа што Го осудија.</verse>
				<verse number="28">И така, иако не најдоа никаква вина за осуда на смрт, тие настојуваа пред Пилат да Го убие.</verse>
				<verse number="29">А кога го извршија сето тоа, што беше напишано за Него, Го симнаа од дрвото и Го положија в гроб.</verse>
				<verse number="30">Но Бог Го воскресна од мртвите.</verse>
				<verse number="31">А Тој во текот на многу денови им се јавуваше на оние, што беа дошле со Него од Галилеја во Ерусалим и кои сега се Негови сведоци пред народот.</verse>
				<verse number="32">И ние ви благовестиме дека ветувањето, дадено на нашите татковци, Бог го исполни на нас, нивните чеда, воскреснувајќи Го Исус.</verse>
				<verse number="33">Како што е во вториот псалм на­пи­шано: ’Ти си Мој Син, Јас денес Те родив.‘</verse>
				<verse number="34">А дека Го воскресна од мртвите, и дека веќе нема да се враќа во рас­па­ѓа­ње, рекол вака: ’Ќе ви ги исполнам светите ветувања дадени на Давид, кои се вистински.‘</verse>
				<verse number="35">За тоа и на друго место зборува: ’Нема да допуштиш Светиот Твој да види распаѓање.‘</verse>
				<verse number="36">Давид, пак, откако му слу­жеше на својот род, според волјата Божја, се упокои и се присоедини кон татковците и виде распаѓање;</verse>
				<verse number="37">но Оној, Кого Бог Го воскресна, не виде распаѓање.</verse>
				<verse number="38">И така, знајте, мажи и браќа дека преку Него вам ви се проповеда простување на гревовите;</verse>
				<verse number="39">и дека секој кој верува, пре­ку Него се оправдува од сѐ, од што не сте можеле да се оправдате преку Мојсеевиот Закон.</verse>
				<verse number="40">Затоа внимавајте да не дојде на вас она што е речено во пророците:</verse>
				<verse number="41">’Погледнете вие кои презирате, за­чудете се и исчезнете! Зашто во ваше време ќе извршам дело, во кое немаше да поверувате, ако некој би ви го рас­ка­жал.‘“</verse>
				<verse number="42">А кога излегуваа од сина­го­гата на Јудејците, незнабошците ги помолија овие зборови да им се проповедаат и во следната сабота.</verse>
				<verse number="43">И кога се распушти собирот, мнози­на Јудејци и благочестиви прозелити појдоа по Павле и Варнава. Тие разговараа со нив и ги убедуваа да останат во Бож­ја­та благодат.</verse>
				<verse number="44">Следната сабота речиси целиот град се собра да го слушне словото Божјо.</verse>
				<verse number="45">Но Јудејците, кога видоа многу на­род, се исполнија со завист и му против­речеа на она што го зборуваше Павле и хулеа.</verse>
				<verse number="46">Тогаш Павле и Варнава им рекоа отворено: „словото Божјо требаше нај­нап­ред вам да ви се проповеда, но кога вие го отфрлате и се сметате себеси недостојни за вечниот живот, еве, ние се обраќаме кон незнабош­ците.</verse>
				<verse number="47">Зашто Господ така ни заповеда: ’Те поставив за светлина на незнабошците, да бидеш за спасение до крајот на земјата.‘“</verse>
				<verse number="48">Незнабошците, слушајќи го тоа, се радуваа и го славеа Господовото слово и поверуваа сите, кои беа определени за вечен живот.</verse>
				<verse number="49">И Господовото слово се распространуваше по целиот крај.</verse>
				<verse number="50">Но Јудејците, откако ги наговорија благочестивите и угледни жени и градските првенци, поттикнаа гонење против Павле и Варнава, и ги истераа од својот крај.</verse>
				<verse number="51">Тие, го истресоа правот од своите нозе на нив, и дојдоа во Иконија.</verse>
				<verse number="52">А учениците се исполнија со радост и со Светиот Дух.</verse>
			</chapter>
			<chapter number="14">
				<verse number="1">Во Иконија тие заедно влегоа во јудејската синагога, и зборуваа така што големо мноштво Јудејци и Елини по­веруваа.</verse>
				<verse number="2">А Јудејците, што не поверуваа, ги побунија и раздразнија душите на нез­набошците против браќата.</verse>
				<verse number="3">Но тие сепак останаа тука доста вре­ме и смело говореа за Господ, Кој све­дочеше за словото на Својата благодат, давајќи преку нивните раце да се случуваат знаци и чуда.</verse>
				<verse number="4">А народот во градот се раздели: ед­ни беа со Јудејците, а други со апосто­ли­те.</verse>
				<verse number="5">И кога незнабошците и Јудејците, со своите началници се подготвуваа дрско да ги навредуваат и да ги каменуваат,</verse>
				<verse number="6">тие, штом разбраа, се засолнија во ликаонските градови Листра и Дерва и во нивната околина;</verse>
				<verse number="7">и таму благовестеа.</verse>
				<verse number="8">Во Листра седеше еден човек, не­мо­ќен во нозете, куц од мај­чи­на­та утроба, кој никогаш не можел да оди.</verse>
				<verse number="9">Тој слушаше додека Павле зборува­ше; а Павле, го впери погледот во него и виде дека тој има вера за да оздрави,</verse>
				<verse number="10">па му рече со силен глас: „Исправи се на своите нозе!“ И тој скокна и почна да оди.</verse>
				<verse number="11">А кога народот виде што направи Павле, го подигна гласот и из­ви­ка на ликаонски: „Боговите слегле кај нас во човечки лик!“</verse>
				<verse number="12">И Варнава го нарекоа Зевс, а Павле Хермес, бидејќи тој го водеше зборот.</verse>
				<verse number="13">Жрецот, пак, на Зевс, чиј кип се наоѓаше пред нивниот град, до­ве­де јунци и донесе венци пред портата, и сакаше заедно со народот да принесе жртва.</verse>
				<verse number="14">Но кога апостолите Варнава и Павле слушнаа за тоа, ги раскинаа своите облеки и се втурнаа меѓу народот, гласно викајќи:</verse>
				<verse number="15">„Луѓе, зошто го правите ова? И ние сме смртни луѓе како и вие, но ви благовестиме за да се одвратите од овие празноверија кон живиот Бог, Кој ги создаде небото и земјата, морето и сѐ што е во нив;</verse>
				<verse number="16">Кој во минатите поколенија ги остави сите на­роди да одат по своите патишта,</verse>
				<verse number="17">па сепак не се остави Себеси непосведочен, правејќи добро, давајќи ви дождови од небото и плодоносни времиња и исполнувајќи ги нашите срца со храна и веселба.“</verse>
				<verse number="18">И зборувајќи за ова, одвај го убедија народот да не им принесува жртва.</verse>
				<verse number="19">Тогаш, од Антиохија и од Иконија пристигнаа некои Јудејци. И кога го придобија народот, го каменуваа Павле, па го извлекоа надвор од градот, мислејќи дека е мртов.</verse>
				<verse number="20">Кога учениците се собраа околу него, тој стана и се врати во градот. Утре­дента со Варнава заминаа за Дерва.</verse>
				<verse number="21">И, откако го проповедаа благовестието во тој град и придобија мнозина ученици, се вратија во Листра, Иконија и Антиохија.</verse>
				<verse number="22">Тие ги зацврстуваа душите на уче­ниците и, храбрејќи ги да бидат истрај­ни во верата, ги учеа дека во царството Божјо треба да влеземе преку многу ма­ки.</verse>
				<verse number="23">Па, откако им ракоположија презвитери за секоја црква, се помолија со пост, и ги предадоа на Господ, во Кого беа поверувале.</verse>
				<verse number="24">А потоа минаа низ Писидија, и дојдоа во Памфилија;</verse>
				<verse number="25">и, откако го проповедаа словото во Перга, слегоа во Аталија,</verse>
				<verse number="26">а оттаму отпловија за Антиохија, од каде што беа предадени на Божјата благодат за делото што го завршија.</verse>
				<verse number="27">По нивното пристигнување тие ја собраа црквата, и соопштија за сѐ, што направи Бог со нив и како Тој ја отвори вратата на верата и за незна­бош­ци­те.</verse>
				<verse number="28">И таму поминаа доста време со учениците.</verse>
			</chapter>
			<chapter number="15">
				<verse number="1">А некои слегоа од Јудеја и ги подучуваа браќата: „Ако не се обрезете според Мојсеевиот обичај, не може да бидете спасени!“</verse>
				<verse number="2">А бидејќи настана расправија, и Павле и Варнава жестоко се препираа со нив, беше одлучено Павле, Варнава и некои дру­ги од нив да отидат горе кај апостолите и старешините во Ерусалим заради оваа препирка.</verse>
				<verse number="3">Тогаш тие, испратени од црквата, па­туваа низ Феникија и Самарија, и раскажувајќи за преобраќањето на незна­бошците, предизвикуваа голема радост кај сите браќа.</verse>
				<verse number="4">А кога пристигнаа во Ерусалим, беа примени од црквата, од апостолите и од ста­ре­шините, и им раскажаа за сѐ што Бог на­прави со нив и како ја отвори вратата на верата и за незнабошците.</verse>
				<verse number="5">Тогаш станаа некои од при­вр­за­ни­ци­те на фарисеите, што беа поверувале, и зборуваа дека тие треба да се обрезува­ат, и да им се заповеда да го пазат Мојсеевиот за­ко­н.</verse>
				<verse number="6">Апостолите и старешините се собраа да го разгледаат тоа прашање.</verse>
				<verse number="7">По долго расправање, стана Петар и им рече: „Луѓе, браќа, вие знаете дека Бог од првите денови ме избра меѓу вас, за незнабошците од мојата уста да го слушнат словото на благовестието и да поверуваат;</verse>
				<verse number="8">и Бог, Кој ги познава срцата, им пос­ведочи, и им Го даде Светиот Дух како и нам.</verse>
				<verse number="9">И не правејќи никаква разлика ме­ѓу нас и нив, со верата им ги очисти срцата.</verse>
				<verse number="10">Сега, пак, зошто Го искушувате Бо­га, ставајќи им на вратот на учениците јарем, што не можеа да го поднесат ни нашите татковци, а не можеме ниту ние.</verse>
				<verse number="11">Но ние веруваме дека ќе се спасиме преку благодатта на Господ Исус, исто ка­ко и тие.“</verse>
				<verse number="12">Тогаш замолкна сето мноштво и ги слушаа Варнава и Павле, кои при­кажуваа какви знаци и чуда направил Бог преку нив меѓу незнабошците.</verse>
				<verse number="13">А кога тие завршија, проз­бо­ре Јаков и рече: „Луѓе, браќа, слуш­нете ме!</verse>
				<verse number="14">Симон изложи како Бог најнапред ги посети незнабошците, за да избере од нив народ за Своето име;</verse>
				<verse number="15">и тоа е во склад со зборовите на пророците како што е напишано:</verse>
				<verse number="16">’Потоа ќе се вратам и пак ќе ја подигнам паднатата скинија на Давид, и не­јзините урнатини ќе ги поправам и ќе ја издигнам,</verse>
				<verse number="17">за да Го побараат Господ и останатите луѓе и сите народи, кои се наречени со Моето име.‘ Така вели Господ, Кој го прави сето ова.</verse>
				<verse number="18">Познати Му се на Бога сите Негови дела од века.</verse>
				<verse number="19">Затоа јас мислам да не им се отежнува на незнабошците, кои се обраќаат кон Бога,</verse>
				<verse number="20">туку да им се напише да се чуваат од осквернување преку идоли, блуд, удавено и крв.</verse>
				<verse number="21">Зашто уште од старо време во секој град има луѓе, кои го про­по­ве­даат Мојсевиот Закон, бидејќи го читаат по синагогите секоја сабота.“</verse>
				<verse number="22">Тогаш апостолите и старешините заедно со целата црква одлучија да ги изберат меѓу себе Јуда, наречен Вар­сава, и Сила, истакнати мажи меѓу бра­ќата, и заедно со Павле и Варнава да ги пратат во Антиохија.</verse>
				<verse number="23">И преку нив им го напишаа следново писмо: „Апостолите, старешините и браќата ги поздравуваат бра­ќата, некогашни незнабошци, што се во Антиохија, Сирија и Киликија.</verse>
				<verse number="24">Слушнавме дека некои од нас, на кои ништо не сме им заповедале, ве вознемириле со збо­рови, и ги потресле вашите ду­ши, велејќи ви да се обрезувате и да го пазите Законот.</verse>
				<verse number="25">Затоа ние едно­душно одлучивме да избереме луѓе и да ги пратиме кај вас заедно со нашите возљубени Варнава и Павле,</verse>
				<verse number="26">луѓе, кои ги предадоа своите души за името на нашиот Господ Исус Хрис­тос.</verse>
				<verse number="27">И така, ние ви ги пративме Јуда и Сила, кои ќе ви го кажат тоа и усмено.</verse>
				<verse number="28">Зашто угодно му беше на Светиот Дух и нам да не ви ставаме никаков друг товар, освен она што е неопходно:</verse>
				<verse number="29">да се воздржувате од жртвуваното на идоли, од крв, од уда­вено, и од блуд. Ако внимавате на ова, добро ќе направите. Останете со здравје!“</verse>
				<verse number="30">И така, испратените пристигнаа во Антиохија и кога го собраа народот, му го предадоа посланието.</verse>
				<verse number="31">А кога тие го прочитаа, се зарадуваа поради утешниот збор.</verse>
				<verse number="32">Јуда, пак, и Сила, кои и самите беа пророци, со многу зборови ги утешија браќата и ги поткрепија.</verse>
				<verse number="33">Откако престојуваа таму некое вре­ме браќата ги отпуштија со мир за да се вратат кај оние што ги беа испратиле кај апостолите.</verse>
				<verse number="34">Но, Сила одлучи да остане.</verse>
				<verse number="35">Павле, пак, и Варнава се задржаа во Антиохија, поучувајќи и благовестеј­ќи го словото Господово заедно со мно­зина други.</verse>
				<verse number="36">По неколку дена Павле му рече на Варнава: „Ајде да се вратиме во сите гра­до­ви, каде што го проповедавме Господовото слово и да видиме како се нашите браќа.“</verse>
				<verse number="37">А Варнава сакаше да го земат со себе и Јован, наречен Марко.</verse>
				<verse number="38">Но Павле сметаше дека не доликува да го земат со себе оној што се беше одделил од нив во Памфилија и не беше пошол со нив по работата, за која беа пратени.</verse>
				<verse number="39">Поради тоа дојде до жестока расправија, така што тие се разделија еден од друг; и Варнава, откако го зеде Марко, отплови за Кипар;</verse>
				<verse number="40">а Павле, пак, го избра Сила и замина, предаден од браќата на Божјата бла­годат.</verse>
				<verse number="41">И, минувајќи низ Сирија и Ки­ли­ки­ја, ги утврдуваше црквите.</verse>
			</chapter>
			<chapter number="16">
				<verse number="1">Тој пристигна во Дерва и Листра. И ете, таму имаше еден ученик, по име Тимотеј, син на некоја жена Ју­деј­ка, која поверувала, и на татко Елин;</verse>
				<verse number="2">тој ученик беше докажан меѓу браќата во Листра и Иконија.</verse>
				<verse number="3">А Павле сакаше тој да тргне со него, и откако го зеде, го обреза поради Јудејците, кои живееја по тие места; зашто сите знаеја дека татко му е Елин.</verse>
				<verse number="4">И додека минуваа низ градовите, тие им порачуваа на верните да пазат на од­редбите, определени од апостолите и старешините во Ерусалим.</verse>
				<verse number="5">И така, црквите се утврдуваа во ве­ра­та, и нивниот број секојдневно се зголемуваше.</verse>
				<verse number="6">Така тие ги преминаа Фригија и Галатискиот крај, зашто беа спречени од Светиот Дух да го проповедаат словото во Азија.</verse>
				<verse number="7">А кога дојдоа во Мизија, се обидоа да отидат во Витинија; но Духот не ги пушти.</verse>
				<verse number="8">И кога ја напуштија Мизија, тие слегоа во Троада.</verse>
				<verse number="9">Преку ноќта Павле имаше видение: пред него стоеше еден човек, Ма­ке­до­нец, кој го молеше и му велеше: „Дојди во Македонија и помогни ни!“</verse>
				<verse number="10">По тоа видение веднаш посакавме да тргнеме за Македонија, бидејќи сфа­тив­ме дека Господ нѐ повикал таму да го разгласуваме благовестието.</verse>
				<verse number="11">И така, откако отпловивме од Тро­ада, стигнавме право во Самотраки, а утредента – во Неапол,</verse>
				<verse number="12">и оттаму во Филипи, римска колонија и главен град на тој дел од Македонија. Во тој град престојувавме не­колку дена.</verse>
				<verse number="13">А во саботата излеговме надвор од градот покрај една река, каде што претпоставувавме дека се молат, и кога седнавме, им зборувавме на собраните жени.</verse>
				<verse number="14">И една богобојазлива жена од градот Тиатир, по име Лидија, која продаваше пурпурни ткаенини, слушаше; и Господ ѝ го отвори срцето да внимава на она, што го зборуваше Павле.</verse>
				<verse number="15">А кога беше крстена таа со нејзини­те домашни, нѐ замоли и рече: „Ако сте ме признале за верна на Господ, тогаш влезете во мојата куќа и престојувајте во неа!“ И нѐ принуди.</verse>
				<verse number="16">Еднаш, кога одевме на молитва, по патот нѐ сретна една слугинка, која имаше гатачки дух. Таа на своите господари им донесуваше големи приходи од гатањето.</verse>
				<verse number="17">И одејќи по Павле и по нас другите викаше, зборувајќи: „Овие луѓе се слуги на Севишниот Бог! Тие ни го навестуваат патот на спасението.“</verse>
				<verse number="18">Таа ова го правеше многу денови. И кога му здодеа на Павле, тој се сврте и му рече на духот: „Ти заповедам во име­то на Исус Христос – излези од неа!“ И излезе во истиот час.</verse>
				<verse number="19">Штом видоа нејзините господари дека пропадна надежта за нивното бо­га­тење, ги фатија Павле и Сила, и ги дов­лечкаа на плоштадот кај началниците.</verse>
				<verse number="20">И кога ги приведоа пред управ­ни­ци­те, рекоа: „Овие луѓе, што се Јудејци, го бунат нашиот град</verse>
				<verse number="21">и проповедаат обичаи што нам, ка­ко Римјани, не ни доликува ниту да ги примаме, ниту да ги извршуваме.“</verse>
				<verse number="22">Тогаш народот се нафрли на нив; а управителите, штом им ги раскинаа алиштата, започнаа да ги тепаат со стапови;</verse>
				<verse number="23">и, откако многу ги испотепаа, ги фрлија в затвор, а на затворскиот стра­жар му наредија да ги чува добро.</verse>
				<verse number="24">Тој, штом прими таква за­повед, ги фрли во внатрешниот дел од затворот и нозете им ги стегна во клада.</verse>
				<verse number="25">На полноќ, пак, Павле и Сила се молеа и Му пееја благодарствени песни на Бога, а затворени­ци­те ги слушаа.</verse>
				<verse number="26">Одеднаш настана голем потрес, та­ка што и темелите на затворот се по­местија, и веднаш се отворија сите вра­ти и оковите на сите отпаднаа.</verse>
				<verse number="27">А стражарот на затворот, кога дој­де при свест и ги виде вратите на зат­во­рот отворени, извади меч и сакаше да се убие, зашто помисли дека зат­во­ре­ни­ци­те избегале.</verse>
				<verse number="28">Но Павле викна со силен глас и ре­че: „Не прави си никакво зло, бидејќи сите сме овде!“</verse>
				<verse number="29">А тој побара светло, се стрча и рас­тре­перен падна пред Павле и Сила;</verse>
				<verse number="30">па, откако ги изведе надвор, рече: „Господа, што треба да направам за да се спасам?“</verse>
				<verse number="31">А тие му одговорија: „Поверувај во Господ Исус Христос, и ќе се спасиш ти и твојот дом!“</verse>
				<verse number="32">И му го проповедаа словото Гос­по­дово нему и на сите што беа со него во неговата куќа.</verse>
				<verse number="33">Во истиот час таа ноќ тој ги зеде и им ги изми раните. Потоа вед­наш беше крстен тој самиот и сите не­гови домашни.</verse>
				<verse number="34">Тогаш ги одведе во својата ку­ќа, постави трпеза и се зарадува со це­лиот свој дом, зашто поверува во Бога.</verse>
				<verse number="35">А кога осамна, началниците пратија судски служители, кои рекоа: „Пушти ги оние луѓе!“</verse>
				<verse number="36">Затворскиот стражар му соопшти за тоа на Павле: „Управниците пра­тија да ве ослободам. Затоа, сега излезете и одете си со мир!“</verse>
				<verse number="37">Но Павле им рече: „Зарем откако нас, римски граѓани, нѐ тепаа пред на­ро­дот без суд и нѐ фрлија в затвор, са­каат сега тајно да нѐ пуштат? Не, нека дојдат и сами нека нѐ изведат!“</verse>
				<verse number="38">Судските служители им го соопштија тоа на управниците; а тие се упла­шија, кога слушнаа дека тоа се римски граѓани.</verse>
				<verse number="39">Па дојдоа и им се извинија и, откако ги изведоа, ги замолија да излезат од гра­дот.</verse>
				<verse number="40">А тие, штом излегоа од затворот, отидоа кај Лидија, ги видоа браќата, ги утешија и си заминаа.</verse>
			</chapter>
			<chapter number="17">
				<verse number="1">Минувајќи преку Амфипол и Аполонија, дојдоа во Солун, ка­де што имаше јудејска синагога.</verse>
				<verse number="2">Павле, по својот обичај, влезе кај Јудејците и три саботи по ред им збору­ва­ше од Писмата.</verse>
				<verse number="3">Тој им објаснуваше и докажуваше дека Христос требаше да пострада и да воскресне од мртвите. И велеше: „Исус, Кого јас ви Го проповедам, е Христос“.</verse>
				<verse number="4">И некои од нив поверуваа и се при­соединија кон Павле и Сила, – големо мноштво побожни Елини, а исто така и не малку угледни жени.</verse>
				<verse number="5">Но некои од Јудејците што не поверуваа, поттикнати од завист, зедоа некои лоши луѓе од пазарите и, собирајќи толпа, го разбунтуваа градот. Потоа ја нападнаа Јасоновата куќа и почнаа да ги бараат за да ги изведат пред народот.</verse>
				<verse number="6">А бидејќи не ги најдоа, ги изведоа Јасон и некои од браќата пред градските на­чалници и викаа дека оние што го по­бу­ниле целиот свет сега дошле и тука,</verse>
				<verse number="7">де­ка нив ги прибрал Јасон, а сите тие пос­та­пуваат спротивно на заповедите на цезарот, велејќи дека има друг цар – Исус.</verse>
				<verse number="8">Па ги вознемирија народот и градските началници, кои го слушаа тоа.</verse>
				<verse number="9">Но тие, откако добија залог од Јасон и од другите, ги пуштија.</verse>
				<verse number="10">А браќата веднаш преку ноќта ги испратија Павле и Сила кон Верија. А кога тие пристигнаа, отидоа во јудејската синагога.</verse>
				<verse number="11">Овие беа поблагородни од солун­јани­те; тие сесрдно го примија словото и секој ден ги проверуваа Писмата, за да се уверат, дали тоа е та­ка.</verse>
				<verse number="12">И мнозина од нив поверуваа – од угледните жени Елинки и не мал број мажи.</verse>
				<verse number="13">Но штом солунските Јудејци дознаа дека Павле и во Верија го проповеда словото Божјо, дојдоа таму за да го вознемират народот.</verse>
				<verse number="14">Тогаш браќата веднаш го испратија Павле да оди кон морето, а Сила и Тимотеј ос­танаа таму.</verse>
				<verse number="15">Оние, што го придружуваа Павле, го доведоа до Атина и се вратија со заповед од него до Сила и Тимотеј, да дојдат и тие поскоро кај него.</verse>
				<verse number="16">И додека Павле ги чекаше во Атина, неговиот дух се вознемируваше, гле­дајќи го градот, полн со идоли.</verse>
				<verse number="17">Тој разговараше во синагогата со Јудејците и побожните, но и со оние што секојдневно ги среќаваше на плоштадот.</verse>
				<verse number="18">Некои, пак, епикурејски и стоички филозофи почнаа да се препираат со него; едни велеа: „Што сака да каже овој празнословец?“, а други: „Се чини дека тој проповеда туѓи божества“, заш­то им благовестеше за Исус и за воскресението.</verse>
				<verse number="19">И зедоа, та го одведоа на Аре­опа­гот, велејќи: „Ќе можеме ли да дознаеме какво е тоа ново учење што го проповедаш?</verse>
				<verse number="20">Бидејќи нешто непознато внесуваш во нашите уши. Затоа сакаме да дознаеме што е тоа.“</verse>
				<verse number="21">А сите атињани, како и ту­ѓин­ците, кои живееја кај нив, во ништо друго не сакаа да го поминуваат времето освен во тоа да зборуваат или да слу­шаат за нешто ново.</verse>
				<verse number="22">Тогаш Павле застана сред Аре­опа­гот и рече: „Луѓе атињани, по сѐ гледам дека сте побожни.</verse>
				<verse number="23">Зашто, кога минував и ги разгледував вашите светилишта, најдов и жрт­ве­ник, на кој беше напишано: ’На непознатиот Бог.‘ Токму за Него, Кого вие Го почитувате без да Го знаете, јас ви проповедам.</verse>
				<verse number="24">Бог, Кој го создаде светот и сѐ, што е во него, Кој е Господар на небото и на земјата, не живее во ракотворени храмови,</verse>
				<verse number="25">ниту, пак, прима служба од човечки раце како да има потреба од нешто, зашто Сам на сите им дава живот, здив и сѐ.</verse>
				<verse number="26">Од една крв го создаде сиот човечки род за да живее по целото лице на земјата, откако утврди предопределени времиња и области на нивните живе­алишта,</verse>
				<verse number="27">за да Го бараат Господ, та да би можеле некако да Го насетат и најдат, иако Тој не е далеку од секого од нас:</verse>
				<verse number="28">зашто во Него живееме, се движиме и сме, како што рекле и некои од вашите поети: ’Зашто и Негов род сме.‘</verse>
				<verse number="29">И така, бидејќи сме Божји род, не треба да мислиме дека Божеството личи на злато, или сребро, или камен, обработени од човечка умешност.</verse>
				<verse number="30">Но Бог, не осврнувајќи се на вре­мињата на незнаење, сега на сите луѓе насекаде им заповеда да се покаат,</verse>
				<verse number="31">зашто определи ден кога праведно ќе му суди на светот преку одредениот од Него Човек, откако ги увери сите, воскреснувајќи Го од мртвите.“</verse>
				<verse number="32">Кога чуја за воскресението од мрт­вите, едни се исмеваа, а други рекоа: „Другпат ќе те слушаме за тоа.“</verse>
				<verse number="33">И тогаш Павле си отиде откај нив.</verse>
				<verse number="34">А некои луѓе се присоединија кон него и поверуваа. Меѓу нив беа Ди­они­сиј Ареопагит и една жена, по име Дамара, и други со нив.</verse>
			</chapter>
			<chapter number="18">
				<verse number="1">Потоа Павле ја напушти Атина и дојде во Коринт.</verse>
				<verse number="2">Тука сретна еден Јудеец, по име Акила, родум од Понт, кој неодамна дошол од Италија со својата жена Прискила, зашто Клавдиј беше наредил сите Јудејци да го напуштат Рим. Павле дојде кај нив.</verse>
				<verse number="3">И бидејќи го имаше истиот занает, остана кај нив и работеше. А занаетот им беше да прават шатори.</verse>
				<verse number="4">И секоја сабота тој зборуваше во си­нагогата и ги убедуваше Јудејците и Елините.</verse>
				<verse number="5">А кога Сила и Тимотеј пристигнаа од Македонија, Павле беше поттикнат од својот дух да сведочи пред Јудејците дека Исус е Христос.</verse>
				<verse number="6">Но, бидејќи тие се противеа и хулеа, тој ги истресе алиштата и им рече: „Крвта ваша – на главите ваши! Јас сум чист. Отсега одам кај незнабошците.“</verse>
				<verse number="7">И штом замина оттаму, дојде во домот на некој човек по име Јуст, кој Го почитуваше Бога, и чија куќа бе­ше до синагогата.</verse>
				<verse number="8">А Крисп, началникот на синагогата, поверува во Господ заедно со целиот свој дом; и мнозина Коринтјани, слу­шајќи поверуваа и беа крс­тени.</verse>
				<verse number="9">И Господ му рече на Павле ноќе во видение: „Не плаши се, туку продолжи да зборуваш и не замолкнувај,</verse>
				<verse number="10">зашто Јас сум со тебе, и никој не ќе посегне да ти направи зло, бидејќи имам многу народ во овој град.“</verse>
				<verse number="11">Таму тој отседна една година и шест месеци и ги поучуваше во словото Божјо.</verse>
				<verse number="12">А кога Галион беше проконзул во Ахаја, Јудејците еднодушно го нападнаа Павле и го одведоа на суд,</verse>
				<verse number="13">велејќи: „Тој ги убедува луѓето да Го почитуваат Бога спротивно на Законот“.</verse>
				<verse number="14">И кога Павле сакаше да одговори, Галион им рече на Јудејците: „Ако имаше некоја неправда или лукаво злодело, о, Јудејци, ќе ми беше должност да ве ислушам;</verse>
				<verse number="15">но, штом е препирката за учење и за имиња, и за вашиот Закон, видете си сами, зашто јас не сакам да бидам су­дија во тие работи.“</verse>
				<verse number="16">И ги истера од судот.</verse>
				<verse number="17">Тогаш сите Елини го фатија Сос­тен, началникот на синагогата, и го тепаа пред судот, а Галион и не обрнуваше внимание на тоа.</verse>
				<verse number="18">А Павле, откако помина таму уште многу време, се прости со браќата и заедно со Прискила и Акила отплови за Сирија, откако ја острижа главата во Кенхреја, бидејќи беше дал завет.</verse>
				<verse number="19">Кога пристигна во Ефес, нив ги остави таму, а тој влезе во синагогата да разговара со Јудејците.</verse>
				<verse number="20">А кога тие го замолија да остане кај нив подолго време, тој не се согласи,</verse>
				<verse number="21">туку се прости со нив и рече: „Секако празникот што доаѓа треба да го поминам во Ерусалим. Ако даде Бог, пак ќе дојдам кај вас.“ И отплови од Ефес.</verse>
				<verse number="22">Кога слезе во Кесарија, отиде во Ерусалим да ја поздрави црквата и по­тоа замина за Антиохија.</verse>
				<verse number="23">Откако престојуваше таму некое време, тргна на пат и ги обиколи со ред пределите на Галатија и Фригија и ги утврдуваше сите ученици.</verse>
				<verse number="24">И дојде во Ефес некој Јудеец, учен човек, утврден во Писмата, по име Аполос, родум од Александрија.</verse>
				<verse number="25">Тој беше упатен во патот Господов и со голем жар зборуваше и поучу­ва­ше правилно за Господ, иако знаеше са­мо за Јовановото крштение.</verse>
				<verse number="26">Тој почна да зборува смело во сина­го­гата. Кога го слушнаа Акила и Прис­кила, го примија кај нив и поточно му го изло­жија патот Господов.</verse>
				<verse number="27">А кога тој сакаше да замине за Ахаја, браќата го охрабрија и им пишаа на тамошните ученици, за да го примат; и тој кога стигна таму, многу им помогна на оние што поверуваа преку благодатта,</verse>
				<verse number="28">бидејќи силно и јавно ги побиваше Ју­деј­ци­те, докажувајќи пре­ку Писмата дека Исус е Христос.</verse>
			</chapter>
			<chapter number="19">
				<verse number="1">Додека Аполос беше во Коринт, Павле мина низ горните земји и дојде до Ефес. Таму сретна некои ученици,</verse>
				<verse number="2">и им рече: „Кога поверувавте, Го при­мив­те ли Светиот Дух?“ А тие му одгово­рија: „Ние не сме ни слушнале дека има Свет Дух.“</verse>
				<verse number="3">Тој им рече: „А како бевте крс­те­ни?“ Тие одговорија: „Со Јовановото крштение.“</verse>
				<verse number="4">Павле рече: „Јован крштеваше со покајно крштевање, велејќи му на наро­дот да верува во Оној, Кој доаѓа по него, односно во Исус Христос.“</verse>
				<verse number="5">Кога го слушнаа тоа, тие се крстија во името на Господ Исус.</verse>
				<verse number="6">И кога Павле ги положи рацете на нив, Светиот Дух слезе на нив. Тогаш тие почнаа да зборуваат на разни јазици и да пророкуваат.</verse>
				<verse number="7">А вкупно беа околу дванаесет души.</verse>
				<verse number="8">Потоа Павле влезе во синагогата, и тука три месеци смело проповедаше, разговарајќи со нив и убедувајќи ги за царството Божјо.</verse>
				<verse number="9">Но, бидејќи некои беа тврдоглави и непокорни, и лошо зборуваа за патот Господов пред народот, Павле се оддели од нив, ги одвои уче­ни­ците и секојдневно расправаше во учи­лиштето на некој Тиран.</verse>
				<verse number="10">Тоа траеше цели две години, така што сите жители на Азија, како Ју­деј­ците, така и Елините, можеа да го слу­шаат словото за Господ Исус.</verse>
				<verse number="11">А Бог правеше исклучителни чуда преку Павловите раце,</verse>
				<verse number="12">така што врз болните полагаа крпи и престилки, што го беа доп­ре­ле неговото тело, и болестите ги на­пуштаа, а злите духови излегуваа од нив.</verse>
				<verse number="13">Некои, пак, од Јудејците кои скитаа наоколу и ги истеруваа злите духови, се обидоа да го повикаат името на Господ Исус над оние кои беа обземени од зли духови, и велеа: „Ве заколнуваме во Исус, Кого Го проповеда Павле!“</verse>
				<verse number="14">Тоа го правеа и седумте сина на јудејскиот првосвештеник Скева.</verse>
				<verse number="15">А злиот дух одговори и рече: „Исус Го познавам и Павле го знам; но кои сте вие?“</verse>
				<verse number="16">И човекот, во кого имаше зол дух, скокна на нив, ги совлада и покажа против нив таква сила, што тие, го­ли и ранети, побегнаа од таа куќа.</verse>
				<verse number="17">За тоа разбраа сите Јудејци и Ели­ни, кои живееја во Ефес, и сите нив ги обзеде страв; и името на Господ Исус се величаше.</verse>
				<verse number="18">И многумина од оние што поверуваа доаѓаа, та се исповедаа и ги откриваа своите дела.</verse>
				<verse number="19">А мнозина од оние, кои правеа ма­гии, ги донесоа своите книги и ги изгореа пред сите, па дури ја пресметаа и нивната цена и утврдија дека чинат педесет ил­јади сребреници.</verse>
				<verse number="20">Така Господовото слово моќно растеше и се засилува­ше.</verse>
				<verse number="21">А кога се заврши тоа, Павле намисли, откако ќе ги мине Македонија и Ахаја, да оди во Ерусалим, па рече: „Откако ќе престојувам таму, ќе треба да го видам Рим.“</verse>
				<verse number="22">И прати во Македонија двајца свои помошници – Тимотеј и Ераст, а самиот остана извесно време во Азија.</verse>
				<verse number="23">Во тоа време се дигна голем бунт против Господовиот пат:</verse>
				<verse number="24">некој златар, по име Димитриј, кој правеше сребрени храмови за Арте­мида и на занаетчиите им овоз­мо­жу­ва­ше со тоа не мала заработувачка,</verse>
				<verse number="25">ги повика нив, а и други работници кои работеа околу такви работи, и им рече: „Мажи, познато ви е дека од таа работа зависи нашата благосостојба.</verse>
				<verse number="26">А, гледате и слушате дека не само во Ефес, туку скоро во цела Азија, тој Павле убеди и заведе доста народ, ве­леј­ќи дека не се богови оние што се прават од човечки раце.</verse>
				<verse number="27">Затоа постои опасност не само нашиот занает да биде презрен, туку и храмот на великата божица Артемида да се смета за безвреден, и да пропадне ве­личието на онаа, која ја почитува цела Азија и светот.“</verse>
				<verse number="28">Кога го слушнаа тоа, се исполнија со гнев, и почнаа да извикуваат велејќи: „Велика е Артемида Ефеска!“</verse>
				<verse number="29">И целиот град се побуни, па едно­душ­но се втрчаа во театарот, влечејќи ги со себе Македонците Гај и Аристарх, Пав­ловите сопатници.</verse>
				<verse number="30">А кога Павле сакаше да влезе меѓу народот, учениците не го пуштија.</verse>
				<verse number="31">Исто така и некои од азиските на­чал­ници, бидејќи му беа пријатели, ис­пратија кај него луѓе и го молеа да не се појавува во театарот.</verse>
				<verse number="32">И така, едни извикуваа едно, други – друго; зашто меѓу насобраните вла­дееше безредие, и повеќето од нив не знаеја за што се беа собрале.</verse>
				<verse number="33">По предлог на Јудејците, од народот беше повикан Александар. Тој даде знак со рака, сакајќи да одржи одбранбен говор пред народот.</verse>
				<verse number="34">Но кога дознаа дека е Јудеец, сите едногласно почнаа да викаат околу два часа: „Велика е Артемида Ефеска!“</verse>
				<verse number="35">Кога градскиот писар конечно го смири народот, рече: „Луѓе ефесјани, кој човек не знае дека градот Ефес е чувар на ве­ликата божица Артемида и на нејзиниот кип паднат од небото?</verse>
				<verse number="36">Па штом тоа е неспорно, вие тре­ба да бидете мирни и да не правите ништо непромислено.</verse>
				<verse number="37">А вие сте ги довеле овие луѓе, кои ниту храмот го ограбиле, ниту, пак, ја хулат вашата божица.</verse>
				<verse number="38">Ако, пак, Димитриј и занаетчиите, што се со него, имаат спор со некого, постојат судови, а има и проконзули: нека се тужат едни со други.</verse>
				<verse number="39">Ако, пак, барате нешто друго, тоа ќе биде решено во законското собрание.</verse>
				<verse number="40">Зашто постои опасност да бидеме обвинети за бунт поради денешнава ра­бота, бидејќи нема никаква причина, со која можеме да го оправдаме овој со­бир.“ Штом го рече тоа, го распушти собирот.</verse>
			</chapter>
			<chapter number="20">
				<verse number="1">Кога стивна вревата, Павле ги повика учениците и, откако се прости со нив, излезе и тргна за Македонија.</verse>
				<verse number="2">А откако ги мина оние места и ги охрабри верните со многу зборови, пристигна во Грција;</verse>
				<verse number="3">таму остана три месеци. И бидејќи Јудејците направија заговор против него, кога сакаше да отплови за Сирија, тој реши да се врати преку Македонија.</verse>
				<verse number="4">А со него дури до Азија одеа: Сопа­тар, од Верија, а од солунјаните Аристарх и Секунд, Гај од Дерва и Ти­мотеј, и азијците Тихик и Трофим.</verse>
				<verse number="5">Тие отидоа порано и нѐ чекаа во Троада.</verse>
				<verse number="6">А ние отпловивме од Филипи по деновите на Бесквасници и за пет дена пристигнавме кај нив во Троада, каде што останавме седум дена.</verse>
				<verse number="7">И во првиот ден на седмицата, кога се собравме заедно со учениците за да прекршиме леб, Павле беседеше со нив, и бидејќи утредента сакаше да отпатува, го продолжи сло­вото до полноќ.</verse>
				<verse number="8">Во горната соба, каде што се бевме собрале, имаше доста светилки.</verse>
				<verse number="9">А едно момче, по име Евтих, седеше на прозорецот, и, совладано од дла­бок сон, додека Павле зборуваше многу, потона во сонот и падна долу од третиот кат, и го дигнаа мртво.</verse>
				<verse number="10">Но Павле слезе и се фрли врз него, го прегрна и рече: „Не се вознемирувајте, зашто неговата душа е уште во него!“</verse>
				<verse number="11">А потоа, откако се качи горе, пре­крши леб, јадеше и долго зборуваше, дури до зори, а потоа отпатува.</verse>
				<verse number="12">Тогаш го доведоа момчето живо и тоа многу ги утеши.</verse>
				<verse number="13">Ние отидовме порано со кораб и от­пловивме во Асос, од каде што требаше да го земеме Павле, како што ни порача, зашто са­ка­ше до таму да отиде пеш.</verse>
				<verse number="14">Кога ни се придружи во Асос, го зе­довме во коработ и дојдовме во Мити­лина.</verse>
				<verse number="15">А кога отпловивме оттаму, наредниот ден застанавме спроти Хиос, а следниот ден стигнавме во Самос и, откако престојувавме во Трогилија, наредниот ден дојдовме во Милит.</verse>
				<verse number="16">Павле беше решил да го одмине Ефес, за да не се задржи мно­гу во Азија, зашто се брзаше, ако е можно, да стигне во Ерусалим за денот на Педесетница.</verse>
				<verse number="17">А од Милит прати во Ефес да ги повика црковните старешини.</verse>
				<verse number="18">И кога дојдоа кај него, тој им рече: „Вие знаете дека од првиот ден, откако дојдов во Азија, го минував времето со вас,</verse>
				<verse number="19">служејќи Му на Господ со големо смиреномудрие и многу солзи, и иску­ше­нија, што ми се случуваа поради заговорите на Јудејците;</verse>
				<verse number="20">дека не пропуштив да ви соопштам ништо од она што е полезно и да ве поучувам и на јавни места и по куќите,</verse>
				<verse number="21">сведочејќи им и на Ју­деј­ците и на Елините за покајание во Бога и вера во нашиот Господ Исус Христос.</verse>
				<verse number="22">И ете, сега, поттикнат од Духот, одам во Ерусалим, не знаејќи што ќе ми се случи таму,</verse>
				<verse number="23">освен за она, кое Светиот Дух ми го посведочи по сите градови, кажувајќи ми дека ме чекаат окови и маки.</verse>
				<verse number="24">Но јас не се грижам за ништо, ниту, пак, ми е мил животот; доволно ми е само со радост да ги завршам патот и службата што ја примив од Господ Исус, да го посведочам благовестието на Божјата благодат.</verse>
				<verse number="25">И сега, ете, јас знам дека нема веќе да го видите моето лице сите вие, меѓу кои одев и го проповедав царството Божјо.</verse>
				<verse number="26">Затоа во денешниов ден ви све­дочам дека сум чист од крвта на сите,</verse>
				<verse number="27">бидејќи не се притеснував да ви ја со­оп­штам во целост волјата Божја.</verse>
				<verse number="28">Затоа внимавајте на себе и на целото стадо, во кое Светиот Дух ве постави за епископи, за да бидете пастири на црквата на Господ и Бог, која Тој ја придоби со Својата крв.</verse>
				<verse number="29">Бидејќи знам дека по моето заминување ќе навлезат меѓу вас лути волци, кои нема да го штедат стадото;</verse>
				<verse number="30">а и од вас самите ќе произлезат лу­ѓе, што ќе зборуваат искривено, за да ги одвлечат учениците заедно со себе.</verse>
				<verse number="31">Затоа бидете будни и помнете дека цели три години ноќе и дење не прес­та­нував со солзи да поучувам секого од вас.</verse>
				<verse number="32">А сега, браќа, ве предавам на Бога и на словото од Неговата благодат, кое може да ве изгради подобро и да ви даде наследство меѓу сите осветени.</verse>
				<verse number="33">Од никого не побарав ни сребро, ни злато, ниту, пак, облека;</verse>
				<verse number="34">сами знаете дека за моите и потребите на оние што беа со мене, ми пос­лу­жи­ја овие мои раце.</verse>
				<verse number="35">Со сѐ ви покажав дека така треба да се трудите, да им помагате на не­моќ­ните, и да ги помните збо­ро­вите на Господ Исус, зашто Тој Сам рече: ’Поблажено е да се дава, отколку да се зема.‘“</verse>
				<verse number="36">Кога го рече тоа клекна на колена и се молеше заедно со сите нив.</verse>
				<verse number="37">Тогаш сите силно заплакаа и прегрнувајќи го Павле околу вратот, го цели­ваа,</verse>
				<verse number="38">нажалени најмногу од тоа што рече дека нема веќе да го видат неговото лице. И го испратија до коработ.</verse>
			</chapter>
			<chapter number="21">
				<verse number="1">И штом се одделивме од нив отпловивме. Пловејќи стигнав­ме право во Кос, а следниот ден во Ро­дос, и оттаму во Патара.</verse>
				<verse number="2">Таму откако најдовме кораб, кој заминуваше за Феникија, се качивме и отпловивме.</verse>
				<verse number="3">Штом го наѕревме Кипар, го оставивме одлево и запловивме кон Сирија. Се симнавме во Тир, зашто таму тре­ба­ше коработ да се растовари.</verse>
				<verse number="4">И откако ги најдовме учениците, таму останавме седум дена. Тие, поттикнати од Духот, му велеа на Павле да не вле­гува во Ерусалим.</verse>
				<verse number="5">А кога изминаа деновите, излеговме и продолживме со патот, а сите нѐ испраќаа со жените и децата сѐ до крајот од градот. На брегот, пак, паднавме на колена и се помоливме.</verse>
				<verse number="6">И штом се простивме еден со друг, влеговме во коработ, а тие се вратија во своите домови.</verse>
				<verse number="7">А ние, откако отпловивме од Тир, стигнавме во Птолемаида, каде ги поздравивме браќата и кај нив ос­та­навме еден ден.</verse>
				<verse number="8">Утредента, Павле и ние кои бевме со него, отпатувавме и дојдовме во Кеса­рија. Таму влеговме во куќата на Филип благовесникот, кој беше еден од седумтемина ѓакони, и останавме кај него.</verse>
				<verse number="9">Тој имаше четири ќерки девици, кои пророкуваа.</verse>
				<verse number="10">Откако престојувавме кај нив многу денови, од Јудеја слезе еден пророк, по име Агав.</verse>
				<verse number="11">Кога дојде кај нас, го зеде Пав­ло­виот појас, па ги врза своите нозе и раце и рече: „Ова го вели Светиот Дух: вака Јудејците во Ерусалим ќе го врзат оној маж, кому му припаѓа овој појас, и ќе го предадат во рацете на нез­набошците.“</verse>
				<verse number="12">Штом го чувме тоа, и ние и та­мош­ните го молевме да не се качува во Еру­салим.</verse>
				<verse number="13">Но Павле одговори: „Што правите, та плачете и ми го кинете срцето? Зашто јас сум подготвен не само да бидам врзан, туку и да умрам во Ерусалим за името на Господ Исус.“</verse>
				<verse number="14">А бидејќи тој не се премисли, ние замолкнавме и рековме: „Нека биде Господовата волја!“</verse>
				<verse number="15">А откако изминаа овие денови, се подготвивме за пат и се искачивме во Еру­салим.</verse>
				<verse number="16">Со нас дојдоа и некои ученици од Кесарија, кои нѐ одведоа кај некој Мнасон од Кипар, одамнешен ученик, кому требаше да му бидеме гости.</verse>
				<verse number="17">Кога пристигнавме во Ерусалим, браќата нѐ примија со радост.</verse>
				<verse number="18">Следниот ден Павле влезе со нас кај Јаков, а дојдоа и сите старешини.</verse>
				<verse number="19">И откако ги поздрави, Павле им раскажа сѐ по ред што направил Бог меѓу незнабошците преку неговата служба.</verse>
				<verse number="20">А тие, кога слушнаа, Го прославија Господа. Тогаш му рекоа: „Гледаш, брате, колку илјадници Јудејци поверуваа, и сите тие ревнуваат за За­конот.</verse>
				<verse number="21">А за тебе им е зборувано дека ги учиш сите Јудејци, кои се меѓу незнабошците, да отстапуваат од Мој­сеј, велејќи им да не ги обрезуваат своите чеда­, и да не постапуваат по оби­ча­ите.</verse>
				<verse number="22">И што да се прави сега? Сигурно ќе дојде многу народ, зашто ќе слушнат дека си дошол.</verse>
				<verse number="23">Затоа, направи како што ти велиме: кај нас има четворица мажи што на себе зеле завет.</verse>
				<verse number="24">Земи ги, очисти се заедно со нив и плати им да си ги истрижат главите; така сите ќе разберат дека она што го слушнале за тебе е ништовно, туку дека и самиот жи­вееш според Законот и го пазиш.</verse>
				<verse number="25">А за незнабошците што поверуваа, ние напишавме, изјаснувајќи се да не па­зат ништо такво, туку само да се воз­др­жуваат од идолски жртви, од крв, од удавено и од блуд.“</verse>
				<verse number="26">Тогаш Павле ги зеде тие луѓе, и следниот ден, от­како се очисти со нив, влезе во храмот и го објави денот во кој се навршуваат деновите на очистувањето и во кој требаше да се принесе жртва за секого од нив.</verse>
				<verse number="27">А кога се навршуваа се­дум­те дена, Јудејците од Азија, штом го ви­доа во храмот го побунија целиот народ и ставија раце на него,</verse>
				<verse number="28">викајќи: „Луѓе Израилци, помог­не­те! Ова е човекот кој насекаде ги учи сите против на­ро­дот, против Законот и против ова мес­то; па дури и Елини воведе во храмот и го оскверни ова свето мес­то.“</verse>
				<verse number="29">Бидејќи пред тоа во градот го беа виделе со ефесјанецот Трофим и мислеа дека Павле го вовел во храмот.</verse>
				<verse number="30">Целиот град се вознемири, и народот се насобра. И кога го фатија Павле, го извлекоа надвор од храмот; и вратите веднаш се затворија.</verse>
				<verse number="31">И кога сакаа да го убијат, пристигна вест до заповедникот на полкот дека цел Ерусалим се побунил.</verse>
				<verse number="32">А тој веднаш зеде војници и стотници и се спушти кон нив; тие, кога ги ви­доа заповедникот и војниците, преста­наа да го тепаат Павле.</verse>
				<verse number="33">Тогаш заповедникот се приближи, го фати и заповеда да биде окован со два синџира, па праша кој е тој и што направил.</verse>
				<verse number="34">Од народот едни викаа едно, други – друго. А тој не можејќи да ја дознае вистината поради силната врева, запо­веда да го одведат во тврдината.</verse>
				<verse number="35">А кога стигнаа до скалите, вој­ни­ци­те требаше да го штитат, поради насилие­то од толпата;</verse>
				<verse number="36">бидејќи многу народ ги следеше и викаше: „Погуби го!“</verse>
				<verse number="37">Кога сакаа да го воведат во тврдината, Павле му рече на заповедникот: „Може ли да ти кажам нешто?“ А тој рече: „Зарем знаеш грчки?</verse>
				<verse number="38">Не си ли ти оној Египќанин, кој пред неколку дена крена бунт и одведе во пустина четири илјади мажи разбој­ници?“</verse>
				<verse number="39">А Павле одговори: „Јас сум Јудеец од Тарс Киликиски, граѓанин на тој мошне познат град; те молам, дозволи да му проговорам на народот.“</verse>
				<verse number="40">А кога заповедникот му дозволи, Павле застана на скалите, му мавна со рака на народот, и, откако настана длабока тишина, почна да зборува на еврејски, велејќи:</verse>
			</chapter>
			<chapter number="22">
				<verse number="1">„Луѓе, браќа и татковци! Послушајте ја сега мојата одбрана пред вас.“</verse>
				<verse number="2">А кога слушнаа дека им зборува на еврејски јазик, уште повеќе замолкнаа. Тогаш тој рече:</verse>
				<verse number="3">„Јас сум Јудеец, родум од Тарс Киликиски, но воспитан во овој град при нозете на Гамалиил, поучен точно спо­ред Законот на татковците и ревнител за Бога, како што сте и сите вие денес.</verse>
				<verse number="4">Јас до смрт ги гонев приврзаниците на тоа учење, врзувајќи и предавајќи во затвор и мажи и жени.</verse>
				<verse number="5">За тоа можат да посведочат прво­свеш­теникот и целото старешинство. Од нив примав и писма за браќата во Да­маск, каде одев за да ги доведам врзани во Ерусалим и оние кои беа таму, за да бидат каз­не­ти.</verse>
				<verse number="6">Но, кога бев на пат и наближив кон Дамаск, околу пладне, одеднаш од не­бото ме осветли силна светлина.</verse>
				<verse number="7">Јас паднав на земја и слушнав глас, кој ми зборуваше: ’Савле, Савле, зошто Ме гониш?‘</verse>
				<verse number="8">Јас, пак, одговорив: ’Кој си Ти, Гос­поди?‘ А Тој ми рече: ’Јас сум Исус Назареецот, Кого ти Го гониш.‘</verse>
				<verse number="9">Оние, кои беа со мене, ја видоа свет­лината и се уплашија; но гласот на Оној, Кој ми зборуваше, не го слушнаа.</verse>
				<verse number="10">Тогаш реков: ’Што да правам, Гос­поди?‘, А Господ ми рече: ’Стани и оди во Дамаск, и таму ќе ти биде кажано сѐ, што ти е одредено да правиш.‘</verse>
				<verse number="11">И бидејќи од блесокот на таа свет­лина го изгубив видот, моите придружници ме поведоа за рака, и така ме одведоа во Дамаск.</verse>
				<verse number="12">А некој Ананија, бла­го­чес­тив човек според Законот, докажан меѓу сите Јудејци во Дамаск,</verse>
				<verse number="13">дојде кај мене, застана и ми рече: ’Брате Савле, прогледај!‘ И јас во истиот миг прогледав и го видов него.</verse>
				<verse number="14">Тој ми рече: ’Бог на нашите татковци те определил да ја познаеш Неговата волја, да Го видиш Праведникот и да слушнеш глас од Неговата уста,</verse>
				<verse number="15">зашто ќе Му бидеш сведок пред си­те луѓе за она што си видел и слушнал.</verse>
				<verse number="16">И сега, што одолговлекуваш? Ста­ни, крсти се и измиј ги своите гревови, повикувајќи го името на Господ.‘</verse>
				<verse number="17">А кога се вратив во Ерусалим и се молев во храмот, токму кога бев во занес,</verse>
				<verse number="18">Го видов како ми вели: ’Побрзај, из­лези од Ерусалим поскоро, зашто нема да го прифатат твоето сведоштво за Ме­не!‘</verse>
				<verse number="19">Јас, пак, одговорив: ’Господи, тие знаат дека јас ги затворав и претепував по си­на­гогите оние што веруваа во Тебе;</verse>
				<verse number="20">и кога се пролеваше крвта на Сте­фан, Твојот сведок, таму стоев и јас и го одобрував неговото убиство, пазејќи ги алиштата на оние што го убиваа.‘</verse>
				<verse number="21">И ми рече: ’Оди! Бидејќи Јас те праќам да­леку – кај незнабошците.‘“</verse>
				<verse number="22">И сѐ до овој збор тие го слушаа, но потоа извикаа со силен глас: „Тргни го таквиот од земјата! Тој не треба да живее!“</verse>
				<verse number="23">И бидејќи тие викаа, мавтаа со своите алишта, та креваа прав во воздухот,</verse>
				<verse number="24">заповедникот нареди да го водат во тврдината и порача да го испитуваат со камшикување, за да дознае зошто така викаат против него.</verse>
				<verse number="25">Но, кога го растегнаа со ремења за да го камшикуваат, Павле му рече на стотникот, кој стоеше таму: „Зар ви е дозволено да камшикувате римски гра­ѓанин, и тоа без пресуда?“</verse>
				<verse number="26">Кога го слушна тоа стотникот, оти­де да го извести заповедникот, па му ре­че: „Што мислиш да правиш? Овој чо­век е римски граѓанин!“</verse>
				<verse number="27">Тогаш заповедникот се приближи до него и рече: „Кажи ми, римски гра­ѓанин ли си?“ Тој одговори: „Да.“</verse>
				<verse number="28">А заповедникот рече: „Тоа гра­ѓан­ско право јас сум го стекнал за многу големи пари.“ Павле, пак, рече: „А јас сум се родил како таков.“</verse>
				<verse number="29">И оние што сакаа да го испитуваат, веднаш отстапија од него. А заповед­ни­кот, кога дозна дека тој е римски гра­ѓанин, се уплаши зашто го беше врзал.</verse>
				<verse number="30">Утредента, кога сакаше да дознае за што всушност го обвинуваат Ју­дејците, го ослободи од оковите и запо­веда да дојдат првосвештениците и це­лиот нивен Синедрион, па го доведе Павле долу и го постави пред нив.</verse>
			</chapter>
			<chapter number="23">
				<verse number="1">Павле го впери својот поглед кон Синедрионот и рече: „Браќа! Јас до овој ден со потполно чиста совест живеев пред Бога!“</verse>
				<verse number="2">А првосвештеникот Ананија им заповеда на оние што стоеја пред него, да го удрат по устата.</verse>
				<verse number="3">Тогаш Павле му рече: „Бог ќе те удри тебе, ѕиду варосан! Ти седиш, за да ме осудиш според Законот, а заповедаш да ме удираат спротивно на Законот!“</verse>
				<verse number="4">А оние што стоеја пред него, рекоа: „Божјиот првосвештеник ли го навредуваш?“</verse>
				<verse number="5">Павле одговори: „Не знаев, браќа, дека тој е првосвештеник; бидејќи е на­пишано: ’Не зборувај лошо за началникот на твојот народ.‘“</verse>
				<verse number="6">А кога Павле забележа дека еден дел од нив се садукеи, а другиот – фарисеи, из­вика во Синедрионот: „Луѓе, браќа! Јас сум фарисеј, син на фарисеј; поради надежта во воскресение на мртвите ми се суди!“</verse>
				<verse number="7">Кога го кажа тоа, настана расправија меѓу фарисеите и садукеите, и мноштвото народот се подели.</verse>
				<verse number="8">Зашто садукеите велат дека нема ни воскресение, ни ангел, ни дух; а фарисе­ите сето тоа го признаваат.</verse>
				<verse number="9">Настана голема врева; и книжниците од фарисејската страна станаа и почнаа да се препираат, велејќи: „Ниш­то лошо не наоѓаме кај овој човек; ако, пак, нему му зборувал дух или ангел, тогаш да не Му се противиме на Бога.“</verse>
				<verse number="10">И бидејќи настана голема ме­ша­ни­ца, заповедникот, уплашен да не го растргнат Павле, им заповеда на војниците да слезат и да го грабнат од нив и да го одведат во тврдината.</verse>
				<verse number="11">Наредната ноќ Господ застана до него и му рече: „Биди храбар, Павле! И како што све­дочеше за Мене во Ерусалим, така ќе треба да сведочиш и во Рим.“</verse>
				<verse number="12">А кога осамна, некои од Јудејците направија заговор и се заколнаа, велејќи дека ниту ќе јадат, ниту ќе пијат дури не го убијат Павле.</verse>
				<verse number="13">А оние што ја направија оваа завера беа повеќе од четириесетмина.</verse>
				<verse number="14">Па отидоа кај првосвештениците и старешините и рекоа: „Ветивме со клетва дека ништо нема да вкусиме додека не го убиеме Павле.</verse>
				<verse number="15">Затоа сега, вие со Синедрионот, сооп­ште­те му на заповедникот да го доведе утре долу пред нас, небаре ќе сакате по­точно да го разгледате неговото дело; а ние, пред да наближи, ќе бидеме подготвени да го убиеме.“</verse>
				<verse number="16">Кога слушна за заседата синот на Павловата сестра, отиде, влезе во тврдината и му кажа на Павле.</verse>
				<verse number="17">А Павле повика еден стотник и му рече: „Одведи го ова момче кај заповедникот, зашто има нешто да му каже.“</verse>
				<verse number="18">И тој го зеде, го одведе кај заповедникот и рече: „Затвореникот Павле ме повика и замоли ова момче да го дове­дам кај тебе, зашто имало нешто да ти каже.“</verse>
				<verse number="19">А заповедникот го фати за рака, го тргна настрана и го праша: „Што е тоа што имаш да ми го кажеш?“</verse>
				<verse number="20">А тоа рече: „Јудејците се договорија да те молат да го одведеш утре Павле долу пред Синедрионот, небаре ќе са­ка­ат поточно да го испитуваат нешто во врска со неговото дело.</verse>
				<verse number="21">Но ти не им верувај, зашто ќе го демнат повеќе од чети­ри­есетмина од нив, што се заколнале дека ниту ќе јадат, ниту ќе пијат дури не го убијат; уште сега се подготвени, го чекаат само твоето ветување.“</verse>
				<verse number="22">Тогаш заповедникот го пушти момчето да си оди и му порача: „Никому не ка­жувај дека си ми го соопштил ова!“</verse>
				<verse number="23">Потоа повика двајца стотници и рече: „Пригответе ми двесте војници, седумдесет коњаници и двесте стрелци, за да тргнат за Кесарија во третиот час ноќеска;</verse>
				<verse number="24">и пригответе добиток, за да го качат Павле и безбедно да го одведат до управникот Феликс!“</verse>
				<verse number="25">Напиша и писмо со оваа содржина:</verse>
				<verse number="26">„Клавдиј Лисиј испраќа поздрав до многупочитуваниот управник Феликс.</verse>
				<verse number="27">Овој човек го беа фатиле Јудејците и сакаа да го убијат; јас пристигнав со војска и го избавив, бидејќи разбрав де­ка е римски граѓанин.</verse>
				<verse number="28">И сакајќи да ја дознаам причината, поради која го обвинуваат, го изведов пред нивниот Синедрион,</verse>
				<verse number="29">и дознав дека го обвинуваат по пра­шања од нивниот Закон, но дека нема никаква вина, поради која би заслужил смрт или окови.</verse>
				<verse number="30">А кога ми беше дојавено дека ќе има заговор од Јудејците против човекот, јас веднаш го пратив кај тебе, порачувајќи им и на обвинителите да кажат пред тебе што имаат против не­го. Остани со здравје!“</verse>
				<verse number="31">И така, војниците, според дадената им заповед, го зедоа Павле, и го одведоа ноќе во Антипатрида.</verse>
				<verse number="32">Утредента тие се вратија во тврдината, а коњаниците ги оставија да одат со него.</verse>
				<verse number="33">Тие, штом влегоа во Кесарија и му го предадоа писмото на управникот, му го претставија и Павле.</verse>
				<verse number="34">Намесникот го прочита писмото и праша од која област е, и откако разбра дека е од Киликија, рече:</verse>
				<verse number="35">„Ќе те сослушам, кога ќе дојдат и твоите обвинители.“ И заповеда да го чуваат во Иродовиот дворец.</verse>
			</chapter>
			<chapter number="24">
				<verse number="1">По пет дена прво­свеш­теникот Ананија слезе со старешините и со некој говорник Тертил, па излегоа пред управникот, обвинувајќи го Павле.</verse>
				<verse number="2">А кога го повикаа, Тертил почна да го обвинува, велејќи:</verse>
				<verse number="3">„Секогаш и насекаде со голема бла­годарност признаваме дека преку тебе, многупочитуван Феликсе, кај нас има полн мир, а преку твоите грижи – на овој народ му се дели вистинска правда.</verse>
				<verse number="4">Но, за да не ти одземеме многу вре­ме, те молам накратко да нѐ сослушаш со твојата кротост.</verse>
				<verse number="5">Утврдивме дека овој човек е чума и дека крева бунтови меѓу сите Јудејци по целиот свет и дека е водач на назарејската ерес.</verse>
				<verse number="6">Тој се обиде дури и храмот да го ос­кверни. Затоа ние го фативме и сакавме да му судиме според нашиот Закон;</verse>
				<verse number="7">но заповедникот Лисиј дојде и со голема сила го истргна од нашите раце, и го испрати кај тебе,</verse>
				<verse number="8">откако заповеда и ние, неговите об­винители, да дојдеме кај тебе. Ти ќе мо­жеш сам да го испиташ и од него да доз­на­еш за што го обвинуваме.“</verse>
				<verse number="9">И Јудејците потврдуваа дека е така.</verse>
				<verse number="10">А кога управникот му даде знак да зборува, Павле одговори: „Знаејќи дека многу години ти си судија на овој народ, со послободно срце ќе зборувам во моја одбрана.</verse>
				<verse number="11">Ти можеш да дознаеш дека нема повеќе од дванаесет дена откако се ис­качив во Ерусалим на поклонение.</verse>
				<verse number="12">И не ме најдоа ниту во храмот, ниту по синагогите, ниту, пак, во градот да спорам со некого, или да го бунтувам народот.</verse>
				<verse number="13">Ниту, пак, тие можат пред тебе да го докажат она за што сега ме обвинуваат.</verse>
				<verse number="14">Но ти признавам дека според уче­њето, кое тие го нарекуваат ерес, Му служам на Бога на нашите татковци, дека верувам во сѐ што е напишано во Законот и кај Пророците,</verse>
				<verse number="15">дека се надевам на Бога, дека ќе има воскресение на мртвите, на праведните и на неправедните, како што и тие самите очекуваат.</verse>
				<verse number="16">Затоа и сам се трудам секогаш да имам чиста совест пред Бога и пред луѓето.</verse>
				<verse number="17">По многу години дојдов да му донесам на мојот народ милостина и прино­си.</verse>
				<verse number="18">Тогаш, кога се бев очистил, ме најдоа во храмот, без да има народ или метеж;</verse>
				<verse number="19">Но, имаше некои Јудејци од Азија, кои требаше да се претстават пред тебе и да ме обви­нат, ако имаат нешто против мене.</verse>
				<verse number="20">Или, пак, тие сами нека кажат дали во мене нашле некаква неправда, кога бев застанал пред Синедрионот,</verse>
				<verse number="21">освен за овие зборови, кои, стоејќи пред нив, гласно ги изговорив: ’Вие денес ме су­ди­те поради воскресението на мртвите.‘“</verse>
				<verse number="22">Кога го слушна тоа Феликс, тој го одложи делото, бидејќи добро знаеше за тоа учење, и рече: „Ќе го разгледам де­лото кога ќе дојде заповедникот Лисиј.“</verse>
				<verse number="23">И му заповеда на стотникот да го пази Павле, но да му дава извесна слобода, и да не запира никого од неговите блиски да му служат, или да доаѓаат кај него.</verse>
				<verse number="24">По неколку дена дојде Феликс со својата жена Друзила која беше Јудејка, па го повика Павле и слушаше од него за верата во Христос.</verse>
				<verse number="25">А кога Павле зборуваше за правда, за воздржување и за идниот суд, Феликс се уплаши и одговори: „Сега оди си, а кога ќе најдам време, ќе те повикам.“</verse>
				<verse number="26">Притоа, се надеваше дека Павле ќе му даде пари за да го пушти; затоа чес­то го повикуваше и разговараше со не­го.</verse>
				<verse number="27">Но кога изминаа две години, Фе­лик­с беше заменет од Порциј Фест. И бидејќи са­каше да им угоди на Јудејците, Феликс го остави Павле во окови.</verse>
			</chapter>
			<chapter number="25">
				<verse number="1">А Фест, откако пристигна во областа, по три дена отиде од Кесарија во Ерусалим.</verse>
				<verse number="2">Тогаш првосвештеникот и јудејските првенци му ги изнесоа своите обвинувања против Павле, и го молеа,</verse>
				<verse number="3">барајќи да им биде наклонет против него – да го прати во Ерусалим; а на патот подготвуваа заседа за да го убијат.</verse>
				<verse number="4">Но Фест одговори дека Павле се чу­ва под стража во Кесарија, а и дека самиот тој скоро ќе отпатува таму.</verse>
				<verse number="5">„Кои, пак, се влијателни меѓу вас, нека дојдат со мене, и ако овој човек има некаква вина, тогаш нека го обвинат.“</verse>
				<verse number="6">И откако остана кај нив не повеќе од десет дена, тој слезе во Кесарија, и утредента седна на судскиот стол и заповеда да го доведат Павле.</verse>
				<verse number="7">А кога го доведоа, Јудејците што беа дошле од Ерусалим го обиколија и изнесоа против Павле многу тешки обвиненија, кои не можеа да ги до­ка­жат.</verse>
				<verse number="8">А тој, во своја одбрана, рече: „Не извршив никаков престап ни против јудејскиот закон, ни против храмот, ниту, пак, против цезарот.“</verse>
				<verse number="9">Но Фест, сакајќи да им угоди на Јудејците, му одговори на Павле и рече: „Сакаш ли да одиш горе во Ерусалим и таму пред мене да ти се суди за тоа?“</verse>
				<verse number="10">А Павле одговори: „Стојам пред цезаровиот суд, каде што треба да бидам суден. На Јудејците не сум им згрешил ништо, како што и ти тоа многу добро го знаеш.</verse>
				<verse number="11">Зашто, ако сум згрешил и сум на­правил нешто што заслужува смрт, јас не одбивам да умрам; но, ако нема ништо од тоа за што ме обвинуваат, тогаш никој не може да ме пре­даде на нив. Се повикувам на цезарот.“</verse>
				<verse number="12">Тогаш Фест, откако се посоветува со Советот, одговори: „Се повика ли на цезарот? Кај цезарот ќе појдеш.“</verse>
				<verse number="13">А откако минаа неколку дена, ца­рот Агрипа и Верникиј слегоа во Ке­сарија за да го поздрават Фест.</verse>
				<verse number="14">И бидејќи таму останаа повеќе де­но­ви, Фест му го претстави на царот делото на Павле, ве­лејќи: „Феликс остави еден човек во затворот.</verse>
				<verse number="15">Кога бев во Ерусалим, обвинение против него подигнаа првосвештениците и старешините на Јудејците и ме молеа да го осудам.</verse>
				<verse number="16">Јас одговорив дека кај Римјаните не е вообичаено човек да се предаде на смрт пред обвинетиот да се соочи со обвинителите и да му се дозволи да се брани од обвинението.</verse>
				<verse number="17">И кога дојдоа заедно овде, следниот ден, без никакво одлагање јас седнав на судискиот стол и заповедав да го доведат човекот;</verse>
				<verse number="18">и кога обвинителите застанаа околу него, не изнесоа против него ниедно обвинение од оние што јас ги очекував;</verse>
				<verse number="19">туку против него имаа некакви пре­пирки околу нивното верување и за некојси Исус, Кој умрел, а за Кого Пав­ле тврди дека е жив.</verse>
				<verse number="20">А јас, не знаејќи што да правам со овој спор, го прашав дали сака да оди во Ерусалим и таму да му се суди за оваа работа.</verse>
				<verse number="21">Но, бидејќи Павле побара да биде чуван до судската одлука на неговото височество, заповедав да го држат под стража, додека го пратам кај цезарот.“</verse>
				<verse number="22">Тогаш Агрипа му рече на Фест: „И самиот би сакал да го сослушам тој човек.“ А тој одговори: „Утре ќе го сослушаш.“</verse>
				<verse number="23">Утредента, кога Агрипа и Верникиј дојдоа со многу раскош и влегоа во судницата заедно со началниците и најугледните граѓани, по заповед на Фест, го доведоа Павле.</verse>
				<verse number="24">Фест рече: „Царе Агрипа и сите вие, кои сте овде со нас! Го гледате овој, за кого целото мноштво Јудејци дојдоа кај мене, и во Ерусалим и овде, и викаа дека тој повеќе не треба да жи­вее.</verse>
				<verse number="25">Но јас, откако разбрав дека тој не направил ништо достојно за смрт, и бидејќи тој сам се повика на неговото височество, решив да го пратам кај него.</verse>
				<verse number="26">За него немам ништо соодветно за да му напишам на господарот; затоа го изведов пред вас, и особено пред тебе, царе Агрипа, за да можам, откако ќе заврши испитувањето, нешто да напишам.</verse>
				<verse number="27">Зашто, сметам дека е бесмислено да пратам затвореник, а да не ги изложам обвиненијата против него.“</verse>
			</chapter>
			<chapter number="26">
				<verse number="1">Агрипа му рече на Павле: „Допуштено ти е да зборуваш во своја одбрана.“ Тогаш Павле ја испружи ра­ката и почна да зборува во своја од­бра­на:</verse>
				<verse number="2">„Се сметам среќен себеси, царе Агрипа, што денес пред тебе ќе можам да се одбранам од сето она за што сум обвинет од Јудејците,</verse>
				<verse number="3">дотолку повеќе, што ти ги познаваш јудејските обичаи и препирки; па затоа, те молам, трпеливо да ме ислушаш.</verse>
				<verse number="4">Мојот живот од раната младост, им е познат на сите Јудејци, зашто го поминав најнапред меѓу својот народ во Ерусалим;</verse>
				<verse number="5">тие одамна ме знаат – ако сакаат не­ка сведочат – дека јас, како фарисеј, живеев по најстрогото учење на нашата вера;</verse>
				<verse number="6">а сега стојам пред судот поради на­деж­та во ветувањето што Бог им го даде на нашите тат­ковци,</verse>
				<verse number="7">кое нашите дванаесет племиња се на­деваат дека ќе го постигнат, ревносно служејќи Му на Бога ноќе и дење. За таа надеж, царе Агрипа, обвинет сум од Јудејците.</verse>
				<verse number="8">Зарем вие мислите дека е неверојатно Бог да воскреснува мртви?</verse>
				<verse number="9">И јас самиот мислев дека треба да извршам многу работи против името на Исус Назареецот;</verse>
				<verse number="10">така и направив во Ерусалим и, откако добив власт од прво­свеш­те­ни­ци­те, затворив многу светии, а кога ги убиваа, и јас одобрував.</verse>
				<verse number="11">И многупати ги мачев по сите синагоги, ги принудував да хулат и, прекумерно гневен на нив, ги гонев дури и во туѓите градови.</verse>
				<verse number="12">За таа цел одејќи во Дамаск, со овластување и одобрение од првосвештениците,</verse>
				<verse number="13">на пладне, царе, на патот видов светлина од небото, посилна од сончевата светлина, која ме озари мене и оние, што одеа со мене.</verse>
				<verse number="14">Сите паднавме на земја, и јас чув глас, што ми зборуваше и на еврејски ја­зик велеше: ’Савле, Савле, зошто Ме гониш? Тешко е за тебе да се риташ против бо­ди­ло.‘</verse>
				<verse number="15">А јас реков: ’Кој си Ти, Господи?‘ Тој одговори: ’Јас сум Исус, Кого ти Го гониш.</verse>
				<verse number="16">Но стани и исправи се на нозете; затоа и ти се јавив, да те назначам за служител и сведок на ова што го виде и што ќе ти го покажам,</verse>
				<verse number="17">издвојувајќи те од овој народ и од незнабошците, кај кои те испраќам,</verse>
				<verse number="18">за да им ги отвориш очите, та да се свртат од темнина кон светлина и од власта на сатаната кон Бога, па преку верата во Мене да примат простување на гревовите и наследство меѓу осветените.‘</verse>
				<verse number="19">Затоа, царе Агрипа, јас не се противев на небесното видение,</verse>
				<verse number="20">но најнапред на жителите во Да­маск и Ерусалим, а потоа по целата Ју­дејска земја и на незнабошците им про­поведав да се покаат и да се обратат кон Бога, правејќи дела достојни на покаја­ние.</verse>
				<verse number="21">Поради ова Јудејците ме фатија во храмот и се обидоа да ме убијат.</verse>
				<verse number="22">Но, со помошта што ја добив од Бога, стојам до овој ден и сведочам пред мали и големи, не кажувајќи ништо друго освен она што го беа зборувале Пророците и Мојсеј дека треба да се случи:</verse>
				<verse number="23">дека Христос ќе пострада и дека, како прв воскреснат од мртвите, ќе им проповеда светлина на народот и на незнабошците.“</verse>
				<verse number="24">А додека го зборуваше ова во одбрана, Фест со силен глас рече: „Си полудел, Павле! Големата ученост те довела до лудило!“</verse>
				<verse number="25">А тој одговори: „Не сум луд, најпо­чи­туван Фесте, туку кажувам вистинити и разумни зборови.</verse>
				<verse number="26">Тоа го знае и царот, пред кого слободно зборувам; јас не верувам дека од сето ова нешто му е непознато, заш­то тоа не е вршено во некој агол.“</verse>
				<verse number="27">„Веруваш ли, царе Агрипа, во про­роците? Знам дека веруваш.“</verse>
				<verse number="28">Агрипа му одговори на Павле: „Уште малку, па ќе ме убедиш да ста­нам христијанин!“</verse>
				<verse number="29">А Павле рече: „Би Му се молел на Бога, порано или подоцна, не само ти, но и сите што ме слушате денес, да ста­нете такви, каков што сум јас, само без овие окови.“</verse>
				<verse number="30">Кога го кажа тоа, царот и управникот Верникиј, и оние што седеа со нив, станаа</verse>
				<verse number="31">и, откако се повлекоа настрана, зборуваа меѓу себе и кажуваа дека тој чо­век не прави ништо што заслужува смрт или окови.</verse>
				<verse number="32">А Агрипа му рече на Фест: „Овој човек можеше да биде ослободен, ако не беше посакал суд пред цезарот.“</verse>
			</chapter>
			<chapter number="27">
				<verse number="1">Кога беше одлучено да от­пло­виме за Италија, Павле и неколку други затвореници ги предадоа на еден стотник по име Јулиј, од царската чета.</verse>
				<verse number="2">Се качивме на еден адрамитски кораб, кој требаше да плови покрај азиските брегови, и така отпловивме. Со нас беше Аристарх, Македонец од Со­лун.</verse>
				<verse number="3">Следниот ден стигнавме во Сидон; и Јулиј, кој постапуваше човекољубиво со Павле, му дозволи да појде кај своите пријатели, за да се погрижат за него.</verse>
				<verse number="4">Кога тргнавме оттаму, пловевме во заветрината на Кипар, бидејќи ветровите дуваа спротивно,</verse>
				<verse number="5">и, откако го препловивме морето покрај Киликија и Памфилија, стигнавме до Мира Ликиска.</verse>
				<verse number="6">Таму стотникот најде еден александриски кораб, кој пловеше за Италија, и нѐ префрли во него.</verse>
				<verse number="7">И пловејќи полека многу денови, одвај стигнавме до Книд. Бидејќи ветрот нѐ спречуваше да влеземе таму, запловив­ме во заветрината на Крит покрај Салмон.</verse>
				<verse number="8">И пловејќи покрај него со мака, стигнавме до едно место, наречено Добри пристаништа, во чијашто близина се на­оѓаше градот Ласеја.</verse>
				<verse number="9">Откако мина многу време и пло­ве­њето веќе стана многу поопасно, а и постот веќе беше поминал, Павле ги опо­мена</verse>
				<verse number="10">велејќи им: „Луѓе, гледам дека пло­вењето ќе биде мачно и со голема ште­та не само за товарот на коработ, туку и за нашите животи.“</verse>
				<verse number="11">Но стотникот повеќе му веруваше на кормиларот и сопственикот на бро­дот отколку на Павловите зборови.</verse>
				<verse number="12">А бидејќи пристаништето не беше погодно за презимување, многумина из­јавија дека сакаат да отпловат оттаму, и ако е можно некако да стигнат до Феникс, критското пристаниште што се наоѓа спроти југо­западниот и северозападниот ветар, и таму да презимат.</verse>
				<verse number="13">А кога дувна југот, тие помислија дека можат да ја остварат својата цел, па ја кренаа котвата и запловија покрај Крит.</verse>
				<verse number="14">Но наскоро на нив се дигна бурниот ветар, наречен Евроклидон.</verse>
				<verse number="15">Па откако го зграби коработ, бидејќи тој не можеше да му се противстави на вет­рот, се препуштивме на брано­вите да нѐ носат.</verse>
				<verse number="16">Минувајќи во заветрината на едно островче, кое се вика Клавда, одвај успеавме да го задржиме бродот.</verse>
				<verse number="17">Кога го извлекоа, употребија помошни средства и го врзаа коработ одоздола; и плашејќи се да не се на­сукаат на Сирти, ги спуштија едрата и така бев­ме носени.</verse>
				<verse number="18">Но бидејќи бевме сил­но удирани од бу­рата, следниот ден почнаа да го ис­фрлаат товарот,</verse>
				<verse number="19">а на третиот ден сами со свои раце ја исфрлаа опремата на коработ.</verse>
				<verse number="20">Во текот на многу денови не се појави ни сонце, ни ѕвезда, а беснееше и прилично силна бу­ра, така што веќе исчезнуваше секаква надеж дека ќе се спасиме.</verse>
				<verse number="21">И бидејќи долго време гладуваа, Павле застана сред нив и рече: „Луѓе, требаше да ме послушате и ако не заминевме од Крит, ќе ги избег­нев­ме овие маки и штети.</verse>
				<verse number="22">Но, и сега ве советувам да бидете бод­ри, зашто ниедна душа од вас нема да загине, освен коработ.</verse>
				<verse number="23">Зашто ноќеска ми се јави ангелот од Бога, Чиј сум и Кому Му служам,</verse>
				<verse number="24">велејќи: ’Не плаши се, Павле, ти треба да излезеш пред цезарот; и ете, Бог ти ги дарува сите, што пловат со тебе.‘</verse>
				<verse number="25">Затоа, луѓе, бидете бодри, зашто Му верувам на Бога дека ќе се случи така, како што ми беше речено.</verse>
				<verse number="26">Но, треба да бидеме исфрлени на еден остров.“</verse>
				<verse number="27">Беше веќе четиринаесетта ноќ, от­како бевме носени наваму-натаму по Јадранското Море, кога кон полноќ морнарите насетија дека се при­бли­жу­ваат до некакво копно,</verse>
				<verse number="28">и, кога ја измерија длабочината, от­крија дека изнесува дваесет фатома; па отидоа малку потаму, измерија пак и открија дека е петнаесет фатома.</verse>
				<verse number="29">И плашејќи се да не удрат на карпести места, одзади спуштија четири котви, па чекаа да осамне.</verse>
				<verse number="30">А кога морнарите намислија да по­бегнат од коработ, и беа спуштиле чун во морето под изговор дека сакаат да спуштаат котви од предната страна,</verse>
				<verse number="31">Павле им рече на стотникот и на војниците: „Ако овие не останат на ко­работ, вие не можете да се спасите.“</verse>
				<verse number="32">Тогаш војниците ги пресекоа ја­жи­њата на чунот и го оставија да падне долу.</verse>
				<verse number="33">А пред да осамне, Павле ги покани сите да каснат, велејќи: „Денес е чети­ринаесетти ден, откако во исчекување стоите гладни, не вкусувајќи ништо.</verse>
				<verse number="34">Затоа, ве молам, каснете, зашто тоа ќе ви го спаси животот. Впрочем, на ниеден од вас нема да му падне ни влакно од главата.“</verse>
				<verse number="35">Штом го рече тоа, зеде леб, Му забла­годари на Бога пред сите, прекрши и почна да јаде.</verse>
				<verse number="36">Тогаш се ободрија сите и зедоа храна;</verse>
				<verse number="37">а во коработ нѐ имаше вкупно двес­те седумдесет и шест души.</verse>
				<verse number="38">И кога се наситија од храната, почнаа да го олеснуваат коработ, исфрлајќи го житото в море.</verse>
				<verse number="39">Штом се раздени, земјата не ја познаа, но забележаа еден залив со песочен брег, на кој решија, ако успеат, да го извлечат коработ.</verse>
				<verse number="40">И откако ги откачија котвите, ги оставија во морето; а исто така ги разлабавија и врските на кормилата, го развија ма­ло­то едро спрема ветрот што дуваше, та запловија кон брегот.</verse>
				<verse number="41">Но удирајќи на еден гребен, предницата на коработ се заби и веќе не се по­мр­дна, а задниот дел од коработ се разбиваше од силата на брановите.</verse>
				<verse number="42">Војниците, пак, намислија да ги убијат затворениците, за да не исплива некој и да побегне.</verse>
				<verse number="43">Но стотникот, сакајќи да го спаси Павле, ги одврати од таа намера и запо­веда најнапред да скокнат и да излезат на земја оние, што знаат да пливаат,</verse>
				<verse number="44">а останатите – кој на штица, кој на нешто од коработ. И така сите се спасија, излезувајќи на копно.</verse>
			</chapter>
			<chapter number="28">
				<verse number="1">И откако се спасивме, дознавме дека островот се вика Мелит.</verse>
				<verse number="2">А мештаните ни укажаа необична човекољубивост: нѐ примија сите и, би­дејќи врнеше дожд и беше студено, накладоа оган.</verse>
				<verse number="3">А кога Павле насобра многу гранки и ги стави на огнот, една змија излезе од гранките поради горештината и се впи во неговата рака.</verse>
				<verse number="4">Мештаните, штом го видоа животното како виси на неговата рака, меѓу себе си рекоа: „Овој човек несомнено е убиец; па затоа, иако се избави од морето, Божјиот суд нема да го остави да живее.“</verse>
				<verse number="5">Но тој ја истресе змијата во огнот и ништо лошо не му стана.</verse>
				<verse number="6">А тие очекуваа да се појави оток, или, пак, веднаш да падне мртов; но, би­дејќи чекаа долго време и видоа дека не му стана никакво зло, тие си го про­ме­нија мислењето и велеа дека тој е бог.</verse>
				<verse number="7">Околу тоа место се наоѓаа имотите на началникот на островот, по име Поп­лиј. Тој нѐ прими и три дена пријателски нѐ гоштеваше.</verse>
				<verse number="8">Но се случи таткото на Поплиј да легне болен, страдајќи од треска и болки во стомакот. Павле влезе кај него, се помоли и, положувајќи ги своите раце на него, го исцели.</verse>
				<verse number="9">Тогаш, и другите од островот, што страдаа од болести, доаѓаа и се лекуваа.</verse>
				<verse number="10">Тие откако ни укажаа големи почести, пред замину­ва­ње нѐ снабдија со сите потребни работи.</verse>
				<verse number="11">По три месеци отпловивме со еден александриски кораб, што беше прези­мил на тој остров и го имаше знакот на Диос­­кури.</verse>
				<verse number="12">И откако стигнавме во Сиракуза, таму останавме три дена.</verse>
				<verse number="13">Оттаму отпловивме и пристигнавме во Ригија; а по еден ден дувна југот, па во вториот ден пристигнавме во Потиоли;</verse>
				<verse number="14">таму најдовме браќа кои нѐ замолија да останеме кај нив седум дена. Потоа дојдовме во Рим.</verse>
				<verse number="15">Тамошните браќа, штом чуја за нас, излегоа да нѐ пресретнат дури до Апиевиот плоштад и до трите крчми. Кога ги ви­де Павле, Му заблагодари на Бога и се ободри.</verse>
				<verse number="16">Штом влеговме во Рим, стотникот му ги предаде затворениците на военоначалникот, а на Павле му беше допуштено да живее одделно, но под стража на еден војник.</verse>
				<verse number="17">По три дена Павле ги повика јудејските пр­вен­ци и кога се собраа, тој им рече: „Луѓе, браќа, иако не нап­равив ништо против народот или тат­ковските обичаи, од Ерусалим ме пре­дадоа окован во рацете на Римјаните.</verse>
				<verse number="18">Тие откако ме испитаа, сакаа да ме пуштат, зашто во мене не најдоа никаква вина што заслужува смрт;</verse>
				<verse number="19">но, бидејќи Јудејците се противеа, бев принуден да барам суд пред цезарот; но не за да го обвинувам во нешто својот народ.</verse>
				<verse number="20">Поради тоа и ве повикав да се ви­ди­ме и да позборуваме; бидејќи заради на­дежта на Израил сум окован во овие вериги.“</verse>
				<verse number="21">А тие му одговорија: „Ние ниту писма сме добиле за тебе од Јудеја, ни­ту некој од браќата дошол да нѐ извес­ти или нешто лошо да каже за тебе.</verse>
				<verse number="22">Но сакаме да чуеме од тебе што мислиш, зашто познато ни е дека насекаде се говори против тоа учење.“</verse>
				<verse number="23">И откако му определија ден, големо мноштво дојде во живеалиштето кое му беше определено, и тој од утро до вечер им го изложуваше учењето, сведочејќи за царството Божјо и уверувајќи ги за Исус и преку Мојсеевиот Закон и преку Проро­ците.</verse>
				<verse number="24">Едни се убедија од неговото кажување, а други не поверуваа.</verse>
				<verse number="25">Бидејќи беа несложни меѓу себе, тие почнаа да си заминуваат; и во тоа време Павле им ги кажа овие зборови: „Добро им рекол Светиот Дух на вашите тат­ковци преку пророкот Исаија, велејќи:</verse>
				<verse number="26">’Оди и кажи му на овој народ: со уши ќе чуете, и нема да разберете, со очи ќе гледате, и нема да видите,</verse>
				<verse number="27">зашто срцето на овој народ закораве­ло, та со ушите тешко слушаат, а своите очи ги затвориле, за со очите да не видат и со ушите да не чујат, и со срцето да не разберат, и да не се об­ратат, за да ги исцелам.‘</verse>
				<verse number="28">Затоа, да знаете дека спасението од Бога им е испратено на незнабошците; тие и ќе чујат.“</verse>
				<verse number="29">Кога го рече тоа, Јудејците се разо­тидоа, препирајќи се многу меѓу себе.</verse>
				<verse number="30">А Павле остана таму цели две години во посебно изнајмена куќа и ги примаше сите, што доаѓаа кај него,</verse>
				<verse number="31">проповедајќи го царството Божјо и смело учејќи за Господ Исус Христос, без некој да му го забранува тоа.</verse>
			</chapter>
		</book>
		<book number="45">
			<chapter number="1">
				<verse number="1">Павле, слуга на Исус Христос, повикан за апостол, издвоен за Божјото благовестие,</verse>
				<verse number="2">коешто Бог однапред го беше ветил пре­ку своите пророци во светите Писма,</verse>
				<verse number="3">за Својот Син, по тело роден од Давидовото потомство,</verse>
				<verse number="4">објавен како Син Божји во силата, по Духот на светоста, преку воскресе­ни­ето од мртвите, Исус Христос, на­шиот Господ,</verse>
				<verse number="5">преку Кого примивме благодат и апостолство, та, заради Неговото име да ги приведеме на пос­лушност кон верата сите народи,</verse>
				<verse number="6">меѓу кои сте и вие, повиканите од Исус Христос,</verse>
				<verse number="7">до сите вас што сте во Рим, возљубени од Бога и повикани да бидете свети: благодат и мир вам од Бога, нашиот Отец, и од Господ Исус Христос.</verse>
				<verse number="8">Пред сѐ, Му благодарам на Мојот Бог, преку Исус Христос, за сите вас, зашто за вашата вера се разгласува по целиот свет;</verse>
				<verse number="9">бидејќи Бог, Кому со својот дух Му служам во благовестието на Неговиот Син, ми е сведок дека непрестајно си спомнувам за вас</verse>
				<verse number="10">секогаш во моите молитви просејќи, со Божја волја, некако да успеам да дојдам кај вас.</verse>
				<verse number="11">Зашто копнеам да ве видам, па да ви предадам некој духовен дар за да станете поцврсти,</verse>
				<verse number="12">односно, заемно да се утешиме преку заедничката вера – вашата и мојата.</verse>
				<verse number="13">Сакам да знаете, браќа, дека многупати бев на мисла да дојдам кај вас, за да имам некаков плод и помеѓу вас, како што имам и меѓу останатите народи, но сѐ до­се­га бев попречуван.</verse>
				<verse number="14">Должник сум им и на Елините и на варварите, и на мудрите и на неразумните.</verse>
				<verse number="15">Затоа, што се однесува до мене, подготвен сум и вам, кои сте во Рим, да ви го проповедам благовестието.</verse>
				<verse number="16">Зашто јас не се срамам од Христовото благовестие, бидејќи тоа е Божја сила за спасение на секого што верува, најпрво на Јудеец, а потоа и на Елин.</verse>
				<verse number="17">Бидејќи во него се открива Божјата правда, од вера и во вера, како што е напишано: „Праведникот ќе живее преку верата.“</verse>
				<verse number="18">Зашто Божјиот гнев се открива од небото над секоја безбожност и неправда на луѓето кои вистината ја спречуваат со неправда.</verse>
				<verse number="19">Па така, она што може да се знае за Бога, ним им е откриено, бидејќи Бог им го открил.</verse>
				<verse number="20">И навистина, она што е во Него невидливо, односно Неговата вечна си­ла и Божественост, уште од создавањето на светот јасно се гледа кај создадените нешта, за тие да немаат изговор.</verse>
				<verse number="21">Зашто, иако Го познаа Бога, тие не Го прославија како Бог, ниту, пак, Му заблагодарија, туку се заблудија во своите помисли, и нивното неразумно срце им се помрачи;</verse>
				<verse number="22">тврдејќи дека се мудри, тие обезумија,</verse>
				<verse number="23">и славата на нераспадливиот Бог ја заменија со лик на распадлив човек, на птици, на четириножни животни и на лазачи.</verse>
				<verse number="24">Затоа Бог, според желбите на нивните срца, ги предаде на нечистота, па меѓусебно да си ги бесчестат своите тела.</verse>
				<verse number="25">Тие ја заменија Божјата вистина со лага и му се поклонија и му служеа на созданието наместо на Соз­да­те­лот, Кој е благословен довека. Амин!</verse>
				<verse number="26">Затоа Бог ги предаде на срамни страсти: нивните жени го заменија природното општење со противприродно.</verse>
				<verse number="27">И мажите, исто така, напуштајќи го природното општење со женскиот пол, се распалија со желби еден кон друг и вршеа срамни работи мажи со мажи, примајќи ја на себе заслужената отплата за својата заблуда.</verse>
				<verse number="28">И бидејќи не се потрудија да Го познаат Бога, Бог ги предаде на нивниот изопачен ум – да го прават она што не прилега,</verse>
				<verse number="29">исполнети со секаква неправда, блуд, злоба, алчност, лошотија; полни со за­вист, убиства, кавги, измами, злонамерност;</verse>
				<verse number="30">озборувачи, клеветници, богомрасци, насилници, фалбаџии, горделивци, измислувачи на зло, непослушни кон родителите,</verse>
				<verse number="31">неразумни, недоверливи, нечувствителни, непомирливи, немилостиви.</verse>
				<verse number="32">Тие, иако ја познаваат праведната Божја одредба дека оние што вршат такви дела заслужуваат смрт, сепак, не само што самите ги прават, туку ги поддржуваат и другите што ги прават.</verse>
			</chapter>
			<chapter number="2">
				<verse number="1">Затоа, немаш изговор ти човеку, што судиш, кој и да си, зашто за она што го осудуваш другиот самиот себеси се осудуваш, бидејќи ти, што судиш, го вршиш истото.</verse>
				<verse number="2">А знаеме дека Божјиот суд е вистинит над оние што прават така.</verse>
				<verse number="3">Зар мислиш, о човеку, дека ќе го из­бегнеш Божјиот суд ти, кој ги осудуваш оние што вршат такви работи, какви што правиш и сам?</verse>
				<verse number="4">Или, пак, ја презираш Неговата голема благост, стрпливост и дол­го­трпеливост, не разбирајќи дека Бож­јата благост те води кон покајание?</verse>
				<verse number="5">Но, поради твојата тврдокорност и непокајаното срце си собираш гнев за денот на гневот, кога ќе се открие пра­ведниот Божји суд,</verse>
				<verse number="6">Кој секому ќе му даде според не­го­вите дела:</verse>
				<verse number="7">вечен живот на оние кои со трпение во добрите дела се стремат кон слава, чест и нераспадливост;</verse>
				<verse number="8">гнев и јарост, пак, на оние што од себичност ѝ се непокорни на вистината, а ѝ се покоруваат на неправдата.</verse>
				<verse number="9">Мака и тегоба на секоја човечка ду­ша која прави зло, најпрвин на Јудеец, а потоа и на Елин;</verse>
				<verse number="10">а слава, чест и мир на секој што прави добро, најнапред на Јудеец, а потоа и на Елин!</verse>
				<verse number="11">Зашто кај Бога нема пристрасност.</verse>
				<verse number="12">Оние што згрешиле без Закон, без Закон ќе загинат; а сите што згрешиле под Закон, според Законот ќе бидат судени,</verse>
				<verse number="13">бидејќи пред Бога не се праведни оние што го слушаат Законот, туку ќе бидат оправдани оние што го исполнуваат Законот.</verse>
				<verse number="14">Зашто, кога незнабошците, кои немаат Закон, природно ги из­вр­шу­ваат одредбите на Законот, тогаш тие, иако немаат Закон, самите на себе се Закон;</verse>
				<verse number="15">тие докажуваат дека делото на Законот е запишано во нивните срца, за што сведочи и нивната совест, а и нив­ните помисли кои час ги обвинуваат, час ги одбрануваат,</verse>
				<verse number="16">за денот, кога, според моето благовестие, Бог преку Исус Христос ќе ги суди тајните на луѓето.</verse>
				<verse number="17">Ете, ти се нарекуваш Јудеец, се потпираш на Законот, се фа­лиш со Бога,</verse>
				<verse number="18">ја знаеш Неговата волја и знаеш да разликуваш што е подобро, зашто се поучуваш од Законот,</verse>
				<verse number="19">и убеден си дека самиот ти си водач на слепци, светлина на оние што се во мрак;</verse>
				<verse number="20">наставник на неразумни, учител на мали деца, во Законот имаш образец на знаењето и на вистината.</verse>
				<verse number="21">Тогаш како ти, кој учиш дру­ги, себеси не се учиш?</verse>
				<verse number="22">Ти, кој проповедаш да не се краде, крадеш ли? Ти, кој велиш да не се врши прељуба, прељубодејствуваш ли? Ти, кој се гнасиш од идолите, крадеш ли од хра­мо­вите?</verse>
				<verse number="23">Ти, кој се фалиш со Законот, не Го бесчестиш ли Бога прес­тапувајќи го Законот?</verse>
				<verse number="24">Зашто, како што е напишано: „Поради вас Божјото име се хули меѓу незнабошците“.</verse>
				<verse number="25">Обрезанието е навистина полезно, ако го извршуваш Законот. Ако, пак, го прекршуваш Законот, твоето обре­зание станува необрезание.</verse>
				<verse number="26">И така, ако необрезаниот ги пази одредбите на Законот, нема ли неговото необрезание да се смета како обрезание?</verse>
				<verse number="27">И необрезаниот по тело, из­вр­шу­вај­ќи го Законот, нема ли да те осуди тебе, кој и покрај Писмо и обрезание си ста­нал престапник на Законот?</verse>
				<verse number="28">Зашто не е Јудеец оној што е таков по надворешност, ниту обрезание е она што е надворешно, врз телото,</verse>
				<verse number="29">туку Јудеец е оној што е внатрешно таков, а обрезание е она што е во срцето, по дух, а не по буква. Неговата пофалба не е од луѓето, туку од Бога.</verse>
			</chapter>
			<chapter number="3">
				<verse number="1">Каква предност имаат Јудејците, или каква е ползата од обрезанието?</verse>
				<verse number="2">Голема, на секој начин. Најнапред, зашто навистина ним им беа доверени Божјите слова.</verse>
				<verse number="3">Па што, ако некои не поверувале? Дали нивната неверност ќе ја уништи Божјата верност?</verse>
				<verse number="4">Никако! Нека се признае дека Бог е вистинит, а секој човек лажлив, како што е напишано: „За да се покажеш праведен во Своите зборови, и да по­бедиш кога ќе си на суд.“</verse>
				<verse number="5">Ако, пак, нашата неправедност ја истакнува Божјата справедливост, тогаш што да речеме? Да не е Бог несправедлив, кога се гневи? Говорам како човек.</verse>
				<verse number="6">Никако! Инаку, како тогаш Бог ќе му суди на светот?</verse>
				<verse number="7">Зашто, ако преку мојата лага Божјата вистина се покаже уште повозвишена, за Негова слава, тогаш зошто и јас сѐ уште сум суден како грешник?</verse>
				<verse number="8">И не би требало ли – како што некои луѓе хулат на нас и велат дека така учиме – да пра­ви­ме зло, за да излезе добро? Впрочем така и хулат некои луѓе на нас и велат дека така учиме. Тие се справедливо осудени.</verse>
				<verse number="9">И што тогаш, во предност ли сме? Ни најмалку, зашто веќе ги обвинивме, како Јудејците така и Елините, дека сите тие се под грев,</verse>
				<verse number="10">како што е напишано: „Нема праведен ниту еден,</verse>
				<verse number="11">нема разумен, нема кој да Го бара Бога;</verse>
				<verse number="12">сите се отклонија, заедно станаа бескорисни; нема кој да прави добро, нема ниту еден.“</verse>
				<verse number="13">„Нивното грло е отворен гроб; со своите ја­зици мамат; под нивните усни – змиски отров,</verse>
				<verse number="14">устата им е полна со клетва и горчина.</verse>
				<verse number="15">Нозете им се брзи за крвопролевање;</verse>
				<verse number="16">пустош и мака по нивните па­тишта;</verse>
				<verse number="17">тие не го познаа патот на мирот.</verse>
				<verse number="18">Страв Божји нема пред нив­ните очи.“</verse>
				<verse number="19">А знаеме дека сѐ што Законот вели, го вели за оние што се под Законот, за да се затвори секоја ус­та и целиот свет да одговара пред Бога,</verse>
				<verse number="20">зашто преку делата на Законот пред Него нема да се оправда никој; бидејќи преку Законот се осознава гре­вот.</verse>
				<verse number="21">А сега независно од Законот се јави Божјата праведност, посведочена од За­конот и од Пророците.</verse>
				<verse number="22">Божјата праведност преку верата во Исус Христос е во сите и врз сите што веруваат. Бидејќи нема разлика,</verse>
				<verse number="23">зашто сите згрешија и лишени се од Божјата слава.</verse>
				<verse number="24">Но оправдувањето им е дарувано, со Неговата благодат, преку откупот во Христос Исус,</verse>
				<verse number="25">Кого Бог Го постави со Својата крв да биде жртва за помирување преку ве­рата, за да ја покаже Својата праведност преку простување на поранешните гревови, во времето на Божјото долготрпение,</verse>
				<verse number="26">та да ја покаже Својата праведност во сегашново време, за Самиот да биде праведен и да го оправда оној што верува во Исус.</verse>
				<verse number="27">Тогаш, каде е пофалбата? Таа е ис­клучена. Според кој закон? Оној на делата ли? Не, туку според законот на верата.</verse>
				<verse number="28">Така, ние сметаме дека човекот се оправдува преку верата, без делата на Законот.</verse>
				<verse number="29">Или Бог е само на Ју­дејците, а не и на незнабошците? Да, и на незнабошците е.</verse>
				<verse number="30">Бидејќи еден е Бог, Кој ќе го оправда обрезанието од вера и необрезанието преку верата.</verse>
				<verse number="31">Значи, дали го укинуваме Законот преку верата? Никако! Напротив, ние го утврдуваме Законот.</verse>
			</chapter>
			<chapter number="4">
				<verse number="1">Тогаш што ќе речеме за нашиот татко Авраам, што открил според телото?</verse>
				<verse number="2">Зашто ако Авраам се оправдал со дела, тој заслужува пофалба, но не пред Бога.</verse>
				<verse number="3">Впрочем, што вели Писмото? – „Му поверува Авраам на Бога, и тоа му се сметаше за праведност.“</verse>
				<verse number="4">На оној што работи, платата му се смета не како милостина, туку како должна отплата.</verse>
				<verse number="5">А на оној што не работи, а верува во Оној Кој го оправдува без­божникот, верата му се смета за праведност.</verse>
				<verse number="6">Така и Давид го нарекува блажен човекот кому Бог му ја вбројува пра­ведноста, независно од делата, велејќи:</verse>
				<verse number="7">„Блажени се оние чии беззаконија се простени и чии гревови се покриени;</verse>
				<verse number="8">блажен е човекот кому Господ не му го смета гревот!“</verse>
				<verse number="9">А дали ова блаженство се однесува само за обрезаните или и за необрезани­те? Бидејќи велиме дека на Авраам ве­ра­та му се сметаше за праведност.</verse>
				<verse number="10">А кога му се сметаше? По обрезание­то или пред обрезанието? Не по обре­за­нието, туку пред обрезанието.</verse>
				<verse number="11">И знакот на обрезанието тој го доби како печат на праведноста што доаѓа од верата, која ја имаше пред обрезанието, за самиот да биде татко на сите необрезани што веруваат, та и ним тоа да им се вброи во праведност,</verse>
				<verse number="12">и да им биде татко на обрезаните кои не се само обрезани, туку и врват по стапките на верата од нашиот татко Авраам, која тој ја имаше пред обрезанието.</verse>
				<verse number="13">Бидејќи ветувањето кон Авраам или кон неговото потомство, дека ќе биде наследник на светот, не беше дадено преку Законот, туку преку праведноста која доаѓа од верата.</verse>
				<verse number="14">Зашто ако само оние што го имаат Законот се наследници, то­гаш верата е безначајна и ветувањето е поништено;</verse>
				<verse number="15">зашто Законот раѓа гнев; а каде нема Закон, нема ни престап.</verse>
				<verse number="16">Затоа тоа е од верата, за да биде по благодат, та ветувањето да биде сигурно за целото потомство, не само на она што доаѓа од Законот, туку и на она што е од верата на Авраам, кој ни е татко на сите нас,</verse>
				<verse number="17">како што е напишано: „Те поставив да бидеш татко на многу народи“ – пред Бога, Кому тој Му поверува, Кој ги оживува мртвите и Кој она што не постои го повикува во постоење.</verse>
				<verse number="18">Авраам, без да има основа за на­деж, поверува со надеж дека ќе стане татко на многу народи, според ре­че­но­то: „Такво ќе биде твоето потомство.“</verse>
				<verse number="19">И не ослабнувајќи во верата, тој не ни помисли дека неговото тело е веќе умртвено, зашто беше речиси стогодишен, и дека утробата на Сара е веќе замрена;</verse>
				<verse number="20">и во Божјото ветување не се посомнева со неверие, туку се зацврсти во верата, оддавајќи Му слава на Бога,</verse>
				<verse number="21">наполно уверен дека Тој е силен да го изврши она што го ветил.</verse>
				<verse number="22">Затоа тоа му се засмета за праведност.</verse>
				<verse number="23">Но, не само за него е напишано де­ка му е вброено,</verse>
				<verse number="24">туку и за нас: ќе ни се вброи, ако веруваме во Оној што Го воскресна од мртвите Исус, нашиот Господ,</verse>
				<verse number="25">Кој беше предаден за нашите прегрешенија и беше вос­креснат за наше оправдание.</verse>
			</chapter>
			<chapter number="5">
				<verse number="1">И така, оправдани преку верата, имаме мир со Бога преку нашиот Господ Исус Христос,</verse>
				<verse number="2">преку Него со верата добивме и пристап кон оваа благодат, во која сто­име, и се фалиме во надеж на Божјата слава.</verse>
				<verse number="3">Но не само тоа, туку се фалиме и во маките, знаејќи дека маката ра­ѓа трпение;</verse>
				<verse number="4">трпението, пак – искуство, а искуството – надеж.</verse>
				<verse number="5">Надежта пак, не посрамотува, заш­то Божјата љубов е излеана во нашите срца преку Светиот Дух Кој ни е даден</verse>
				<verse number="6">Зашто, уште кога бевме слаби, Христос во одреденото време умре за безбожниците.</verse>
				<verse number="7">Навистина, тешко некој да умре за праведник, а за добар, можеби, некој и би се решил да умре.</verse>
				<verse number="8">Но Бог ја докажа Својата љубов кон нас со тоа што Христос умре за нас, уште додека бевме грешни.</verse>
				<verse number="9">И уште повеќе сега, кога веќе сме оправдани со Неговата крв, преку Него ќе се спасиме од гневот.</verse>
				<verse number="10">Зашто, ако се помиривме со Бога преку смртта на Неговиот Син, уште додека бевме непријатели, тогаш уште повеќе ќе се спасиме преку Неговиот живот, откако сме се помириле.</verse>
				<verse number="11">А освен тоа, и се фалиме со Бога преку нашиот Господ Исус Христос, преку Кого сега добивме помирување.</verse>
				<verse number="12">Затоа, како што гревот влезе во светот преку еден човек, а преку гревот – смртта, така и смртта премина на сите луѓе, зашто сите згрешија.</verse>
				<verse number="13">Зашто гревот беше во светот уште пред За­конот, но, кога нема закон, гревот не се смета.</verse>
				<verse number="14">А сепак смртта царуваше од Адам до Мојсеј и над оние што не погрешија со прегрешение слично како она на Адам, којшто е праобраз на Оној што требаше да дојде.</verse>
				<verse number="15">Но, со благодатниот дар не е како со престапот. Зашто ако поради престапот на еден изумреа мнозина, тогаш Бож­ја­та благодат и дарот преку благодатта на еден Човек, Исус Христос, во многу поголемо изобилство ќе се излее врз мнозина.</verse>
				<verse number="16">И она што произлегува од дарот не е како она што стана преку едниот што погрешил, зашто судот заради едниот стана осудување, благодатниот дар, пак, заради многуте прегрешенија стана оправдување.</verse>
				<verse number="17">Зашто, ако со прегрешението на еден смртта царуваше преку едниот, дотолку повеќе оние што го примаат изобилието на благодатта и да­рот на праведноста, ќе царуваат во жи­вотот преку еден – Исус Христос.</verse>
				<verse number="18">И така, како што преку прегрешението на еден дојде осудата врз сите луѓе, така и преку праведното дело на еден дојде врз сите луѓе оправданието, кое дава живот.</verse>
				<verse number="19">Зашто, како што преку непос­луш­носта на еден човек мнозина станаа грешни, така и преку послушноста на еден, мнозина ќе станат праведни.</verse>
				<verse number="20">Законот, пак, дојде за да се намножи престапувањето; а таму каде што се намножи гревот, преизобилно се излеа благодатта,</verse>
				<verse number="21">та, како што гревот царуваше со смртта, така и благодатта да царува преку праведноста за вечен живот преку Исус Христос, нашиот Господ.</verse>
			</chapter>
			<chapter number="6">
				<verse number="1">И така, што да речеме? Да останеме ли во гревот, за да се умножи бла­годатта?</verse>
				<verse number="2">Никако! Како ние, кои сме умреле за гревот, и натаму да живееме во него?</verse>
				<verse number="3">Зар не знаете дека сите ние што се крстивме во Христос Исус, во Не­говата смрт се крстивме.</verse>
				<verse number="4">И така, ние се погребавме со Него преку крштевањето во смртта, за да мо­жеме, како што Христос воскресна од мртвите преку славата на Отецот, така и ние да зачекориме во нов живот.</verse>
				<verse number="5">Зашто, ако сме сраснати во смрт слична на Неговата, тогаш ќе сраснеме и во воскресението,</verse>
				<verse number="6">знаејќи дека нашиот стар човек е распнат со Него, за да биде умртвено гревовното тело, па да не му робуваме на гревот;</verse>
				<verse number="7">бидејќи оној што умрел е ослободен од гревот.</verse>
				<verse number="8">А ако сме умреле со Христос, веруваме дека со Него и ќе живееме,</verse>
				<verse number="9">знаејќи дека Христос, откако воскресна од мртвите, не умира веќе: смртта веќе не господари над Него.</verse>
				<verse number="10">Бидејќи тоа што Тој умре, за гревот умре, еднаш засекогаш, а тоа што жи­вее, за Бога живее.</verse>
				<verse number="11">Па така и вие сметајте се себеси мртви за гревот, а живи за Бога во Христос Исус, нашиот Господ.</verse>
				<verse number="12">Гревот, пак, нека не царува во вашето смртно тело, за да не му бидете покорни при страсните желби;</verse>
				<verse number="13">и вашите телесни органи не предавајте му ги на гревот како орудија на неправедноста, туку препуштете Му се на Бога како оние што оживеале од мртвите, и вашите телесни органи предадете Му ги на Бога, ка­ко орудија на праведноста.</verse>
				<verse number="14">Гревот нема да господари над вас, зашто вие не сте под Законот, туку под благодатта.</verse>
				<verse number="15">Па што? Да грешиме ли, бидејќи не сме под Законот, туку под благодатта? Никако!</verse>
				<verse number="16">Не знаете ли дека, предавајќи се себеси некому како слуги за пос­луш­ност, му станувате слуги на тој што го слушате: или на гревот – кој води во смрт, или на послушноста – која води кон праведност?</verse>
				<verse number="17">Но, фала Му на Бога, иако бевте слуги на гревот, од сѐ срце го послушавте оној образец на учење, на кого се предадовте.</verse>
				<verse number="18">И така ослободувајќи се од гревот, вие станавте слуги на праведноста.</verse>
				<verse number="19">Ви зборувам по човечки поради слабоста на вашата природа. Како што ги препуштивте вашите телесни органи во служба на не­чистотата и на беззаконието – за беззаконие, така сега предадете ги вашите органи, во служба на праведноста – за светост.</verse>
				<verse number="20">Додека му бевте слуги на гревот, бевте слободни од праведноста.</verse>
				<verse number="21">И каков плод имавте тогаш од нештата за кои сега се срамите? Бидејќи нив­ниот крај е смртта.</verse>
				<verse number="22">Но сега, кога се ослободивте од гре­вот и Му станавте слуги на Бога, го имате вашиот плод – за светост, и крајот – животот вечен.</verse>
				<verse number="23">Зашто, платата на гревот, е смрт, а Божјиот дар – вечен живот во Христос Исус, нашиот Господ.</verse>
			</chapter>
			<chapter number="7">
				<verse number="1">Не знаете ли, браќа – им зборувам на оние што го познаваат Законот – дека Законот господари над човекот сѐ додека тој живее?</verse>
				<verse number="2">Омажената жена преку Законот е поврзана со мажот, додека тој е жив; но ако мажот умре, таа се ослободува од За­конот, кој ја сврзал за мажот.</verse>
				<verse number="3">Затоа, ако се омажи за друг човек додека ѝ е жив мажот, ќе стане прељубница; но ако ма­жот умре, таа е слободна од Законот, и нема да биде прељубница, ако се омажи за друг човек.</verse>
				<verse number="4">Па така и вие, браќа мои, преку телото Христово се умртвивте за Законот, за да Му припаднете на Друг, на Воскреснатиот од мртвите, та да Му принесеме плод на Бога.</verse>
				<verse number="5">Зашто, кога живеевме според телото, во нашите органи, преку Законот, дејствуваа гревовните страсти, за да ѝ прине­суваме плод на смртта;</verse>
				<verse number="6">но сега, откако умревме за она за што тој нѐ држеше врзани, ние сме ослободени од За­ко­нот, за да служиме во новоста на духот, а не во изветвеноста на буквата.</verse>
				<verse number="7">Тогаш, што ќе речеме? Дека Законот е грев? Никако! Напротив, не би го познал гревот преку Законот, а и за страсните желби не ќе знаев ако Законот не велеше: „Не биди похотлив!“</verse>
				<verse number="8">Но гревот, поттикнат од заповедта, предизвика во мене секаква страсна желба; бидејќи без Законот гревот е мртов.</verse>
				<verse number="9">Некогаш живеев без Законот; но ко­га дојде заповедта, гревот оживеа,</verse>
				<verse number="10">јас, пак, умрев, и најдов дека за­поведта што беше за живот, всушност е за смрт,</verse>
				<verse number="11">зашто гревот, поттикнат од за­по­ведта, ме измами и преку неа ме усмрти.</verse>
				<verse number="12">Така, Законот е свет, и за­по­ведта е света, праведна и добра.</verse>
				<verse number="13">Тогаш, зар доброто за мене стана смрт? Никако! Туку гревот, за да се по­ка­же дека е грев, преку доброто ми предизвикува смрт, та преку заповедта гре­вот да стане прекумерно грешен.</verse>
				<verse number="14">Зашто знаеме дека Законот е ду­хо­вен, а јас, пак, сум телесен, продаден на гревот.</verse>
				<verse number="15">Не го разбирам тоа што го правам; бидејќи не го правам она што го сакам, ту­ку она што го мразам, тоа го правам.</verse>
				<verse number="16">Ако, пак, го правам она што не го сакам, тогаш се согласувам дека Законот е добар.</verse>
				<verse number="17">Но сега веќе не го правам тоа јас, ту­ку гревот што се вдомил во мене.</verse>
				<verse number="18">Јас знам дека во мене, односно во моето тело, не живее доброто; бидејќи желба во мене има, но не наоѓам сила да го правам тоа.</verse>
				<verse number="19">Зашто не го правам доброто, што го сакам, туку злото, што не го сакам, тоа го правам.</verse>
				<verse number="20">Ако, пак, го правам она што не го са­кам, не го правам веќе јас, туку гревот што живее во мене.</verse>
				<verse number="21">И така, во себе наоѓам ваков закон: кога сакам да го правам доброто, злото е присутно во мене.</verse>
				<verse number="22">Бидејќи, според својот внатрешен човек наоѓам наслада во Законот Божји,</verse>
				<verse number="23">но во своите телесни делови гледам друг закон, кој војува против законот на мојот ум и ме држи заробен во гре­во­в­ниот закон, кој е во моите органи.</verse>
				<verse number="24">Беден човек сум! Кој ќе ме избави од телото на оваа смрт?</verse>
				<verse number="25">Му благодарам на Бога преку Исус Христос, нашиот Господ. И така, јас самиот со умот му служам на Божјиот закон, а со телото – на гре­вов­ниот закон.</verse>
			</chapter>
			<chapter number="8">
				<verse number="1">Според тоа, сега нема никакво осудување за оние кои се во Христос Исус и кои не се водат по телото, туку по Духот.</verse>
				<verse number="2">Зашто законот на Духот, кој дава живот во Христос Исус, ме ослободи од законот на гревот и на смртта.</verse>
				<verse number="3">Она, што Законот не можеше да го направи, бидејќи беше ослабен поради телото, го изврши Бог. Испраќајќи Го Својот Син во тело подобно на гревовното тело и како жртва за гревот, Тој го осуди гревот во телото,</verse>
				<verse number="4">за да се исполни правдата на За­ко­нот во нас, кои се водиме не по телото, туку по Духот.</verse>
				<verse number="5">Зашто оние кои живеат по тело, копнеат за телесното, а оние кои живеат по Дух – за духовното.</verse>
				<verse number="6">Копнежот на телото е смрт, а коп­не­жот на духот – живот и мир.</verse>
				<verse number="7">Зашто копнежот на телото е непријателство кон Бога, тој не му се покорува на Божјиот закон, ниту пак може.</verse>
				<verse number="8">А оние, кои живеат по телото, не можат да Му угодат на Бога.</verse>
				<verse number="9">Вие живеете не по тело, туку по Дух, само ако Божјиот Дух жи­вее во вас. А ако некој го нема Христовиот Дух, тој не е Негов.</verse>
				<verse number="10">Ако, пак, Христос е во вас, телото е мртво поради грев, а духот живее поради праведноста.</verse>
				<verse number="11">Но ако Духот на Оној што Го воскресна Исус од мртвите живее во вас, тогаш Оној што Го воскресна Христос од мртвите, ќе ги оживотвори и вашите смртни тела преку Својот Дух, Кој живее во вас.</verse>
				<verse number="12">И затоа, браќа, ние не сме му должници на телото, за да живееме по телото;</verse>
				<verse number="13">бидејќи, ако живеете по телото, ќе умрете; но, ако преку Духот ги умртвувате делата на телото, ќе живеете.</verse>
				<verse number="14">Сите оние што се водени од Божјиот Дух, се синови Божји;</verse>
				<verse number="15">зашто вие не примивте дух на ропство, па повторно да се плашите, туку Го при­мивте Духот на посинувањето, преку Кого велиме: „Ава, Оче!“</verse>
				<verse number="16">Самиот Дух сведочи заедно со нашиот дух дека сме Божји чеда.</verse>
				<verse number="17">А ако сме чеда, ние сме и нас­ледници: наследници на Бога и сонаследници на Христос, ако со Него страдаме, со Него и да се прос­лавиме.</verse>
				<verse number="18">Зашто мислам дека страдањата на сегашното време не се ништо во споредба со славата која треба да ни се открие.</verse>
				<verse number="19">Бидејќи сето создание, силно надевајќи се, го очекува откривањето на Бож­јите синови.</verse>
				<verse number="20">Зашто созданието не ѝ се покори на суетата доброволно, туку по волјата на Оној што го покори, со надеж</verse>
				<verse number="21">дека и самото создание ќе се ослободи од ропството на распадливоста при славното ослободување на Божјите чеда.</verse>
				<verse number="22">Зашто знаеме дека дури до сега целото создание заедно воздивнува и страда во породилни болки.</verse>
				<verse number="23">И не само тоа, туку и ние, што ги имаме првините на Духот, силно воз­див­нуваме во себе, очекувајќи посинување и откупување на нашето тело.</verse>
				<verse number="24">Зашто со таа надеж бевме спасени; а видливата надеж не е вистинска надеж. Зашто, кој би се надевал во тоа што го гледа?</verse>
				<verse number="25">Но, ако се надеваме на она што не го гледаме, тогаш со трпение го очекуваме.</verse>
				<verse number="26">Исто така и Духот нѐ поткрепува во нашата немоќ; бидејќи ние не знаеме што би требало да измолиме, туку Ду­хот Сам посредува за нас со неис­каж­ли­ви воздишки.</verse>
				<verse number="27">А Оној што ги испитува срцата, знае каква е мислата на Духот, бидејќи Тој по волјата Божја се застапува за све­тиите.</verse>
				<verse number="28">А знаеме дека на оние што Го љу­бат Бога и се повикани според Неговата замисла, сѐ им содејствува за добро;</verse>
				<verse number="29">зашто оние, кои однапред ги позна, нив и ги предопредели да бидат сообраз­ни на ликот на Неговиот Син, та Тој да биде првороден меѓу многуте браќа.</verse>
				<verse number="30">А оние што ги предопредели, тие и ги повика, и кои ги повика, тие и ги оп­равда; кои ги оправда, тие и ги прос­лави.</verse>
				<verse number="31">Тогаш, што да речеме за ова? Ако е Бог со нас, кој ќе е против нас?</verse>
				<verse number="32">Оној што не Го поштеди ни сопствениот Син, туку Го предаде за сите нас, зар нема да ни подари со Него сѐ?</verse>
				<verse number="33">Кој ќе ги обвини Бож­јите избраници? Бог е Тој што оправдува!</verse>
				<verse number="34">Кој е тој што ќе ги осуди? Христос Исус, Кој умре, а згора на тоа и беше воскреснал, и Кој е од десната страна на Бога и се зас­тапува за нас!</verse>
				<verse number="35">Кој ќе нѐ одвои од љубовта кон Христос? Дали маката? Или тегобата? Или прогонот? Или гладот? Или го­ло­тијата? Или погибелта? Или мечот?</verse>
				<verse number="36">Како што е напишано: „Заради Те­бе постојано нѐ убиваат; нѐ сметаат како овци за клање.“</verse>
				<verse number="37">Но во сето тоа стануваме повеќе од победници преку Оној што нѐ возљуби.</verse>
				<verse number="38">Зашто сигурен сум дека ни смртта, ни животот, ни ангелите, ни началата, ни силите, ни сегашноста, ни иднината,</verse>
				<verse number="39">ни височината, ни длабочината, ниту, пак, кое било друго создание нема да може да нѐ оддели од Божјата љубов која е во Христос Исус, нашиот Господ.</verse>
			</chapter>
			<chapter number="9">
				<verse number="1">Ја зборувам вистината во Христос, не лажам – тоа ми го сведочи мојата совест во Светиот Дух –</verse>
				<verse number="2">дека имам голема тага и непрестајна болка во срцето.</verse>
				<verse number="3">Зашто повеќе би сакал јас самиот да бидам проклет и одвоен од Христос заради моите браќа, моите сродници по тело.</verse>
				<verse number="4">Тие се Израилци – ним им припаѓаат посинувањето, и славата и заветите, и давањето на Законот, и богос­лу­же­ње­то и ветувањата;</verse>
				<verse number="5">нивни се и татковците, а од нив по­тек­нува и Христос по тело, Кој е Бог на сите, бла­гословен довека. Амин!</verse>
				<verse number="6">Но тоа не значи дека словото Божјо из­неверило; бидејќи не сите од Израилот се Израил.</verse>
				<verse number="7">Ниту, пак, сите се чеда бидејќи се Авра­амово потомство; туку, ре­чено е: „По Исак ќе ти се нарече потомството.“</verse>
				<verse number="8">Односно, не децата на телото се Божји деца, туку децата на ветувањето ќе се сметаат за потомство.</verse>
				<verse number="9">Бидејќи зборовите на ветувањето се овие: „Во тоа време ќе дојдам и Сара ќе има син.“</verse>
				<verse number="10">И не само таа, но и Ревека, која зачна од еден, од нашиот татко Исак,</verse>
				<verse number="11">зашто, уште додека близнаците не се беа родиле, ниту, пак, беа направиле нешто добро или лошо, за да остане така како што Бог по избор одредил, не поради делата, туку поради Оној што повикува,</verse>
				<verse number="12">ѝ беше речено: „По­стариот ќе му служи на помладиот“,</verse>
				<verse number="13">како што е напишано: „Јаков го возљубив, а Исав го намразив.“</verse>
				<verse number="14">Тогаш, што да речеме? Зар има не­правда во Бога? Никако!</verse>
				<verse number="15">Зашто Тој му рече на Мојсеј: „Ќе покажам милост кон оној што ќе го по­милувам, и сожалување кон оној што ќе го сожалам.“</verse>
				<verse number="16">И затоа, изборот не зависи од оној што посакува, ниту од оној што се труди, туку од Бога, Кој покажува милост.</verse>
				<verse number="17">Зашто Писмото му вели на фара­онот: „Токму за тоа те издигнав, за да ја покажам на тебе Својата моќ и Моето име да биде проповедано по целата земја.“</verse>
				<verse number="18">Па така, кого сака го милува, а кого сака го закоравува.</verse>
				<verse number="19">Но ќе ми речеш: „Зошто тој сѐ уште прекорува? Зашто кој може да ѝ се спротивстави на Неговата волја?“</verse>
				<verse number="20">Но кој си ти, о човеку, та да Му одвраќаш на Бога? Зар ракотворбата ќе му рече на ракотворецот: зошто си ме направил таква?</verse>
				<verse number="21">Или, зар грнчарот нема власт над својата глина, па од една и иста смеса да направи еден сад за чес­на, а друг за нечесна употреба?</verse>
				<verse number="22">А што, ако Бог, сакајќи да го покаже Својот гнев и да ја пројави Својата моќ, со голема долготрпеливост поднесувал некои садови на гневот, приготвени за погибел,</verse>
				<verse number="23">за да го покаже богатството на Својата слава над садовите на мило­срдието што Тој однапред ги приготвил за слава</verse>
				<verse number="24">односно нас, кои и нѐ повика не само од Јудејците, туку и од незнабошците?</verse>
				<verse number="25">Како што и кај Осија говори: „Ќе го наречам Мој народ оној што не беше Мој народ, и невозљубената – возљубена.“</verse>
				<verse number="26">И на она место, каде им беше речено: „Вие не сте Мој народ“, таму ќе бидат наречени синови на живиот Бог.</verse>
				<verse number="27">А Исаија гласно вика за Израилот: „Дури и ако бројот на Израилевите синови е колку морскиот песок, само остатокот ќе биде спасен,</verse>
				<verse number="28">зашто ќе го заврши делото и ќе ре­ши по правда: Господ ќе го изврши во потполност словото на земјата.“</verse>
				<verse number="29">И како што прорече Исаија: „Ако Господ Саваот не ни беше оставил по­томство, ќе станевме како Содом и ќе се уподобивме на Гомор.“</verse>
				<verse number="30">Тогаш, што да речеме? Незнабош­ците, кои не тежнееја кон праведност, добија праведност, и тоа праведност што е од верата.</verse>
				<verse number="31">И Израил, кој тежнееше кон не­ка­ков закон за праведност, не го достигна Законот на правдата.</verse>
				<verse number="32">Зошто? Бидејќи не го побара од вера, туку од делата на Законот. Се препна од каменот за сопнување,</verse>
				<verse number="33">како што е напишано: „Еве, пола­гам на Сион камен за препнување и кар­па за соблазна; и секој што верува во Не­го нема да се посрами.“</verse>
			</chapter>
			<chapter number="10">
				<verse number="1">Браќа, желбата на моето срце и мојата молитва кон Бога за Израилот е тој да биде спасен.</verse>
				<verse number="2">Бидејќи им сведочам дека имаат рев­ност за Бога, но без правилно сознание.</verse>
				<verse number="3">Зашто, не знаејќи за Божјата пра­ведност и тежнеејќи да воспостават своја сопствена праведност, тие не ѝ се потчинија на Божјата праведност,</verse>
				<verse number="4">бидејќи крајната цел на Законот е Христос, за да биде оправдан секој што верува.</verse>
				<verse number="5">Зашто Мојсеј пишува за праведноста која е од Законот: „Човекот што ќе го исполни, ќе биде жив преку него.“</verse>
				<verse number="6">А праведноста од верата вели: „Да не речеш во своето срце: Кој ќе се искачи на небото?“, односно, да Го симне Христос –</verse>
				<verse number="7">или: „Кој ќе слезе во бездната?“, односно, да Го изведе Христос од мрт­вите!</verse>
				<verse number="8">А што вели таа? – „Блиску до тебе е словото, во твојата уста и во твоето срце“, односно словото на верата, што го проповедаме,</verse>
				<verse number="9">зашто, ако со својата уста исповедаш дека Исус е Господ и ако во своето срце поверуваш дека Бог Го воскресна од мртвите – ќе се спасиш;</verse>
				<verse number="10">бидејќи со срцето се верува за оп­равдание, а со устата се исповеда за спа­сение.</verse>
				<verse number="11">А и Писмото вели: „Никој, што верува во Него, нема да се посрами.“</verse>
				<verse number="12">Нема разлика меѓу Јудеец и Елин, зашто ист е Господ на сите, богат за сите што Го повикуваат.</verse>
				<verse number="13">Бидејќи секој што ќе го повика име­то Господово, ќе биде спасен.</verse>
				<verse number="14">Но како да Го повикаат Оној во Ко­го не поверувале? И како да поверуваат во Оној за Кого не слушнале? А како да се слушнат без про­по­ведник?</verse>
				<verse number="15">И како да проповедаат, ако не се испратени? Како што е напишано: „Кол­ку им се прекрасни нозете на оние што благовестат мир, што го благовестат доброто.“</verse>
				<verse number="16">Но не сите го пос­лу­шаа благовестието. Зашто Исаија вели: „Господи, кој поверува откако нѐ слушна?“</verse>
				<verse number="17">И така, верата доаѓа од слушањето на пораката, а пораката – од словото Божјо.</verse>
				<verse number="18">Но велам: зар тие не слушнаа? На­против. „Нивниот глас се разнесе по целата земја, и нивните зборови – до краиш­тата на светот.“</verse>
				<verse number="19">Повторно велам: зар Израил не разбра? Мојсеј прв рече: „Јас ќе ја разбудам ревноста кај вас преку оние кои не се народ; преку неразумен народ ќе ве раз­гне­вам.“</verse>
				<verse number="20">А Исаија се осмели да каже: „Ме најдоа оние што не Ме бараа, им се от­крив на оние што не прашаа за Мене.“</verse>
				<verse number="21">За Израилот, пак, вели: „Постојано ги подавав Своите раце кон непокорен и бунтовен народ.“</verse>
			</chapter>
			<chapter number="11">
				<verse number="1">Па велам: Зар Бог го отфрли Својот народ? Никако! Зашто и јас сум Израилец, Авраамов потомок, од Венијаминовото племе.</verse>
				<verse number="2">Бог не го отфрли Својот народ, кого однапред го знаеше. Или не знаете што вели Писмото за Илија, како тој Му се жали на Бога против Израил, ве­леј­ќи:</verse>
				<verse number="3">„Господи, ги убија Твоите пророци и ги раскопаа Твоите жртвеници; јас ос­танав сам, па и мојот живот го бараат.“</verse>
				<verse number="4">Но што му вели Божјиот одговор: „Си оставив седум илјади мажи, кои не ги свиткаа колената пред Ваал.“</verse>
				<verse number="5">Така и во сегашно време има еден остаток, избран по благодат.</verse>
				<verse number="6">Но, ако е по благодат, не е веќе по дела, инаку благодатта не би била благодат. Ако, пак, е по дела, тоа веќе не е благодат; инаку делото не би било дело.</verse>
				<verse number="7">И што тогаш? Израил не го доби она што го бараше; избраните, пак, го добија, а останатите се закоравија,</verse>
				<verse number="8">како што е напишано: „Бог им даде дух на бесчувствителност, очи да не гледаат и уши да не слушаат, сѐ до денешниов ден.“</verse>
				<verse number="9">И Давид вели: „Трпезата нивна нека им стане стапица и замка, соблазна и от­плата;</verse>
				<verse number="10">нека им се замрачат очите, за да не гледаат, и грбот нека им се свитка засекогаш.“</verse>
				<verse number="11">Па велам: зар се сопнаа за да паднат? Не! Туку со нивниот престап дојде спасението за незнабошците, та да разбуди ревност кај нив.</verse>
				<verse number="12">Ако, пак, нивниот престап значи богатство за светот, и нивното опаѓање – богатство за незнабошците, колку повеќе ќе значи нивната полнота!</verse>
				<verse number="13">Вам, незнабошци, ви велам: бидејќи сум апостол на незнабошците, јас ја прославувам мојата служба,</verse>
				<verse number="14">та некако да разбудам ревност во својот род по тело, и да спасам некои од нив.</verse>
				<verse number="15">Зашто, ако нивното отфрлање е помирување за светот, што би било нивното прифаќање, ако не оживување од мртвите?</verse>
				<verse number="16">Ако првиот дел од тестото е свет, тогаш свето е и целото тесто; и ако коренот е свет, свети се и гранките.</verse>
				<verse number="17">Ако, пак, некои од гранките се скршени, а ти, кој си дива маслинка, си накалемен на нивното место и си станал соучесник и на коренот и на маслото од маслинката,</verse>
				<verse number="18">не биди горделив пред гранките! А ако сепак, се возгордееш, треба да зна­еш дека не ти го држиш коренот, туку коренот тебе!</verse>
				<verse number="19">Но ќе речеш: гранките беа откршени за јас да бидам накалемен.</verse>
				<verse number="20">Добро. Тие поради неверие беа откршени, а ти поради вера се држиш: не вообразувај се, туку имај страв.</verse>
				<verse number="21">Зашто, ако Бог не ги поштедил при­родните гранки, ни тебе нема да те поштеди.</verse>
				<verse number="22">Затоа, види ја Божјата благост и строгост: строгост кон отпаднатите, а благост кон тебе, ако истраеш во бла­госта; во спротивно, и ти ќе бидеш от­сечен.</verse>
				<verse number="23">Но и тие, ако не останат во неверието, ќе бидат накалемени, зашто Бог има моќ повторно да ги накалеми.</verse>
				<verse number="24">Зашто, ако ти си отсечен од мас­линка која е по природа дива, и спротивно на природата си накалемен на питома ма­слинка, тогаш колку полесно ќе би­дат накалемени на својата маслинка оние кои по природа се од неа.</verse>
				<verse number="25">Браќа, за да не си помислите во себе дека сте мудри, сакам да ја знаете оваа тајна: дел од Израилот отврдна додека не биде приопштен севкупниот број на незнабошците.</verse>
				<verse number="26">И така целиот Израил ќе биде спасен, како што е напишано: „Ќе дојде од Сион Ослободителот и ќе ја одврати безбожноста од Јаков.</verse>
				<verse number="27">И ова им е заветот од Мене, кога ќе ги одземам нивните гревови.“</verse>
				<verse number="28">Значи, според благовестието, тие се не­пријатели Божји – поради вас; а според избраноста, тие се возљубени од Бога – поради татковците,</verse>
				<verse number="29">бидејќи даровите и Божјиот повик се неотповикливи.</verse>
				<verse number="30">Како што и вие некогаш бевте непокорни кон Бога, а сега сте помилувани, поради нивната непокор­ност,</verse>
				<verse number="31">така и тие сега станаа непослушни, поради вашето помилување, та и самите да бидат помилувани.</verse>
				<verse number="32">Зашто Бог ги затвори сите во непокорност, за да ги помилува сите.</verse>
				<verse number="33">О, длабочино на Божјото богатство, мудрост и знаење! Колку се непроникливи Неговите судови и неистражливи Неговите патишта!</verse>
				<verse number="34">Зашто, кој ја познал мислата на Господ? Или, кој Му бил советник?</verse>
				<verse number="35">Или, кој однапред Му дал нешто, за да му биде вратено?</verse>
				<verse number="36">Зашто, сѐ е од Него, преку Него и во Него. Нему слава довека. Амин!</verse>
			</chapter>
			<chapter number="12">
				<verse number="1">Браќа, во името на Божјото милосрдие, ве молам, да ги принесете вашите тела во жртва жива, света и благоугодна на Бога, како ваше словесно служење.</verse>
				<verse number="2">Не сообразувајте се со овој свет, туку преобразете се преку обновување на вашиот ум, за да можете да осознавате што е волјата Божја, што е добро, благоугодно и совршено.</verse>
				<verse number="3">Зашто, преку благодатта што ми е дадена, секому од вас му ка­жу­вам да не се вообразува во мислите повеќе одошто е потребно, туку нека размислува скромно, според мерката на верата што Бог секому му ја доделил.</verse>
				<verse number="4">Бидејќи, како што во едно тело имаме многу органи, но сите органи немаат иста улога,</verse>
				<verse number="5">така и ние мнозината, сме едно тело во Христос, а секој поединечно сме органи еден на друг.</verse>
				<verse number="6">А имаме различни дарови според благодатта што ни е дадена: ако е пророкување, нека е сразмерно на верата;</verse>
				<verse number="7">ако е служење – нека служи; ако е учителствување – нека поучува;</verse>
				<verse number="8">ако е утешување – нека уте­шу­ва; кој дарува – нека дарува штедро; кој управува – нека управува со усрдност; кој прави милосрдие – нека го врши тоа со радост.</verse>
				<verse number="9">Љубовта нека биде нелицемерна; гнасете се од злото, прилепувајте се кон доброто.</verse>
				<verse number="10">Љубете се едни со други срдечно, со братска љубов; натпреварувајте се во почитувањето еден кон друг.</verse>
				<verse number="11">Во усрдноста не бидете немарни; бидете со огнен дух; служете Му на Господ;</verse>
				<verse number="12">радувајте се во надежта; во маката бидете трпеливи, а во молитвата – постојани;</verse>
				<verse number="13">помагајте им на светиите во нив­ни­те потреби; трудете се да бидете гостопримливи;</verse>
				<verse number="14">благословувајте ги оние што ве гонат; благословувајте ги и не ги про­колнувајте.</verse>
				<verse number="15">Радувајте се со оние што се радуваат и плачете со оние што плачат!</verse>
				<verse number="16">Меѓу себе бидете едномислени; не бидете надмени во мислите, туку нека ве водат скромните нешта; не сметајте се себеси за мудри.</verse>
				<verse number="17">Никому не враќајте зло за зло; грижете се да го правите тоа што е добро пред сите луѓе.</verse>
				<verse number="18">Ако е можно, доколку тоа зависи од вас, бидете во мир со сите луѓе.</verse>
				<verse number="19">Самите не се одмаздувајте, возљубени, туку оставете му место на Божјиот гнев. Зашто е напишано: „Одмаздата е Моја, Јас ќе отплатам – вели Господ.“</verse>
				<verse number="20">Туку: „Ако твојот непријател е гладен, нахрани го; ако е жеден, напој го; зашто, правејќи го тоа, ти ќе му натрупаш жар на неговата глава“.</verse>
				<verse number="21">Не допуштај злото да те победи, туку победи го злото со добро.</verse>
			</chapter>
			<chapter number="13">
				<verse number="1">Секој човек нека им се потчинува на претпоставените власти, заш­то нема власт што не е од Бога, и оние што ги има се одредени од Бога.</verse>
				<verse number="2">Затоа, оној што се противи на власта, тој се противи на Божјата одредба. А оние што се противат, ќе примат осуда врз себе.</verse>
				<verse number="3">Зашто, началниците не се страшни за добрите дела, туку за лошите. Сакаш да не се плашиш од власта? Прави добри дела, па ќе добиеш и пофалба од неа;</verse>
				<verse number="4">зашто таа е Божји служител за твое добро. Ако, пак, правиш зло, тогаш плаши се, бидејќи таа не носи меч напразно; таа е Божји служител и со гнев се одмаздува на оној што прави зло.</verse>
				<verse number="5">Затоа е неопходно да се покорувате, и тоа не само поради страв од Неговиот гнев, туку и поради совеста.</verse>
				<verse number="6">Затоа и плаќате данок, зашто тие се Божји службеници, и со тоа постојано се занимаваат.</verse>
				<verse number="7">Секому дајте му го она што сте му должни: кому сте му должни данок – данок; кому царина – ца­рина; кому стравопочит – стравопочит; кому чест – чест.</verse>
				<verse number="8">И не должете никому ништо освен да се љубите еден со друг; зашто оној што го љуби другиот, го исполнува Законот.</verse>
				<verse number="9">Бидејќи заповедите: „Не прави прељуба, не убивај, не кради, не посакувај туѓо“, и секоја друга заповед се содржат во овие зборови: „Возљуби го својот ближен како себеси!“</verse>
				<verse number="10">Љубовта не му прави зло на ближ­ниот; оттаму, љубовта е полнота на Законот.</verse>
				<verse number="11">И тоа правете го, знаејќи го времето, дека веќе дошол часот да се разбудите од сонот, зашто спасението е сега поблиску до нас отколку кога поверувавме.</verse>
				<verse number="12">Ноќта одминува, а денот се прибли­жува; да ги отфрлиме, пак, сите дела на темнината и да се облечеме во оружјето на светлината.</verse>
				<verse number="13">Да живееме пристојно како дење – не во срамни гоштевки и пијанство, не во блуд и разврат, ниту, пак, во пре­пирка и завист;</verse>
				<verse number="14">туку облечете се во Господ Исус Христос и грижата за телото не претворајте ја во похоти.</verse>
			</chapter>
			<chapter number="14">
				<verse number="1">Слабиот во верата прифатете го, но без расправии за мислењата!</verse>
				<verse number="2">Еден верува дека може да јаде сѐ, а слабиот во верата јаде само зеленчук.</verse>
				<verse number="3">Кој јаде, нека не го презира оној што не јаде; и кој не јаде, нека не го осудува оној што јаде, бидејќи Бог го прифатил.</verse>
				<verse number="4">Кој си ти да му судиш на туѓ слу­га? Тој стои или паѓа пред својот господар. А ќе стои исправено, зашто Бог има моќ да го исправи.</verse>
				<verse number="5">Некој го разликува едниот ден од другиот, а за некој сите денови се исти. Секој нека биде наполно уверен во своето мислење.</verse>
				<verse number="6">Кој ги разликува деновите, ги разликува за Господ; и кој не ги разли­кува деновите, за Господ не ги разликува. Кој јаде, за Господ јаде, зашто Му благодари на Бога; и кој не јаде, за Господ не јаде и Му благодари на Бога.</verse>
				<verse number="7">Зашто никој од нас не живее за себе и никој не умира за себе;</verse>
				<verse number="8">туку, ако живееме – за Господ живееме и ако умираме – за Господ умираме. Според тоа, живееме ли, умираме ли – Господови сме.</verse>
				<verse number="9">Зашто Христос затоа и умре и воскресна и оживеа, за да господари и над мртвите и над живите.</verse>
				<verse number="10">А ти, зошто го осудуваш својот брат? Или, пак, ти, зошто го презираш својот брат? Сите ќе застанеме пред Христовиот суд.</verse>
				<verse number="11">Зашто е напишано: „Јас сум жив, вели Господ, зашто пред Мене ќе се свитка секое колено и секој јазик ќе Го славослови Бога.“</verse>
				<verse number="12">И така, секој од нас ќе Му положи на Бога сметка за себе.</verse>
				<verse number="13">Затоа, да не се судиме еден со друг, туку подобро расудувајте вака: не поставувај му на својот брат препка или соблазна.</verse>
				<verse number="14">Знам и уверен сум во Господ дека ништо не е нечисто само по себе; освен ако некој смета дека нешто е нечисто, за него тоа е нечисто.</verse>
				<verse number="15">А ако твојот брат се ожалости поради тоа што го јадеш, ти веќе не постапуваш според љубовта. Не погубувај го со твоето јадење оној за кого Христос умре.</verse>
				<verse number="16">И така, не дозволувајте да се хули на она што е добро според вас!</verse>
				<verse number="17">Зашто царството Божјо не е во јадење и пиење, туку во праведност и мир и радост во Светиот Дух.</verse>
				<verse number="18">Бидејќи, оној кој Му служи на Христос со овие работи, тој Му е угоден на Бога и е почитуван од луѓето.</verse>
				<verse number="19">И така, да го бараме она што служи за мир и за заемно надградување.</verse>
				<verse number="20">Не уривај го Божјото дело заради јадење! Навистина сѐ е чисто, но лошо е за оној човек, кому јадењето му е спрепнување;</verse>
				<verse number="21">подобро е да не јадеш месо, да не пиеш вино и да не правиш ништо од кое твојот брат би можел да се спрепне, или да се соблазнува, или, пак, да изнемоштува.</verse>
				<verse number="22">Имаш ли вера? Имај си ја за себе пред Бога. Блажен е оној кој не се осудува себеси за она што го одобрува.</verse>
				<verse number="23">А ако јаде оној што се сомнева, осуден е; зашто не јаде со вера; а сѐ што не се прави со вера, грев е.</verse>
				<verse number="24">На Оној што може да ве зацврсти, согласно моето благовестие и мојата про­по­ве­д за Исус Христос, согласно откривањето на тајната која била скриена од вечни времиња,</verse>
				<verse number="25">а која сега се јави и, преку про­роч­ките Писма, според заповедта на вечниот Бог, им стана позната на сите народи, за да ги доведе во послушност кон верата –</verse>
				<verse number="26">на Единствениот, мудар Бог, преку Исус Христос, нека е слава довека. Амин!</verse>
			</chapter>
			<chapter number="15">
				<verse number="1">Ние, силните, сме должни да ги носиме слабостите на не­моќните и да не си угодуваме себеси.</verse>
				<verse number="2">Секој од нас нека му угодува на својот ближен со она што е добро, заради надградување.</verse>
				<verse number="3">Зашто и Христос не си угоди Се­беси, туку како што е напи­ша­но: „Подбивите на оние што Ти се подбиваа, паѓаат врз Мене.“</verse>
				<verse number="4">А сѐ што беше порано напишано, за наша поука беше напишано, та преку трпението и преку утехата од Писмата да имаме надеж.</verse>
				<verse number="5">А и Бог на трпението и утехата да ви даде да бидете во едномислие меѓу себе, според примерот на Христос Исус,</verse>
				<verse number="6">та еднодушно и со една уста да Го славите Бога и Отецот на нашиот Гос­под Исус Христос.</verse>
				<verse number="7">Затоа примајте се еден со друг, како што и Христос ве прими, заради Божјата слава.</verse>
				<verse number="8">Зашто велам дека Христос Исус стана служител на обрезаните поради Бож­ја­та вистина, за да ги потврди ветувањата дадени на татковците;</verse>
				<verse number="9">а незнабошците да Го прос­ла­ват Бога за милосрдието, како што е на­пишано: „Затоа ќе Те исповедам меѓу незнабошците и ќе му пеам на Твоето име.“</verse>
				<verse number="10">И понатаму се вели: „Развеселете се, незнабошци, со Неговиот народ!“</verse>
				<verse number="11">И уште: „Фалете Го Господ сите незнабошци, и прославете Го, сите народи!“</verse>
				<verse number="12">Исаија, исто така, вели: „Ќе се појави коренот Јесеев и Оној што ќе се издигне да владее над незнабошците, на Него ќе се надеваат незнабошците.“</verse>
				<verse number="13">А Бог на надежта нека ве исполни со сета радост и мир во верата, та преку силата на Светиот Дух вашата надеж да се преумножува.</verse>
				<verse number="14">И самиот сум уверен за вас, браќа мои, дека и вие сте полни со добрина, исполнети со секакво знаење и дека можете да се поучувате еден со друг.</verse>
				<verse number="15">Но ви пишав, браќа, нешто малку послободно – според благодатта што ми е дадена од Бога,</verse>
				<verse number="16">за да бидам служител на Исус Христос меѓу незнабошците и свеште­но­дејствено да го извршувам Божјото благовестие, та приносот на незнабошците, осветен од Све­тиот Дух, да стане благопријатен.</verse>
				<verse number="17">И така, можам да се по­фа­лам во Христос Исус со својот труд за Бога,</verse>
				<verse number="18">зашто не се осмелувам да говорам за она што Христос не го извршил пре­ку Мене со зборови и дела,</verse>
				<verse number="19">со силата на знаци и чуда, со силата на Божјиот Дух, која ги води незна­бош­ците кон послушност во верата, така што Христовото благовестие го распро­стра­нував од Ерусалим и неговата око­лина, па дури до Илирик.</verse>
				<verse number="20">И така, силно бев поттикнат да го про­по­ведам благовестието не таму каде што Христовото име беше веќе познато, за да не ѕидам врз туѓ темел,</verse>
				<verse number="21">туку како што е напишано: „Оние на кои не им е јавено за Него, ќе видат; и оние што не беа чуле, ќе разберат.“</verse>
				<verse number="22">Токму затоа и многупати бев спречен да дојдам кај вас.</verse>
				<verse number="23">Сега, пак, бидејќи во овие краеви нема такво место, а многу години имам желба да дојдам кај вас,</verse>
				<verse number="24">кога ќе тргнам за Шпанија, се надевам дека ќе ве видам на минување и де­ка натаму вие ќе ме испратите, но откако најпрво ќе ви се порадувам некое време.</verse>
				<verse number="25">А сега одам во Ерусалим за да им послужам на светиите,</verse>
				<verse number="26">зашто Македонија и Ахаја одлучија да дадат некаков прилог за сиро­ма­ш­ни­те светии во Ерусалим.</verse>
				<verse number="27">Тие доброволно одлучија, но и дол­жни им се. Бидејќи, ако незнабошците станаа соучесници во нивните духовни блага, тогаш се должни да им послужат и во телесните.</verse>
				<verse number="28">И така, откако ќе го завршам ова и ќе им го предадам овој плод, преку ва­ша­та земја ќе заминам за Шпанија.</verse>
				<verse number="29">А знам дека, кога ќе дојдам кај вас, ќе дојдам со изобилен благослов на Хрис­то­вото благовестие.</verse>
				<verse number="30">Браќа, ве молам поради нашиот Господ Исус Христос и поради љубовта на Духот, помагајте ми со усилни мо­литви кон Бога за мене,</verse>
				<verse number="31">за да се избавам од оние што не ве­руваат, кои се во Јудеја, и моето слу­же­ње во Ерусалим да им биде благо­пријат­но на светиите;</verse>
				<verse number="32">та, преку Бож­јата волја, да дојдам кај вас со радост и да се успокојам заедно со вас.</verse>
				<verse number="33">А Бог на мирот нека биде со сите вас. Амин!</verse>
			</chapter>
			<chapter number="16">
				<verse number="1">Ви ја препорачувам нашата сестра Фива, која е служителка на црквата во Кенхреја:</verse>
				<verse number="2">примете ја во Господ, како што им прилега на светии, и помогнете ѝ во она во што ќе има потреба од вас, бидејќи и таа им беше помошничка на мнозина, а и на мене самиот.</verse>
				<verse number="3">Поздравете ги Прискила и Акила, моите сотрудници во Христос Исус –</verse>
				<verse number="4">кои за мене го ризикуваа својот живот; ним им благодарам не само јас, туку и сите цркви од доскорешните незнабошци – и нивната домашна црква.</verse>
				<verse number="5">Поздравете го мојот возљубен Епе­нет, кој е првиот плод во Христос од Ахаја.</verse>
				<verse number="6">Поздравете ја Маријам, која многу се трудеше за нас.</verse>
				<verse number="7">Поздравете ги Андроник и Јунија, моите сродници и созатвореници, кои се прочуени меѓу апостолите и кои уште пред мене поверуваа во Христос.</verse>
				<verse number="8">Поздравете ми го возљубениот во Господ Амплиј!</verse>
				<verse number="9">Поздравете го Урбан, нашиот сотрудник во Христос, и мојот возљубен Стахиј!</verse>
				<verse number="10">Поздравете го Апелиј, докажаниот во Христос! Поздравете ги сите од Аристовуловото семејство!</verse>
				<verse number="11">Поздравете го мојот сродник Иродион! Поздравете ги оние од Наркисовото семејство, кои се во Господ.</verse>
				<verse number="12">Поздравете ги трудбеничките за Господ, Трифена и Трифоса. Поздравете ја возљубената Персида, која многу се трудеше за Господ.</verse>
				<verse number="13">Поздравете го Руф, избраниот во Господ, како и неговата и моја мајка!</verse>
				<verse number="14">Поздравете ги Асинкрит, Фелгонт, Ерма, Патрова, Ермиј и браќата што се со нив!</verse>
				<verse number="15">Поздравете ги Филолог и Јулија, Ниреј и неговата сестра, и Олимпа и сите светии што се со нив!</verse>
				<verse number="16">Поздравете се еден со друг со свет целив! Ве поздравуваат Христовите цркви!</verse>
				<verse number="17">Ве молам, браќа, пазете се од оние, што предизвикуваат раздори и соблазни против учењето кое сте го научиле и бегајте од нив!</verse>
				<verse number="18">Зашто таквите не Му служат на на­шиот Господ Исус Христос, туку на својот стомак, и со слатки и ласкави зборови ги заведуваат срцата на незлобивите.</verse>
				<verse number="19">Вашата послушност им е позната на сите: затоа се радувам за вас, но сакам да бидете мудри во доб­рото и прости во злото.</verse>
				<verse number="20">А Бог на мирот наскоро ќе го сотре сатаната под вашите нозе. Благодатта на нашиот Господ Исус Христос нека биде со вас.</verse>
				<verse number="21">Ве поздравуваат мојот сотрудник Тимотеј и моите сродници Лукиј, Јасон и Сосипатар.</verse>
				<verse number="22">Ве поздравувам во Господ и јас Тер­тиј, кој го напишав ова послание.</verse>
				<verse number="23">Ве поздравува Гај, домаќинот мој и на целата црква. Ве поздравува Ераст, градскиот благајник и братот Кварт.</verse>
				<verse number="24">Благодатта на нашиот Господ Исус Христос нека биде со сите вас. Амин!</verse>
			</chapter>
		</book>
		<book number="46">
			<chapter number="1">
				<verse number="1">Павле, според волјата Божја повикан за апостол на Исус Христос, и братот Состен –</verse>
				<verse number="2">до Божјата црква која е во Коринт, до осветените во Христос Исус, повикани да бидат светии, заедно со сите оние кои на секое место го повикуваат името на нашиот Господ Исус Христос, нивен и наш:</verse>
				<verse number="3">благодат и мир вам од Бога, на­шиот Отец, и од Господ Исус Христос!</verse>
				<verse number="4">Секогаш Му благодарам на мојот Бог за вас поради Божјата благодат што ви е дадена во Исус Христос,</verse>
				<verse number="5">бидејќи целосно се збогативте во Него, во секое слово и во сето знаење,</verse>
				<verse number="6">онака како што Христовото сведоштво се утврди во вас,</verse>
				<verse number="7">така што не сте лишени од ниеден дар, додека нестрпливо го исчекувате откровението на нашиот Господ Исус Христос,</verse>
				<verse number="8">Кој и ќе ве утврди до самиот крај, за да бидете беспрекорни во денот на на­шиот Господ Исус Христос.</verse>
				<verse number="9">Верен е Бог, преку Кого бевте повикани во заедница со Неговиот Син, Исус Христос, нашиот Господ.</verse>
				<verse number="10">Браќа, ве молам во името на на­ши­от Господ Исус Христос, сите вие да зборувате исто, и меѓу вас да нема раз­до­ри, туку да бидете совршено со­еди­не­ти во еден ум и во една мисла.</verse>
				<verse number="11">Бидејќи од семејството на Хлој бев известен за вас, браќа мои, дека меѓу вас имало кав­ги.</verse>
				<verse number="12">А ова го кажувам зашто секој од вас вели: „Јас сум Павлов“, „јас Апо­ло­сов“, „Јас, пак, на Кифа“, „а јас Христов.“</verse>
				<verse number="13">Па зар Христос е разделен? Павле ли беше распнат за вас? Или во Павловото име бевте крстени?</verse>
				<verse number="14">Му благодарам на Бога што од вас никого не сум крстил, освен Крисп и Гај,</verse>
				<verse number="15">та никој да не може да рече дека во мое име крштевав.</verse>
				<verse number="16">Навистина, го крстив уште и Сте­фаниновиот дом, а освен нив не помнам дека сум крстил и некој друг.</verse>
				<verse number="17">Зашто Христос не ме прати да крш­тевам, туку да го проповедам благовестието, и тоа не со мудри зборови, за Христовиот крст да не ја изгуби силата.</verse>
				<verse number="18">Зашто словото за крстот е безумие за оние што пропаѓаат, а за нас, кои се спасуваме, тоа е Божја сила.</verse>
				<verse number="19">Зашто е напишано: „Ќе ја уништам мудроста на мудрите и ќе ја отфрлам разумноста на разумните.“</verse>
				<verse number="20">Каде е мудрецот? Каде е книж­ни­кот? Каде е препирачот од овој век? Не ја покажа ли Бог бзумна мудроста на овој свет?</verse>
				<verse number="21">И бидејќи, по Божјата мудрост, светот не Го позна Бога со својата мудрост, Бог благоволи со безумието на проповедта да ги спаси оние што веруваат.</verse>
				<verse number="22">Зашто и Јудејците сакаат знаци, и Елините бараат мудрост,</verse>
				<verse number="23">а ние Го проповедаме Христос распнатиот, Кој за Јудејците е соблазна, а за Елините безумие;</verse>
				<verse number="24">но за оние што се повикани, како Јудејци, така и Елини: Христос, Божја сила и Божја премудрост.</verse>
				<verse number="25">Зашто Божјото безумие е помудро од луѓето, и Божјата слабост е посилна од луѓето.</verse>
				<verse number="26">Гледате, браќа, какви сте вие, по­ви­каните: не мнозина сте мудри по тело, не мнозина силни, не мнозина благородни;</verse>
				<verse number="27">но Бог го избра она што е безумно во светот за да ги посрами мудрите; Бог го избра она што е слабо во светот, за да ги посрами силните;</verse>
				<verse number="28">Бог го избра она што е неугледно и пре­з­рено во светот, и она што не зна­чи ништо, за да ги уништи оние што значат нешто,</verse>
				<verse number="29">та никој да не се пофали пред Бога.</verse>
				<verse number="30">А од Него сте и вие во Исус Христос, Кој нам ни стана мудрост од Бога, и праведност, и осветување, и откуп,</verse>
				<verse number="31">па да биде, како што е напишано: „Оној што се фали, во Господ нека се фали.“</verse>
			</chapter>
			<chapter number="2">
				<verse number="1">И јас, браќа, кога дојдов кај вас, не дојдов да ви го соопштам Божјото сведоштво со возвишена беседа или мудрост,</verse>
				<verse number="2">бидејќи бев решил да не знам меѓу вас ништо друго освен за Исус Христос, и тоа – Распнатиот.</verse>
				<verse number="3">И јас пристапив меѓу вас со немоќ, и страв, и со голем трепет.</verse>
				<verse number="4">Моето слово и мојата проповед не се состоеја од уверливи зборови на човечка мудрост, туку во покажувањето на Духот и силата,</verse>
				<verse number="5">за вашата вера да не почива на чо­вечка мудрост, туку на Божјата сила.</verse>
				<verse number="6">Па сепак, говориме мудрост меѓу совршените, но мудрост не од овој свет, ниту, од владете­ли­те на овој свет, кои се минливи,</verse>
				<verse number="7">туку говориме Божја муд­рост, сокриена во таинство, која Бог ја предопределил за на­ша слава пред сите векови,</verse>
				<verse number="8">која не ја спознал никој од владетелите на овој свет; зашто, ако ја беа спознале, немаше да Го распнат Господ на славата.</verse>
				<verse number="9">Но, како што е напишано: „Она што око не видело, уво не чуло, ниту до срцето на човек допрело, тоа Бог го пригот­вил за оние што Го љубат.“</verse>
				<verse number="10">А нам тоа Бог ни го откри преку Својот Дух, зашто Духот испитува сѐ, па дури и Божјите длабочини.</verse>
				<verse number="11">Зашто, кој од луѓето знае што има во човекот, освен човечкиот дух што е во него? Па така и Божјото не го знае никој, освен Духот Божји.</verse>
				<verse number="12">Но ние го примивме не духот од овој свет, туку Духот Кој е од Бога, за да го знаеме она што ни е дарувано од Бога;</verse>
				<verse number="13">па тоа и го говориме не со збо­рови научени од човечка мудрост, туку научени од Светиот Дух: расудувајќи за духовното на духовен начин.</verse>
				<verse number="14">Телесниот човек не го прима она што е од Духот Божји: за него тоа е без­умство; и не може да го разбере, зашто тоа се ис­питува духовно.</verse>
				<verse number="15">Духовниот, пак, испитува сѐ, а тој самиот од никого не е испитуван.</verse>
				<verse number="16">Зашто, кој го спознал умот Гос­по­дов, та да Го поучи? А ние имаме ум Христов.</verse>
			</chapter>
			<chapter number="3">
				<verse number="1">Јас, браќа, не можев да ви зборувам како на духовни, туку како на телесни, како на доенчиња во Христос.</verse>
				<verse number="2">Со млеко ве нахранив, а не со цврста храна, зашто уште не можевте да ја примите, а и сега уште не можете,</verse>
				<verse number="3">бидејќи уште сте телесни. И навис­тина, штом меѓу вас има завист, кавга и поделба, тогаш, зар не сте телесни и зар не се водите според човечкото?</verse>
				<verse number="4">Зашто, кога некој вели: „Јас сум Пав­лов“, а друг: „Јас сум Аполосов“, зар не сте телесни?</verse>
				<verse number="5">Кој е, впрочем, Павле, а кој Апо­лос? Зар не се служители преку кои вие поверувавте, и тоа како што секому Господ му дал?</verse>
				<verse number="6">Јас посадив, Аполос полеа, но Бог направи да израсне.</verse>
				<verse number="7">Па така, ниту оној што сади е нешто, ниту оној што полева, туку Бог, Кој прави да израсне.</verse>
				<verse number="8">Оној што сади и оној што полева се едно; и секој ќе ја добие својата награда според својот труд.</verse>
				<verse number="9">Ние сме Му сотрудници на Бога, а вие сте Божја нива, Божјо здание.</verse>
				<verse number="10">Според Божјата благодат, што ми е дадена, јас, како мудар градител, поставив темел, а друг надѕидува; но секој нека пази како надѕидува.</verse>
				<verse number="11">Зашто никој не може да постави друг темел, освен положениот, а тоа е Исус Христос.</verse>
				<verse number="12">Та кој и да ѕида врз тој темел со злато, сребро, драгоцени камења, дрва, сено или слама,</verse>
				<verse number="13">сечие дело ќе стане видливо; судниот ден ќе го покаже; зашто преку оган ќе се открие, и огнот ќе испита какво е сечие дело.</verse>
				<verse number="14">И, ако делото на оној што ѕидал ос­тане, тој ќе прими награда.</verse>
				<verse number="15">Ако, пак, нечие дело изгори, тој ќе претрпи штета, а самиот ќе се спаси, но како низ оган.</verse>
				<verse number="16">Зар не знаете дека сте Божји храм и дека Духот Божји живее во вас?</verse>
				<verse number="17">Ако некој го разори Божјиот храм, него Бог ќе го разори; зашто Божјиот храм е свет, а тоа сте вие.</verse>
				<verse number="18">Никој нека не се лаже; ако некој меѓу вас мисли дека е мудар во овој свет, нека стане безумен, за да биде му­дар.</verse>
				<verse number="19">Зашто мудроста на овој свет е безумство пред Бога, како што е напи­шано: „Тој ги лови мудрите во нивното лукавство.“</verse>
				<verse number="20">И пак: „Господ знае дека размисли­те на мудрите се суетни.“</verse>
				<verse number="21">Па така, никој нека не се фали со лу­ѓе, бидејќи сѐ е ваше:</verse>
				<verse number="22">било Павле или Аполос, или Кифа, било светот или животот, или смртта, било сегашното или идното, – сѐ е ваше,</verse>
				<verse number="23">вие, пак, сте Христови, а Христос – Божји.</verse>
			</chapter>
			<chapter number="4">
				<verse number="1">Така, секој човек нека нѐ смета за Христови служители и за управители на Божјите таинства.</verse>
				<verse number="2">А од управителите се бара секој од нив да се покаже верен.</verse>
				<verse number="3">Мене ми е сосема сеедно дали ќе бидам суден од вас или од судот на другите луѓе; та и самиот себеси не се судам,</verse>
				<verse number="4">зашто во мене не пронаоѓам никаква вина; иако со тоа не сум оправдан: Господ е Тој што ќе ми суди.</verse>
				<verse number="5">Затоа, не судете ништо пред­вре­ме, додека не дојде Господ, Кој ќе го изнесе на видело сокриеното во мракот и ќе ги објави намерите на срцата; и тогаш секој ќе ја прими својата пофалба од Бога.</verse>
				<verse number="6">Ова браќа, заради вас го применив на себе и на Аполос, за да се поучите од нас на онаа изрека: „Не мудрувајте повеќе од она што е напишано“, и да не се гордеете еден пред друг поради некого.</verse>
				<verse number="7">Зашто, кој те смета за нешто посебно? Што имаш, а да не си добил? А штом си добил, зошто се фалиш, како да не си добил?</verse>
				<verse number="8">Веќе сте презаситени, веќе се збогативте, се зацаривте без нас; но камо среќа навистина да се бевте зацариле, та и ние да царуваме со вас!</verse>
				<verse number="9">Мислам дека нас апостолите Бог нѐ постави најпоследни, како осудени на смрт, зашто станавме глетка за светот – и за ангели и за луѓе.</verse>
				<verse number="10">Ние сме безумни заради Христос, а вие сте мудри во Христос; ние сме не­моќни, а вие сте силни; вие сте славни, а ние бесчесни.</verse>
				<verse number="11">До овој час гладуваме и жеднееме, и необлечени одиме, и нѐ тепаат и бездомни скитаме,</verse>
				<verse number="12">и се трудиме, работејќи со свои раце. Кога нѐ проколнуваат, ние благословуваме, а кога нѐ гонат – истрајуваме;</verse>
				<verse number="13">кога хулат на нас – одговараме кротко. Станавме како ѓубриштата од светот, отпадок од сите луѓе до денес.</verse>
				<verse number="14">Но ова ви го пишувам не за да ве посрамам, туку да ве вразумам како мои возљубени чеда.</verse>
				<verse number="15">Зашто, и да имате десетина илјади учители во Христос, сепак немате многу татковци, бидејќи јас ве родив во Христос Исус преку благовестието.</verse>
				<verse number="16">Затоа, ве молам, бидете мои под­ра­жатели.</verse>
				<verse number="17">Поради тоа ви го пратив Ти­мотеј, кој е мое возљубено и верно чедо во Господ; тој ќе ве потсети за моите патишта во Христос, онака како што на­секаде и во секоја црква поучувам.</verse>
				<verse number="18">Некои се возгордеаја, небаре не ќе дојдам кај вас;</verse>
				<verse number="19">но наскоро ќе дојдам кај вас, ако сака Господ, и ќе ги познаам не збо­ро­вите, туку силата на оние што се возгордеале,</verse>
				<verse number="20">зашто царството Божјо не е во зборови, туку во сила.</verse>
				<verse number="21">Што сакате? Да дојдам кај вас со стап, или со љубов и кроток дух?</verse>
			</chapter>
			<chapter number="5">
				<verse number="1">Насекаде се слуша дека кај вас има блуд и тоа таков блуд каков што не се спомнува ниту кај незнабошците, односно дека некој е со жената на својот татко.</verse>
				<verse number="2">А вие наместо да тагувате, та да го исфрлите од вашата средина оној што го направил тоа дело, уште и сте се возгордеале.</verse>
				<verse number="3">Јас, пак, иако со телото не сум кај вас, туку само со духот, веќе го осудив, ка­ко да сум меѓу вас, оној што го направил тоа.</verse>
				<verse number="4">Кога во името на нашиот Господ Исус Христос ќе се соберете вие и мојот дух, со силата на нашиот Господ Исус Христос,</verse>
				<verse number="5">предајте го на сатаната, за по­гу­бување на неговото тело, та неговиот дух да се спаси во денот на Гос­под Исус.</verse>
				<verse number="6">Вашето фалење не е добро. Зар не зна­ете дека малку квас го потквасува целото тесто?</verse>
				<verse number="7">Затоа, исчистете го стариот квас, та да бидете ново тесто, како што сте бесквасни; зашто Христос, нашата Пасха, беше жртвувана за нас.</verse>
				<verse number="8">Па да празнуваме не со стар квас, ниту со квас од злоба и лукавство, туку со бесквасни лебови во чистота и вистина.</verse>
				<verse number="9">Во писмото ви пишав да не се мешате со блудници,</verse>
				<verse number="10">но не општо со блудниците од овој свет, или со ненаситници, или со грабливци, или со идолопоклоници, заш­то, инаку, би требало да излезете од светот.</verse>
				<verse number="11">Но сега ви напишав да не се мешате со оној кој се нарекува брат, а е блудник, или ненаситник, или идолопоклоник, или клеветник, или пијаница, или грабливец; со таков дури и да не јадете.</verse>
				<verse number="12">Зошто јас да ги судам надворешните? Зар не ги судите вие внатрешните?</verse>
				<verse number="13">Надворешните, пак, ќе ги суди Бог. А вие исфрлете го лошиот меѓу вас.</verse>
			</chapter>
			<chapter number="6">
				<verse number="1">Би се осмелил ли некој од вас, кога има спор со друг, да излезе на суд пред неправедните, наместо пред светиите?</verse>
				<verse number="2">Зар не знаете дека светиите ќе го су­дат светот? Па, штом вие ќе го судите светот, зарем сте недостојни да судите за ситници?</verse>
				<verse number="3">Зар не знаете дека ангели ќе судиме, а не, пак, она што е од овој свет?</verse>
				<verse number="4">Ако, пак, имате спор за овоземни нешта, тогаш земете си ги за судии токму оние најпрезрените во црквата!</verse>
				<verse number="5">За ваш срам ви велам: толку ли не се најде ниту еден мудар меѓу вас, кој може да пресуди меѓу своите браќа?</verse>
				<verse number="6">Туку брат со брат се суди, и тоа пред неверници!</verse>
				<verse number="7">За вас е веќе неуспех и самото тоа што имате спорови меѓу себе. Нели е подобро да ја понесете неправдата? Нели е подобро да ја претрпите штетата?</verse>
				<verse number="8">Туку, напротив, вие правите неправда и штета, и тоа на браќата.</verse>
				<verse number="9">Зар не знаете дека неправедните нема да го наследат Божјото царство? Не лажете се: ниту блудниците, ниту идоло­поклониците, ниту прељубниците, ниту ма­жите што легнуваат со мажи,</verse>
				<verse number="10">ниту ненаситниците, ниту крадците, ниту пијаниците, ниту клеветниците, ниту раз­бојниците нема да го наследат царството Божјо.</verse>
				<verse number="11">А такви беа и некои од вас; но се измивте, се осветивте, се оправдавте во името на Господ Исус Христос и преку Духот на нашиот Бог.</verse>
				<verse number="12">Сѐ ми е допуштено! Но не е сѐ по­лезно. Сѐ ми е допуштено! Но ништо не сакам да завладее над мене.</verse>
				<verse number="13">Храната е за стомакот, а стомакот за храната; но Бог ќе ги уништи и неа и него. Телото, пак, не е за блуд, туку за Господ, а Господ е за телото.</verse>
				<verse number="14">А Бог Го воскресна и Господ, и нас ќе нѐ воскресне преку Својата сила.</verse>
				<verse number="15">Зар не знаете дека вашите тела се делови од Христос? И така, ќе ги земам ли де­ловите од Христос за да ги направам де­лови на блудница? Никако!</verse>
				<verse number="16">Или не знаете дека оној што се соединува со блудница, станува едно те­ло со неа? Зашто е речено: „Обата ќе бидат едно тело.“</verse>
				<verse number="17">А кој се соединува со Господ, еден дух е со Него.</verse>
				<verse number="18">Бегајте од блудот! Секој друг грев што го прави човекот е надвор од телото, а блудникот греши против своето тело.</verse>
				<verse number="19">Зар не знаете дека вашето тело е храм на Светиот Дух, Кој е во вас и Кој ви е даден од Бога, и дека не си при­па­ѓа­те само на себе?</verse>
				<verse number="20">Зашто скапо сте платени. Затоа прославете Го Бога во вашето тело и во вашиот дух, кои се Божји.</verse>
			</chapter>
			<chapter number="7">
				<verse number="1">А за она што ми пишавте – добро е човек да не се допира до жена.</verse>
				<verse number="2">Но, за да се избегне блудот, се­кој маж нека си има своја жена, и секоја же­на свој маж.</verse>
				<verse number="3">Мажот нека ја извршува својата дол­жност кон жената, а исто така и же­ната кон мажот.</verse>
				<verse number="4">Жената не господари со своето тело, туку мажот; исто така и мажот не господари со своето тело, туку жената.</verse>
				<verse number="5">Не лишувајте се еден од друг – освен по договор, за некое време, за да се посветите на пост и молитва, а потоа повторно бидете заедно, за да не ве искушува сатаната, поради вашето невоздржување.</verse>
				<verse number="6">Но ова ви го велам како допуш­та­ње, а не како заповед.</verse>
				<verse number="7">Зашто сакам сите луѓе да бидат ка­ко мене; но секој има свој дар од Бога – некој ваков, некој по­инаков.</verse>
				<verse number="8">А на неженетите и на вдовиците им велам: добро е за нив ако останат како мене.</verse>
				<verse number="9">Но, ако не можат да се воздржат, не­ка стапат во брак; бидејќи подобро е да стапат во брак отколку да горат од страст.</verse>
				<verse number="10">А на оние што се во брак им запо­ведам, но не јас, туку Господ: жената нека не се разделува од мажот, –</verse>
				<verse number="11">а и ако се раздели, нека не се премажува, или, пак, нека се помири со својот маж, – а и мажот нека не ја остава својата жена.</verse>
				<verse number="12">А на останатите им зборувам јас, а не Господ: ако некој брат има жена што не верува, но е согласна да живее со него, нека не ја остава;</verse>
				<verse number="13">и ако некоја жена има маж што не верува, но е согласен да живее со неа, таа нека не го остава.</verse>
				<verse number="14">Зашто мажот кој не верува се осветува преку жената која верува, и жената која не верува се осветува преку мажот; инаку и децата би ви биле нечисти, а сега се свети.</verse>
				<verse number="15">Но доколку некој што не верува сака да се раз­дели, нека се раздели; во такви случаи братот или сестрата не се заробени; зашто Бог нѐ повикал за мир.</verse>
				<verse number="16">Зашто, од каде знаеш, жено, дека ти нема да го спасиш својот маж? Или од каде знаеш, мажу, дека ти нема да ја спасиш својата жена?</verse>
				<verse number="17">Само, секој нека постапува така ка­ко што му определил Бог, како што го по­ви­кал Господ. Така заповедам по сите цркви.</verse>
				<verse number="18">Повикан ли е некој што е обрезан? Нека не го крие обрезанието. Повикан ли е некој што е необрезан? Не­ка не се обрезува.</verse>
				<verse number="19">Обрезанието е ништо, и необреза­нието е ништо, а чувањето на Божјите заповеди е сѐ.</verse>
				<verse number="20">Секој нека остане во положбата во која е повикан.</verse>
				<verse number="21">Повикан ли си како роб? Да не се грижиш; повикот ти е од поголема полза, дури и ако можеш да станеш слободен.</verse>
				<verse number="22">Зашто оној што во Господа е повикан како роб, станува Господов ослободеник; а и тој што е повикан како слободен, станува роб Христов.</verse>
				<verse number="23">Скапо сте платени! Не станувај­те робови на луѓе!</verse>
				<verse number="24">Браќа, секој нека остане пред Бога во положбата во која е повикан.</verse>
				<verse number="25">За девиците, пак, немам заповед од Господ, но како некој што по молоста Господова е веродостоен, давам совет.</verse>
				<verse number="26">Сметам дека заради сегашната неволја добро е за човекот да остане така како што е.</verse>
				<verse number="27">Сврзан ли си со жена? Не барај раз­вод. Разврзан ли си од жена? Не барај жена.</verse>
				<verse number="28">Но и да се ожениш, нема да згре­шиш; и девицата, ако се омажи, нема да згреши. Но таквите ќе имаат телесни неволји, а јас, пак, повеќе би сакал да ве поштедам.</verse>
				<verse number="29">Ова ви го велам, браќа, зашто вре­мето се скусува; отсега, па натаму, дури и оние што имаат жена, нека бидат како да ја немаат;</verse>
				<verse number="30">и оние кои плачат – како да не плачат; и оние кои се радуваат – како да не се радуваат; и оние кои купуваат – како ништо да не поседуваат,</verse>
				<verse number="31">и оние кои се ползуваат од овој свет – ка­ко да не се ползуваат; зашто обликот на овој свет е минлив.</verse>
				<verse number="32">А јас сакам вие да бидете безгрижни. Неженетиот се грижи за Гос­по­довото – како да Му угоди на Господ;</verse>
				<verse number="33">а женетиот се грижи за световното – како да ѝ угоди на жената.</verse>
				<verse number="34">Тука е разликата меѓу жената и де­војката. Немажената жена се грижи за Господови работи – како да Му угоди на Господ, за да биде света и со телото и со духот; а омажената се грижи за светов­ни работи – како да му угоди на својот маж.</verse>
				<verse number="35">Ова ви го зборувам за ваша корист, не за да ве заплеткам, туку за да Му се посветите благообразно и непречено на Господ.</verse>
				<verse number="36">Ако некој мисли дека е неприлично неговата девица да му остане таква во напредната возраст, тој нека прави како сака; нема да погреши; таквите нека се мажат.</verse>
				<verse number="37">А оној што непоколебливо стои во срцето и не по нужност, туку имајќи власт над својата волја, во своето срце донел одлука да ја зачува својата девица, добро прави.</verse>
				<verse number="38">Така, оној кој ќе ја омажи својата девица, добро прави; а оној што нема да ја омажи, подобро прави.</verse>
				<verse number="39">Жената е врзана со закон додека ѝ е жив ма­жот; а ако умре мажот ѝ, таа е слободна да се премажи за кого са­ка, но само во името на Господ.</verse>
				<verse number="40">Но, според моето мислење, поблажена е ако си остане та­ка; а мислам де­ка и јас имам Божји Дух.</verse>
			</chapter>
			<chapter number="8">
				<verse number="1">А мислам дека за идоложртвуваното месо сите имаме знаење. Но, знаењето возгордејува, а љубовта надградува.</verse>
				<verse number="2">Ако некој мисли дека нешто знае, тој сѐ уште не разбрал ништо онака како што треба да знае.</verse>
				<verse number="3">Ако, пак, некој Го љуби Бога, Бог него го познава.</verse>
				<verse number="4">А за јадењето на идоложртвуваното месо, знаеме дека идолот не е ништо на светов и дека нема друг Бог освен Единиот.</verse>
				<verse number="5">Бидејќи, дури и да има таканаречени богови, било на небото, било на земјата, како што има многу „богови“ и многу „господари“,</verse>
				<verse number="6">сепак, ние имаме само еден Бог – Отецот, од Кого е сѐ, и ние сме во Него, и еден Господ Исус Христос, преку Кого е сѐ, и ние сме преку Него.</verse>
				<verse number="7">Но ова знаење го немаат сите; бидејќи некои што сѐ уште имаат идолска свест, го јадат месото како идоложртвувано, а совеста им се осквернува бидејќи е слаба.</verse>
				<verse number="8">Храната не нѐ приближува кон Бога. Ниту добиваме нешто ако јадеме, ниту нешто губиме ако не јадеме.</verse>
				<verse number="9">Но внимавајте таа ваша слобода да не стане на некој начин препка за сла­бите.</verse>
				<verse number="10">Зашто ако некој те види тебе, што имаш знаење, како седиш на трпеза во идолопоклонички храм, нема ли неговата совест, бидејќи е слаб, да биде поттикната да јаде од идоложртвуваното месо?</verse>
				<verse number="11">И поради твоето знаење ќе пропадне слабиот, братот за кого умрел Христос.</verse>
				<verse number="12">И така, огрешувајќи се кон браќата и повредувајќи ја нивната слаба совест, вие грешите против Христос.</verse>
				<verse number="13">Затоа, штом храната го соблазнува мојот брат, тогаш нема да ја­дам месо довека, за да не го соблазнам мојот брат.</verse>
			</chapter>
			<chapter number="9">
				<verse number="1">Не сум ли јас апостол? Не сум ли јас слободен? Не Го видов ли Исус Христос, нашиот Господ? Не сте ли вие мое дело во Господ?</verse>
				<verse number="2">Ако за други и не сум апостол, за вас, сепак, сум. Бидејќи вие сте печатот на моето апостолство во Господ.</verse>
				<verse number="3">Ова е мојата одбрана против оние што ме осудуваат:</verse>
				<verse number="4">Зар немаме право да јадеме и да пи­еме?</verse>
				<verse number="5">Немаме ли право да водиме со себе сестра-жена, како другите апостоли, како браќата на нашиот Господ и како Кифа?</verse>
				<verse number="6">Или само јас и Варнава немаме пра­во на издршка?</verse>
				<verse number="7">Кој војувал некогаш на своја сметка? Кој сади лозје, а не јаде од неговиот плод? Или кој пасе стадо, а не пие од неговото млеко?</verse>
				<verse number="8">Зар го зборувам ова само по чо­вечки? Не го вели ли истото и Законот?</verse>
				<verse number="9">Бидејќи во Мојсеевиот Закон е на­пи­шано: „Не врзувај ја устата на вол што врши.“ Зар Бог се грижи за воловите?</verse>
				<verse number="10">Или го вели тоа, главно, за нас? Да, тоа е напишано за нас; зашто, оној што ора, треба да ора со надеж, и оној што врши, да врши со надеж дека ќе го до­бие она на што се надева.</verse>
				<verse number="11">Ако сме го посеале кај вас духовното, многу ли е, ако го ожнееме кај вас телесното?</verse>
				<verse number="12">Ако други имаат право на дел од вашиот посед, тогаш немаме ли ние уш­те повеќе? Но ние не го користевме тоа право, туку сѐ трпиме за да не направиме некаква пречка на Христовото благовестие.</verse>
				<verse number="13">Не знаете ли дека оние што свеш­те­нодејствуваат, се хранат од свети­лиш­те­то, и дека оние што служат на жртвеникот, делат со жртвеникот?</verse>
				<verse number="14">Така и Господ заповедал проповед­ни­ците на благовестието да живеат од благовестието.</verse>
				<verse number="15">Но јас не ползував ништо од тоа; и не го напишав ова за така да биде и со мене. Зашто за мене е подобро да ум­рам, отколку некој да ми ја одземе пофалбата.</verse>
				<verse number="16">Зашто, ако проповедам благовестие, тоа не е за моја пофалба: бидејќи тоа ми го налага должноста, а тешко мене ако не го про­поведам.</verse>
				<verse number="17">Ако доброволно го вршам тоа, то­гаш имам награда; а ако, пак, неволно – тогаш е тоа само извршување на служба што ми е доверена.</verse>
				<verse number="18">А каква ми е наградата? Пропове­дајќи, да го предавам Христовото благовестие бес­платно, не ползувајќи го своето право од благовестието.</verse>
				<verse number="19">Зашто, иако сум слободен од сите, им станав роб на сите, за повеќето од нив да ги придобијам:</verse>
				<verse number="20">за Јудејците станав Јудеец, за да придобијам Јудејци; за оние што се под Закон, станав како да сум под Закон, за да ги придобијам и тие под Закон;</verse>
				<verse number="21">за оние што се без закон, станав како да сум без закон, иако пред Бога не сум без Закон, туку сум под Законот на Христос, за да ги придобијам и оние што се без закон.</verse>
				<verse number="22">За слабите станав слаб, за да ги придобијам слабите. За сите станав сѐ, та на каков и да било начин да спасам некои од нив.</verse>
				<verse number="23">А ова го правам поради благовестието, за да бидам соучесник во него.</verse>
				<verse number="24">Не знаете ли дека на тркалиштето трчаат сите, но само еден добива награда? И вие тр­чајте така, за да ја добиете.</verse>
				<verse number="25">Секој натпреварувач се воздржува од сѐ: тие – за да добијат распадлив ве­нец, а ние – нераспадлив.</verse>
				<verse number="26">Па сега, јас не трчам така, како без цел; ниту, пак, се борам како оној што удира по ветар,</verse>
				<verse number="27">туку го истоштувам и го поробувам телото, за да не се случи, поучувајќи ги другите, самиот да бидам отфрлен.</verse>
			</chapter>
			<chapter number="10">
				<verse number="1">Браќа, не сакам да не знаете дека сите наши татковци беа под облак и сите минаа преку морето,</verse>
				<verse number="2">и сите во Мојсеј се крстија во об­ла­кот и во морето;</verse>
				<verse number="3">и сите јадеа иста духовна храна;</verse>
				<verse number="4">и сите пиеја исто духовно пиење; зашто пиеја од духовната карпа, што ги придружуваше; а таа карпа беше Хрис­тос.</verse>
				<verse number="5">Но повеќето од нив не му беа угодни на Бога, затоа загинаа во пустината.</verse>
				<verse number="6">А тоа беа примери за нас, за да не бидеме похотливи по злото, како што тие беа похотливи.</verse>
				<verse number="7">Не бидете ниту идолопоклоници, ка­ко некои од нив, за кои е напишано: „Народот седна да јаде и да пие, па ста­на да игра.“</verse>
				<verse number="8">И да не блудничиме, како некои од нив што блудничеа, и во еден ден загинаа дваесет и три илјади.</verse>
				<verse number="9">И да не Го искушуваме Христос, ка­ко што Го искушуваа некои од нив, па за­гинаа од змии.</verse>
				<verse number="10">Немојте ниту да мрморите, како што мрмореа некои од нив, па загинаа од Истре­би­телот.</verse>
				<verse number="11">Сето тоа ним им се случуваше за да послужи за пример, а беше запишано за да нѐ опомене нас, до кои стигна крајот на вековите.</verse>
				<verse number="12">Па така, оној што мисли дека стои, нека пази да не падне.</verse>
				<verse number="13">Никакво искушение не ве зафати, освен човечкото; но верен е Бог, Кој нема да допушти да бидете искушувани над вашите сили, туку заедно со ис­ку­шението ќе ви даде и излез, за да мо­же­те да издржите.</verse>
				<verse number="14">Затоа, возљубени мои, бегајте од идолопоклонството.</verse>
				<verse number="15">Ви зборувам како на разумни: расу­дете сами за ова што ви го кажувам,</verse>
				<verse number="16">Чашата на благословот, која ја бла­гословуваме, не е ли заедница со крв­та Христова? Лебот, што го кршиме, не е ли заедница со телото Христово?</verse>
				<verse number="17">Бидејќи лебот е еден, едно те­ло сме и ние многуте, зашто сите сме причесници од еден леб.</verse>
				<verse number="18">Видете го Израил по тело: оние што јадат од жртвите, не се ли причесници на жртвеникот?</verse>
				<verse number="19">Но што всушност да кажам? Дека идолот е нешто, или дека идолските жртви се нешто?</verse>
				<verse number="20">Не! Туку она што го жртвуваат незнабошците, го жртвуваат на демони, а не на Бога; а јас не сакам да бидете во заедница со демоните.</verse>
				<verse number="21">Не можете да пиете од Господовата чаша и од чашата на демоните; не мо­жете да учествувате на Господовата тр­пеза и на трпезата на демоните.</verse>
				<verse number="22">Или сакаме да побудиме љубомора кај Господ? Та посилни ли сме од Него?</verse>
				<verse number="23">Сѐ ми е допуштено, но не е сѐ полез­но. Сѐ ми е допуштено, но не е сѐ за надградба.</verse>
				<verse number="24">Никој нека не ја бара својата полза, туку ползата на другиот.</verse>
				<verse number="25">Сѐ што се продава на пазар, јадете без никакво испитување поради совеста;</verse>
				<verse number="26">зашто „Господова е земјата и сѐ што ја исполнува.“</verse>
				<verse number="27">Ако некој од неверните ве покани и вие посакате да отидете, јадете сѐ што ќе ви изнесат, без никакво испитување поради совеста.</verse>
				<verse number="28">Но, ако некој ви рече: тоа е идолска жртва, не јадете – заради оној што ви го рекол тоа, и заради совеста. Зашто „Господова е земјата и сѐ што ја ис­полнува.“</verse>
				<verse number="29">Но не зборувам за твојата совест, ту­ку за совеста на другиот; зошто мојата слобода да би­де судена од туѓа совест?</verse>
				<verse number="30">Ако, пак, во јадењето учествувам со благодарност, зошто да бидам хулен за она за кое благодарам?</verse>
				<verse number="31">И така, било да јадете, или да пиете, или нешто друго да правите, сето тоа во Божја слава правете го.</verse>
				<verse number="32">Не станувајте соблазна ни за Ју­деј­ците, ни за Елините, ниту за Божјата Црква,</verse>
				<verse number="33">како што и јас им угодувам на сите во сѐ, не барајќи ја својата полза, туку ползата на мнозина, за да се спа­сат.</verse>
			</chapter>
			<chapter number="11">
				<verse number="1">Бидете мои подражатели, како што сум и јас на Христос!</verse>
				<verse number="2">Ве пофалувам, браќа, зашто во сѐ си спомнувате за мене и ги држите пре­да­нијата така како што ви ги предадов.</verse>
				<verse number="3">Но сакам да знаете дека глава на секој маж е Христос; а глава на жената е ма­жот; на Христос, пак, глава е Бог.</verse>
				<verse number="4">Секој маж, кој се моли или пророкува со покриена глава, ја срамоти својата глава;</verse>
				<verse number="5">а секоја жена, која се моли или пророкува со непокриена глава, ја срамоти својата глава, зашто тоа е исто како да е истрижена.</verse>
				<verse number="6">Ако жената не сака да се покрива, тогаш нека се стриже; ако, пак, е грдо за жена да се стриже или бричи, тогаш нека се покрива.</verse>
				<verse number="7">И така, мажот не треба да ја покрива главата, зашто е образ и слава Божја, а жената е слава на мажот.</verse>
				<verse number="8">Зашто не е мажот од жената, туку жената од мажот;</verse>
				<verse number="9">и не е мажот создаден за жената, ту­ку жената за мажот.</verse>
				<verse number="10">Затоа жената на гла­вата треба да има знак на власта што е над неа, поради ангелите.</verse>
				<verse number="11">Па сепак, во Господа, ниту мажот е без жената, ни­ту жената е без мажот.</verse>
				<verse number="12">Бидејќи, како што жената е од ма­жот, така и мажот е преку жената; а сѐ е од Бога.</verse>
				<verse number="13">Просудете сами во себе: доликува ли жена да Му се моли на Бога со непокриена глава?</verse>
				<verse number="14">Зар и самата природа не ве учи дека е срамно за мажот да има долга коса?</verse>
				<verse number="15">Но, ако жената има долга коса, тоа е украс за неа, бидејќи косата ѝ е дадена наместо превез.</verse>
				<verse number="16">Но, ако некој сака да се препира, ние немаме таков обичај, ниту, пак, Божјите цркви.</verse>
				<verse number="17">А заповедајќи ви го ова, не ве фалам, бидејќи, кога се собирате, вие не одите кон подобро, туку кон полошо.</verse>
				<verse number="18">Зашто, пред сѐ, слушам и делумно верувам – дека кога се собирате како црква, постојат расколи меѓу вас.</verse>
				<verse number="19">А потребно е меѓу вас да има и поделби, за да се истакнат поопитни­те меѓу вас.</verse>
				<verse number="20">Вашето собирање, пак, на едно место, не е за јадење на Госпо­довата вечера,</verse>
				<verse number="21">зашто на јадењето секој брза да ја земе својата вечера пред другите, така што еден останува гладен, а друг се опива.</verse>
				<verse number="22">Зар немате куќи за да јадете и пи­ете? Или ја презирате Божјата Црква и ги срамотите оние, што се сиромашни? Што да ви речам? Да ве пофалам ли за тоа? Не пофалувам!</verse>
				<verse number="23">Бидејќи јас го примив од Господ она што ви го предадов; а тоа е дека Господ Исус, во ноќта кога беше предаден, зеде леб,</verse>
				<verse number="24">и, откако заблагодари, го прекрши и рече: „Земете, јадете, ова е Моето тело, кое за вас се прекршува, ова правете го во Мој спомен!“</verse>
				<verse number="25">По вечерата, исто така, ја зеде и ча­шата, велејќи: „Оваа чаша е Новиот завет во Мојата крв; ова правете го секогаш кога ќе ја пиете, за Мој спомен!“</verse>
				<verse number="26">Зашто, секогаш, кога ќе го јадете овој леб и кога ќе ја пиете оваа чаша, вие ќе ја објавувате смртта на Господ, додека да дојде Тој.</verse>
				<verse number="27">Затоа, оној што недостојно јаде од овој леб и пие од Господовата чаша, ќе биде ви­новен спрема телото и крвта на Господ.</verse>
				<verse number="28">Но, секој човек нека се испита себеси и потоа нека јаде од овој леб и нека пие од оваа чаша.</verse>
				<verse number="29">Зашто, кој јаде и пие недостојно, тој го јаде и пие своето осудување, бидејќи не го разликува Господовото тело.</verse>
				<verse number="30">Па затоа меѓу вас има многу не­моќ­ни и болни, а мнозина и умираат.</verse>
				<verse number="31">Зашто, ако се бевме испитувале са­мите себеси, тогаш немаше да бидеме суде­ни.</verse>
				<verse number="32">Но судејќи нѐ, Господ нѐ превос­пи­тува, за да не бидеме осудени заедно со светот.</verse>
				<verse number="33">Па така, браќа мои, кога се собирате на јадење, почекувајте се еден со друг.</verse>
				<verse number="34">Ако, пак, некој е гладен, нека јаде дома, за да не се собирате за осуда. А останатото ќе го уредам кога ќе дојдам.</verse>
			</chapter>
			<chapter number="12">
				<verse number="1">Во поглед на духовните дарови, браќа, не сакам да бидете во незнаење.</verse>
				<verse number="2">Знаете дека, кога бевте незнабошци, како занесени бевте водени кај немите идоли.</verse>
				<verse number="3">Затоа ви давам на знаење дека никој што зборува преку Божјиот Дух, не вели: „Проклетство на Исус!“ И никој не може да Го нарече Исус Господ, освен преку Светиот Дух.</verse>
				<verse number="4">Даровите се различни, но Духот е ист;</verse>
				<verse number="5">и служењата се различни, но Господ е ист;</verse>
				<verse number="6">и делувањата се различни, но Бог, Кој извршува сѐ во сите, е ист.</verse>
				<verse number="7">Пројавата, пак, на Духот се дава секому, за полза на сите.</verse>
				<verse number="8">Бидејќи, преку Духот, на еден му се дава да зборува со мудрост, на друг, преку истиот Дух – да зборува со знаење,</verse>
				<verse number="9">некому, пак, во истиот Дух – вера, а на друг – дарови за лекување, во истиот Дух;</verse>
				<verse number="10">на еден – творење на чудеса, на друг – пророкување, на еден – разликување на ду­хови, на друг – разни јазици, на некој, пак – толкување на јазиците.</verse>
				<verse number="11">Сето ова го прави еден и ист Дух, Кој распределува секому поодделно, ка­ко што сака.</verse>
				<verse number="12">И како што телото е едно, а има многу делови, и сите делови од тоа тело, па колку и да се тие, едно тело се, – така е и Христос.</verse>
				<verse number="13">Зашто преку еден Дух сите ние сме крстени во едно тело – било Јудејци или Елини, било робови или слободни, и си­те сме напоени со еден Дух.</verse>
				<verse number="14">Зашто телото не се состои само од еден дел, туку од многу.</verse>
				<verse number="15">Ако ногата рече: „Бидејќи не сум ра­ка, не му припаѓам на телото“, зар поради тоа таа не припаѓа на телото?</verse>
				<verse number="16">И ако увото рече: „Бидејќи не сум око, не му припаѓам на телото“, зар поради тоа увото не припаѓа на телото?</verse>
				<verse number="17">Кога целото тело би било око, тогаш каде би бил слухот? Кога целото би било слух, тогаш каде би бил мирисот?</verse>
				<verse number="18">Но Бог ги поставил деловите, во телото, секој од нив, како што по­са­кал.</verse>
				<verse number="19">Кога сите тие би биле само еден дел, тогаш каде би било телото?</verse>
				<verse number="20">Сега, пак, навистина се многу делови, но се­пак едно тело.</verse>
				<verse number="21">И не може окото да ѝ рече на раката: „Не си ми потребна“, или гла­вата на нозете: „Не сте ми потребни.“</verse>
				<verse number="22">Напротив, оние делови од телото, кои ни изгледаат послаби, се многу по­потребни;</verse>
				<verse number="23">и на оние делови на телото, за кои сметаме дека се помалку достојни за чест, им од­да­ваме повеќе почит; и нашите неприлични делови добиваат поголема пристојност.</verse>
				<verse number="24">Приличните, пак, делови немаат потреба од чест. Но Бог го составил те­лото така што на запоставените органи им дал поголема чест,</verse>
				<verse number="25">та да нема раздори во телото, туку самите делови подеднакво да се грижат едни за други.</verse>
				<verse number="26">И ако страда еден дел, тогаш стра­даат сите делови; и ако се слави еден од деловите, тогаш со него се радуваат сите делови.</verse>
				<verse number="27">Вие сте телото Христово, а поодделно – членови.</verse>
				<verse number="28">И од нив Бог во Црквата постави: прво апостоли, второ пророци, трето учители; потоа со дарови за творење на чудеса, па со дарови за исцеление; за по­магање, за управување и за зборување на разни јазици.</verse>
				<verse number="29">Та сите ли се апостоли? Сите ли се пророци? Сите ли се учители? Сите ли се чудотворци?</verse>
				<verse number="30">Сите ли имаат дарови да лекуваат? Сите ли зборуваат на разни јазици? Си­те ли толкуваат?</verse>
				<verse number="31">Но ревнувајте за поголеми дарови. А сега ќе ви покажам уште по­воз­ви­шен пат:</verse>
			</chapter>
			<chapter number="13">
				<verse number="1">Да зборувам на сите човечки јазици, па дури и на ангелски, ако љубов немам, ќе бидам бакар, што ѕвони, или кимвал, што ѕвечи.</verse>
				<verse number="2">Да имам пророчки дар и да ги знам сите тајни, да го имам сето знаење, а и така силна вера, што и планини да пре­мес­тувам, – ако љубов немам, ништо не сум.</verse>
				<verse number="3">И да го раздадам целиот свој имот, да го предадам телото да ми изгори, – ако љубов немам, ништо не ми користи.</verse>
				<verse number="4">Љубовта е долготрпелива, полна со добрина, љубовта не завидува, љубовта не се превознесува, не се гордее,</verse>
				<verse number="5">не е непристојна, не го бара своето, не се срди, не памти зло,</verse>
				<verse number="6">не ѝ се радува на неправдата, туку ѝ се ра­дува на вистината,</verse>
				<verse number="7">сѐ покрива, на сѐ верува, на сѐ се надева, сѐ поднесува.</verse>
				<verse number="8">Љубовта никогаш не престанува. Дарот на пророштво – ќе запре; дарот на јазици – ќе замолкне; на знаење – ќе исчезне.</verse>
				<verse number="9">Зашто само делумно спознаваме и само делумно пророкуваме;</verse>
				<verse number="10">а кога ќе дојде совршеното, тогаш ќе исчезне делумното.</verse>
				<verse number="11">Кога бев дете, зборував како дете, мислев како дете, расудував како дете; а кога станав маж, го оставив детското.</verse>
				<verse number="12">Сега гледаме како во огледало, не­јасно, а тогаш ќе видиме лице в лице; сега спознавам делумно, а тогаш ќе спознаам со­вршено, како и самиот што сум спознаен.</verse>
				<verse number="13">А сега остануваат овие три нешта: верата, надежта и љубовта; а најголема меѓу нив е љубовта.</verse>
			</chapter>
			<chapter number="14">
				<verse number="1">Стремете се кон љубовта; ревнувајте за духовните дарови, а осо­бено да пророкувате.</verse>
				<verse number="2">Зашто, кој зборува на друг јазик, тој не им зборува на луѓе, туку на Бога; бидејќи никој не го разбира, а тој со Духот кажува тајни.</verse>
				<verse number="3">А кој пророкува, тој им зборува на луѓето за надградување, утешување и охрабрува­ње.</verse>
				<verse number="4">Кој зборува на друг јазик, тој се надградува себеси; а кој пророкува, тој ја надградува Црквата.</verse>
				<verse number="5">Но јас би сакал сите вие да зборувате на други јазици, а уште повеќе да пророкувате: зашто оној што пророкува е поголем од оној што зборува јазици – ос­вен ако и ги толкува, за да се надградува Црквата.</verse>
				<verse number="6">А сега, браќа, ако дојдам кај вас, и ви зборувам на други јазици, каква полза ќе имате од мене, ако не ви соопштам откровение или знаење, или пророштво, или поука?</verse>
				<verse number="7">И бездушните предмети што даваат звук, како кавалот или лирата, ако не даваат разни гласови, како ќе се разбере што свири кавалот или гуслата?</verse>
				<verse number="8">И, ако трубата дава неодреден звук, тогаш кој ќе се готви за бит­ка?</verse>
				<verse number="9">Така и вие, ако со јазикот не из­говарате разбирливи зборови, како ќе се разбере кажаното? Ќе говорите во ветер.</verse>
				<verse number="10">Во светот има којзнае колку разни говори, и ниеден од нив не е без зна­че­ње.</verse>
				<verse number="11">Ако, пак, не го разбирам значењето на тие говори, тогаш за оној што збо­рува ќе бидам туѓинец, а и тој за мене ќе е туѓинец.</verse>
				<verse number="12">Така и вие, бидејќи сте ревнители за духовни дарови, грижете се да ги до­биете во изобилство, за надградување на Црквата.</verse>
				<verse number="13">Затоа, оној што зборува на друг ја­зик, нека се моли за дар да може да го толкува.</verse>
				<verse number="14">Зашто, ако се молам на друг јазик, се моли мојот дух, а мојот ум ос­та­нува бесплоден.</verse>
				<verse number="15">Па што да се прави? Ќе се мо­лам со духот, но ќе се молам и со умот; ќе воспевам со духот, но ќе воспевам и со умот.</verse>
				<verse number="16">Зашто, ако благословуваш со духот, како некој што е неук ќе рече: „Амин!“ на твоето благода­рење, кога не разбира што велиш?</verse>
				<verse number="17">Ти навистина благодариш убаво, но другиот не се изградува.</verse>
				<verse number="18">Му благодарам на мојот Бог, зашто зборувам на други јазици повеќе од сите вас;</verse>
				<verse number="19">но в црква повеќе сакам да кажам пет разбирливи зборови, за да поучам и други, отколку илјадници зборови на непознат јазик.</verse>
				<verse number="20">Браќа, не бидете деца по умот; за злото бидете како дечиња, а по умот бидете зрели.</verse>
				<verse number="21">Во Законот е напишано: „Преку луѓе со туѓи јазици и преку усните на туѓинци ќе му зборувам на овој народ, но и така нема да Ме пос­лу­ша, вели Господ.“</verse>
				<verse number="22">Затоа јазиците не се знак за оние што поверувале, туку за оние што не поверувале; а пророштвата не се знак за оние што не веруваат, туку за оние што веруваат.</verse>
				<verse number="23">И така, ако целата црква се собере на едно место и сите почнат да зборуваат на непознати јазици, а дојдат и неуки луѓе или неверници, нема ли да речат дека сте полуделе?</verse>
				<verse number="24">Но, ако сите пророкуваат, а дојде некој неверник или неук човек, тој од сите ќе биде обвинуван и од сите ќе биде осудуван,</verse>
				<verse number="25">па така тајните на неговото срце ќе излезат на виделина, и тој ќе падне ничкум, ќе Му се поклони на Бога и ќе изјави: „Бог навистина е со вас.“</verse>
				<verse number="26">Па што тогаш, браќа? Кога се собира­те, секој од вас има нешто – кој псалм, кој по­ука, кој јазик, кој откровение, кој толкување. Сѐ нека биде за надградување.</verse>
				<verse number="27">Ако некои зборуваат на непознат ја­зик, нека говорат по двајца или најмногу тројца, и тоа со ред, а еден нека толкува.</verse>
				<verse number="28">А ако нема толкувач, тогаш в црква нека молчат, а нека си зборуваат во себе и на Бога.</verse>
				<verse number="29">Пророците, пак, нека зборуваат двајца или тројца, а другите нека расудуваат.</verse>
				<verse number="30">Но, ако на некој друг што седи му дојде откровение, тогаш првиот нека замолчи.</verse>
				<verse number="31">И така, еден по еден, сите можете да пророкувате, та сите да се поучат и сите да се охрабрат.</verse>
				<verse number="32">И пророчките духови им се покоруваат на пророците;</verse>
				<verse number="33">зашто Бог не е Бог на безредие, туку на мирот. Како што е по сите црк­ви меѓу светиите,</verse>
				<verse number="34">вашите жени нека молчат во црквите. Ним не им е допуштено да зборуваат, туку да се потчинуваат, како што вели и Законот.</verse>
				<verse number="35">А ако сакаат да научат нешто, нека ги прашаат своите мажи дома; зашто срамно е за жените да зборуваат в црква.</verse>
				<verse number="36">Зар од вас излезе словото Божјо? Или, пак, само до вас стигна?</verse>
				<verse number="37">Ако некој мисли дека е пророк или духовен, нека знае дека ова што ви го пишувам се Господови заповеди.</verse>
				<verse number="38">А ако некој не разбира, нека не разбира.</verse>
				<verse number="39">И така, браќа, покажете ревност за про­ро­кување и не го забранувајте говорењето на други јазици.</verse>
				<verse number="40">Сѐ нека биде пристојно и уредно.</verse>
			</chapter>
			<chapter number="15">
				<verse number="1">Ви напоменувам, браќа, за благовестието што ви го проповедав, а кое вие го примивте и во кое стоите.</verse>
				<verse number="2">Преку него и се спасувате, ако го држите дословно како што ви го проповедав, освен ако не сте поверувале напразно.</verse>
				<verse number="3">Зашто, најнапред ви го предадов она што го бев и примил: дека Христос умре за на­шите гревови, според Писмата;</verse>
				<verse number="4">дека беше погребан и дека на третиот ден воскресна, според Писмата,</verse>
				<verse number="5">и дека му се јави на Кифа и потем на Дванаесетте;</verse>
				<verse number="6">потоа им се јави на повеќе од петстотини браќа одеднаш, од кои повеќето се живи и до денес, а некои починаа;</verse>
				<verse number="7">после му се јави на Јаков, и потоа на сите апостоли,</verse>
				<verse number="8">а по сите, најпосле ми се јави и мене, како на некое недоносче,</verse>
				<verse number="9">зашто јас сум најмалиот од апостолите и не сум достоен да се наречам апостол, бидејќи ја гонев Божјата Црква.</verse>
				<verse number="10">Но, со Божјата благодат сум тоа што сум, и Неговата благодат, која е во ме­не, не беше напразна, туку се пот­рудив повеќе од сите нив; но не јас, туку Божјата благодат, која е со мене.</verse>
				<verse number="11">И така, било јас или тие, така про­поведаме, и вие така поверувавте.</verse>
				<verse number="12">Но, ако се проповеда дека Христос воскреснал од мртвите, како тогаш не­кои меѓу вас велат дека нема воскресение на мртвите?</verse>
				<verse number="13">А ако нема воскресение на мрт­вите, тогаш и Христос не воскреснал;</verse>
				<verse number="14">ако, пак, Христос не воскреснал, тогаш напразна е нашата проповед, напразна е и вашата вера.</verse>
				<verse number="15">Притоа, би се покажале и како лажни Божји сведоци, бидејќи сведочевме против Бога, велејќи дека Го воскреснал Христос, Кого Тој не Го воскреснал, ако мртви­те навистина не воскреснуваат.</verse>
				<verse number="16">Зашто, ако мртвите не воскреснува­ат, ни Христос не воскреснал;</verse>
				<verse number="17">ако, пак, Христос не воскреснал, залудна е вашата вера; вие сте уште во своите гревови;</verse>
				<verse number="18">тогаш и оние, што починале во Хрис­тос, загинале.</verse>
				<verse number="19">И, ако само во овој живот се надева­ме на Христос, ние сме најбедни од сите луѓе.</verse>
				<verse number="20">Но, ете, Христос воскресна од мрт­вите, и со тоа стана првиот плод за починатите.</verse>
				<verse number="21">Бидејќи, како што преку чо­ве­к дојде смртта, така преку Човек дојде и воскресението од мртвите.</verse>
				<verse number="22">И како што во Адам сите умираат, така и во Христос сите ќе бидат ожи­ве­ани;</verse>
				<verse number="23">но секој по свој ред: Христос е пр­виот плод; потоа, при Неговото до­аѓа­ње, ќе воскреснат сите што се Хрис­тови.</verse>
				<verse number="24">А потоа ќе настапи крајот, кога ќе Му го предаде царството на Бога и Отецот, кога ќе го уништи секое началство и секоја власт и сила.</verse>
				<verse number="25">Бидејќи Тој треба да царува „додека не ги положи сите непријатели под Своите нозе“.</verse>
				<verse number="26">Последен непријател што ќе биде уништен е смртта,</verse>
				<verse number="27">зашто Бог „сѐ потчинил под Неговите нозе“; а кога се вели: „Сѐ Му е Нему потчинето“, јасно е дека тоа сѐ не се однесува на Оној што Му потчини сѐ.</verse>
				<verse number="28">Кога, пак, ќе Му биде потчинето сѐ, тогаш и Самиот Син ќе Му се потчини на Оној, Кој Му потчини сѐ, за да биде Бог сѐ во сѐ.</verse>
				<verse number="29">Инаку, што ќе направат оние, кои се крштеваат за мртвите? Ако мртвите воопшто не воскреснуваат, зошто тие се крштеваат за нив?</verse>
				<verse number="30">Зошто и ние секој час се из­ложуваме на опасност?</verse>
				<verse number="31">Умирам секојдневно – се колнам во вашата пофалба, што ја имам во Христос Исус, нашиот Господ.</verse>
				<verse number="32">Каква е мојата полза ако во Ефес, како човек, се борев со ѕверови, штом мртвите не воскреснуваат? Ако мртвите не воскреснуваат – „Да јадеме и да пиеме, бидејќи утре ќе ум­ре­ме!“</verse>
				<verse number="33">Не лажете се: „Лошите дружби ги расипуваат добрите обичаи!“</verse>
				<verse number="34">Отрезнете се еднаш како што треба, и не грешете! Зашто некои од вас не зна­ат ништо за Бога – за ваш срам го велам ова.</verse>
				<verse number="35">Но, некој ќе рече: како ќе воскреснат мртвите и во какво тело ќе дојдат?</verse>
				<verse number="36">Безумниче, тоа што го сееш ти, не оживува, ако не умре.</verse>
				<verse number="37">А кога сееш, не го сееш телото што ќе настане, туку голо зрно, било да е пченично или некое друго;</verse>
				<verse number="38">но Бог му дава тело, какво што са­ка, и тоа на секое семе негово сопствено тело.</verse>
				<verse number="39">Не секое тело е исто тело: едно е телото на човек, а друго е телото на жи­вотно, друго на риба и друго на птица.</verse>
				<verse number="40">Има небесни тела и земни тела, но еден е сјајот на небесните, а друг на земните;</verse>
				<verse number="41">еден е сјајот на сонцето; друг е сјајот на месечината, инаков е, пак, на ѕвездите; па и ѕвезда од ѕвезда по сјајот се разликува.</verse>
				<verse number="42">Така е и со воскресението на мрт­ви­те: се сее распадливо – воскреснува нераспадливо;</verse>
				<verse number="43">се сее во бесчестие – воскреснува во слава; се сее во немоќ – воскреснува во сила;</verse>
				<verse number="44">се сее тело душевно – воскреснува тело духовно. Постои душевно тело, постои и духовно тело.</verse>
				<verse number="45">Така е и напишано: „Првиот чо­век Адам стана жива душа“, а последниот Адам – животворен дух.</verse>
				<verse number="46">Но не е прво духовното, туку душев­ното, а потоа духовното.</verse>
				<verse number="47">Првиот човек е од земја, земјен; вториот човек е Господ од небото.</verse>
				<verse number="48">Каков е земјениот, такви се и земје­ните; и каков е Небесниот, такви се и небесните;</verse>
				<verse number="49">и како што го носевме образот на земјениот, така ќе го носиме и образот на Небесниот.</verse>
				<verse number="50">А ова ви го велам, браќа: телото и крвта не можат да го наследат царството Божјо, ниту распадливото наследува нераспадливост.</verse>
				<verse number="51">Еве, тајна ви кажувам; нема да умереме сите, но сите ќе се измениме,</verse>
				<verse number="52">одеднаш, дури да трепнеш, при пос­ледната труба. Зашто таа ќе затруби и мрт­вите ќе воскреснат нераспадливи, а ние ќе се измениме;</verse>
				<verse number="53">зашто распадливото треба да се облече во нераспадливост, а смртното – да се облече во бесмртност.</verse>
				<verse number="54">А кога ова, распадливото, ќе се облече во нераспадливост, и она, смртното, во бесмртност, тогаш ќе се збидне напишаното слово: „Победата ја проголта смртта.“</verse>
				<verse number="55">„О, аду, каде ти е осилката? О, смрт, каде ти е победата?“</verse>
				<verse number="56">Осилото на смртта е гревот, а силата на гревот е Законот.</verse>
				<verse number="57">Но, да Му благодариме на Бога, Кој ни дарува победа преку нашиот Господ Исус Христос.</verse>
				<verse number="58">И така, браќа мои возљубени, би­де­те цврсти, непоколебливи и секогаш богати во Господовото дело, знаејќи де­ка вашиот труд во Господа не е напразен.</verse>
			</chapter>
			<chapter number="16">
				<verse number="1">А што се однесува до собира­њето милостина за светиите, пра­вете и вие онака како што одредив за црквите во Галатија.</verse>
				<verse number="2">Во секој прв ден од седмицата, секој од вас нека си остава настрана, собирајќи колку што може, за собирањето да не се врши кога ќе дојдам.</verse>
				<verse number="3">А кога ќе дојдам, ќе ги испратам со писма оние што вие ќе ги одобрите, за да го однесат вашиот дар во Еруса­лим.</verse>
				<verse number="4">Ако, пак, е потребно да отидам и јас, тие ќе појдат со мене.</verse>
				<verse number="5">Кај вас ќе дојдам откако ќе ја поминам Македонија, зашто ќе минам низ Македонија.</verse>
				<verse number="6">А можно е да се задржам, па дури и да презимам кај вас, та каде да одам, да бидам придржуван од вас.</verse>
				<verse number="7">Бидејќи не сакам сега да ве ви­дам само на минување, туку, се надевам, ако до­пушти Господ, да поминам некое време кај вас.</verse>
				<verse number="8">А во Ефес ќе останам до Пе­де­сет­ни­ца,</verse>
				<verse number="9">зашто за мене се отвори голема и за работа погодна врата, а противници има многу.</verse>
				<verse number="10">Ако, пак, дојде Тимотеј, гледајте меѓу вас да биде спокоен; зашто тој го извршува делото Господово, како и јас.</verse>
				<verse number="11">Никој да не го презира, туку испра­тете го во мир, та да дојде кај мене, зашто го очекувам со браќата.</verse>
				<verse number="12">А за Аполос – него го молев многу да дојде кај вас со браќата, ама никако не сакаше да дојде сега. Но, ќе дојде, кога ќе биде по­годно.</verse>
				<verse number="13">Бидете будни, стојте во верата, држете се машки, бидете крепки.</verse>
				<verse number="14">Сѐ што правите нека биде со љу­бов.</verse>
				<verse number="15">Уште ве молам, браќа: знајте дека семејството на Стефанин е првиот плод на Ахаја и дека тие се предадоа себеси на служба на светиите.</verse>
				<verse number="16">Покорувајте им се и вие на такви и на секој што соработува и се труди!</verse>
				<verse number="17">Се радувам што дојдоа Стефанин, Фортунат и Ахаик: тие го пополнија ва­шето отсуство,</verse>
				<verse number="18">зашто го успокоија и мојот дух и вашиот. Ценете ги таквите!</verse>
				<verse number="19">Ве поздравуваат црквите од Азија; многу ве поздравуваат во Господа Акила и Прис­кила со нивната домашна црква.</verse>
				<verse number="20">Ве поздравуваат сите браќа. Поз­дравете се еден со друг со свет целив!</verse>
				<verse number="21">Ве поздравувам јас, Павле, своерач­но.</verse>
				<verse number="22">А оној што не Го љуби Господ Исус Христос, нека биде проклет. Маран ата!</verse>
				<verse number="23">Благодатта на Господ Исус Христос нека биде со вас.</verse>
				<verse number="24">Мојата љубов нека биде со сите вас во Хрис­тос Исус. Амин.</verse>
			</chapter>
		</book>
		<book number="47">
			<chapter number="1">
				<verse number="1">Павле, по Божја волја апостол на Исус Христос, и братот Тимотеј, до Божјата црква која е во Коринт, заедно со сите светии што се по цела Ахаја:</verse>
				<verse number="2">благодат и мир вам од Бога, нашиот Отец, и од Господ Исус Христос!</verse>
				<verse number="3">Нека е благословен Бог и Отецот на нашиот Господ Исус Христос, Отецот на милосрдноста и Бог на секоја утеха,</verse>
				<verse number="4">Кој нѐ утешува во секоја наша не­волја, за и ние да можеме да ги уте­ши­ме оние што се во секаква неволја преку утехата со која ние самите сме утешувани од Бога!</verse>
				<verse number="5">Зашто, како што во нас изобилуваат Хрис­товите страдања, така изобилува и нашата утеха преку Христос.</verse>
				<verse number="6">Ако сме во неволја – тоа е за ваша утеха и спасение. Таа станува делотворна преку претрпување на истите страдања што ги трпиме и ние; а и нашата надеж за вас е цврста. И кога се утешуваме, се утешуваме за ваша утеха и спасение</verse>
				<verse number="7">знаејќи дека како што учествувате во нашите страдања, така ќе бидете учесници и во утехата.</verse>
				<verse number="8">Браќа, не сакаме да ве оставиме во незнаење за не­волјата што нѐ снајде во Азија: дека бевме оптоварени прекумерно, далеку над нашите сили, така што не се надевавме ни живи да останеме.</verse>
				<verse number="9">Дури и самите ја прифативме во себе смртната пресуда за да не се надеваме на себеси, туку на Бога, Кој ги воскреснува мртвите.</verse>
				<verse number="10">Тој нѐ избави од толку страшната смрт – и уште нѐ избавува; на Него се надеваме дека и понатаму ќе нѐ избавува,</verse>
				<verse number="11">па, потпомогнати и со вашите молитви за нас, да биде воздадена благодарност од многу луѓе за благодатта што ни е дарувана преку молитвите на мнозина.</verse>
				<verse number="12">Бидејќи нашата пофалба е оваа: сведоштвото на нашата совест дека во светот, а особено меѓу вас, живееме со простодушност и искреност Божја, не според телесна мудрост, туку според благодатта Божја.</verse>
				<verse number="13">Зашто не ви пишуваме ништо друго, освен ова што го читате и разбирате, па се на­девам дека и до крај ќе го разберете,</verse>
				<verse number="14">како што веќе донекаде и нѐ разбравте – дека ние сме ваша пофалба, како и вие наша, во денот на Господ Исус.</verse>
				<verse number="15">И со таа увереност сакав да дојдам кај вас порано, та повторно да примите благодат,</verse>
				<verse number="16">и преку вас да заминам за Маке­до­нија, а од Македонија пак да дојдам кај вас, та вие да ме придружите до Јудеја.</verse>
				<verse number="17">Но, посакувајќи го ова, лесно­мислено ли постапив? Или, пак, ова што го посакувам, според телото ли го посакувам, та моето „да, да“ истовремено да биде и „не, не“?</verse>
				<verse number="18">Но Бог е верен сведок дека нашиот збор до вас не беше и „да“ и „не.“</verse>
				<verse number="19">Зашто Синот Божји, Исус Христос, Кого ние – јас и Силуан и Тимотеј – Го проповедавме меѓу вас, не беше и „да“ и „не“, туку во Него беше „да“,</verse>
				<verse number="20">бидејќи сите Божји ветувања во Него се „да“, и во Него е „амин“, за Божјата сла­ва преку нас.</verse>
				<verse number="21">А Оној што нѐ помаза и во Христа нѐ утврдува со вас е Бог;</verse>
				<verse number="22">Тој и нѐ запечати и ни го даде залогот на Духот во нашите срца.</verse>
				<verse number="23">А јас Го повикувам Бога за сведок на мојата душа дека само за да ве поштедам досега не дојдов во Коринт.</verse>
				<verse number="24">Но, не дека ние господариме со вашата вера, туку сме само сотрудници на ва­ша­та радост, бидејќи во верата вие стоите цврсто.</verse>
			</chapter>
			<chapter number="2">
				<verse number="1">Па, во себе решив да не доаѓам повторно нажален кај вас,</verse>
				<verse number="2">зашто, ако јас ве нажалам, тогаш кој ќе ме зарадува, ако не оној кого сум го ожалостил?</verse>
				<verse number="3">Ова истото и ви го напишав, та, кога ќе дојдам, да не ме ожалостат оние кои треба да ме зарадуваат; бидејќи сум уве­рен во сите вас дека мојата радост е радост и за сите вас.</verse>
				<verse number="4">Зашто од голема жалост и со болка на срцето ви пишував низ многу солзи, не за да ве ожалостам, туку за да ја познаете преголемата љубов што ја имам кон вас.</verse>
				<verse number="5">Ако, пак, некој ме ожалостил, не ме ожалостил само мене, туку донекаде – да не претерам – и сите вас.</verse>
				<verse number="6">На таквиот доволна му е самата казна што ја претрпел од мнозинството;</verse>
				<verse number="7">така што за вас е подобро спротивното – да му простите и да го утешите, за да не про­падне од преголема жалост.</verse>
				<verse number="8">Заради тоа, ве молам кон него да покажете љубов.</verse>
				<verse number="9">Токму затоа и ви напишав, за да ве испитам и да дознаам дали сте послушни во сѐ.</verse>
				<verse number="10">А кому вие му простувате нешто, му простувам и јас; зашто ако и сум простил некому нешто, сум му простил заради вас, пред лицето на Христос,</verse>
				<verse number="11">за да не нѐ прелаже сатаната, зашто неговите намери не ни се непознати.</verse>
				<verse number="12">Кога дојдов во Троада да го про­по­ведам Христовото благовестие, иако вратата ми беше отворена во Господ,</verse>
				<verse number="13">мојот дух немаше спокој, бидејќи таму не го најдов мојот брат Тит; и за­тоа, откако се простив со нив, заминав за Македонија.</verse>
				<verse number="14">Но да Му благодариме на Бога, Кој секогаш ни дава победа во Хрис­тос, и на секое место преку нас го пројавува мирисот на спознанието за Него.</verse>
				<verse number="15">Зашто ние сме Му на Бога благопријатен Христов мирис и меѓу оние кои се спасуваат и меѓу оние кои про­па­ѓаат.</verse>
				<verse number="16">На едните сме им смртоносен мирис за смрт, а на другите животворен мирис за живот. И кој е способен за ова?</verse>
				<verse number="17">Зашто ние не сме како мнозина други кои тргуваат со словото Божјо, туку го про­поведаме искрено, како од Бога, пред Бога, во Христос.</verse>
			</chapter>
			<chapter number="3">
				<verse number="1">Повторно ли почнуваме да се препорачуваме себеси? Или, како кај некои, можеби ни се потребни писма со препораки за вас или со препораки од вас?</verse>
				<verse number="2">Вие сте нашето писмо, напишано во нашите срца, што го познаваат и читаат сите луѓе.</verse>
				<verse number="3">Јасно е дека вие сте Христово пис­мо, составено преку нашето служење, на­пишано не со мастило, туку со Духот на живиот Бог, не врз камени плочи, туку врз телесните плочи на срцето.</verse>
				<verse number="4">Ваквата увереност во Бога ја имаме преку Христос.</verse>
				<verse number="5">И не дека самите ние сме склони да го сметаме она што доаѓа од нас како наше, туку наша­та способност доаѓа од Бога;</verse>
				<verse number="6">Кој и нѐ оспособил да бидеме слу­жители на Новиот завет, не на буквата, туку на Духот; зашто буквата убива, а Духот оживотворува.</verse>
				<verse number="7">Ако, пак, служењето на смртта, врежано во камења со букви, стана толку славно што Израилевите синови не мо­жеа да погледаат во лицето на Мојсеј, поради славата на неговото лице, којашто минува,</verse>
				<verse number="8">тогаш колку пославно ќе биде служењето на Духот?!</verse>
				<verse number="9">Зашто, ако служењето што води кон осудување било славно, тогаш колку повеќе ќе изобилува со слава служе­ње­то што води кон праведност!</verse>
				<verse number="10">И навистина, она што беше прос­ла­ве­но не беше вистински прос­ла­ве­но, ако се спореди со славата што го надминува.</verse>
				<verse number="11">Зашто, ако е славно она што е минливо, тогаш многу пославно ќе биде она што е трајно.</verse>
				<verse number="12">И така, имајќи таква надеж, ние деј­ствуваме со голема слобода,</verse>
				<verse number="13">а не како Мојсеј кој ставаше превез на своето лице за Израилевите си­но­ви да не го видат крајот на минливото.</verse>
				<verse number="14">Но нивните умови заслепеа, бидејќи и до ден денес, кога се чита Стариот за­вет, им стои истиот превез, зашто тој се симнува само преку Христос.</verse>
				<verse number="15">Па така, и до ден денес, кога се чита Мојсеј, превезот лежи на нивното срце.</verse>
				<verse number="16">Но, кога ќе се обратат кон Господ, превезот им се симнува.</verse>
				<verse number="17">А Господ е Духот; а каде што е Ду­хот Господов, таму има слобода.</verse>
				<verse number="18">Ние, пак, сите со откриено лице ја одразуваме славата Господова, преобразувајќи се во истиот лик, од слава во слава, како од Духот Господов.</verse>
			</chapter>
			<chapter number="4">
				<verse number="1">Затоа, имајќи ја оваа служба, според милоста што ни е дадена, ние не паѓаме со духот;</verse>
				<verse number="2">туку се одрековме од прикриени срамни дела, не постапуваме лукаво, ниту го изопачуваме словото Божјо, туку преку објавувањето на вистината се препорачуваме на совеста на секој човек пред Бога.</verse>
				<verse number="3">Дури и ако е покриено нашето благовестие, тоа е покриено за оние што пропаѓаат;</verse>
				<verse number="4">за оние, на кои богот од овој свет им ги заслепил нивните неверни умови, за да не ги осветли светлината на благо­вес­ти­ето за славата на Христос, Кој е образ на Бога.</verse>
				<verse number="5">Зашто ние не се про­по­ведаме себеси, туку Господ Исус Христос, а себеси, заради Исус, се сметаме за ваши слуги.</verse>
				<verse number="6">Зашто Бог, Кој беше рекол светлината да блесне од темнината, Тој ги озари нашите срца, за познанието на Божјата слава да свети во лицето на Исус Христос.</verse>
				<verse number="7">Но таа ризница ја носиме во глинени садови, та преизобилната сила да биде од Бога, а не од нас.</verse>
				<verse number="8">Од секаде сме угнетувани, но не сме потиштени; во недоумица сме, но не губи­ме надеж;</verse>
				<verse number="9">нѐ гонат, но не сме напуштени; нѐ соборуваат, но не сме уништени.</verse>
				<verse number="10">И секогаш во нашето тело ја но­си­ме смртта на Господ Исус, та и Исусовиот живот да се открие во нашето тело.</verse>
				<verse number="11">Зашто ние, живите, постојано сме изложувани на смрт заради Исус, та и Исусовиот живот да се открие во нашето смртно тело.</verse>
				<verse number="12">Така, смртта дејствува во нас, а жи­вотот – во вас.</verse>
				<verse number="13">А бидејќи го имаме тој ист дух на верата, како што е напишано: „По­ве­рував и затоа говорев“, и ние веруваме, па затоа и говориме,</verse>
				<verse number="14">бидејќи знаеме дека Оној Кој Го воскресна Господ Исус и нас ќе нѐ вос­кресне преку Исус и ќе нѐ постави со вас.</verse>
				<verse number="15">Зашто сѐ е заради вас, та благодатта, умножена преку мнозина, да направи да биде изобилна благодарноста, во слава на Бога.</verse>
				<verse number="16">Затоа ние не паѓаме со духот; туку, дури и ако нашиот надворешен човек се распаѓа, внатрешниот од ден на ден се обновува.</verse>
				<verse number="17">Зашто нашето краткотрајно лесно страдање ни носи преумножена и преобилна вечна слава,</verse>
				<verse number="18">зашто ние гледаме не кон видливото, туку кон невидливото, бидејќи вид­ливото е времено, а невидливото – веч­но.</verse>
			</chapter>
			<chapter number="5">
				<verse number="1">Знаеме дека ако нашето земно жи­веалиште – нашето тело, што е како шатор – се сруши, сепак од Бога имаме здание, неракотворен вечен дом на небесата.</verse>
				<verse number="2">Бидејќи во него воздивнуваме, копне­ејќи да се облечеме во своето небесно живеалиште;</verse>
				<verse number="3">и доколку навистина бидеме облечени, нема да се најдеме голи.</verse>
				<verse number="4">Зашто и ние, наоѓајќи се во овој шатор, воздивнуваме обременети; бидејќи не сакаме да бидеме соблечени, туку да се преоблечеме, та животот да го проголта смртното.</verse>
				<verse number="5">А Бог, Кој нѐ создаде токму за ова, ни го даде и залогот на Духот.</verse>
				<verse number="6">И затоа, секогаш сме смели, иако знаеме дека сѐ додека живееме во телото, ние сме далеку од Господ,</verse>
				<verse number="7">бидејќи живееме според верата, а не според гледањето.</verse>
				<verse number="8">Но смели сме и претпочитме да го напуштиме телото и да се прибереме кај Господ.</verse>
				<verse number="9">Затоа и се стремиме да Му бидеме угодни, било да престојуваме во телото или да го напуштаме.</verse>
				<verse number="10">Зашто сите треба да се појавиме пред Христовиот судски престол, та секој да прими што заслужил, според она што го из­вр­шил во своето тело, било тоа да е добро или зло.</verse>
				<verse number="11">Така, знаејќи го стравот Господов, ние ги уверуваме луѓето, а на Бога сме Му добро познати: се надевам дека сум познат и на вашата совест.</verse>
				<verse number="12">Но не ви се нудиме себеси повторно, туку ви даваме повод вие да се фалите со нас, та да имате одговор пред оние кои се фалат со тоа што е на лицето, а не со тоа што е во срцето.</verse>
				<verse number="13">Зашто, ако сме се избезумиле, тоа е заради Бога; ако сме присебни, тоа е заради вас.</verse>
				<verse number="14">Бидејќи Христовата љубов нѐ опфаќа кога вака расудуваме: ако еден умрел за сите, тогаш сите умреле.</verse>
				<verse number="15">А Тој умре за сите, та живите веќе да живеат не за себе, туку за Оној што умре за нив и воскресна.</verse>
				<verse number="16">Затоа ние отсега никого не позна­ва­ме по тело; иако и Христос Го познавме по тело, сега веќе не Го познаваме така.</verse>
				<verse number="17">Па оттаму, ако некој е во Христос, тој е ново создание; старото помина, и ете, сѐ стана ново.</verse>
				<verse number="18">А сѐ е од Бога, Кој нѐ измири со Себе преку Исус Христос и ни го довери слу­же­њето на тоа измирување.</verse>
				<verse number="19">Зашто Бог го измири светот со Себе преку Христос, не земајќи ги предвид престапите на луѓето, и го положи во нас словото на измирување.</verse>
				<verse number="20">Па така, како Бог умилно да бара преку нас – Христовите намесници, ве молиме во името на Христос: помирете се со Бога!</verse>
				<verse number="21">Зашто Оној што не го позна гревот, Бог Го направи грев заради нас, за преку Него да станеме Божја праведност.</verse>
			</chapter>
			<chapter number="6">
				<verse number="1">Како Христови соработници, ве молиме да не ја примате напразно Божјата благодат.</verse>
				<verse number="2">Зашто Тој вели: „Во благопријатно време те услишав и во денот на спасе­ние­то ти помогнав.“ Еве, сега е благопријатното време; еве, сега е денот на спа­сението!</verse>
				<verse number="3">Никому никаков повод за соблазна не даваме, за да не биде презрено нашето служење,</verse>
				<verse number="4">туку во сѐ се покажуваме како Божји слу­жители: во големо трпение, во неволји, во нужди, во тегоби,</verse>
				<verse number="5">при удирања, во затвори, во бунтови, во напори, во бденија, во пости,</verse>
				<verse number="6">во чистота, во знаење, во долготрпеливост, во добрина, во Светиот Дух, во нелицемерна љубов,</verse>
				<verse number="7">во слово на вистината, во Божја сила, преку оружјето на правдата во десната и во левата рака,</verse>
				<verse number="8">низ слава и понижување, низ кудење и по­фалби; нѐ сметаат за измамници, а ние сме вистинити;</verse>
				<verse number="9">за непознати, а добро сме познати; како да сме на умирање, а ете – живи сме; како казнети, но не убиени;</verse>
				<verse number="10">како нажалени, а секогаш сме весели; како сиромашни, а мнозина обогатуваме; како ништо да немаме, а сѐ имаме.</verse>
				<verse number="11">Нашата уста се отвори за вас, Ко­ринтјани, нашето срце се рашири.</verse>
				<verse number="12">Не ви е тесно во нас, туку тесно ви е во вашите срца.</verse>
				<verse number="13">Ви зборувам како на чеда: за возврат, бидете широки и вие.</verse>
				<verse number="14">Не впрегнувајте се заедно со неверниците; бидејќи што има заедничко меѓу праведноста и беззаконието? Или каква заедница има светлината со темнината?</verse>
				<verse number="15">Какво согласие може да има меѓу Христос и Велијар? Или, што има заедничко меѓу верник и неверник?</verse>
				<verse number="16">Каква согласност има Божјиот храм со идолите? Вие сте храм на живиот Бог, како што рекол Бог: „Ќе се вселам среде нив и ќе одам меѓу нив; ќе им бидам Бог, а тие ќе бидат Мој народ.“</verse>
				<verse number="17">„Затоа излезете од нивната средина и одделете се“, вели Господ, „Не до­пирајте се до нечисто, и Јас ќе ве примам!</verse>
				<verse number="18">И Јас ќе ви бидам Татко, а вие ќе Ми бидете синови и ќерки“, вели Гос­под Седржителот.</verse>
			</chapter>
			<chapter number="7">
				<verse number="1">И така, возљубени, имајќи вакви ветувања, да се очистиме од секоја нечистота на телото и на духот, усовршувајќи ја светоста во страв Божји.</verse>
				<verse number="2">Примете нѐ во вашите срца. Никого не онеправдуваме; никого не упропастивме, никого не искористивме.</verse>
				<verse number="3">Ова не го зборувам за да осудувам, зашто и пред малку реков дека сте во нашите ср­ца, за заедно да умреме и заедно да живееме.</verse>
				<verse number="4">Довербата во вас ми е голема и пофалбата за вас ми е голема. Се исполнив со утеха, преизобилувам со радост и покрај сите наши маки.</verse>
				<verse number="5">Зашто и кога дојдовме во Македонија, нашето тело немаше никаква оддишка, туку отсекаде бевме притеснети во маки; однадвор борби, одвнатре стравови.</verse>
				<verse number="6">Но Бог, Кој ги утешува понизните, нѐ утеши со доаѓањето на Тит.</verse>
				<verse number="7">И не само со неговото доаѓање, туку и со утехата, со која тој беше утешен поради вас, известувајќи нѐ за вашиот копнеж, за вашиот плач, за вашата рев­ност за мене, така што јас уште по­веќе се зарадував.</verse>
				<verse number="8">Зашто, дури и да сум ве ожалостил со посланието, не ми е жал, иако ми беше жал, бидејќи гледам дека тоа послание, макар и за час, ве нажалило.</verse>
				<verse number="9">Сега се радувам не затоа што се ожа­лостивте, туку затоа што се ожалостивте за покајување; бидејќи се ожалостивте по Бога, за никаква штета да не претрпите од нас.</verse>
				<verse number="10">Бидејќи жалоста угодна на Бога, создава неколебливо покајание за спасение, а световната жалост создава смрт.</verse>
				<verse number="11">Зашто, ете, токму тоа што се ожалостивте угодно на Бога, во вас предизвика не само загриженост, туку правдање, па огор­чу­ва­ње, и страв, и копнеж, и ревност, и отплата за стореното! Со сѐ по­ка­жав­те дека во тоа дело сте чисти.</verse>
				<verse number="12">Така, ако и ви напишав, тоа го на­правив не поради тој што онеправдувал, ниту поради оној што бил онеправдан, туку за да се покаже вашата загриженост за нас пред Бога.</verse>
				<verse number="13">Затоа се утешивме. А покрај утехата од вас, а уште повеќе се зарадувавме поради радоста на Тит, зашто сте го успокоиле неговиот дух.</verse>
				<verse number="14">Зашто, дури и да сум се пофалил со нешто за вас пред него, јас не се посрамив, туку, како што секогаш пред вас сме ја зборувале вистината, така и пофалбата пред Тит се покажа вистинита.</verse>
				<verse number="15">А неговото срце е уште понаклонето кон вас, кога ќе се сети за послушноста на сите вас, како сте го примиле со трепет и страв.</verse>
				<verse number="16">Затоа, се радувам дека во сѐ мо­жам да имам доверба во вас.</verse>
			</chapter>
			<chapter number="8">
				<verse number="1">Браќа, ве известуваме за Божјата благодат, дадена на македонските цркви,</verse>
				<verse number="2">дека и покрај големото испитување во маката, нивната радост беше изобилна; а нивната длабока сиромаш­тија се прели во богатство на дарежливост.</verse>
				<verse number="3">Зашто сведок сум дека тие доброволно даваа според своите можности, па дури и над своите можности,</verse>
				<verse number="4">со голема усрдност просејќи го од нас благодатниот дар и учеството во слу­жувањето на светиите;</verse>
				<verse number="5">и тоа не само како што се надевавме, туку тие најнапред себеси се предадоа на Господ, а потоа, по Божја волја, и нам.</verse>
				<verse number="6">Затоа го замоливме Тит да го заврши ваквото благодејание кај вас, така како што и го беше започнал</verse>
				<verse number="7">И како што изобилувате во сѐ: и во ве­ра­та, и во словото, и во знаењето, и во секаква грижливост, и во вашата љубов кон нас, така да изобилувате и во таа благодат.</verse>
				<verse number="8">Ова не го велам како заповед, ту­ку за да ја ис­питам и искреноста на вашата љубов преку усрдноста на другите.</verse>
				<verse number="9">Бидејќи ја знаете благодатта на нашиот Господ Исус Христос, дека Тој, иако богат, осиромаши заради вас, за вие да се збогатите преку Неговата сиромаштија.</verse>
				<verse number="10">А за ова ви давам само совет, зашто тоа е полезно за вас, кои не само што го правите тоа што го почнавте, туку и посакавте да го правите уште од минатата година.</verse>
				<verse number="11">А сега довршете го започнатото, та, како што бевте усрдни во неговото посакување, така да бидете и во неговото довршување, според можностите.</verse>
				<verse number="12">Зашто, ако се има усрдност, таа е благопријатна според тоа колку некој ја има, а не колку ја нема.</verse>
				<verse number="13">Затоа не сакам на другите да им би­де олеснето, а вам – отежнато, туку да има еднаквост:</verse>
				<verse number="14">вашиот сегашен вишок да го дополни нивниот не­достиг, та и нивниот ви­шок да послужи за вашиот не­достиг, па да има еднаквост,</verse>
				<verse number="15">како што е напишано: „Кој собра многу, немаше вишок; и кој малку, немаше не­достиг.“</verse>
				<verse number="16">Но Му благодариме на Бога, Кој во срцето на Тит положи толкава грижливост за вас.</verse>
				<verse number="17">Тој ја прифати мојата молба и би­дејќи многу ревносен, доброволно тргна кон вас.</verse>
				<verse number="18">Со него го испративме братот кој, за неговото бла­говестие, е по­фалуван по сите цркви;</verse>
				<verse number="19">и не само тоа, туку беше и избран од црквите за да нѐ придружува во ова дело на благодатта, на кое му служиме за слава на Самиот Господ и како израз на нашето усрдие,</verse>
				<verse number="20">пазејќи се, да не нѐ укори некој по­ради обилните прилози, за чие собирање се грижиме.</verse>
				<verse number="21">Зашто ние се грижиме за она што е добро не само пред Господ, туку и пред луѓето.</verse>
				<verse number="22">Со нив го испративме и нашиот брат, чија ревност многупати сме ја ис­питале во многу работи, и кој сега е уште поревносен поради големата уве­реност во вас.</verse>
				<verse number="23">Што се однесува до Тит, тој е мој другар и сотрудник меѓу вас; а што се однесува до нашите браќа, тие се пратеници на црквите, Христова слава.</verse>
				<verse number="24">Па така, посведочете им го ним и пред лицето на црквите, доказот за вашата љубов и за оправданоста на нашата пофалба кон вас.</verse>
			</chapter>
			<chapter number="9">
				<verse number="1">Во врска со помагањето на светиите, сметам дека е излишно да ви пишу­вам,</verse>
				<verse number="2">зашто ја познавам вашата спремност, за која се фалам со вас пред Ма­ке­донците: дека Ахаја приготвила помош уш­те од лани и дека вашата ревност поттикна мнозина.</verse>
				<verse number="3">А браќата ги испратив за да не биде напразна нашата пофалба за вас, туку, како што велев, да бидете приготвени,</verse>
				<verse number="4">па, ако дојдат со мене Македонци и ве најдат неприготвени, да не оста­не­ме посрамени ние – да не речам вие, от­како ве пофаливме со толкава увереност.</verse>
				<verse number="5">Затоа, сметав дека е потребно да ги замолам браќата претходно да дојдат кај вас, за да го приготват вашиот претходно ветен дар, па да биде приготвен како дар, а не како изнуда.</verse>
				<verse number="6">Ова, пак, ви го велам: кој скр­жаво сее, скржаво и ќе жнее; а кој богато сее, богато и ќе жнее.</verse>
				<verse number="7">Секој да дава како што одлучил во срцето, а не со жал или принуда; зашто Бог го љуби оној што дава од срце.</verse>
				<verse number="8">А Бог може изобилно да излее секаква благодат врз вас, та имајќи секогаш, и во сѐ, секакво изобилство, да преуспевате во секое добро дело.</verse>
				<verse number="9">Како што е напишано: „Раздаде, им даде на сиромашните; Неговата правда останува довека.“</verse>
				<verse number="10">А Оној Кој му дава на сејачот семе и леб за храна, Тој ќе го умножи и вашето семе, и ќе направи да изобилуваат плодовите на вашата правда,</verse>
				<verse number="11">па во сѐ да се збогатите за секаква дарежливост, која преку нас предиз­викува благодарност кон Бога.</verse>
				<verse number="12">Бидејќи извршувањето на тоа служење не само што ги надополнува потребите на светиите, туку и во мнози­на предизвикува обилна благодарност кон Бога;</verse>
				<verse number="13">и тие, користејќи ги плодовите од тоа служење, Го прославуваат Бога за ва­шето покорно исповедање на Христовото благовестие и за дарежливоста на вашата заедница со нив и со сите други.</verse>
				<verse number="14">А тие, со молитви за вас, копнеат по вас поради преизобилната Божја благодат пројавена на вас.</verse>
				<verse number="15">Да Му благодариме на Бога за Неговиот неискажлив дар!</verse>
			</chapter>
			<chapter number="10">
				<verse number="1">Јас, Павле, истиот кој кога сум присутен меѓу вас сум понизен, а во отсуство сум одважен кон вас – заради Христовата кроткост и благодарност ве преколнувам и</verse>
				<verse number="2">ве молам, кога ќе бидам кај вас, да не бидам предизвикан одважно да истапам, како што мислам да истапам кон некои, што за нас сметаат дека живееме по телото.</verse>
				<verse number="3">Зашто, иако живееме во тело, ние не војуваме според телото.</verse>
				<verse number="4">Оружјето на нашето војување не е телесно, но, со Божја помош, е силно за рушење на тврдини.</verse>
				<verse number="5">Со него ние уништуваме мудрувања и секаква горделивост што се крева против познанието за Бога, и ја заробуваме секоја мисла за да Му биде послушна на Христос;</verse>
				<verse number="6">и кога ќе се исполни вашата послушност, спремни сме да казниме секаква непослушност.</verse>
				<verse number="7">На надворешноста ли гледате? Ако некој е уверен во себе дека е Христов, нека размисли повторно, та да увиди дека, како што е тој Христов, така сме и ние Христови.</verse>
				<verse number="8">Зашто, дури и да се пофалам малку повеќе со нашата власт, која ни ја даде Господ за ваше изградување, а не за разорување, нема да се посрамам.</verse>
				<verse number="9">Но никој нека не помисли дека преку посланијата ве заплашувам.</verse>
				<verse number="10">Бидејќи посланијата, ќе рече некој, навистина му се значајни и силни, но неговата телесна појава – неубедлива; а проповедта безвредна.</verse>
				<verse number="11">Таквиот нека го разбере ова: какви што сме во словото на посланијата кога сме отсустни, такви сме и на дело кога присуствуваме.</verse>
				<verse number="12">Зашто не се осмелуваме да се вбројуваме или да се споредуваме со некои од оние што сами се препорачуваат; тие не раз­бираат дека се споредуваат сами со себе и се мерат само со себе.</verse>
				<verse number="13">Ние, пак, нема да се фалиме прекумерно, туку според определената мерка којашто Бог ни ја одредил – мерката којашто доп­ира сѐ до вас.</verse>
				<verse number="14">Зашто ние не посегаме преку својата мера, како да не сме стигнале до вас, туку дури и до вас допревме со благовестието Христово.</verse>
				<verse number="15">Не се фалиме прекумерно со туѓиот труд, но се надеваме дека со растењето на вашата вера и ние, според на­шата мера, изобилно ќе пораснеме меѓу вас,</verse>
				<verse number="16">за да го проповедаме благовестието и подалеку од вас, а не да се фалиме со сработеното во туѓа област.</verse>
				<verse number="17">„Кој се фали, нека се фа­ли во Господа!“</verse>
				<verse number="18">Зашто, не е признаен оној што са­миот себе се препорачува, туку оној ко­го што Господ го препорачува.</verse>
			</chapter>
			<chapter number="11">
				<verse number="1">Ех, да можевте да го потрпите малку моето безумие! Да, потрпете ме!</verse>
				<verse number="2">Зашто за вас ревнувам со Бож­ја ревност; бидејќи ве свршив за еден маж, та како чиста девица да ве претставам на Христос.</verse>
				<verse number="3">Но се плашам да не би, како што змијата со своето лукавство ја измами Ева, така и вашите мисли да се одвратат од вашата искреност кон Христос.</verse>
				<verse number="4">Зашто, ако некој дојде да про­по­веда друг Исус, кого ние не сме го проповедале; или, ако добиете друг дух, кого не сте го добиле, или друго благовестие, кое не сте го примиле, вие добро би го поднеле.</verse>
				<verse number="5">Но јас мислам дека во ништо не сум помал од надапостолите.</verse>
				<verse number="6">Па дури и да сум невешт во говорот, во зна­­ењето не сум. Впрочем, тоа ви го покажавме во сѐ и со сѐ.</verse>
				<verse number="7">Направив ли грев кога, понизувајќи се себеси за да се издигнете вие, на дар ви го проповедав Божјото благовестие?</verse>
				<verse number="8">Други цркви оштетив, земајќи од нив издршка, за да ви служам вам, и додека бев кај вас, иако бев во оскудност, ни­кому не му бев на товар,</verse>
				<verse number="9">зашто во мојата оскудност ми по­могнаа браќата што дојдоа од Ма­ке­до­нија. Па и во сѐ друго се пазев и ќе се пазам, да не ви бидам на товар.</verse>
				<verse number="10">Христовата вистина е во мене и никој нема да ми ја земе оваа пофалба во ахајските краеви.</verse>
				<verse number="11">А зошто? Затоа ли што не ве љубам? Бог знае!</verse>
				<verse number="12">Но, она што го правам, ќе го пра­вам и понатаму за да не им дадам повод на оние што бараат повод, па да се изедначат со нас во она за кое се фалат.</verse>
				<verse number="13">Зашто таквите се лажни апостоли, лукави работници, кои се пре­пра­ваат во Христови апостоли.</verse>
				<verse number="14">И не е за чудење! Па и самиот са­та­на се преправа во ангел на светлината.</verse>
				<verse number="15">Па така, и не е големо нешто ако и неговите служители се преправаат како служители на правдата; но крајот ќе им биде според нивните дела.</verse>
				<verse number="16">Повторно велам: никој нека не ме смета за безумен. А и ако ме сметате, барем како безумен примете ме, та и јас малку да се пофалам со нешто.</verse>
				<verse number="17">А ова што го зборувам со таква одважност во фалењето, не го зборувам според Господ, туку како во безумие.</verse>
				<verse number="18">Бидејќи мнозина се фалат по телото, ќе се пофалам и јас.</verse>
				<verse number="19">Зашто и вие, кои сте мудри, љубезно ги поднесувате безумните;</verse>
				<verse number="20">зашто вие сте трпеливи кога некој ве поробува, кога некој ве јадосува, кога некој ве искористува, кога некој се воздигнува над вас, ако некој ве удира по лице.</verse>
				<verse number="21">Со срам зборувам дека и ние сме биле слаби. Но ако некој се осмели, во безумство говорам, ќе се осмелам и јас.</verse>
				<verse number="22">Евреи ли се? И јас сум! Израилци ли се? И јас сум! Авраамово потомство ли се? И јас сум!</verse>
				<verse number="23">Христови служители ли се? Во без­умство зборувам: јас сум уште повеќе. Повеќе се трудев, безмерно бев камшикуван, повеќе бев во затвори, често бев во смртна опасност.</verse>
				<verse number="24">Од Јудејците примив петпати по четириесет без еден удар;</verse>
				<verse number="25">трипати бев тепан со стапови, ед­наш каменуван, трипати претрпев бро­долом, и ноќ и ден поминав во длабоко море;</verse>
				<verse number="26">многупати сум патувал, сум бил во опасност од реки, во опасност од разбој­ници, во опасност од сонародници, во опасност од незнабошци, во опасност по градови, во опасност по пустини, во опасност по море, во опасност меѓу лажни браќа;</verse>
				<verse number="27">во труд и мака, во често неспиење, во глад и жед, во многу постење, во студ и во голотија.</verse>
				<verse number="28">А покрај сѐ друго, тука се уште и секојдневните напади против мене, како и грижата за сите цркви.</verse>
				<verse number="29">Кој изнемоштува, без да изнемош­там и јас? Кој се соблазнува, без да се разжестам јас?</verse>
				<verse number="30">Ако треба да се фалам, со слабоста своја ќе се пофалам.</verse>
				<verse number="31">Бог и Отецот на нашиот Господ Исус Христос, Кој е благословен довека, знае дека не лажам.</verse>
				<verse number="32">Во Дамаск управителот на цар Аре­та го чуваше градот Дамаск со стража, сакајќи да ме фати 33 и преку прозорец по ѕидот ме спуштија во кош и избегав од неговите раце.</verse>
			</chapter>
			<chapter number="12">
				<verse number="1">Да се фалам, не ми е од полза, затоа ќе минам кон виденија и открове­нија Господови.</verse>
				<verse number="2">Знам еден човек во Христос, кој пред четиринаесет години, во тело ли – не знам; вон тело ли – не знам, Бог знае, беше грабнат и однесен до третото не­бо.</verse>
				<verse number="3">И знам дека тој човек, во тело или вон тело – не знам, Бог знае,</verse>
				<verse number="4">беше грабнат и однесен во рајот и дека чул неизречливи зборови, кои чо­век не смее да ги каже.</verse>
				<verse number="5">Со таков човек ќе се пофалам, а со себеси нема да се пофалам, освен со моите слабости.</verse>
				<verse number="6">Зашто, дури и ако би посакал да се фалам, не би бил безумен, зашто би ја кажал вистината. Но се воздржувам, да не би некој да помисли за мене дека сум повеќе од она што го гледа во мене или го слуша од мене.</verse>
				<verse number="7">И за да не се превознесувам поради премногуте откровенија, во телото ми се даде трн, сатанин ангел, да ме мачи, за да не се превознесувам.</verse>
				<verse number="8">Затоа трипати Го молев Господ да го отстрани од мене.</verse>
				<verse number="9">Но Тој ми рече: „Доволна ти е Мојата благодат, бидејќи Мојата сила потполно се покажува во слабоста.“ Оттаму, од сѐ срце ќе се фалам со своите слабости, за Христовата сила да се всели во ме­не.</verse>
				<verse number="10">Затоа сум радосен во слабости, во нав­редување, во маки, во прогонување, во тегоба заради Христос, зашто кога сум слаб, тогаш сум силен.</verse>
				<verse number="11">Фалејќи се станав безумен! Вие ме принудивте. Вие требаше да ме пофалите, зашто со ништо не сум по­до­лен од надапостолите, иако сум ништо.</verse>
				<verse number="12">Зашто знаците на апостолите се извршија меѓу вас во секаква трпеливост, во знаци, чуда и силни дела.</verse>
				<verse number="13">Па во што сте подолни од останатите цркви, освен по тоа што јас не ви бев товар? Простете ми за таа неправда!</verse>
				<verse number="14">Еве, спремен сум да дојдам кај вас по третпат и пак нема да паднам на ваш то­вар; зашто јас не го барам вашето, туку вас. Зашто не децата се должни да печалат за родителите, туку роди­те­лите за децата.</verse>
				<verse number="15">А јас од сѐ срце ќе дадам, па и себеси целосно ќе се оддадам за вашите души. Иако јас премногу ве љубам, вие многу помалку ме љубите.</verse>
				<verse number="16">Но нека биде така! Јас не ви додевав; само, бидејќи итар, ве добив на из­мама.</verse>
				<verse number="17">Да не сум ве искористил можеби преку оние што ги испраќав кај вас?</verse>
				<verse number="18">Го замолив Тит, а со него го испратив и еден од браќата. Да не ве искористи можеби Тит во нешто? Не одевме ли во истиот дух? Не одевме ли по истите стапки?</verse>
				<verse number="19">Уште ли мислите дека пред вас се оправдуваме? Ние зборуваме пред Бога, во Христос, и сето тоа, возљубени, е за ваше изградување.</verse>
				<verse number="20">Бидејќи се плашам дека, кога ќе дојдам, можеби нема да ве најдам такви какви што сакам; а и дека вие нема да ме најдете таков каков што сакате; дека меѓу вас, можеби, ќе има кавги, завист, јарост, препирки, сплетки, озборувања, надмености, безредија.</verse>
				<verse number="21">Се плашам, кога повторно ќе дојдам, да не ме понизи мојот Бог пред вас, и да не треба да оплакувам мнозина од оние кои претходно погре­ши­ле и не се покајале за не­чис­то­тијата, блудот и развратот што ги на­правиле.</verse>
			</chapter>
			<chapter number="13">
				<verse number="1">Ова е третпат како доаѓам кај вас: „Од устата на двајца или тројца сведоци ќе се потврди секој збор.“</verse>
				<verse number="2">Како што ве предупредив, кога бев по вторпат кај вас, така и сега, кога не сум меѓу вас, ги предупредувам оние кои претходно погрешија и сите останати, дека ако дојдам пак, нема да бидам попустлив;</verse>
				<verse number="3">штом вие барате доказ дека во мене зборува Христос, Кој кон вас не е немоќен, туку е силен меѓу вас.</verse>
				<verse number="4">Зашто, иако беше распнат во немоќ, Тој е жив преку Божјата сила. Па така ние сме слаби во Него, но ќе бидеме живи со Него, преку Божјата сила меѓу вас.</verse>
				<verse number="5">Испитувајте се себеси дали сте во верата! Сами проверувајте се! Или не сте свесни дека Исус Христос е во вас? Освен ако сте недостојни.</verse>
				<verse number="6">А за нас, се надеваме дека ќе раз­бе­рете дека ние не сме недостојни.</verse>
				<verse number="7">Му се молиме на Бога да не правите никакво зло; не за ние да се покажеме ка­ко достојни, туку за вие да го правите она што е добро, па макар ние да се покажеме како недостојни.</verse>
				<verse number="8">Зашто ние сме силни не против вис­тината, туку за вистината.</verse>
				<verse number="9">Се радуваме кога ние сме слаби, а вие силни. За тоа и се молиме – за вашето усовршување.</verse>
				<verse number="10">Овие работи ви ги пишувам додека сум далеку од вас; па, кога ќе дојдам кај вас, да не употребам строгост според власта која ми ја даде Господ за надградување, а не за рушење.</verse>
				<verse number="11">И така, браќа, радувајте се, усо­вр­шувајте се, утешувајте се, бидете едно­мислени, живејте во мир – и Бог на љу­бовта и на мирот ќе биде со вас.</verse>
				<verse number="12">Поздравете се еден со друг со свет целив. Ве поздравуваат сите све­тии.</verse>
				<verse number="13">Благодатта на нашиот Господ Исус Христос и љубовта на Бога и заедницата на Светиот Дух нека би­дат со сите вас. Амин!</verse>
			</chapter>
		</book>
		<book number="48">
			<chapter number="1">
				<verse number="1">Павле, апостол, повикан не од луѓе, ниту преку човек, туку преку Исус Христос и Бога Отецот, Кој Го воскресна од мртвите,</verse>
				<verse number="2">и сите браќа што се со мене, до црквите во Галатија:</verse>
				<verse number="3">благодат и мир вам од Бога Отецот и од нашиот Господ Исус Христос,</verse>
				<verse number="4">Кој се даде Себеси за нашите гревови, за да нѐ избави од сегашниот зол свет, по волјата на нашиот Бог и Отец,</verse>
				<verse number="5">Кому нека е слава во вечни ве­кови. Амин!</verse>
				<verse number="6">Се чудам што толку брзо се одвраќате од Оној Кој ве повика во Христовата благодат, и преминувате кон друго благовестие,</verse>
				<verse number="7">зашто, всушност и нема друго благовестие, но има такви кои ве збунуваат и сакаат да го изопачат Христовото благовестие.</verse>
				<verse number="8">Но дури и ако и ние или ангел од небото ви благовести спротивно на она што ви го благовестевме, нека биде проклет!</verse>
				<verse number="9">Како што рековме порано, и сега повторувам: оној што ви благовести некое поинакво благовестие од она што го примивте – нека биде проклет!</verse>
				<verse number="10">За луѓето ли се застапувам сега, или за Бога? Или, пак, на сите луѓе сакам да им угодувам? Зашто ако сакав да им угодувам на луѓе, немаше да бидам Христов слуга.</verse>
				<verse number="11">Браќа, ви давам до знаење дека благовестието, кое јас го проповедав, не е од лу­ѓе,</verse>
				<verse number="12">зашто јас ниту сум го примил, ниту сум го научил од човек, туку преку от­кровение на Исус Христос.</verse>
				<verse number="13">Сте слушале и за моето некогашно поведение во јудејството – дека пре­ку­мерно ја гонев Божјата Црква и ја ра­зо­рував;</verse>
				<verse number="14">и дека напредувајќи во јудејството надминав многу врсници од мојот род, бидејќи бев голем ревнител за тат­ков­ските преданија.</verse>
				<verse number="15">Но, кога Бог, Кој ме избра уште од мајчина утроба и ме повика преку Сво­јата благодат, благоволи</verse>
				<verse number="16">во мене да Го открие Својот Син за да Го благовестам меѓу незна­бошците, јас во тој момент не прашав ни тело ни крв,</verse>
				<verse number="17">ниту, пак, се искачив во Ерусалим кај оние што станаа апостоли пред мене, туку заминав за Арабија и пак се вратив во Дамаск.</verse>
				<verse number="18">А три години подоцна, отидов во Ерусалим за да се видам со Петар, и останав кај него петнаесет дена.</verse>
				<verse number="19">Од апостолите, пак, не видов ни­кого освен Јаков, братот Господов.</verse>
				<verse number="20">За она што ви пишувам, еве, пред Бога велам дека не лажам.</verse>
				<verse number="21">Потоа дојдов во Сириските и Киликиски краеви.</verse>
				<verse number="22">На Христовите цркви во Јудеја лично не им бев познат,</verse>
				<verse number="23">туку само беа слушале дека оној, кој некогаш ги гонел, сега ја благовести верата што порано ја разорувал.</verse>
				<verse number="24">И Го прославуваа Бога поради мене.</verse>
			</chapter>
			<chapter number="2">
				<verse number="1">Четиринаесет години подоцна, повторно се искачив во Ерусалим со Вар­нава, а го зедов со себе и Тит.</verse>
				<verse number="2">А таму отидов според едно откровение и, за да не биде дека трчав или дека трчам напразно, им го изложив – посебно на највидните – благовестието што го проповедам кај незнабошците.</verse>
				<verse number="3">Па дури ни Елинот Тит, кој беше со мене, не беше принуден да се обрезе,</verse>
				<verse number="4">и покрај скришно вовлечените лажни браќа, кои се прикрадоа меѓу нас за одблизу да ја демнат нашата слобода, која ја имаме во Христос Исус, та да нѐ поробат.</verse>
				<verse number="5">Ним ни за час не им дозволивме да нѐ покорат, за да остане во вас вистината на благовестието.</verse>
				<verse number="6">А за оние за кои се мисли дека значат нешто – какви и да биле тие некогаш, мене ми е сеедно; Бог не го прима човекот според изгледот – бидејќи мене тие таквите ништо не ми придадоа.</verse>
				<verse number="7">Туку, напротив, гледајќи дека ми е доверено благовестието за необрезаните, како на Петар – за обрезаните,</verse>
				<verse number="8">бидејќи Оној што му содејствуваше на Пе­тар во вршењето на апостолската служба меѓу обрезаните, ми содејствуваше и мене за апостолска служба меѓу незнабошците,</verse>
				<verse number="9">Јаков, Кифа и Јован, кои беа сметани за столбови, ја препознаа благодатта што ми е дадена и ни ги подадоа мене и на Варнава рацете во знак на заедништво, та се согласија ние да одиме кај нез­на­бош­ци­те, а тие – кај обрезаните.</verse>
				<verse number="10">Побараа само да ги помниме сиромасите, за што и се погрижив точно да го исполнам.</verse>
				<verse number="11">А кога Петар дојде во Антиохија, јас отворено му се спротивставив, зашто беше заслужил осудување.</verse>
				<verse number="12">Имено, пред да пристигнат некои откај Јаков, тој јадеше заедно со незна­бошците; а кога дојдоа, почна да се повлекува и да се двои, бидејќи се пла­ше­ше од обрезаните.</verse>
				<verse number="13">Заедно со него лицемереа и останатите Јудејци, што дури и Варнава беше заведен од нивното лицеме­рие.</verse>
				<verse number="14">А кога видов дека тие не постапува­ат правилно според вистината на благовестието, му реков на Петар пред сите: „Кога ти, кој си Јудеец, живееш како незна­бош­ците, а не како Јудејците, зошто тогаш незнабошците ги принудуваш да жи­веат како Јудејците?“</verse>
				<verse number="15">Ние по раѓање сме Јудејци, а не грешници од незнабошците.</verse>
				<verse number="16">Но знаеме дека човекот не се оправдува преку делата на Законот, ту­ку само преку верата во Исус Христос. Затоа и ние поверувавме во Христос Исус, за да се оправдаме преку ве­ра­та во Христос, а не преку делата на За­конот; зашто преку делата на Законот нема никој да се оправда.</verse>
				<verse number="17">Но ако, барајќи да се оправдаме во Христос, и самите се најдовме греш­ни­ци, значи ли тоа дека Христос е слуга на гре­вот? Тоа никако!</verse>
				<verse number="18">Зашто, ако одново го градам она што сум го урнал, тогаш се покажувам себеси како престапник.</verse>
				<verse number="19">Бидејќи јас преку Законот умрев за Законот, за да живеам за Бога.</verse>
				<verse number="20">Се распнав со Христос и веќе не живеам јас, туку Христос живее во мене. А животот што сега го живеам во тело, го живеам со верата во Синот Божји, Кој ме возљуби и се пре­даде Себеси за мене.</verse>
				<verse number="21">Не ја отфрлам Божјата благодат; зашто ако праведноста доаѓа преку Законот, тогаш Христос залудно умре.</verse>
			</chapter>
			<chapter number="3">
				<verse number="1">О, неразумни галатјани! Кој ве маѓепса, та не се покорувате на вис­тината, вие, пред чии очи Исус Христос беше насликан како распнат помеѓу вас?</verse>
				<verse number="2">Само ова сакам да го дознаам од вас: Духот го добивте преку делата на Законот или преку слушнатото од верата?</verse>
				<verse number="3">Толку ли сте неразумни? Откако почнавте со Духот, со телесноста ли сега завршувате?</verse>
				<verse number="4">Зар напразно толку многу страдавте? Да беше само напразно!</verse>
				<verse number="5">Оној што ви Го дарува Духот и прави меѓу вас чуда, тоа го прави преку делата на Законот или преку слушнатото од верата?</verse>
				<verse number="6">Така, Авраам Му поверува на Бога, и тоа му се сметаше за праведност.</verse>
				<verse number="7">Тогаш знајте дека оние што се од верата, тие се Авраамови синови.</verse>
				<verse number="8">И Писмото, предвидувајќи дека Бог преку вера ги оправдува незнабошците, однапред му благовестеше на Авраам: „Во тебе ќе бидат благословени сите народи.“</verse>
				<verse number="9">Па така, оние што се од верата, се бла­гословени заедно со верниот Авраам;</verse>
				<verse number="10">а сите оние, што се од делата на Законот, под клетва се. Зашто е на­пи­шано: „Проклет да е секој што не го живее и не го исполнува сето она што е напишано во книгата на Законот!“</verse>
				<verse number="11">А дека никој не се оправдува пред Бога преку Законот, се знае, бидејќи: „Праведниот ќе живее преку верата.“</verse>
				<verse number="12">А Законот не е од верата, туку: „Оној човек што ќе ги исполни овие работи, тој ќе биде жив преку нив.“</verse>
				<verse number="13">Христос нѐ откупи од проклетството на Законот, откако поради нас стана проклетство, зашто е напишано: „Проклет да е секој што виси на дрво!“,</verse>
				<verse number="14">за благословот, даден на Ав­раам, да дојде преку Исус Христос врз незнабошците, па преку верата да Го примиме ветеното од Духот.</verse>
				<verse number="15">Браќа, зборувам како човек: и утврдениот човечки завет никој веќе не го растура, ниту му додава нешто.</verse>
				<verse number="16">Но ветувањата му беа дадени на Авраам и на неговиот потомок. Не е ре­че­но: „И на потомците“, како за мнозина, туку како за еден: „И на твојот потомок“, Кој е Христос.</verse>
				<verse number="17">Ова сакам да го кажам: Заветот, настанат че­ти­ристотини и триесет години подоцна, не го укинува Заветот што претходно беше утврден од Бога во Христос, та ветувањето да ја изгуби силата.</verse>
				<verse number="18">Зашто, ако наследството е добиено по Законот, тоа веќе не е според ветува­њето; туку Бог му го дари на Авраам по ве­тување.</verse>
				<verse number="19">Тогаш, зошто е Законот? Тој е додаден поради престапите, додека не дојде потомокот на кого се однесува ветувањето, и е предаден преку ангели, пре­ку рака на посредник.</verse>
				<verse number="20">Но каде што е само еден, нема посредник – а Бог е еден.</verse>
				<verse number="21">Па така, Законот противен ли е на Божјите ветувања? Никако! Зашто, ако беше даден Закон што ќе можеше да животвори, тогаш навистина оправданието ќе произлегуваше од Законот.</verse>
				<verse number="22">Но Писмото ги затвори сите под грев, па преку верата во Исус Христос да им се даде ветеното на оние кои веруваат.</verse>
				<verse number="23">Пред да дојде верата, ние бевме под стража на Законот, заклучени за верата која требаше да се открие.</verse>
				<verse number="24">И така, Законот ни стана вос­пи­тувач за Христос, за да бидеме оправдани преку верата;</verse>
				<verse number="25">а откако дојде верата, ние веќе не сме под раководство на воспитувач.</verse>
				<verse number="26">Зашто сите сте синови Божји преку верата во Христос Исус;</verse>
				<verse number="27">сите, што се крстивте во Христос, во Христос се облековте.</verse>
				<verse number="28">Нема веќе ни Јудеец, ни Елин, ни роб, ни слободен; нема ни машко, ни женско; зашто сите вие сте едно во Христос Исус.</verse>
				<verse number="29">А ако сте Христови, то­гаш сте Авраамово потомство, наследници по ветувањето.</verse>
			</chapter>
			<chapter number="4">
				<verse number="1">Но ви велам: додека наследникот е малолетен, тој со ништо не се разликува од роб, иако е господар на сѐ;</verse>
				<verse number="2">туку е под настојници и управители до рокот определен од таткото.</verse>
				<verse number="3">Така и ние, додека бевме малолетни, бевме поробени од стихиите на светот;</verse>
				<verse number="4">но, кога се исполни времето, Бог Го испрати Својот Син, Кој се роди од же­на и Кој се роди под Законот,</verse>
				<verse number="5">за да ги откупи оние што се под За­конот, та да го примиме посинувањето.</verse>
				<verse number="6">А бидејќи вие сте синови, Бог во вашите срца Го ис­прати Духот на Својот Син, Кој извикува: „Ава, Оче!“</verse>
				<verse number="7">Затоа не си веќе роб, туку син; а ако си син, тогаш си и Бож­ји наследник преку Христос.</verse>
				<verse number="8">Но тогаш, бидејќи не Го познававте Бога, им робувавте на оние кои по својата природа не се богови;</verse>
				<verse number="9">а сега, откако Го познавте Бога, или, подобро, откако Бог ве позна вас, како сега повторно се навраќате кон слабите и бед­ни стихии, на кои сакате одново да им робувате?</verse>
				<verse number="10">Внимавате на деновите, месеците, времињата и годините.</verse>
				<verse number="11">Се плашам за вас, да не сум се тру­дел напразно меѓу вас.</verse>
				<verse number="12">Ве молам, браќа, станете како мене, зашто и јас станав како вас. Вие со ништо не сте ме навредиле:</verse>
				<verse number="13">знаете дека, кога за првпат ви благовестев, тоа бев заради телесната немоќ,</verse>
				<verse number="14">но вие не го презревте искушението на моето тело, ниту се згрозивте од него, туку ме примивте како Божји ангел, како Христос Исус.</verse>
				<verse number="15">Колку ли само големо беше вашето блаженство тогаш? Ви све­до­чам дека, ако беше можно, и своите очи ќе си ги извадевте и ќе ми ги дадевте.</verse>
				<verse number="16">Зар ви станав непријател затоа што ви ја зборувам вистината?</verse>
				<verse number="17">Нивната ревност кон вас не е за добро, туку сакаат да ве одвојат од мене, за да ревнувате за нив.</verse>
				<verse number="18">Добро е секогаш да ревнувате во доброто, а не само кога сум присутен меѓу вас.</verse>
				<verse number="19">Чеда мои, за кои сум пак во родилни маки, сѐ додека Христос не се вообличи во вас,</verse>
				<verse number="20">би сакал сега да бидам присутен меѓу вас и да ви се обратам со поинаков тон, бидејќи сум во недоумица за вас.</verse>
				<verse number="21">Кажете ми вие, кои сакате да би­дете под Законот: зарем не го слушате Законот?</verse>
				<verse number="22">Зашто е напишано дека Авраам имаше два сина, еден од слугинката и еден од слободната.</verse>
				<verse number="23">Но оној што беше од слугинката, се роди по тело; а оној што беше од сло­бод­ната – по ветување.</verse>
				<verse number="24">А ова е речено сликовито; бидејќи двете жени се двата завета: едниот од Синај­ската Гора, која раѓа за ропство, а тоа е Агара.</verse>
				<verse number="25">Зашто Агара е Синајската Гора во Арабија и соодветствува на сегаш­ниот Ерусалим, кој робува со своите чеда;</verse>
				<verse number="26">а горниот Ерусалим е слободен: тој е мајка на сите нас.</verse>
				<verse number="27">Зашто е напишано: „Развесели се неплодна, ти што не раѓаш; воскликни и извикај ти, која не си искусила ро­дилни маки; бидејќи напуштената има многу повеќе чеда од онаа која има маж.“</verse>
				<verse number="28">Ние, пак, браќа, сме како Исак, чеда на ветувањето.</verse>
				<verse number="29">Но, како што тогаш, оној што се роди по тело, го гонеше родениот по дух, така е и сега.</verse>
				<verse number="30">А што вели Писмото? „Истерај ги слугинката и нејзиниот син, зашто си­нот на слугинката нема да биде наследник заедно со синот на слободната!“</verse>
				<verse number="31">И така, браќа, ние не сме чеда на слугинката, туку на слободната.</verse>
			</chapter>
			<chapter number="5">
				<verse number="1">Па така, стојте цврсто во слободата, со која Христос нѐ ослободи, и не се подавајте повторно под ропски јарем!</verse>
				<verse number="2">Еве, јас, Павле, ви велам: ако се обрезувате, Христос нема да ви биде од никаква полза.</verse>
				<verse number="3">И повторно му сведочам на секој човек што се обрезува дека тој е должен да го извршува целиот Закон.</verse>
				<verse number="4">Сите што посакавте да се оправдува­те со Законот, Го изгубивте Христос, отпаднавте од благодатта;</verse>
				<verse number="5">бидејќи ние, во Духот, се надеваме и очекуваме оп­равдание од верата.</verse>
				<verse number="6">Зашто во Христос Исус ниту обрезанието има сила, ниту необреза­ни­е­то, туку верата, која дејствува преку љубовта.</verse>
				<verse number="7">Вие добро трчавте; кој ви попречи да ѝ се покорувате на вистината?</verse>
				<verse number="8">Таквото убедување не е од Оној што ве повика.</verse>
				<verse number="9">Малку квас го потквасува целото тесто.</verse>
				<verse number="10">Јас сум уверен за вас во Господ дека нема да мислите инаку; а оној што ве збунува – кој и да бил – ќе претрпи осуда.</verse>
				<verse number="11">Но ако јас, браќа, сѐ уште го проповедам обрезанието, тогаш зошто и понатаму ме го­нат? Во тој случај соблазната од крстот е укината.</verse>
				<verse number="12">Камо да беа отсечени оние што ве збунуваат!</verse>
				<verse number="13">Бидејќи вие, браќа, сте повикани кон слобода; но не слобода за угодување на телото, туку со љубов служете си еден на друг.</verse>
				<verse number="14">Зашто, целиот Закон се исполнува во еден збор: „Љуби го својот ближ­ен како себеси.“</verse>
				<verse number="15">Ако, пак, меѓу себе се гризете и јадете, пазете да не се истребите еден со друг.</verse>
				<verse number="16">Ви велам: живејте по Духот, и нема да им угодувате на телесните страсти.</verse>
				<verse number="17">Зашто, телото го посакува она што е противно на духот, духот, пак – противното на телото; а тие се спротивставени меѓусебно, за да не го правите она што го сакате.</verse>
				<verse number="18">Ако ве води Духот, вие не сте под Законот.</verse>
				<verse number="19">Делата на телото се познати. Тие се: прељуба, блуд, нечистота, разврат,</verse>
				<verse number="20">идолопоклонство, магија, неприја­тел­ства, кавги, љубомора, јарост, препирки, раздори, поделби,</verse>
				<verse number="21">завист, пијанство, срамни гоштевки и други слични работи; ве предупредувам, како што ве предупредив и порано, дека оние што го прават тоа, нема да го наследат цар­ството Божјо.</verse>
				<verse number="22">А плодот на Духот е: љубов, радост, мир, долготрпеливост, благост, добрина, верност,</verse>
				<verse number="23">кротост, воздржливост. Против такви нема закон.</verse>
				<verse number="24">Оние, пак, кои се Христови, го распнаа своето тело со неговите страсти и похоти.</verse>
				<verse number="25">Ако живееме според Духот, според Духот и да постапуваме.</verse>
				<verse number="26">Да не бараме лажна слава, еден со друг да не се раздразнуваме, еден на друг да не си завидуваме.</verse>
			</chapter>
			<chapter number="6">
				<verse number="1">Браќа, дури и да падне човек во некаков грев, вие, духовните, поправајте го таквиот со духот на кротоста, пазејќи се и самите да не бидете искушани.</verse>
				<verse number="2">Носете си ги тешкотиите еден на друг – така ќе го исполните Христовиот закон.</verse>
				<verse number="3">Зашто ако некој мисли дека е нешто, а не е ништо, тој се мами себеси.</verse>
				<verse number="4">Секој нека си ги испита своите дела и тогаш ќе има пофалба пред себеси, а не пред друг.</verse>
				<verse number="5">Зашто секој ќе го понесе својот товар.</verse>
				<verse number="6">А оној што го изучува словото нека сподели сѐ што е добро со оној што го поучува.</verse>
				<verse number="7">Не лажете се: со Бога нема подигрува­ње. Што ќе си посее човекот, тоа и ќе си жнее.</verse>
				<verse number="8">Кој сее во своето тело, од телото ќе пожнее распадливост; а кој сее во духот, од духот ќе пожнее вечен живот.</verse>
				<verse number="9">Да не малаксуваме правејќи добро, бидејќи во свое време ќе пожнееме, ако не се измориме.</verse>
				<verse number="10">И така, додека имаме време, да им правиме добро на сите, а најмногу на своите по вера.</verse>
				<verse number="11">Гледајте со колку крупни букви ви го напишав сето ова со сопствената рака.</verse>
				<verse number="12">Оние што сакаат да се фалат со те­лото, тие ве принудуваат да се обрезувате само за да не бидат гонети заради Христовиот крст.</verse>
				<verse number="13">Зашто и самите тие што се обрезуваат, не го запазуваат Законот, а сакаат вие да се обрезувате, за да се пофалат со вашето тело;</verse>
				<verse number="14">а мене, да не ми даде Господ да се фалам со ништо друго, освен со крстот на нашиот Господ Исус Христос, преку кого светот за мене е распнат, а и јас за светот.</verse>
				<verse number="15">Зашто во Христос Исус ниту обре­занието има некаква сила, ниту не­об­резанието, туку новото создание.</verse>
				<verse number="16">На оние што постапуваат по тоа правило, мир и милост, ним и на Божјиот Израил!</verse>
				<verse number="17">Отсега натаму никој да не ми досадува ве­ќе, зашто јас ги носам белезите на Господ Исус врз своето тело.</verse>
				<verse number="18">Благодатта на нашиот Господ Исус Христос нека биде со вашиот дух, бра­ќа. Амин!</verse>
			</chapter>
		</book>
		<book number="49">
			<chapter number="1">
				<verse number="1">Павле, по Божја волја апостол на Исус Христос, до светиите и верните во Христос Исус што се во Ефес:</verse>
				<verse number="2">благодат и мир вам од Бога, нашиот Отец, и од Господ Исус Христос!</verse>
				<verse number="3">Нека е благословен Бог и Отецот на нашиот Господ Исус Христос, Кој во Христос нѐ благослови со секаков духовен благос­лов од небесата,</verse>
				<verse number="4">така што нѐ избра преку Него, уш­те пред создавањето на светот, за да бидеме свети и непорочни пред Него во љубовта.</verse>
				<verse number="5">Тој нѐ предопредели за посинување за Себе преку Исус Христос, според благонаклонетоста на Својата волја,</verse>
				<verse number="6">за пофалба на славата на Него­вата благодат, со која нѐ облагодати преку Својот Возљубен Син,</verse>
				<verse number="7">во Кого имаме откуп преку Негова­та крв, простување на гревовите според бо­гатството на Неговата благодат,</verse>
				<verse number="8">што изобилно ја излеа врз нас во сета мудрост и разум,</verse>
				<verse number="9">откривајќи ни ја тајната на Своја­та волја, според Својата благонаклонетост што ја беше положил во Него од порано,</verse>
				<verse number="10">за да ја оствари при исполнувањето на времињата, да возглави сѐ во Христос, и она што е на небесата, и она што е на земјата.</verse>
				<verse number="11">Преку Него бевме избрани за наследници, предопределени спо­ред намислата на Оној што врши сѐ спо­ред Својата волја,</verse>
				<verse number="12">за да бидеме за пофалба на Неговата слава ние, кои од порано се надевавме на Христос.</verse>
				<verse number="13">Во Него и вие, откако го слушнавте словото на вистината – благовестието за вашето спасение, и откако поверувавте во Него, бевте запечатени со ветениот Свет Дух,</verse>
				<verse number="14">Кој е залог на нашето наследство, за откупување на она што го стекна, за пофалба на Неговата слава.</verse>
				<verse number="15">Затоа и јас, кога слушнав за ва­шата вера во Господ Исус и за вашата љубов кон сите светии,</verse>
				<verse number="16">не престанувам да благодарам за вас, спомнувајќи ве во моите молитви,</verse>
				<verse number="17">та Бог на нашиот Господ Исус Христос, Отецот на славата, да ви даде дух на мудрост и откровение за да Го познаете,</verse>
				<verse number="18">и да ги просветли очите на вашите срца, за самите да увидите каква е на­дежта од Неговиот повик, какво е богатството на славата на Неговото наследството во светиите,</verse>
				<verse number="19">и колку е неизмерна величината на Неговата сила во нас, кои веруваме пре­ку моќното дејствување на Неговата сила,</verse>
				<verse number="20">коешто Тој го пројави во Христос, кога Го воскресна од мртвите и Го пос­тави од Својата десна страна на небесата,</verse>
				<verse number="21">повисоко од секое началство, власт, сила и господство и од секое име со кое се именуваат не само во овој свет, туку и во идниот,</verse>
				<verse number="22">и сѐ Му покори под Неговите нозе и Го постави за глава над сѐ во Црквата,</verse>
				<verse number="23">која е Негово тело, полнота на Оној што исполнува сѐ во сѐ.</verse>
			</chapter>
			<chapter number="2">
				<verse number="1">И вас, кои бевте мртви поради вашите престапи и гревови,</verse>
				<verse number="2">во кои некогаш живеевте според духот на времето на овој свет, според кнезот на воздушната власт, односно на духот, кој сега дејствува во синовите на непокорот,</verse>
				<verse number="3">меѓу кои и ние сите некогаш се водевме според желбите на нашето тело, из­вр­шу­вајќи ги желбите на телото и на по­мис­лите, и по природа бевме, како и дру­ги­те, чеда на гневот.</verse>
				<verse number="4">Но Бог, Кој е богат со милост, поради Својата голема љубов, со која нѐ возљуби,</verse>
				<verse number="5">иако бевме мртви поради нашите прегрешенија, нѐ оживеа во Христос – по благодат сте спасени –</verse>
				<verse number="6">нѐ воскресна со Него и нѐ постави со Него на небесата, во Христос Исус,</verse>
				<verse number="7">за во идните векови да го покаже преизобилното богатство на Својата благодат, преку добрината кон нас во Христос Исус.</verse>
				<verse number="8">Зашто по благодат сте спасени пре­ку верата; и тоа не е од вас – туку дар Божји е!</verse>
				<verse number="9">Не е од дела, за да не се пофали не­кој.</verse>
				<verse number="10">Бидејќи сме Негова творба, создадени во Христос Исус за добри дела, што Бог однапред ги подготви, за да живееме во нив.</verse>
				<verse number="11">Затоа помнете дека вие, некогашните незнабошци по тело – наречени не­обрезани од оние што себеси се нарекуваат обрезани – со обрезание извршено на телото со рака, –</verse>
				<verse number="12">во она време бевте без Хрис­тос, отстранети од Израилевото општество, туѓи на заветите на ветувањето, без никаква надеж и безбожни во светот;</verse>
				<verse number="13">но сега, во Христос Исус, вие, кои некогаш бевте далеку, станавте блиски преку Христовата крв.</verse>
				<verse number="14">Зашто Тој е нашиот мир, Кој од двата народа направи еден и ја разруши преградата што беше меѓу нив.</verse>
				<verse number="15">Тој со Своето тело го уништи непријателството, а законот на запо­ве­дите и одредбите го обессили, за да создаде во Себе од двата народа еден нов човек, воспоставувајќи мир,</verse>
				<verse number="16">та во едно тело да ги помири обата со Бога преку крстот, откако на него го уништи непријателството.</verse>
				<verse number="17">Тој дојде да ви благовести мир на сите вас, и далечни и блиски,</verse>
				<verse number="18">зашто преку Него и едните и дру­ги­те имаме пристап кај Отецот, во едниот Дух.</verse>
				<verse number="19">И така, вие веќе не сте туѓи и придојдени, туку сте им сожители на светиите и членови на Божјото семејство,</verse>
				<verse number="20">зашто се утврдивте на темелите поставени од апостолите и пророците, имајќи Го како аголен камен Самиот Исус Христос,</verse>
				<verse number="21">врз Кого целата градба, складно составена, прераснува во свет храм во Господа;</verse>
				<verse number="22">во Кого и вие, изградувајќи се, станувате живеалиште на Бога во Духот.</verse>
			</chapter>
			<chapter number="3">
				<verse number="1">Затоа јас, Павле, сум затвореник на Христос Исус заради вас, незнабошците.</verse>
				<verse number="2">Бидејќи чувте за распределбата на Божјата благодат, која ми е дадена заради вас,</verse>
				<verse number="3">односно дека преку откровение ми е соопштена тајната, како што претходно накратко ви напишав.</verse>
				<verse number="4">Читајќи го тоа, можете да разберете како сум ја сфатил тајната на Христос,</verse>
				<verse number="5">која, на луѓето од претходните поколенија не им беше објавена, како што сега им се откри на Неговите свети апостоли и пророци преку Духот,</verse>
				<verse number="6">односно дека незнабошците се сонас­ледници, делови на едно тело, и соучес­ници на Неговото ветување во Христос преку благовестието,</verse>
				<verse number="7">на кое му станав служител според дарот на Божјата благодат, која ми е дадена по дејство на Неговата сила.</verse>
				<verse number="8">Мене, најмалиот од сите светии, ми се даде благодатта да им го благовестам на незнабошците неистражливото Христово богатство,</verse>
				<verse number="9">и на сите да им расветлам во што се состои распределбата на тајната, криена од вечноста во Бога, Кој создаде сѐ преку Исус Христос,</verse>
				<verse number="10">та разнообразната Божја мудрост сега, преку Црквата, да им се објави на небесните на­чалства и власти,</verse>
				<verse number="11">според предвечната замисла, која Тој ја изврши во Христос Исус, нашиот Гос­под,</verse>
				<verse number="12">во Кого имаме слобода и пристап, уверени преку верата во Него.</verse>
				<verse number="13">Поради тоа, ве замолувам, да не паѓате со духот пред моите маки што ги поднесувам заради вас, зашто тие се за ваша слава.</verse>
				<verse number="14">Затоа ги преклонувам своите колена пред Отецот на нашиот Господ Исус Христос,</verse>
				<verse number="15">од Кого се именува секој род на небесата и на земјата,</verse>
				<verse number="16">да ви даде, според богатството на Својата слава, сила за да се утврдите пре­ку Неговиот Дух во внатрешниот чо­век,</verse>
				<verse number="17">и преку верата Христос да се всели во вашите срца,</verse>
				<verse number="18">та вкоренети и утврдени во љубовта да можете да разбирате, заедно со сите светии, што е ширина и должина, што е дла­бо­чина и височина,</verse>
				<verse number="19">и да ја осознаете Христовата љубов, која го надминува секое знаење, за да се исполните со сета Божја полнота.</verse>
				<verse number="20">А на Оној што според силата што дејствува во нас, може да изврши неспоредливо повеќе од сѐ што ќе побараме или помислиме,</verse>
				<verse number="21">Нему нека Му е слава во Црквата и во Христос Исус во сите поколенија и за вечни векови. Амин!</verse>
			</chapter>
			<chapter number="4">
				<verse number="1">Затоа јас, затвореникот во Господа, ве молам да се однесувате достојно на позивот за кој сте повикани,</verse>
				<verse number="2">со секакво смиреномудрие и кроткост, со долготрпеливост, поднесувајќи сѐ меѓусебно во љубов,</verse>
				<verse number="3">трудејќи се да го запазите единството на Духот преку врските на мирот.</verse>
				<verse number="4">Едно тело и еден Дух, како што сте и повикани кон едната надеж на ва­шиот позив.</verse>
				<verse number="5">Еден Господ, една вера, едно крш­тение,</verse>
				<verse number="6">еден Бог и Отец на сите, Кој е над сите, преку сите и во сите нас.</verse>
				<verse number="7">А на секого од нас благодатта му е дадена според мерката на дарот Христов.</verse>
				<verse number="8">Затоа е и речено: „Издигајќи се на височина, плени плен и им даде дарови на луѓето.“</verse>
				<verse number="9">А што значи „се издигна“, ако не тоа дека Тој претходно слезе во најдолните места на земјата.</verse>
				<verse number="10">Оној Кој слезе е истиот Кој и се издигна повисоко од сите небеса, за да исполни сѐ.</verse>
				<verse number="11">И Тој постави едни за апостоли, други за пророци, некои за благовестители, а некои за пастири и учители,</verse>
				<verse number="12">за усовршување на светиите во де­лото на служењето, за изградување на Христовото тело,</verse>
				<verse number="13">додека сите не достигнеме до единството на верата и познанието на Синот Божји, до состојба на совршен човек, до мерата на потполната Христова возраст,</verse>
				<verse number="14">та да не бидеме веќе мали деца што ги колеба и понесува секој ветар на лукавите човекови учења, измислувани од итреците за да водат кон заблуда.</verse>
				<verse number="15">Туку живеејќи вистинито во љубовта, на секаков начин да растеме во Оној што е главата – Христос –</verse>
				<verse number="16">од Кого целото тело, составено и сврзано со сите зглобови што го одржуваат преку дејствувањето на секој дел според неговите сили, прави телото да расте, за самото да се изгради во љубов.</verse>
				<verse number="17">Ова го зборувам и сведочам во Господа: да не живеете веќе како што живеат незнабошците, по суетата на својот ум;</verse>
				<verse number="18">помрачени во разумот, отуѓени од Божјиот живот поради незна­ењето што е во нив и поради закоравеноста на нивното срце.</verse>
				<verse number="19">Станувајќи бесчувствителни, се пре­да­доа себеси на разврат и ненаситно вршат се­каква нечистота.</verse>
				<verse number="20">Но вие не Го познавте така Хрис­тос,</verse>
				<verse number="21">ако навистина сте чуле за Него и во Него сте биле поучувани – зашто вистината е во Исус,</verse>
				<verse number="22">тогаш отфрлете го од себе стариот човек според кого претходно жи­ве­евте, кој се распаѓа во измамливите желби,</verse>
				<verse number="23">за да се обновите во духот на својот ум</verse>
				<verse number="24">и да се облечете во новиот човек, создаден според Бога во праведноста и светоста на вистината.</verse>
				<verse number="25">Затоа, отфрлајќи ја лагата, кажувајте ја вистината секој на својот ближен, бидејќи сме делови еден на друг.</verse>
				<verse number="26">Гневете се, но не грешете; сонцето да не зајде пред вашиот гнев;</verse>
				<verse number="27">и не давајте му место на ѓаволот.</verse>
				<verse number="28">Кој крадел, нека не краде веќе, туку нека се труди со своите сопствени раце да го прави она што е добро, за да има што да му даде на оној што има потреба.</verse>
				<verse number="29">Никаков гнасен збор да не излегува од вашата уста, туку само добар, за надградување каде што треба, за да им даде благодат на оние што слушаат.</verse>
				<verse number="30">И не ожалостувајте Го Светиот Божји Дух со Кого сте запечатени за денот на откупувањето.</verse>
				<verse number="31">Отстранете ја подалеку од вас секоја огорченост, јарост, гнев, викање и хула заедно со секоја друга злоба.</verse>
				<verse number="32">Бидете добри и милосрдни еден кон друг, проштавајќи си еден на друг, како што и Бог ви прости во Христос.</verse>
			</chapter>
			<chapter number="5">
				<verse number="1">И така, подражавајте Го Бога, како возљубени чеда,</verse>
				<verse number="2">и живејте во љубов, како што и Христос нѐ возљуби и се предаде Себеси за нас како принос и жртва на Бога за благопријатен мирис.</verse>
				<verse number="3">А блуд и секаква нечистота или, пак, алчност, воопшто да не се спомнуваат меѓу вас, како што им прилега на светии,</verse>
				<verse number="4">ниту, пак, гнасотија ни будалесто збо­рување, или шегување, кои се непристојни, туку само благодарност.</verse>
				<verse number="5">Зашто ова треба да го знаете: ниеден блудник, или нечист, или ненаситник – кој е идолопоклоник, нема наследство во царството на Христос и на Бога.</verse>
				<verse number="6">Никој да не се мами со празни збо­ро­ви; зашто поради нив доаѓа Бож­јиот гнев врз синовите на непокорноста;</verse>
				<verse number="7">затоа, не станувајте нивни соучесници.</verse>
				<verse number="8">Зашто вие некогаш бевте темнина, а сега сте светлина во Господ; живејте како чеда на светлината!</verse>
				<verse number="9">Бидејќи плодот на Духот се состои во сѐ што е добро, праведно и вистинито –</verse>
				<verse number="10">испитувајте што Му е благоугодно на Господа,</verse>
				<verse number="11">и не учествувајте во бесплодните дела на темнината, туку разобличувајте ги!</verse>
				<verse number="12">Зашто за она што го прават скри­шум, срамно е и да се зборува.</verse>
				<verse number="13">А сѐ што е разобличено, светлината го прави јавно; бидејќи сѐ што е јавно, светлина е.</verse>
				<verse number="14">Затоа е речено: „Стани ти што спи­еш, воскресни од мртвите, и Христос ќе те осветли!“</verse>
				<verse number="15">Па така, добро внимавајте како жи­веете! Не како безумни, туку како муд­ри,</verse>
				<verse number="16">ползувајќи го времето, зашто деновите се зли.</verse>
				<verse number="17">Затоа не бидете неразумни, туку распознајте што е волјата Гоподова!</verse>
				<verse number="18">И не опивајте се со вино, во него има разврат, туку исполнувајте се со Духот,</verse>
				<verse number="19">разговарајќи меѓу себе со псалми и славословија и духовни песни, пеејќи и воспевајќи Го Господ во вашите срца,</verse>
				<verse number="20">благодарејќи Му секогаш за сѐ на Бога и Отецот, во името на нашиот Гос­под Исус Христос.</verse>
				<verse number="21">Покорувајќи се еден на друг во стра­во­почит Христова.</verse>
				<verse number="22">Вие, жените, покорувајте им се на своите мажи, како на Господ,</verse>
				<verse number="23">зашто мажот е глава на жената, како што и Христос е глава на Црквата, и Тој е Спасител на телото.</verse>
				<verse number="24">Па, како што Црквата Му се покорува на Христос, така и жените во сѐ да им се покоруваат на своите мажи.</verse>
				<verse number="25">Вие, мажите, љубете ги своите жени, како што и Христос ја возљуби Црк­вата и се предаде Себеси за неа,</verse>
				<verse number="26">за да ја освети, очистувајќи ја со водна бања преку словото;</verse>
				<verse number="27">та да ја претстави пред Себе Црквата во сета слава, која нема дамка или брчка, или нешто слично, туку да биде света и непорочна.</verse>
				<verse number="28">И така, мажите се должни да ги љубат своите жени како што ги љубат своите тела. Оној што си ја љуби жената, тој се љуби и себеси.</verse>
				<verse number="29">Зашто никој никогаш не го намра­зил своето тело, туку го храни и го негува, како и Господ Црквата,</verse>
				<verse number="30">бидејќи ние сме делови на Неговото тело, од Неговото месо и од Неговите коски.</verse>
				<verse number="31">„Затоа, човек ќе ги остави својот татко и својата мајка, и ќе се присоедини кон својата жена, та обајцата ќе бидат едно тело.“</verse>
				<verse number="32">Оваа тајна е голема. Но јас ви зборувам за Христос и за Црквата.</verse>
				<verse number="33">И така, секој од вас да си ја љуби својата жена, како се­беси, а жената да го почитува својот маж.</verse>
			</chapter>
			<chapter number="6">
				<verse number="1">Вие, децата, бидете им послушни на своите родители во Гос­пода, зашто тоа е праведно.</verse>
				<verse number="2">„Почитувај ги својот татко и својата мајка!“ – тоа е првата заповед со ветува­ње –</verse>
				<verse number="3">„за да ти биде добро, и да живееш долго на земјата.“</verse>
				<verse number="4">И вие, татковците, не дразнете ги своите де­ца, туку подигнувајте ги во воспитанието и науката на Господ.</verse>
				<verse number="5">Вие, слугите, бидете им послушни на своите телесни господари со страв и тре­пет, во простота на срцето, како на Христос,</verse>
				<verse number="6">не работете само за пред очи, како човекоугодници, туку како Христови слуги, кои ја извршуваат волјата Божја од сета своја душа,</verse>
				<verse number="7">служејќи со добра волја, како да Му служите на Господ, а не на луѓе,</verse>
				<verse number="8">знаејќи дека секој, па било тоа роб или слободен, ќе добие од Господ спо­ред доброто, што го направил.</verse>
				<verse number="9">А и вие, господари, така од­несувајте се кон нив и бидете умерени во строгоста, знаејќи дека и над вас самите има Господар на небесата, во Кого нема пристрасност!</verse>
				<verse number="10">Па така, браќа, зајакнувајте се во Господа и во моќта на Неговата сила!</verse>
				<verse number="11">Облечете се целосно со оружјето и оклопот Божји за да можете да им одолеете на ѓаволските итроштини;</verse>
				<verse number="12">зашто нашата борба не е против крв и месо, туку против началствата, против властите, против световните упра­вители на темнината од овој свет, против небесните духови на злобата.</verse>
				<verse number="13">Затоа земете го оружјето и оклопот Божји, за да можете да се спротивставите во денот на злото, та, откако ќе завршите сѐ, да опстоите.</verse>
				<verse number="14">И така стојте цврсто, препашани со вистината и облечени во окло­пот на праведноста;</verse>
				<verse number="15">и нозете да ви бидат обуени во подготвеност за благовестието на мирот.</verse>
				<verse number="16">А над сѐ, земете го штитот на верата, со кој ќе можете да ги изгаснете сите вжештени стрели на лукавиот;</verse>
				<verse number="17">земете го и шлемот на спасението и духовниот меч, кој е словото Божјо!</verse>
				<verse number="18">Со секаква молитва и молба во се­кое време молете се во Духот, и во такво расположение, бидете будни со целосна истрај­ност и молитва за сите светии</verse>
				<verse number="19">и за мене, та кога ќе ја отворам ус­тата да ми се даде слово за слободно да ја со­општувам тајната на благовестието,</verse>
				<verse number="20">заради кое сум пратеник во окови, за да го проповедам смело, како што ми прилега.</verse>
				<verse number="21">А за да знаете и вие како сум и што работам, за сѐ ќе ве извести Тихик, воз­љубениот брат и верен служител во Господ,</verse>
				<verse number="22">кого токму заради тоа го пратив кај вас, за да дозна­ете како сме и да ви ги утеши срцата.</verse>
				<verse number="23">Мир на браќата и љубов со вера од Бога Отецот и од Господ Исус Христос.</verse>
				<verse number="24">Благодатта нека биде со сите што Го љубат на­шиот Господ Исус Христос со нераспадлива љубов. Амин!</verse>
			</chapter>
		</book>
		<book number="50">
			<chapter number="1">
				<verse number="1">Павле и Тимотеј, слуги на Исус Христос, до сите светии во Христос Исус, што се во Филипи, заедно со епископите и ѓаконите:</verse>
				<verse number="2">благодат и мир вам од Бога, нашиот Отец, и од Господ Исус Христос!</verse>
				<verse number="3">Му благодарам на мојот Бог при секое спомнување на вас,</verse>
				<verse number="4">– а постојано, во секоја моја молитва, се молам со радост за вас –</verse>
				<verse number="5">поради вашето учество во благовестието од првиот ден, па сѐ досега.</verse>
				<verse number="6">Уверен сум токму во тоа дека Оној што го за­почна доброто дело во вас, ќе го доврши до денот на Исус Христос.</verse>
				<verse number="7">И право е да го мислам тоа за сите вас, зашто секогаш ве имам во срцето – и кога сум во окови, и кога го бранам и утврдувам благовестието, бидејќи сите вие сте мои соучесници во благодатта.</verse>
				<verse number="8">Зашто Бог ми е сведок колку многу копне­ам по сите вас со милосрдноста на Исус Христос.</verse>
				<verse number="9">И за ова се молам: вашата љубов сѐ повеќе и повеќе да изобилува во познание­то и во секакво расудување,</verse>
				<verse number="10">за да можете да го распознавате нај­доброто, та да бидете чисти и беспре­кор­ни во денот Христов,</verse>
				<verse number="11">исполнети со плодовите на праведноста преку Исус Христос, за слава и по­фалба на Бога.</verse>
				<verse number="12">Браќа, сакам да знаете дека сето она што ми се случи, всушност придонесе за поголем успех на благовестието,</verse>
				<verse number="13">така што целата преторија и сите останати дознаа за моите окови за Христос;</verse>
				<verse number="14">па повеќето од браќата во Гос­пода, поттикнувајќи се од моите окови, уште повеќе се охрабрија да го говорат словото Божјо без страв.</verse>
				<verse number="15">Навистина, некои Го проповедаат Христос од завист и жел­ба за препирање, а некои од добра волја;</verse>
				<verse number="16">едните Го проповедаат Христос од желба да се препираат, неискрено, сметајќи дека ја наголемуваат тежината на моите окови.</verse>
				<verse number="17">А другите, пак, проповедаат од љу­бов, знаејќи дека јас сум поставен да го бранам благовестието.</verse>
				<verse number="18">Но, што тогаш? Како и да е, било дволично или искрено, Христос се про­поведа; затоа се радувам и ќе се радувам.</verse>
				<verse number="19">Зашто знам дека тоа ќе ми послужи за спасение по вашата молитва и преку дејството на Духот на Исус Христос,</verse>
				<verse number="20">како што очекувам со нетрпение и се надевам дека во ништо нема да се посрамам, но со сета моја смелост, ка­ко секогаш, така и сега, ќе се возвеличи Христос во моето тело – било преку живот, било преку смрт.</verse>
				<verse number="21">Зашто за мене животот е Христос, а смртта – придобивка.</verse>
				<verse number="22">Но, ако живеам во телото, тогаш моето дело ќе даде плод, па така, не знам што да одберам.</verse>
				<verse number="23">Измачуван сум и од едното и од другото, сакам да заминам и да бидам со Христос, бидејќи тоа е многу по­добро;</verse>
				<verse number="24">но да останам во телото е по­неопходно за вас.</verse>
				<verse number="25">Па уверен во ова, знам дека ќе ос­та­нам и ќе бидам со сите вас за ваш напредок и радост во верата,</verse>
				<verse number="26">та кога повторно ќе дојдам кај вас, преку мене да се умножува вашата пофалба во Христос Исус.</verse>
				<verse number="27">Само, живејте достојно на Хрис­то­во­то благовестие, та било да дојдам и да ве видам, било да сум отсутен, да слушнам де­ка стоите цврсто во еден дух, борејќи се едно­душно за верата на благовестието,</verse>
				<verse number="28">во ништо не плашејќи се од противниците. Ним, тоа им е знак за погибел, а вам за спасение, и тоа од Бо­га.</verse>
				<verse number="29">Бидејќи, заради Христос, ви се даде дар не само да верувате во Него, туку и да страдате за Него,</verse>
				<verse number="30">имајќи ја истата борба, којашто ја видовте во мене, и која и сега слушате дека е во мене.</verse>
			</chapter>
			<chapter number="2">
				<verse number="1">И така, ако во Христос има нека­ква утеха, ако има некакво охрабрување од љубовта, ако има некаква заедница на Духот, ако има некое милосрдие и сочувство,</verse>
				<verse number="2">направете ми ја радоста потполна со тоа што исто ќе размислувате, имајќи иста љубов, еднодушни и ед­но­мислени;</verse>
				<verse number="3">не правете ништо за лична корист или за празна слава, туку секој со смиреномудрие нека го смета другиот за подобар од себе!</verse>
				<verse number="4">Не грижете се само за своето, ту­ку и за другите!</verse>
				<verse number="5">Затоа вашето размислување нека биде како она на Христос Исус,</verse>
				<verse number="6">Кој, иако беше во образ Божји, не сме­таше дека треба да го искористи тоа што е еднаков со Бога;</verse>
				<verse number="7">туку се понизи Себеси, земајќи образ на слуга и се изедначи со луѓето;</verse>
				<verse number="8">и по из­глед се покажа како човек, Самиот се понизи, и беше послушен сѐ до самата смрт, смрт на крст.</verse>
				<verse number="9">Па затоа и Бог Го превозвиши и Му даде име што е над секое име,</verse>
				<verse number="10">та во името на Исус да се поклони секое колено на сѐ што е небесно, земно и подземно,</verse>
				<verse number="11">и секој јазик да исповеда дека Исус Христос е Господ, за слава на Бога Отецот.</verse>
				<verse number="12">Затоа, возљубени мои, како што се­когаш бевте послушни, не само во мое при­суство, туку многу повеќе сега, кога сум отсутен, со страв и трепет градете го своето спасение,</verse>
				<verse number="13">зашто Бог е Оној Кој во вас прави да сакате и да дејствувате според Не­го­вата добра волја.</verse>
				<verse number="14">Сѐ правете без мрморење и дво­уме­ње,</verse>
				<verse number="15">за да бидете беспрекорни и чисти, не­по­роч­ни Божји чеда сред изопачено и развратно поколение, во кое светите како светила во светот,</verse>
				<verse number="16">цврсто држејќи се за словото на животот, за да имам со што да се пофалам во денот Христов, дека не трчав напразно и не се трудев на­празно.</verse>
				<verse number="17">Но, дури и ако се принесувам како полевање врз жртвата и службата на вашата вера, се ра­дувам сам и се радувам со сите вас.</verse>
				<verse number="18">Радувајте се и вие, зарадувајте се со мене!</verse>
				<verse number="19">Се надевам во Господ Исус дека наскоро ќе ви го пратам Тимотеј, та и јас, откако ќе разберам како сте, да се утешам.</verse>
				<verse number="20">Зашто немам ниту еден исто­мисленик, кој толку искрено би се гри­жел за вас.</verse>
				<verse number="21">Зашто сите си го бараат своето, а не она на Исус Христос.</verse>
				<verse number="22">Но неговата опитност ви е позната; тој, како син кон татко, заедно со мене слугуваше при благовестењето.</verse>
				<verse number="23">Значи, се надевам дека него ќе го ис­пратам веднаш, штом ќе дознаам што ќе стане со мене;</verse>
				<verse number="24">но во Господа сум уверен дека и сам наскоро ќе дојдам кај вас.</verse>
				<verse number="25">Сметав дека е неопходно да го испратам кај вас Епафродит, мојот брат, сотрудник и соборец, а вашиот пратеник и служителот на моите потреби,</verse>
				<verse number="26">бидејќи тој копнееше за си­те вас и беше нажален што сте чуле де­ка бил болен.</verse>
				<verse number="27">Зашто тој боледуваше речиси до умирање; но Бог го помилува, и не само не­го, туку и мене, за да не ми се натовари една жалост врз друга.</verse>
				<verse number="28">Поради тоа го испратив што поскоро, та, штом ќе го видите повторно, да се израдувате, а јас да бидам помалку нажален.</verse>
				<verse number="29">Затоа, примете го во Господа со се­каква радост, и за таквите имајте почит,</verse>
				<verse number="30">бидејќи за Христовото дело тој бе­ше близу до смрт, не жалејќи го својот живот за да го надополни служењето што ми недостига од вас.</verse>
			</chapter>
			<chapter number="3">
				<verse number="1">И така, браќа мои, радувајте се во Гос­пода! Мене не ми е мачно да ви пишувам исти нешта, а вам тоа ви е за утврдување.</verse>
				<verse number="2">Чувајте се од кучињата, чувајте се од лошите работници, чувајте се од лажно обрезание,</verse>
				<verse number="3">зашто вистинското обрезание сме ние, кои со Духот Му служиме на Бога и се фалиме со Христос Исус, и не се надеваме на телото,</verse>
				<verse number="4">иако јас можам да се надевам и на телото. Ако некој друг мисли дека може да се надева на телото, уш­те повеќе можам јас,</verse>
				<verse number="5">кој сум обрезан во осмиот ден, од Израилевиот род, од Венијаминовото ко­ле­но, Евреин од Евреите, по Законот фа­рисеј,</verse>
				<verse number="6">по ревност – гонител на Црк­вата, според правдата на Законот – бес­прекорен.</verse>
				<verse number="7">Но тоа што за мене беше придобивка, заради Христос го сметав за загуба.</verse>
				<verse number="8">Та дури и сметам дека сѐ друго е загуба спрема возвишеноста на познанието на Христос Исус, мојот Господ, поради Кого изгубив сѐ, и сѐ сметам за отпад, само за да Го придобијам Хрис­тос,</verse>
				<verse number="9">и да се најдам во Него, не со својата праведност која доаѓа од Законот, туку со онаа која доаѓа преку верата во Христос, односно со праведноста од Бога, која доаѓа преку верата;</verse>
				<verse number="10">за да Го познаам Него, и силата на Неговото воскресение, и учеството во Неговите страдања, сообразувајќи се со Неговата смрт,</verse>
				<verse number="11">та некако да го достигнам воскресението на мртвите.</verse>
				<verse number="12">Не дека веќе сум го достигнал тоа, или веќе сум се усовршил, туку се стремам да го дос­егнам, како што и самиот бев досегнат од Христос.</verse>
				<verse number="13">Браќа, јас не мислам дека сум го достигнал тоа; но едно правам: го заборавам она што е зад мене, а се стремам кон она што е пред мене,</verse>
				<verse number="14">трчам кон целта – по наградата на Божјиот призив одозгора во Христос Исус.</verse>
				<verse number="15">Сите, ние, пак, кои сме совршени, да го мислиме ова; а Бог и вам ќе ви го открие истото, дури и ако мислите нешто друго.</verse>
				<verse number="16">Впрочем, да живееме според она кое го достигнавме и така да мислиме.</verse>
				<verse number="17">Подражавајте ме мене, браќа, и внимателно гледајте на оние што постапуваат на истиот начин, имајќи нѐ нас како образец.</verse>
				<verse number="18">Зашто мнозина, за кои често сум ви зборувал, а сега дури и со солзи говорам, постапуваат како непријатели на Христовиот крст;</verse>
				<verse number="19">нивниот крај е погибел, нивниот бог – стомакот, а славата – во нивниот срам; тие мислат само за земното.</verse>
				<verse number="20">А нашето жителство е на небесата, од каде што Го очекуваме и Спа­си­те­лот, Господ Исус Христос.</verse>
				<verse number="21">Тој ќе го преобрази нашето по­ни­же­но тело, за тоа да стане подобно на Неговото славно тело, со силата преку која Тој може да потчини сѐ под Себе.</verse>
			</chapter>
			<chapter number="4">
				<verse number="1">Затоа, возљубени и многу посакувани мои браќа, кои сте моја радост и венец: стојте цврсто во Господа, возљубени!</verse>
				<verse number="2">Ја замолувам Еводија, ја замолувам и Син­ти­хија да бидат едномислени во Господа;</verse>
				<verse number="3">а те молам и тебе, мој искрен сотруднику, помагај им на оние што се трудеа за благовестието заедно со мене и со Климент и со останатите мои сотрудници, чии имиња се во книгата на животот.</verse>
				<verse number="4">Радувајте се секогаш во Господа, и пак ќе речам: радувајте се!</verse>
				<verse number="5">Вашата кротост нека им биде позната на сите луѓе! Господ е близу!</verse>
				<verse number="6">Не грижете се за ништо, туку во сѐ преку молитва и молба со благодарност изнесувајте ги пред Бога своите барања,</verse>
				<verse number="7">и мирот Божји, што го надвишува секој ум, ќе ги запази вашите срца и вашите мисли во Христос Исус.</verse>
				<verse number="8">Понатаму, браќа, на она што е вистинско, што е чесно, што е праведно, што е чисто, што е љубезно, што е достојно за слава, на она што е добродетел, што е за пофалба, само на тоа мислете!</verse>
				<verse number="9">Она што го научивте, примивте, чувте и видовте во мене, тоа правете го, – и Бог на мирот ќе биде со вас!</verse>
				<verse number="10">Многу се зарадував во Господа, зашто најпосле одново процвета вашата грижа за мене – не дека не се грижевте за мене, но немавте згодна пригода.</verse>
				<verse number="11">Ова не го велам бидејќи нешто ми недостига, зашто се научив да бидам задово­лен во она во што сум.</verse>
				<verse number="12">Знам да живеам и во скудност, знам да живеам и во изобилство; научен сум на сѐ и сешто, и сит да бидам, и да гладувам, и во изобилие да сум и во немаштија.</verse>
				<verse number="13">Сѐ можам преку Христос, Кој ме крепи.</verse>
				<verse number="14">Но, добро направивте што зедовте учество во мојата мака.</verse>
				<verse number="15">А знаете и вие, Филипјани, дека во почетокот на проповедањето на благовестието, кога отпатував од Македонија, ниту една црква не ми се придружи во однос на давањето и примањето, освен вие;</verse>
				<verse number="16">зашто и во Солун, еднаш, и по вторпат ми го пративте она што ми беше неопходно.</verse>
				<verse number="17">Ова не го велам затоа што сакам да ми давате, туку го барам плодот кој се ум­ножува во ваша полза.</verse>
				<verse number="18">Добив сѐ и имам во изобилие; се преполнив со добра откако од Епафродит го примив дарот што сте ми го испратиле, кој е благопријатен мирис, жртва пријатна, благоугодна на Бог.</verse>
				<verse number="19">Мојот Бог, по Своето богатство, ќе ја исполни секоја ваша потреба, за слава преку Христос Исус.</verse>
				<verse number="20">А на нашиот Бог и Отец, слава во вечни векови. Амин!</verse>
				<verse number="21">Поздравете го секого од светиите во Христос Исус! Ве поздравуваат браќата што се со мене.</verse>
				<verse number="22">Ве поздравуваат сите светии, а осо­бено оние од цезаревиот дом.</verse>
				<verse number="23">Благодатта на нашиот Господ Исус Христос нека биде со сите вас. Амин!</verse>
			</chapter>
		</book>
		<book number="51">
			<chapter number="1">
				<verse number="1">Павле, по Божја волја апостол на Исус Христос, и братот Тимотеј,</verse>
				<verse number="2">до светите и верни браќа во Христос што се во Колоси: благодат и мир вам од Бога, нашиот Отец, и од Гос­под Исус Христос!</verse>
				<verse number="3">Му благодариме на Бога и Отецот на нашиот Господ Исус Христос, секогаш кога се молиме за вас,</verse>
				<verse number="4">бидејќи слушнавме за вашата вера во Христос Исус и за вашата љубов кон сите светии,</verse>
				<verse number="5">поради надежта која се чува за вас на небесата, за која порано сте слуш­на­ле во вистинитото слово на благовестието,</verse>
				<verse number="6">кое дојде до вас, како и во целиот свет, и плодоносно расте, како и меѓу вас од денот кога ја чувте и познавте Божјата благодат во вистината;</verse>
				<verse number="7">како што и научивте од Епафрас, нашиот возљубен соработник, кој е верен Христов служител заради вас,</verse>
				<verse number="8">и кој нѐ извести за вашата љубов во Духот.</verse>
				<verse number="9">Затоа и ние, од денот кога го чув­ме тоа, непрестајно се молиме за вас и сакаме да се исполните со познание на Него­ва­та волја во секоја мудрост и духовно разбирање,</verse>
				<verse number="10">та да постапувате достојно за Бога и да Му бидете угодни во сѐ, за да бидете плодоносни во секое добро дело и да растете во познанието на Бога,</verse>
				<verse number="11">укрепувани со секаква сила пре­ку моќта на Неговата слава, со секаква истрајност и долготрпение, со радост</verse>
				<verse number="12">благодарејќи Му на Бога и Отецот, Кој нѐ направи способни да учествуваме во наследството на светиите во светлината,</verse>
				<verse number="13">нѐ избави од власта на темнината и нѐ воведе во царството на Својот воз­љу­бен Син,</verse>
				<verse number="14">во Кого имаме откуп и простување на гревовите.</verse>
				<verse number="15">Тој е образ на невидливиот Бог, првороден, пред секое создание;</verse>
				<verse number="16">бидејќи преку Него е создадено сѐ што е на небесата и на земјата, видливо и невидливо; било престоли, било господства, било началства, било власти – сѐ е создадено преку Него и за Него.</verse>
				<verse number="17">Тој е пред сѐ, и сѐ се одржува во Него.</verse>
				<verse number="18">Тој е глава на телото, односно на Црквата. Тој е почеток, првороден од мртвите, за Самиот да првенствува во сѐ.</verse>
				<verse number="19">Бидејќи Отецот благоволи во Него да ја насели сета полнота,</verse>
				<verse number="20">и преку Него да помири сѐ со Себе, и земно и небесно, творејќи мир преку Неговата крв на крстот.</verse>
				<verse number="21">И вас, кои некогаш бевте отуѓени и непријатели, со мисла за лоши дела,</verse>
				<verse number="22">сега преку Неговата смрт ве помири во телото на Не­го­вото тело, за да ве претстави пред Себе свети, непо­роч­ни и без вина,</verse>
				<verse number="23">ако останете утврдени и непоколебливи во верата, и ако не се отргнете од надежта на благовестието што го чув­те, кое е проповедано на секое подне­бесно создание, и на кое јас, Павле, му станав служител.</verse>
				<verse number="24">Сега се радувам во своите страдања за вас и го пополнувам не­достигот од Христовите маки во моето тело заради Неговото тело, кое е Црквата.</verse>
				<verse number="25">Нејзе јас ѝ станав служител според Божјото устројство што ми е дадено за вас, за да го исполнам словото Божјо,</verse>
				<verse number="26">тајната која е скриена од вековите и поколенијата, а сега објавена на Неговите светии,</verse>
				<verse number="27">на кои Бог посака да им покаже какво е богатството на славата во таа тајна за незнабошците, односно дека Христос, надежта на славата, е во вас.</verse>
				<verse number="28">Него ние го проповедаме, вразумувајќи ги сите луѓе и учејќи ги со сета мудрост, за секој човек да го претставиме совршен во Христос Исус;</verse>
				<verse number="29">затоа се трудам и се борам, потпирајќи се на Неговата сила, која со голема моќ дејствува во мене.</verse>
			</chapter>
			<chapter number="2">
				<verse number="1">Сакам да знаете во каква голема борба сум за вас, за оние што се во Лаодикија, но и за сите кои не ме видоа лично.</verse>
				<verse number="2">Тоа го правам за да им се утешат срцата, та соединети во љубов за секое богатство, со потполно разбирање, да ја познаат тајната на Бога и Отецот и на Христос,</verse>
				<verse number="3">во Кого се скриени сите ризници на мудроста и знаењето.</verse>
				<verse number="4">Ова ви го велам за да не ве измами некој со заводливи зборови;</verse>
				<verse number="5">зашто, иако сум отсутен со телото, со духот сум со вас, и се радувам гледајќи го вашиот ред и цврстината на вашата вера во Христос.</verse>
				<verse number="6">И така, како што Го примивте Христос Исус, Господ, така и живејте во Него,</verse>
				<verse number="7">вкоренети и утврдени во Него и укрепени во верата, како што сте нау­чени, изобилувајќи во неа со благодар­ност.</verse>
				<verse number="8">Пазете некој од вас да не биде заробен од филозофијата и од празната измама според човечкото предание, според сти­хи­ите на светот, а не според Христос;</verse>
				<verse number="9">зашто во Него телесно живее сета полнота на Божеството,</verse>
				<verse number="10">и вие сте исполнети во Него, Кој е глава на секое началство и власт;</verse>
				<verse number="11">во Него сте и обрезани преку нера­котворено обрезание, откако преку Христовото обрезание го соб­ле­ковте гревовното тело;</verse>
				<verse number="12">откако се погребавте со Него во крштевањето, во кое заедно со Него и воскреснавте преку вера во силата на Бога, Кој Го воскресна од мртвите.</verse>
				<verse number="13">И вас, кои бевте мртви поради прегрешенијата и поради необрезанието на вашето тело, Тој ве оживеа заедно со Него, простувајќи ви ги сите прегрешенија,</verse>
				<verse number="14">поништувајќи го ракописаниот закон, кој со своите прописи беше против нас, а кого Тој го оттргна отсреде нас, приковувајќи го на крстот;</verse>
				<verse number="15">и, откако ја зграби силата од начал­ствата и властите, Тој јавно ги посрамоти, славејќи ја во Себе победата над нив.</verse>
				<verse number="16">Па така, никој нека не ве осудува за јадење или пиење, или за некаков празник, или за млада месечина или саботи;</verse>
				<verse number="17">тоа е само сенка на она што доаѓа, а стварноста е Христос.</verse>
				<verse number="18">Никој своеволно да не ве мами со смиреномудрост и служење на ангели­те. Таквиот се впушта во она што не го видел, напразно гордеејќи се со својот телесен ум,</verse>
				<verse number="19">а не се држи цврсто за Главата, од Која целото тело, одржано и сврзано преку зглобови и врски, расте со растење дадено од Бога.</verse>
				<verse number="20">Ако со Христос умревте за стихиите на светот, тогаш зошто, како да живеете во светот, се потчинувате на одредбите:</verse>
				<verse number="21">„Не фаќај, не вкусувај, не допирај“?</verse>
				<verse number="22">Сето тоа се рас­па­ѓа­ при употреба – согласно со човеч­ки­те заповеди и учења.</verse>
				<verse number="23">Тоа само наликува на мудрост во своеволното богослужење, во лажното смиреномудрие и во нештедењето на телото, но нема никаква вредност и само го задоволува телото.</verse>
			</chapter>
			<chapter number="3">
				<verse number="1">И така, ако сте воскреснале заедно со Христос, барајте го она што е го­ре, каде што Христос седи оддесно на Бога;</verse>
				<verse number="2">мислете за горното, а не за земното.</verse>
				<verse number="3">Зашто вие умревте, и вашиот живот е сокриен со Христос во Бога.</verse>
				<verse number="4">А кога ќе се појави Христос, нашиот живот, тогаш и вие ќе се појавите со Него во слава.</verse>
				<verse number="5">Затоа, умртвете ги вашите членови од телото за земната природа во вас: блудот, нечистотијата, страста, лошата желба и алчноста, која е идолопоклонство!</verse>
				<verse number="6">Поради нив доаѓа Божјиот гнев врз синовите на непослушноста,</verse>
				<verse number="7">а меѓу нив некогаш се движевте и вие, кога живеевте во тие пороци.</verse>
				<verse number="8">А сега и вие отфрлете го од себе сето ова: гневот, јароста, злобата, хулењето, срамните зборови од својата уста!</verse>
				<verse number="9">Не лажете се еден со друг, зашто го соблековте стариот човек заедно со неговите дела,</verse>
				<verse number="10">и се облековте во новиот, кој се обновува во познанието, според образот на својот Создател.</verse>
				<verse number="11">Тука нема веќе ни Елин, ни Јудеец, ни обрезан, ни необрезан, ни варварин, ни Скит, ни роб, ни слободен, туку сѐ и во сѐ е Христос.</verse>
				<verse number="12">И така, како све­ти и возљубени Божји избраници, облечете се во мило­с­рд­ност, доброта, смиреномудрие, кротост и долготрпеливост,</verse>
				<verse number="13">трпејќи се еден со друг и простувај­ќи си, ако некој има поплака на некого; како што Христос ви прости, така простувајте и вие!</verse>
				<verse number="14">А над сето тоа облечете се во љубовта, која е врска на совршенството,</verse>
				<verse number="15">и во вашите срца нека завладее мирот Божји, кон кого и сте повикани во едно тело; и бидете благодарни!</verse>
				<verse number="16">Христовото слово изобилно нека се всели во вас, во секоја мудрост; учејќи се и советувајќи се меѓусебно со псалми и химни, и со духовни песни, пеејќи Му на Господа со благодат во вашите срца!</verse>
				<verse number="17">И сѐ што правите со збор или со де­ло – сѐ нека биде во името на Господ Исус, благодарејќи Му преку Него на Бога и Отецот!</verse>
				<verse number="18">Вие, жените, покорувајте им се на своите мажи, како што прилега во Господа!</verse>
				<verse number="19">Вие, мажите, љубете си ги жените и не огорчувајте се на нив!</verse>
				<verse number="20">Вие, децата, бидете им послушни на вашите родители во сѐ, зашто тоа Му е бла­го­угодно на Господ!</verse>
				<verse number="21">Вие, татковците, не раздразнувајте ги своите деца, за да не паѓаат со духот!</verse>
				<verse number="22">Вие, слугите, во сѐ бидете им пос­луш­ни на своите земни господари, не само пред очи како оние што сакаат да се умилкуваат на луѓето, туку во едноставност на срцето, со страв Божји!</verse>
				<verse number="23">И сѐ што правите, правете го од ду­ша, како за Господа, а не за луѓе,</verse>
				<verse number="24">знаејќи дека од Господа како награда ќе добиете наследство, бидејќи на Господ Христос Му служите.</verse>
				<verse number="25">А кој причинува неправда, ќе добие според својата неправда; и нема да има пристрасност!</verse>
			</chapter>
			<chapter number="4">
				<verse number="1">Вие, господарите, бидете справедливи спрема своите слуги и давајте им го она што е правично, зашто знаете дека и вие имате Господар на небесата!</verse>
				<verse number="2">Бидете истрајни во молитвата, бдејте во неа со благодарност!</verse>
				<verse number="3">Молете се, исто така, и за нас, за да ни ја отвори Бог вратата на проповедта, за да ја разгласуваме Христовата тајна, поради која сум и во окови,</verse>
				<verse number="4">та да ја објавам, онака како што ми доликува да говорам!</verse>
				<verse number="5">Постапувајте мудро кон надворешните, ползувајќи го времето!</verse>
				<verse number="6">Зборот секогаш да ви биде благодатен, осолен, за да знаете како треба секому да му одговарате!</verse>
				<verse number="7">Сите вести за мене ќе ви ги со­општи Тихик, љубениот брат и верен служител и соработник во Господ,</verse>
				<verse number="8">кого токму заради тоа го пратив кај вас, за да дознае како сте и да ви ги утеши срцата.</verse>
				<verse number="9">Со него го пратив и верниот и возљубениот брат Онисим, кој е еден од вас; тие ќе ве запознаат со сѐ што се случува овде.</verse>
				<verse number="10">Ве поздравува Аристарх, кој е зат­ворен со мене, и Марко, внукот на Вар­нава – за кого добивте заповед: ако дојде кај вас, примете го.</verse>
				<verse number="11">Ве поздравува и Исус, наречен Јуст; од обрезаните единствено тие ми беа сотрудници за царството Божјо, и ми станаа утеха.</verse>
				<verse number="12">Ве поздравува Епафрас, слуга на Христос, кој е еден од вас, кој секогаш во молитвите се бори за вас, за да стоите совршени и исполнети со сета Божја волја.</verse>
				<verse number="13">Сведочам за него, дека има голема ревност за вас и за оние во Лаодикија и Јерапол.</verse>
				<verse number="14">Ве поздравува возљубениот лекар Лука, како и Димас.</verse>
				<verse number="15">Поздравете ги браќата во Лаоди­ки­ја, и Нимфан и неговата домашна црк­ва!</verse>
				<verse number="16">Па откако ова послание ќе биде про­чи­тано кај вас, потрудете се да биде про­читано и во лаодикиската црква, а она од Лаодикија да го прочитате и вие.</verse>
				<verse number="17">Речете му на Архип: „Внимавај на службата, што си ја примил во Господа, за да ја исполниш!“</verse>
				<verse number="18">Своерачен поздрав од мене, Павле. Спомнувајте си за моите окови! Благодатта нека биде со вас. Амин!</verse>
			</chapter>
		</book>
		<book number="52">
			<chapter number="1">
				<verse number="1">Павле, Силуан и Тимотеј – до црквата на Солуњаните, која е во Бога Оте­цот и во Господ Исус Христос: бла­годат и мир вам од Бога, нашиот Отец, и од Господ Исус Христос!</verse>
				<verse number="2">Секогаш Му благодариме на Бога за сите вас, сеќавајќи се на вас во нашите молитви, и</verse>
				<verse number="3">непрестајно пред нашиот Бог и Отец го споменуваме делото на вашата ве­ра, трудот на вашата љубов и истрајноста на вашата надеж во нашиот Господ Исус Христос.</verse>
				<verse number="4">Знаеме, возљубени од Бога браќа, дека сте од Него избрани,</verse>
				<verse number="5">бидејќи нашето благовестие кон вас не беше само со слово, туку и во сила и во Светиот Дух, и со потполна увереност: са­ми знаете какви бевме меѓу вас, заради вас.</verse>
				<verse number="6">И вие станавте подражатели на нас и на Гос­под, кога во големи маки го примивте словото со радоста од Светиот Дух,</verse>
				<verse number="7">па така станавте пример за сите верници во Македонија и Ахаја.</verse>
				<verse number="8">Зашто Гос­по­довото слово од вас одекна не само во Македонија и Ахаја, ту­ку и насекаде се пренесе славата за вашата вера во Бога, така што нема потреба ние да зборуваме.</verse>
				<verse number="9">Впрочем, верниците сами разгласуваат за нас, за нашето доаѓање кај вас, и како од идолите се обративте кон Бога за да Му служите на живиот и вистин­ски Бог,</verse>
				<verse number="10">и да Го очекувате од небесата Него­виот Син, Исус, Кого Тој Го воскресна од мртвите и Кој нѐ избавува од гне­вот што доаѓа.</verse>
			</chapter>
			<chapter number="2">
				<verse number="1">Зашто и самите знаете, браќа, дека нашето доаѓање кај вас не беше залудно;</verse>
				<verse number="2">напротив, откако пострадавме и бев­ме навредувани во Филипи, како што зна­ете, ние се охрабривме во нашиот Бог да ви Го проповедаме Божјото благовестие со тешка борба.</verse>
				<verse number="3">Зашто нашиот поттик не произлегува од заблуда, ниту од нечисти побуди, ниту од лукавство,</verse>
				<verse number="4">туку, како што Бог нѐ испита и ни Го довери благовестието, така и зборува­ме – не за да им угодуваме на луѓето, ту­ку на Бога, Кој ги испитува на­шите срца.</verse>
				<verse number="5">Зашто, како што знаете, никогаш не сме се послужиле со ласкави зборови; ниту со прикриена алчност; Бог е сведок!</verse>
				<verse number="6">И не баравме слава од луѓе – ниту од вас, ниту од други,</verse>
				<verse number="7">иако, ка­ко Христови апостоли, можевме и да се наметнеме. Но ние меѓу вас бевме така нежни, како што мајката доилка ги негува своите деца.</verse>
				<verse number="8">И така, силно копнеејќи за вас, посакавме да ви го предадеме не само Божјото благовестие, туку и своите души, зашто ни станавте мили.</verse>
				<verse number="9">Спомнете си браќа за нашиот труд и мака, зашто работејќи дење и ноќе за да не обременуваме никого од вас, ние ви Го про­поведавме Божјото благовестие.</verse>
				<verse number="10">Сведоци сте и вие и Бог, дека свето, праведно и беспрекорно постапувавме пред вас, кои верувате.</verse>
				<verse number="11">Зашто знаете дека сите вас поединечно, како татко своите чеда, ве поттикнувавме и утешувавме</verse>
				<verse number="12">и ви сведочевме да живеете достојно за Бога, Кој ве повикува во Своето царство и слава.</verse>
				<verse number="13">Токму заради тоа непрестајно Му благодариме на Бога, бидејќи, откако го при­мив­те словото Божјо што го чувте од нас, го при­таивте не како човечко слово, туку – какво што навистина е – Божјо слово, кое и дејствува во вас, кои верувате.</verse>
				<verse number="14">Вие, браќа, станавте подражатели на Божјите цркви во Христос Исус, што се во Јудеја, зашто и вие пострадавте од своите сонародници, како и тие од Јудејците</verse>
				<verse number="15">кои ги убија Господ Исус и своите проро­ци, и нас нѐ избркаа, и на Бога не Му угодија, и им се противат на сите луѓе;</verse>
				<verse number="16">тие ни забрануваат да им зборуваме на незнабошците, за да се спасат и со тоа секогаш ги дополнуваат своите гревови; но, на крајот, гневот ги достигна.</verse>
				<verse number="17">А ние, браќа, откако бевме одвоени од вас за кратко време, далеку од очи, но не и од срце, со уште поголема жел­ба настојувавме да ве видиме.</verse>
				<verse number="18">Затоа посакавме да дој­де­ме кај вас – барем јас, Павле, и тоа не еднаш или двапати – но нѐ попречи сатаната.</verse>
				<verse number="19">Зашто, кој е нашата надеж или ра­дост, или венец за пофалба? Та нели сте вие пред нашиот Господ Исус Хрис­тос при Неговото доаѓање?</verse>
				<verse number="20">Да, вие сте нашата слава и радост!</verse>
			</chapter>
			<chapter number="3">
				<verse number="1">Поради тоа, не можејќи веќе да трпиме, сметавме дека ќе биде добро во Атина да останеме сами,</verse>
				<verse number="2">и го испративме Тимотеј, нашиот брат и Божји служител, и наш сотрудник во Христовото благовестие, за да ве укрепи и утеши во вашата вера,</verse>
				<verse number="3">та никој да не се поколеба во тие маки; зашто сами знаете дека затоа сме определени.</verse>
				<verse number="4">Бидејќи и кога бевме кај вас ви претскажувавме дека ни претстои страдање и, како што знаете, така и беше.</verse>
				<verse number="5">Затоа и јас, не можејќи веќе да трпам, пратив да дознаам за вашата вера, да не ве искушал некако иску­шу­вачот, та нашиот труд да биде залуден.</verse>
				<verse number="6">Но сега, откако Тимотеј ни се врати откај вас и ни донесе добра вест за вашата вера и љубов, и за тоа дека секогаш нѐ памтите по добро, копнеејќи да нѐ видите, како и ние вас,</verse>
				<verse number="7">ние, и покрај сета мака и неволја, се утешивме за вас, браќа, преку вашата вера;</verse>
				<verse number="8">зашто ние сега живееме, ако вие стоите цврсто во Господ.</verse>
				<verse number="9">Каква благодарност мо­жеме да Му воздадеме на Бога за вас за сета радост со која се радуваме поради вас пред нашиот Бог,</verse>
				<verse number="10">кога деноноќно најусрдно се молиме да го видиме вашето лице и да го дополниме она што ѝ не­достига на вашата вера?</verse>
				<verse number="11">А Самиот наш Бог и Отец, и нашиот Господ Исус Христос, нека ни го насочи патот кон вас!</verse>
				<verse number="12">Вам, пак, Господ да ви даде да рас­тете и да изобилувате во љубов еден кон друг и кон сите, како што и ние изобилуваме со љубов кон вас,</verse>
				<verse number="13">и да ги утврди вашите срца, та да бидат непорочни во светоста пред нашиот Бог и Отец при доаѓањето на нашиот Господ Исус Христос со сите Негови светии!</verse>
			</chapter>
			<chapter number="4">
				<verse number="1">И така, браќа, ве молиме и ве преколнуваме во Господ Исус: како што научивте од нас како треба да живеете и да Му угодувате на Бога – сѐ повеќе во тоа да напредувате;</verse>
				<verse number="2">Бидејќи знаете какви заповеди ви дадовме преку Господ Исус.</verse>
				<verse number="3">Ова е волјата Божја, вашето осветување: да се воздржувате од блуд,</verse>
				<verse number="4">и секој од вас да знае да го чува својот сад во светост и честитост,</verse>
				<verse number="5">а не во похотна страст, како незна­бошците, кои не Го познаваат Бога,</verse>
				<verse number="6">не го погазува и измамува својот брат во тоа; бидејќи Господ за сето тоа се одмаздува, како што и порано ви зборував­ме и сведочевме.</verse>
				<verse number="7">Зашто Бог не нѐ повика за не­чис­тота, туку за светост.</verse>
				<verse number="8">Оној, пак, што го отфрла тоа, не отфрла човек, туку Бога, Кој Го даде Својот Свет Дух во вас.</verse>
				<verse number="9">А за братољубието нема потреба да ви пишувам, зашто вие самите сте нау­чени од Бога да се љубите еден со друг,</verse>
				<verse number="10">бидејќи така и постапувате со сите браќа по цела Македонија. Но ве молиме, браќа, уште повеќе да нап­ре­ду­вате,</verse>
				<verse number="11">и да се стремите да живеете мирно, да се грижите за својата работа и да работите со свои раце како што ви заповедавме;</verse>
				<verse number="12">та да се однесувате пристојно кон оние кои не поверувале и да не зависите од никого.</verse>
				<verse number="13">Браќа, не сакаме да бидете во незнаење за оние кои се упокоени, за да не тагувате како другите, кои немаат надеж.</verse>
				<verse number="14">Бидејќи, ако веруваме дека Исус умре и воскресна, така Бог, преку Исус, ќе ги доведе со Него и упокоени­те.</verse>
				<verse number="15">Зашто ова ви го велиме преку Господовото слово, дека ние, живите, што ќе останеме до доаѓањето на Господ, нема да ги престигнеме упокоените.</verse>
				<verse number="16">Зашто при заповед, и глас на архангел, и Божја труба, Самиот Господ ќе слезе од небото и најнапред ќе вос­креснат мртвите во Христос;</verse>
				<verse number="17">а потоа ние, што сме останале жи­ви, заедно со нив ќе бидеме грабнати во облаците, за да се сретнеме со Господ во воздухот, и така секогаш ќе бидеме со Господ.</verse>
				<verse number="18">Па затоа, утешувајте се еден со друг со овие зборови.</verse>
			</chapter>
			<chapter number="5">
				<verse number="1">А за времињата и годините, браќа, нема потреба да ви се пишува,</verse>
				<verse number="2">бидејќи вие самите многу добро зна­ете дека денот Господов ќе дојде како кра­дец во ноќта.</verse>
				<verse number="3">И додека уште велат: „Мир и безопасност!“, Тогаш ненадејно ќе ги снајде пропаст како родилни болки на бремена жена, и не ќе можат да ја избегнат.</verse>
				<verse number="4">Но вие, браќа, не сте во темнина, та денот да ве затече како крадец.</verse>
				<verse number="5">Бидејќи сите вие сте синови на свет­лината и синови на денот; ние не ѝ припаѓаме на ноќта, ниту на темнината.</verse>
				<verse number="6">И така, да не спиеме, како другите, туку да бидеме будни и трезвени.</verse>
				<verse number="7">Зашто оние што спијат, ноќе спијат, и оние што се опиваат, ноќе се опиваат.</verse>
				<verse number="8">Ние, пак, кои му припаѓаме на денот, да бидеме трезвени и облечени во оклопот на верата и љубовта и со шлемот на на­дежта за спасение,</verse>
				<verse number="9">зашто Бог не нѐ определи за гнев, туку за да добиеме спасение преку нашиот Господ Исус Христос,</verse>
				<verse number="10">Кој умре за нас, за ние да живееме заедно со Него, било да сме будни, било да спиеме.</verse>
				<verse number="11">Затоа, утешувајте се меѓу себе и надградувајте се еден со друг, како што и правите!</verse>
				<verse number="12">И ве молам, браќа, да ги почитувате оние што се трудат меѓу вас, оние што ве водат во Господа и ве укоруваат.</verse>
				<verse number="13">Ценете ги со најголема почит и љу­бов заради нивното дело. Живејте во мир меѓу себе!</verse>
				<verse number="14">Браќа, ве молиме, поучувајте ги не­уредните, охрабрувајте ги малодушните, поткрепувајте ги слабите и бидете долготрпеливи кон сите.</verse>
				<verse number="15">Гледајте никој никому да не враќа зло за зло; туку секогаш стремете се да правите добро еден на друг и на сите!</verse>
				<verse number="16">Радувајте се секогаш!</verse>
				<verse number="17">Молете се непрестајно!</verse>
				<verse number="18">Благодарете за сѐ, зашто таква е волјата Божја за вас во Христос Исус!</verse>
				<verse number="19">Не гаснете Го Духот!</verse>
				<verse number="20">Не презирај­те ги пророштвата!</verse>
				<verse number="21">Сѐ испитувајте, за доброто држете се!</verse>
				<verse number="22">Воздржувајте се од секакво зло!</verse>
				<verse number="23">А Самиот Бог на мирот нека ве освети потполно, и целиот ваш дух, и ду­шата, и телото беспрекорно да се запазат за доаѓањето на нашиот Господ Исус Христос!</verse>
				<verse number="24">Верен е Оној што ве повикува. Тој и ќе го направи тоа.</verse>
				<verse number="25">Браќа, молете се за нас!</verse>
				<verse number="26">Поздравете ги сите браќа со свет целив!</verse>
				<verse number="27">Ве заколнувам во Господ ова пос­ла­ние да им го прочитате на сите свети браќа.</verse>
				<verse number="28">Благодатта на нашиот Господ Исус Христос нека биде со вас. Амин!</verse>
			</chapter>
		</book>
		<book number="53">
			<chapter number="1">
				<verse number="1">Павле, Силуан и Тимотеј до црк­вата на Солуњаните во Бога, нашиот Отец, и во Господ Исус Христос:</verse>
				<verse number="2">благодат и мир вам од Бога, нашиот Отец, и од Господ Исус Христос!</verse>
				<verse number="3">Должни сме секогаш да Му благода­риме на Бога за вас, браќа, како што и прилега, затоа што вашата вера обилно расте и заемната љубов се умножува кај сите вас,</verse>
				<verse number="4">така што ние самите се фалиме со вас во Божјите цркви за вашето трпение и вера, и покрај сите прогони и ма­ки што ги поднесувате.</verse>
				<verse number="5">Тоа е доказ за праведниот Божји суд, дека вие ќе се удостоите со царството Божјо, за кое и страдате.</verse>
				<verse number="6">Бидејќи праведно е пред Бога да им возврати мака на оние што ве мачат,</verse>
				<verse number="7">а вам, што сте измачувани, да ви даде спокој заедно со нас, кога Господ Исус ќе се јави од небото со ангелите на Својата сила,</verse>
				<verse number="8">во распламтен оган, одмаз­ду­­вајќи им се на оние кои не Го познаваат Бога и кои не му се послушни на благовестието на на­шиот Господ Исус Христос.</verse>
				<verse number="9">Тие ќе бидат каз­не­ти со вечна погибел далеку од лицето на Господ и од славата на Неговата сила,</verse>
				<verse number="10">кога Тој ќе дојде, во оној ден, за да се прос­лави во Своите светии, и да Му се восхитуваат сите оние што по­веруваа, а исто така и вие, бидејќи со вера го примивте нашето сведоштво.</verse>
				<verse number="11">Затоа и секогаш се молиме за вас, за нашиот Бог да ве удостои за повикот и да ги исполни со сила секоја желба за добрина и секое дело на верата,</verse>
				<verse number="12">та да се прослави во вас името на нашиот Господ Исус Христос, и вие во Него, по благодатта на нашиот Бог и на Господ Исус Христос.</verse>
			</chapter>
			<chapter number="2">
				<verse number="1">А што се однесува до доаѓањето на нашиот Господ Исус Христос и нашето собирање при Него, ве молиме, браќа,</verse>
				<verse number="2">да не се поколебате лесно во својот ум, ниту да ве обзема ужас, било од дух, било од збор или од послание, небаре испратено од нас, дека божем веќе настапил Христовиот ден.</verse>
				<verse number="3">Никој да не ве измами на никаков на­чин; зашто оној ден нема да настапи до­дека најнапред не дојде отпаѓање и не се открие човекот на гревот, синот на погибелта,</verse>
				<verse number="4">кој се противи и се превознесува над сѐ што се нарекува Бог или светост, за самиот да седне како бог во Божјиот храм, претставувајќи се себеси како Бог.</verse>
				<verse number="5">Зар не помните дека уште кога бев кај вас ви зборував за тоа?</verse>
				<verse number="6">Сега знаете што го задржува да се открие во своето време.</verse>
				<verse number="7">Тајната на беззаконието веќе деј­ствува, само тоа нема да биде извршено додека не се оттргне оној што сега ја за­др­жу­ва;</verse>
				<verse number="8">тогаш ќе се открие и беззаконикот, кого Господ ќе го убие со здивот на Својата уста и ќе го истреби со појавата на Своето доаѓање.</verse>
				<verse number="9">Доаѓањето на тој беззаконик ќе биде по дејство на сатаната, со секаква сила и знаци и лажни чуда,</verse>
				<verse number="10">и со секакво неправедно измамува­ње меѓу оние кои загинуваат, затоа што не ја примиле љубовта кон вистината, та да се спасат.</verse>
				<verse number="11">И затоа Бог ќе им испрати сила на заблуда, за да ѝ поверуваат на лагата,</verse>
				<verse number="12">та да бидат осудени сите кои не ѝ по­веруваа на вистината, туку ја засакаа не­правдата.</verse>
				<verse number="13">А ние сме должни секогаш да Му благодариме на Бога за вас, воз­љу­бе­ни од Господ браќа, затоа што Бог од по­че­токот ве избра за спасение, преку осветувањето од Духот и преку верата во вистината,</verse>
				<verse number="14">кон кое ве повика преку нашето благовестие за да ја придобиете славата на нашиот Господ Исус Христос.</verse>
				<verse number="15">И така, браќа, стојте цврсто и држете ги преданијата што ги научивте било преку нашето слово, било преку нашето послание.</verse>
				<verse number="16">А Самиот наш Господ Исус Христос и нашиот Бог и Отец, Кој нѐ возљуби и преку Својата благодат ни даде вечна утеха и добра надеж во благодатта,</verse>
				<verse number="17">нека ги утеши вашите срца и нека ве утврди во секое добро дело и слово!</verse>
			</chapter>
			<chapter number="3">
				<verse number="1">Најпосле, браќа, молете се за нас, та словото Господово да се шири и да се слави, исто како и кај вас,</verse>
				<verse number="2">и да се избавиме од опаки и злобни луѓе, бидејќи немаат сите вера.</verse>
				<verse number="3">Но верен е Господ Кој ќе ве утврди и запази од лукавиот.</verse>
				<verse number="4">Ние сме уверени за вас во Господа, де­ка го вршите и дека ќе го вршите она што ви го заповедаме.</verse>
				<verse number="5">А Господ нека ги упати вашите срца право кон Божјата љубов и кон Христовото трпение!</verse>
				<verse number="6">Ви заповедаме, браќа, во името на нашиот Господ Исус Христос, да се оттргнете од секој брат кој живее не­уредно, а не според преданието што го добивте од нас!</verse>
				<verse number="7">Зашто сами знаете како треба да нѐ подражавате, бидејќи ние не живеевме неуредно кај вас,</verse>
				<verse number="8">ниту, пак, бесплатно јадевме нечиј леб, туку со труд и мака работевме де­ње и ноќе, за да не обременуваме никого од вас.</verse>
				<verse number="9">И не поради тоа што немавме власт, туку за самите да дадеме пример, та да нѐ подражавате.</verse>
				<verse number="10">Зашто и кога бевме меѓу вас ви го за­поведавме ова: кој не сака да работи, тој нека и не јаде.</verse>
				<verse number="11">Но слушаме дека некои од вас жи­веат неуредно, ништо не работат, туку се занимаваат со празни работи.</verse>
				<verse number="12">На таквите им заповедаме и ги охрабрубаме преку нашиот Господ Исус Христос да работат тивко и да го јадат својот леб.</verse>
				<verse number="13">А вам, браќа, да не ви здосади да правите добро.</verse>
				<verse number="14">Ако некој не го послуша нашето слово од ова послание, обележете го и не дружете се со него, за да се посрами;</verse>
				<verse number="15">но не сметајте го за непријател, ту­ку вразумувајте го како брат.</verse>
				<verse number="16">А Самиот Господ на мирот нека ви да­де мир секогаш и на секој начин! Господ нека биде со сите вас!</verse>
				<verse number="17">Своерачен поздрав од мене, Павле; што е обележје во секое мое послание; јас пи­шу­вам така.</verse>
				<verse number="18">Благодатта на нашиот Господ Исус Христос нека биде со сите вас. Амин!</verse>
			</chapter>
		</book>
		<book number="54">
			<chapter number="1">
				<verse number="1">Павле, апостол на Исус Христос, по заповед на Бога, нашиот Спа­си­тел, и на Господ Исус Христос, нашата на­деж,</verse>
				<verse number="2">до Тимотеј, моето вистинско чедо во ве­рата: благодат, милост и мир од Бога, нашиот Оте­ц, и од Христос Исус, нашиот Гос­под!</verse>
				<verse number="3">Тргнувајќи за Ма­ке­до­нија те замолив да останеш во Ефес, за да им заповедаш на некои да не проповедаат друго учење,</verse>
				<verse number="4">ниту да се занимаваат со приказни и бес­крајни родословија, кои повеќе предизвикуваат препирања, отколку Божјо наѕидување во верата.</verse>
				<verse number="5">А целта на оваа заповед е: љубов од чисто срце, добра совест и нелицемерна вера.</verse>
				<verse number="6">Некои, откако не ги постигнаа тие работи, скршнаа во празнословија,</verse>
				<verse number="7">и сакаат да бидат законоучители, но не го разбираат ниту она што го зборуваат, ниту она што уверено го тврдат.</verse>
				<verse number="8">Ние знеме дека Законот е добар, ако некој го применува правилно,</verse>
				<verse number="9">знаејќи дека Законот не е востановен за праведникот, туку за беззакониците и не­по­корниците, за нечестивите и грешниците, за неправедните и осквернителите, за таткоубијците и мајкоубијците, за човекоубијците,</verse>
				<verse number="10">за блудниците, за мажите што легнуваат со мажи, за тр­говци со робје, за нарушители на заклетви, за лажливци, и за сѐ друго, што му е спротивно на здравото учење,</verse>
				<verse number="11">според славното благовестие на бла­жениот Бог, кое ми е мене доверено.</verse>
				<verse number="12">Му благодарам на Христос Исус, нашиот Господ, Кој ми даде сила, заш­то ме сметаше за верен, поставувајќи ме на служба,</verse>
				<verse number="13">мене, кој порано бев богохулник, гонител и насилник. Но, бев помилуван, би­деј­ќи тоа го правев од незнаење, во неве­рие,</verse>
				<verse number="14">а благодатта на нашиот Господ се преумножи во мене со верата и љубовта во Христос Исус.</verse>
				<verse number="15">Верно и достојно за целосно прифаќање е словото кое вели дека Христос Исус дојде во светот да ги спаси грешниците, од кои првиот сум јас.</verse>
				<verse number="16">Заради тоа и бев помилуван, за прво на мене Исус Христос да ја покаже сета долготрпеливост, за пример на оние што ќе поверуваат во Него за вечен живот.</verse>
				<verse number="17">А на Царот на вековите, на Нерас­падливиот, Невидливиот, Единствениот Мудар Бог, нека е чест и слава во вечни векови. Амин!</verse>
				<verse number="18">Оваа заповед ти ја доверувам, чедо Тимотее, според претходно изречените пророштва за тебе, па потпирајќи се на нив да војуваш добра војна,</verse>
				<verse number="19">имајќи вера и добра совест, која не­кои ја отфрлија па претрпеа бродолом во верата;</verse>
				<verse number="20">меѓу нив се Именеј и Александар, кои ги предадов на сатаната за да се на­учат да не богохулат.</verse>
			</chapter>
			<chapter number="2">
				<verse number="1">Пред сѐ, замолувам, да се принесуваат молби, молитви, молитвени застапувања и благодарења за сите луѓе:</verse>
				<verse number="2">за царевите и за сите што се на власт, та да поживееме тих и спокоен жи­вот во потполно благочестие и достоинство;</verse>
				<verse number="3">бидејќи тоа е добро и угодно пред Бога, нашиот Спасител,</verse>
				<verse number="4">Кој сака сите луѓе да се спасат и да ја познаат вистината.</verse>
				<verse number="5">Зашто еден е Бог и еден е Пос­ред­ник меѓу Бога и луѓето, Човекот Христос Исус,</verse>
				<verse number="6">Кој се даде Себеси како откуп за сите – за сведоштво во свое време;</verse>
				<verse number="7">па затоа сум поставен за про­по­ведник и апостол – вистината ја говорам во Христос, не лажам – за учител на незнабошците во верата и вистината.</verse>
				<verse number="8">И така, сакам мажите да се молат на секое место, кревајќи чисти раце без гнев и расправии.</verse>
				<verse number="9">Исто така и жените, да се облекуваат во пристојна облека, да се украсуваат со срамежливост и честитост, не со плетенки, ниту со злато, или со бисери, или со скапоцени облеки,</verse>
				<verse number="10">туку со добри дела, како што им прилега на жени што му се посветуваат на благочестието.</verse>
				<verse number="11">Жената нека учи во тишина, во потполна потчинетост.</verse>
				<verse number="12">На жената не ѝ допуштам да по­учува, ниту да господари над мажот, ту­ку нека биде тивка.</verse>
				<verse number="13">Бидејќи најпрвин беше создаден Адам, а потоа Ева;</verse>
				<verse number="14">и Адам не беше измамен, туку же­ната беше измамена и направи престап.</verse>
				<verse number="15">Но таа ќе се спаси преку раѓање деца, ако остане во вера, во љубов и во светост, со благоразумност.</verse>
			</chapter>
			<chapter number="3">
				<verse number="1">Верно е словото: Ако некој тежнее кон епископство, тој сака добра работа.</verse>
				<verse number="2">Епископот, пак, треба да е непорочен, маж на една жена, трезвен, благоразумен, угледен, гостољубив, способен да поучува;</verse>
				<verse number="3">не пијаница, ни насилник, ни алчен за нечесна добивка, туку кроток, мирољубив и не среброљу­бив;</verse>
				<verse number="4">својот дом добро да го управува и да ги држи децата во послушност и достоинствени во сѐ,</verse>
				<verse number="5">зашто, ако некој не умее да управува со својот дом, тогаш како ќе се грижи за Божјата Црква?</verse>
				<verse number="6">Нека не е нов во верата, за да не се возгордее па да падне под осуда, како ѓа­волот.</verse>
				<verse number="7">А уште треба да има и добар углед кај надворешните за да не биде укоруван и да не падне во стапицата на ѓа­во­лот.</verse>
				<verse number="8">Ѓаконите, исто така, треба да бидат честити, да не се дволични, да не се оддаваат на многу вино, ниту да се алчни за нечесна добивка;</verse>
				<verse number="9">туку тајната на верата да ја пазат со чиста совест.</verse>
				<verse number="10">И тие треба прво да бидат ис­питани, та потоа, ако се непорочни, да станат ѓакони.</verse>
				<verse number="11">Исто така и нивните жени треба да бидат честити, да не се клеветнички, туку трезвени и верни во сѐ.</verse>
				<verse number="12">Ѓаконите треба да бидат мажи на една жена, добро да управуваат со своите деца и со своите домови.</verse>
				<verse number="13">Зашто, оние што добро служеле, се здобиваат со угледна по­лож­ба и со голема смелост во верата во Христос Исус.</verse>
				<verse number="14">Ова ти го пишувам надевајќи се дека скоро ќе дојдам кај тебе.</verse>
				<verse number="15">Но, ако случајно подзадоцнам, да знаеш како луѓето треба да се однесуваат во Божјиот дом, кој е црква на живиот Бог, столб и потпора на вистината.</verse>
				<verse number="16">А несомнено, голема е тајната на благочестието: Бог се јави во тело, беше оправдан во Духот, виден од ан­ге­лите, проповедан на народите, во светот примен со вера, вознесен во слава.</verse>
			</chapter>
			<chapter number="4">
				<verse number="1">А Духот јасно зборува дека во по­следните времиња некои ќе отстапат од верата, и ќе слушаат измамнички духови и демонски учења,</verse>
				<verse number="2">преку лицемерството на лажливците чија совест е прегорена;</verse>
				<verse number="3">кои забрануваат да се стапува во брак и наметнуваат воздржување од ја­дења што Бог ги создал за да се употребуваат со благодарност од оние кои веруваат и ја познаваат вистината.</verse>
				<verse number="4">Зашто, секое Божјо создание е добро и ништо не е за отфрлање, ако се прима со благодарност,</verse>
				<verse number="5">бидејќи се осветува преку словото Божјо и со молитва.</verse>
				<verse number="6">Ова советувај им го на браќата и ќе бидеш добар служител на Исус Хрис­тос, хранет со зборовите на верата и на доброто учење што си го следел досега.</verse>
				<verse number="7">Отфрлај ги нечистите и бапски приказни, а вежбај се во благочестие;</verse>
				<verse number="8">зашто телесното вежбање донесува мала полза, а благочестието е полезно за сѐ, бидејќи во себе има ветување и за се­гаш­ниот и за идниот живот.</verse>
				<verse number="9">Верно е ова слово, и достојно да биде целосно прифатено.</verse>
				<verse number="10">Затоа се трудиме и се бориме, зашто се надеваме на живиот Бог, Кој е Спасител на сите луѓе, а посебно на верните.</verse>
				<verse number="11">Ова заповедај го и поучувај го!</verse>
				<verse number="12">Никој нека не ја презира твојата младост, туку на верните биди им пример во слово, во поведение, во љу­бов, во дух, во вера и во чистота!</verse>
				<verse number="13">Додека дојдам, посвети се на чи­тање, утешување и поучување!</verse>
				<verse number="14">Не занемарувај го дарот што е во тебе, и кој ти беше даден преку пророштво, со ракополагање од презвитерите.</verse>
				<verse number="15">Кон ова насочи се, биди во тоа, та твојот успех да им стане јасен на си­те!</verse>
				<verse number="16">Внимавај на себе и на учењето; биди ис­траен во тоа, зашто тоа правејќи го, ќе се спасиш и себеси и оние што те слушаат.</verse>
			</chapter>
			<chapter number="5">
				<verse number="1">Старец не укорувај, туку советувај го како да ти е татко; помладите, пак, како да ти се браќа;</verse>
				<verse number="2">стариците како мајки, а младите како сестри, во потполна чистота.</verse>
				<verse number="3">Почитувај ги вдовиците кои се навистина вдовици.</verse>
				<verse number="4">Ако, пак, некоја вдовица има деца или внуци, тие најнапред нека се научат да го почитуваат својот дом и со тоа да го возвратат долгот кон своите родители, бидејќи тоа е добро и угодно пред Бога.</verse>
				<verse number="5">Онаа што е вистинска вдовица и останала сама, таа се надева на Бога и деноноќно е во молби и молитви.</verse>
				<verse number="6">Но онаа, што живее рас­пуш­тено, умрела уште додека е жива.</verse>
				<verse number="7">Заповедај им го и тоа, за да би­дат непорочни.</verse>
				<verse number="8">Ако некој не се грижи за своите, а особено за своите домашни, тој се од­ре­кол од верата и е полош од неверник.</verse>
				<verse number="9">За вдовица нека се смета онаа што не е помлада од шеесет години, што имала само еден маж,</verse>
				<verse number="10">и е посведочена во добри дела: ако одгледала деца, била гостољубива, миела нозе на светии; ако им помагала на страдалници и се посветувала на секое добро дело.</verse>
				<verse number="11">А помлади вдовици не примај, заш­то кога страстите ќе ги одвратат од Христос, ќе посакаат да се мажат,</verse>
				<verse number="12">со што ќе навлечат на себе осуда, зашто ја отфрлиле првата верност.</verse>
				<verse number="13">А освен тоа, се учат на безделничење, одат по куќите; и не само што безделничат, туку се и брбливи, љубопитни и го зборуваат тоа што не прилега.</verse>
				<verse number="14">Па така, сакам помладите вдовици да се мажат, да раѓаат деца, да го водат домаќинството, не давајќи му на противникот никаков повод за прекор;</verse>
				<verse number="15">зашто некои веќе застранија по са­та­ната.</verse>
				<verse number="16">Ако некој верник или верничка има роднини вдовици, нека се грижи за нив, за да не се обременува црквата и да може да се грижи за оние што се навистина вдовици.</verse>
				<verse number="17">Презвитерите, кои управуваат добро, нека се удостојуваат со двојна почит; а особено оние што се трудат во словото и во поуката.</verse>
				<verse number="18">Зашто Писмото вели: „Не заврзувај уста на вол кој врши“, и: „Работникот ја заслужува својата плата.“</verse>
				<verse number="19">Не прифаќај обвинение против презвитер, освен кога има двајца или тројца сведоци.</verse>
				<verse number="20">Оние што грешат, укори ги пред сите, па и останатите да имаат страв.</verse>
				<verse number="21">Те заколнувам пред Бога и пред Гос­под Исус Христос и пред избраните ан­гели да го пазиш ова без предрасуда и ништо да не правиш од пристрасност.</verse>
				<verse number="22">Раце на никого не полагај пребрзо, и не учествувај во туѓи гревови! Чувај си ја чистотата!</verse>
				<verse number="23">Не пиј веќе само вода, туку употребувај по малку и вино, заради стомакот и твоите чести боледувања!</verse>
				<verse number="24">Гревовите на некои луѓе се јасно видливи и му претходат на судот, а на некои се откриваат подоцна</verse>
				<verse number="25">Така и добрите дела се јасно видливи; а и оние што не се такви, не можат да се сокријат.</verse>
			</chapter>
			<chapter number="6">
				<verse number="1">Робовите, што се под јарем, нека ги сметаат своите господари достојни за секаква по­чест, за да не се хули Божјото име и учењето.</verse>
				<verse number="2">Оние, пак, чии господари веруваат, нека не ги презираат зашто им се браќа по вера; туку уште поусрдно да им служат, зашто оние на кои добро им служат се верни и возљубени.</verse>
				<verse number="3">Така поучувај и советувај! Ако некој поучува поинаку и не се води според здра­вите зборови, оние на нашиот Господ Исус Христос, и според благочестивото учење,</verse>
				<verse number="4">тој се возгордеал и не знае ништо, туку има болна желба за расправи и за празни препирки од кои произлегуваат завист, кавги, хулење, зли мисли;</verse>
				<verse number="5">постојани препирки меѓу луѓето што се со изопачен ум и се лишени од вистината, па мислат дека благочестието е средство за добивка. Бегај од такви!</verse>
				<verse number="6">И навистина, благочестието е голема добивка кога е здружено со чувство на задоволност.</verse>
				<verse number="7">Бидејќи ништо не сме донеле на светов, јасно е дека ништо не можеме ниту да однесеме.</verse>
				<verse number="8">Но кога имаме храна и облека, да бидеме задоволни со тоа.</verse>
				<verse number="9">А оние што сакаат да се збогатува­ат, паѓаат во искушение, во стапици и во многу неразумни и штетни страсти, што ги потопуваат луѓето во пропаст и погибел.</verse>
				<verse number="10">Зашто среброљубието е коренот на сите зла; а некои, пре­да­вајќи му се, се отклонија од верата и си нав­ле­коа многу маки.</verse>
				<verse number="11">Но ти, човеку Божји, бегај од овие нешта и стреми се кон праведност, благочестие, вера, љубов, трпение и кротост!</verse>
				<verse number="12">Војувај ја добрата војна на верата; освој го вечниот живот за кој си повикан и за кој си дал добра исповед пред многу сведоци.</verse>
				<verse number="13">Ти заповедам пред Бога, Кој оживотворува сѐ, и пред Христос Исус, Кој пред Понтиј Пилат посведочи со добра исповед,</verse>
				<verse number="14">да ја запазиш заповедта чиста и непорочна сѐ до доаѓањето на нашиот Господ Исус Христос,</verse>
				<verse number="15">кое, во свое време, ќе го открие блажениот и единствен Вла­де­тел, Цар над царевите и Господар над господарите,</verse>
				<verse number="16">Кој е единствен бесмртен и живее во непристапна светлина, Кого никој од луѓето не Го видел, ниту може да Го ви­ди. Нему нека Му е чест и вечна сила. Амин!</verse>
				<verse number="17">На богатите во овој свет заповедај им да не се вообразуваат и да не се надеваат на минливото богатство, туку на жи­виот Бог, Кој ни дава за наслада сѐ во изобилие.</verse>
				<verse number="18">Нека прават добро, нека се збогатуваат со добри дела, нека бидат дарежливи и сочувствителни,</verse>
				<verse number="19">па така да си собираат добра основа за иднината, за да достигнат вечен живот.</verse>
				<verse number="20">О, Тимотее, чувај го она што ти е поверено и оттргнувај се од нечисти и празни разговори и од расправии на лажното знаење,</verse>
				<verse number="21">на кое некои му се предадоа, па се от­клонија од верата. Благодатта нека биде со тебе. Амин!</verse>
			</chapter>
		</book>
		<book number="55">
			<chapter number="1">
				<verse number="1">Павле, по Божја волја апостол на Христос Исус, за возвестување на животот кој ни е ветен во Христос Исус,</verse>
				<verse number="2">до Тимотеј, моето возљубеното чедо: бла­годат, милост и мир од Бога Отецот и од Христос Исус, нашиот Господ!</verse>
				<verse number="3">Му благодарам на Бога, Кому, како и моите прародители, Му служам со чиста совест, додека непрестајно, и дење и ноќе, те спомнувам во своите молитви.</verse>
				<verse number="4">Сеќавајќи се на твоите солзи, копне­ам да те видам, за да се исполнам со ра­дост.</verse>
				<verse number="5">Си спомнувам за твојата нелицемерна ве­ра, која најпрвин се всели во баба ти Лоида и во мајка ти Ев­ника, а уверен сум дека ја има и во тебе.</verse>
				<verse number="6">Поради тоа ти напомнувам да го распалуваш Божјиот дар, кој е во тебе преку полагањето на моите раце.</verse>
				<verse number="7">Зашто Бог не ни даде дух на плашливост, туку на сила, љубов и благоразумност.</verse>
				<verse number="8">Затоа, не срами се од сведо­че­ње­то за нашиот Господ, ни­ту од мене, затвореникот за Него, туку стани соучесник во страдањата за благовестието, според силата на Бога,</verse>
				<verse number="9">Кој нѐ спаси и нѐ повика со свет повик, не поради нашите дела, туку според Својата намера и благодатта, што ни е дадена во Христос Исус пред вечни времиња,</verse>
				<verse number="10">а е откриена сега со појавувањето на нашиот Спасител Исус Христос, Кој ја уништи смртта и го осветли животот и нераспадливоста преку благовестието,</verse>
				<verse number="11">за кое сум поставен како проповедник, апостол и учител на народите.</verse>
				<verse number="12">Затоа и така страдам; но не се срамам, зашто знам Кому сум поверувал и уверен сум дека Тој е моќен да го запази мојот залог за оној ден.</verse>
				<verse number="13">Имај ги, како пример, здравите збо­рови што си ги чул од мене, со вера и љубов кои се во Христос Исус!</verse>
				<verse number="14">Добриот залог запази го преку Све­тиот Дух, Кој живее во нас!</verse>
				<verse number="15">Знаеш за тоа дека ме на­пуш­тија сите што се во Азија, меѓу кои и Фигел и Ермоген.</verse>
				<verse number="16">Господ нека му даде милост на до­мот на Онисифор, зашто многупати ме успокои и не се посрами од моите око­ви.</verse>
				<verse number="17">А, кога дојде во Рим, грижливо ме побара и ме најде.</verse>
				<verse number="18">Господ нека му даде да најде милост пред Него во оној ден! А колку служеше тој во Ефес, ти тоа најдобро го знаеш.</verse>
			</chapter>
			<chapter number="2">
				<verse number="1">Ти, пак, чедо мое, зајакнувај во благодатта која е во Христос Исус,</verse>
				<verse number="2">и она што си го чул од мене пред многу сведоци, тоа предај им го на верни луѓе кои се способни и други да научат.</verse>
				<verse number="3">Па така, поднесувај ги страдањата како добар војник на Исус Христос.</verse>
				<verse number="4">Никој кој служи како војник не се вплеткува во работите на секојднев­ниот живот, и тоа го прави за да му угоди на својот војсководач.</verse>
				<verse number="5">Но дури и некој да се натпреварува, нема да добие венец доколку не се натпреварувал според правилата.</verse>
				<verse number="6">Земјоделецот што се труди прв треба да вкуси од плодот.</verse>
				<verse number="7">Размисли за ова што ти го зборувам и Господ ќе ти даде да разбереш сѐ!</verse>
				<verse number="8">Спомнувај си Го Исус Хрис­тос од Давидовото потомство, Кој вос­кресна од мртвите, според моето благовестие,</verse>
				<verse number="9">за кое страдам дури до окови, како злосторник. Но словото Божјо не може да се стави во окови.</verse>
				<verse number="10">Затоа сѐ трпам заради избраните, за да го добијат и тие спасението во Христос Исус, заедно со вечната слава.</verse>
				<verse number="11">Верно е словото: Ако со Него сме умреле, со Него и ќе живееме.</verse>
				<verse number="12">Ако истраеме, со Него и ќе царува­ме. А ако се одречеме од Него, и Тој ќе се одрече од нас.</verse>
				<verse number="13">Ако сме неверни, Тој останува ве­рен, бидејќи Сам Себеси не може да се од­рече.</verse>
				<verse number="14">Ова напомнувај им го, заколнувајќи ги пред Господ да не се препираат, заш­то од тоа нема никаква полза, туку са­мо штета за оние што слушаат.</verse>
				<verse number="15">Погрижи се да се покажеш достоен на Бога, работник кој нема од што да се срами кога правилно раководи со словото на вистината.</verse>
				<verse number="16">А оттргнувај се од нечисти и празни разговори, зашто тие ги водат луѓето кон уште поголема безбожност,</verse>
				<verse number="17">и словото на таквите ќе се распространува како жива рана. Такви се Именеј и Фи­лит,</verse>
				<verse number="18">кои застранија од вистината, гово­рејќи дека воскресението веќе се збид­на­ло, и со тоа на некои им ја разрушуваат верата.</verse>
				<verse number="19">Но Божјиот цврст темел стои непоколебливо, имајќи го овој печат: „Ги познава Господ оние кои се Негови“ и „Да отстапи од неправда секој што го изговара Господовото име!“</verse>
				<verse number="20">Во голем дом нема само златни и сребрени садови, туку и дрвени и глинени; и едните се за чесна употреба, а другите за вообичаена.</verse>
				<verse number="21">И така, ако некој се очисти од тоа, тој ќе биде сад за чест, осветен, корисен на господарот и приготвен за секое добро дело.</verse>
				<verse number="22">Одбегнувај ги мла­деш­ките похоти и стреми се кон праведност, вера, љубов, мир со оние што Го повикуваат Господа од чисто срце!</verse>
				<verse number="23">Оттргнувај се од глупави и празни расправии, зашто знаеш дека тие раѓаат кавги!</verse>
				<verse number="24">А Господовиот слуга не треба да се расправа; туку да биде кроток кон сите, способен да поучува, да под­не­сува зло,</verse>
				<verse number="25">со кротост да ги превоспитува про­тив­ниците, та Бог некако да им да­де покајание, за да ја познаат вистината,</verse>
				<verse number="26">и да се ослободат од стапицата на ѓа­волот кој ги уловил за да ја ис­пол­нуваат неговата волја.</verse>
			</chapter>
			<chapter number="3">
				<verse number="1">Но ова знај го: во последните денови ќе настанат тешки времиња.</verse>
				<verse number="2">Зашто луѓето ќе станат себељубиви, среброљубиви, фалбаџиии, надмени, хулители, непокорни кон родителите, неблагодарни, нечестиви,</verse>
				<verse number="3">нечувствителни, непомирливи, клеветници, невоздржливи, жестоки, недоброљубиви,</verse>
				<verse number="4">предавници, безобѕирни, вообразени, пове­ќе сластољубиви отколку богољубиви,</verse>
				<verse number="5">наизглед благочестиви, а од силата на благочестието се одрекле. Одбегнувај ги таквите!</verse>
				<verse number="6">Зашто од нив се и оние што се завлекуваат по куќите и измамуваат слаби женички, претоварени со гревови и обземени од разни похоти,</verse>
				<verse number="7">жени, кои секогаш се учат и никогаш не можат да дојдат до спознание на вистината.</verse>
				<verse number="8">Па, како што Јаниј и Јамвриј му се противеа на Мојсеј, така и тие ѝ се про­ти­ват на вистината, бидејќи се луѓе со изопачен ум, неподобни за верата.</verse>
				<verse number="9">Но веќе нема да напредуваат, зашто нивното безумие ќе им стане јасно на сите, како што се случи и со оние двајца.</verse>
				<verse number="10">Ти го следеше моето учење, поведение, целта, верата, долготрпеливоста, љубовта, истрајноста,</verse>
				<verse number="11">прогоните и страдањата што ми се случија во Антиохија, и во Ико­ни­ја, и во Листра. Какви сѐ прогони пре­тр­пев; и Господ ме избави од сите нив.</verse>
				<verse number="12">И сите, што сакаат да живеат благочестиво во Христос Исус, ќе бидат го­нети.</verse>
				<verse number="13">А злите луѓе и измамниците ќе напредуваат во лошото, заблудувајќи и други и себеси.</verse>
				<verse number="14">Но ти остани во тоа што си го нау­чил и во кое си уверен, зашто знаеш од ко­го си го научил,</verse>
				<verse number="15">бидејќи уште од малечок ги познаваш свештените Писанија, што можат да те направат мудар за спасение преку верата која е во Христос Исус.</verse>
				<verse number="16">Целото Писмо е боговдахновено и полезно за поука, за разобличување, за поп­равање и за поучување во праведноста,</verse>
				<verse number="17">та Божјиот човек да биде усовршен и целосно подготвен за секое добро де­ло.</verse>
			</chapter>
			<chapter number="4">
				<verse number="1">И така, те заколнувам пред Бога и пред Господ Исус Христос, Кој ќе им суди на живите и мртвите, кога ќе дојде Тој и Неговото царство:</verse>
				<verse number="2">проповедај го словото, настојувај во погодно време и во невреме, укорувај, забранувај, советувај со секаква долготрпеливост и поука.</verse>
				<verse number="3">Зашто ќе дојде време кога луѓето нема да го поднесуваат здравото учење, туку, водени од своите похоти, ќе си изберат учители кои им ги скокоткаат ушите;</verse>
				<verse number="4">тие ќе го одвратат својот слух од вистината и ќе се свртат кон приказни.</verse>
				<verse number="5">Но ти во сѐ биди трезвен, претрпи зло, направи дело достојно на благовестител, својата служба исполнувај ја!</verse>
				<verse number="6">Зашто јас веќе се изливам како жрт­ва, и настапи времето за моето за­ми­ну­вање.</verse>
				<verse number="7">Добра војна војував, патот го завршив, верата ја запазив.</verse>
				<verse number="8">Понатаму ме очекува венецот на правдата, што ќе ми го даде во оној ден Господ, праведниот Судија; но не само мене, туку и на сите кои го возљубија Неговото доаѓање.</verse>
				<verse number="9">Потруди се наскоро да дојдеш кај мене!</verse>
				<verse number="10">Зашто Димас ме остави, бидејќи го возљуби сегашниот свет, и отиде во Со­лун; Крискент отиде во Галатија, а Тит во Далмација.</verse>
				<verse number="11">Само Лука е со мене. Земи го Марко и доведи го со себе, зашто ми е полезен во службата!</verse>
				<verse number="12">А Тихик го пратив во Ефес.</verse>
				<verse number="13">Кога ќе дојдеш, донеси ја наметката што ја оставив во Троада, кај Карп, и книгите, а особено пергаментите.</verse>
				<verse number="14">Ковачот Александар ми направи големо зло. Господ да му врати според неговите дела!</verse>
				<verse number="15">Од него пази се и ти, бидејќи тој многу им се противеше на нашите зборови!</verse>
				<verse number="16">При мојата прва одбрана немаше никој со мене: сите ме оставија. Нека не им се прими за грев!</verse>
				<verse number="17">Но Господ беше со мене и ме у­крепи, за преку мене целосно да се исполни проповедта, и да ја чујат сите народи; и јас се избавив од устата на ла­вот.</verse>
				<verse number="18">Господ ќе ме избави од секакво ло­шо дело и ќе ме запази за Своето небес­но царство. Нему слава во вечни векови. Амин!</verse>
				<verse number="19">Поздрави ги Прискила и Акила, и Онисифоровиот дом.</verse>
				<verse number="20">Ераст остана во Коринт, а Трофим го оставив болен во Милит.</verse>
				<verse number="21">Потруди се да дојдеш пред зимата! Те поздравуваат Евул, Пуд, Лин, Клавдија и сите браќа.</verse>
				<verse number="22">Господ Исус Христос нека е со твојот дух! Благодатта нека е со сите вас! Амин!</verse>
			</chapter>
		</book>
		<book number="56">
			<chapter number="1">
				<verse number="1">Павле, Божји слуга и апостол на Исус Христос за поткрепување на верата на Божјите избраници и за спознавање на вистината која води кон благочестие,</verse>
				<verse number="2">со надеж за вечниот живот, што пред вечни времиња го вети Бог, Кој не лаже,</verse>
				<verse number="3">и Кој во Свое време го објави Своето слово преку проповедта што ми ја довери мене по заповед на Бога, нашиот Спасител,</verse>
				<verse number="4">до Тит, моето вистинско чедо по за­едничката ни вера. Благодат, милост и мир од Бога Отецот и од Господ Исус Хрис­тос, нашиот Спасител!</verse>
				<verse number="5">Во Крит те оставив за да го довршиш незавршеното и во сите гра­дови да поставиш презвитери, како што ти бев порачал:</verse>
				<verse number="6">ако е некој непорочен, маж на една жена, и ако има деца што веруваат, што не се укорувани за разузданост или непокорност.</verse>
				<verse number="7">Зашто, епископот, како управител на Божјиот дом, треба да е непорочен, да не е гневлив, ни пијаница, ни насилник, ни алчен за нечесна добивка,</verse>
				<verse number="8">туку гостољубив, доброљубив, благоразумен, справедлив, свет, воздржлив;</verse>
				<verse number="9">да се придржува до вистинското слово, онака како што е научен, та да биде силен и да поучува во здравото учење, и да ги побива оние кои му се противат.</verse>
				<verse number="10">Зашто има и мнозина непокорни, празнословци и измамници, а особено меѓу обрезаните.</verse>
				<verse number="11">На таквите треба да им се затвори устата: тие растураат цели домови, учејќи на она што не треба, и тоа за гнасна печалба.</verse>
				<verse number="12">Еден од нив, нивен пророк, беше рекол: „Критјаните се секогаш лаж­ливци, зли ѕверови, мрзливи мешишта.“</verse>
				<verse number="13">Тоа сведоштво е вистинито. Поради таа причина укорувај ги строго, за да бидат здрави во верата,</verse>
				<verse number="14">и да не обрнуваат внимание на јудејски приказни и на за­поведи од луѓе кои се одвраќаат од вистината.</verse>
				<verse number="15">За чистите сѐ е чисто, а на осквернетите и на неверните ништо не им е чисто; напротив, ним им се осквернети и умот и совеста.</verse>
				<verse number="16">Тврдат дека Го познаваат Бога, но со делата Го одрекуваат, бидејќи се одвратни, непокорни и неспособни за никакво добро дело.</verse>
			</chapter>
			<chapter number="2">
				<verse number="1">Ти, пак, зборувај го она што е во согласност со здравото учење.</verse>
				<verse number="2">Старците да бидат трезвени, угледни, благоразумни, здрави во верата, во љу­бовта, во трпението;</verse>
				<verse number="3">стариците, исто така, да живеат како што им прилега на светии – да не клеветат, да не се предаваат на многу вино, да поучуваат на она што е добро,</verse>
				<verse number="4">за да ги вразумуваат младите жени да ги љубат своите мажи и своите деца;</verse>
				<verse number="5">да бидат благоразумни, чисти, добри домаќинки, благи, покорни на своите мажи, за да не се хули словото Божјо.</verse>
				<verse number="6">Исто така, и помладите поттикнувај ги да бидат благоразумни.</verse>
				<verse number="7">Во сѐ покажувај се како обра­зец за добри дела, а во учењето покажувај чистота, достоинство и нерасипаност.</verse>
				<verse number="8">Словото нека ти е здраво и беспрекорно, та да се посрами противникот, бидејќи не ќе има да рече ништо лошо за нас.</verse>
				<verse number="9">Советувај ги слугите да ги слушаат своите господари, да им угодуваат во сѐ, не противречејќи им;</verse>
				<verse number="10">да не крадат, туку во сѐ да по­ка­жу­ваат добра вера, та во сѐ да го украсуваат учењето на Бога, нашиот Спасител.</verse>
				<verse number="11">Зашто се јави Божјата благодат, која ги спасува сите луѓе,</verse>
				<verse number="12">која нѐ учи да ги отфрлиме безбожноста и похотите од овој свет, па благоразумно, праведно и благочестиво да поживееме во овој свет,</verse>
				<verse number="13">очекувајќи ја блажената надеж и објавувањето на славата на великиот Бог и наш Спасител, Исус Христос,</verse>
				<verse number="14">Кој се даде Себеси за нас, за да нѐ искупи од секакво беззаконие и да нѐ очисти, та да Му бидеме избран народ, ревносен за добри дела.</verse>
				<verse number="15">Ова зборувај го, советувај и укорувај со полна власт. Никој нека не те пре­зира.</verse>
			</chapter>
			<chapter number="3">
				<verse number="1">Напомнувај им да се покоруваат на началствата и властите, да бидат послушни и спремни за секое добро дело,</verse>
				<verse number="2">никого да не хулат, да не се караат, туку да бидат љубезни, покажувајќи совршена кроткост кон сите луѓе.</verse>
				<verse number="3">Бидејќи и ние некогаш бевме нера­зумни, непокорни, заблудени, бевме ро­бови на похоти и на разни сладострастија, живеевме во злоба и завист, бевме одвратни и се мразевме еден со друг.</verse>
				<verse number="4">Но кога се објави добрината и човекољубието на Бога, нашиот Спасител,</verse>
				<verse number="5">Тој нѐ спаси, но не пореди праведните дела што ги бевме извршиле, туку според Сво­јата милост, преку бањата на преродувањето и обновувањето од Светиот Дух,</verse>
				<verse number="6">Кого изобилно Го излеа на нас преку Исус Христос, нашиот Спасител,</verse>
				<verse number="7">та оправдани со Неговата благодат да станеме, според надевањето, наследници на веч­ниот живот.</verse>
				<verse number="8">Веродостојно е ова слово; и сакам да го потврдуваш тоа, та оние што по­ве­ру­ва­ле во Бога да се грижат и да предничат во добри дела. Тоа е полезно и добро за луѓето.</verse>
				<verse number="9">А избегнувај ги глупавите распрашувања, ро­до­словија, препирки и кавги за Законот, зашто тие се бесплодни и празни.</verse>
				<verse number="10">Човекот кој прави раздори предупреди го еднаш и двапати, а потоа оттргни се од него,</verse>
				<verse number="11">знаејќи дека таквиот се изо­па­чил, греши и се самоосудил.</verse>
				<verse number="12">Кога ќе го пратам кај тебе Артем или Тихик, потруди се да дојдеш кај мене во Никопол, зашто решив таму да прези­мам.</verse>
				<verse number="13">Погрижи се да ги приготвиш за пат законикот Зина и Аполос, за да не им недостасува ништо.</verse>
				<verse number="14">Но и нашите нека се учат да предничат во добри дела каде што има неодложна потреба, за да не бидат бесплодни.</verse>
				<verse number="15">Те поздравуваат сите што се со ме­не. Поздрави ги оние кои нѐ љубат во верата. Благодатта нека биде со сите вас. Амин!</verse>
			</chapter>
		</book>
		<book number="57">
			<chapter number="1">
				<verse number="1">Павле, затвореник за Исус Христос, и братот Тимотеј, до нашиот возљубен сотрудник Филимон</verse>
				<verse number="2">и до возљубената Апфија, и до Архип, нашиот соборец, и до твојата домашна црква.</verse>
				<verse number="3">Благодат и мир вам од Бога, нашиот Отец, и од Господ Исус Христос!</verse>
				<verse number="4">Му благодарам на мојот Бог, спомнувајќи те секогаш во своите молитви,</verse>
				<verse number="5">бидејќи слушам за твојата љубов и вера, која ја имаш кон Господ Исус и кон сите светии.</verse>
				<verse number="6">Учеството на твојата вера нека се покаже делотворно во познание­то на секое добро што е во нас во Христос Исус.</verse>
				<verse number="7">Зашто твојата љубов ни причинува голема радост и утеха, бидејќи преку тебе, брате, се успокоија срцата на светиите.</verse>
				<verse number="8">Затоа, иако имам во Христос голема смелост да ти заповедам што треба да правиш,</verse>
				<verse number="9">сепак, од љубов кон тебе, те молам. Да, јас, каков што сум, старецот Павле, а сега и затвореник за Исус Христос,</verse>
				<verse number="10">те молам за моето чедо Онисим, што го родив во своите окови:</verse>
				<verse number="11">тој некогаш ти беше непотребен, а сега ни е потребен и те­бе и мене, па ти го праќам назад,</verse>
				<verse number="12">а ти прими го како да е моето срце.</verse>
				<verse number="13">Јас сакав да го задржам со мене, за да ми служи место тебе во оковите што ги носам за благовестието.</verse>
				<verse number="14">Но без твоја согласност не сакав ништо да направам, за твојата добрина да не биде како од принуда, туку доброволна.</verse>
				<verse number="15">Зашто тој можеби затоа накратко се одвои од тебе, за да го придобиеш засекогаш,</verse>
				<verse number="16">веќе не како роб, туку како повеќе од роб, како возљубен брат, особено за мене, и уште повеќе за тебе – и по тело, и во Господа.</verse>
				<verse number="17">И така, ако ме сметаш за содружник, прими го како да си ме примил мене.</verse>
				<verse number="18">Ако, пак, во нешто ти згрешил, или ти е должен, префрли го тоа на моја сметка.</verse>
				<verse number="19">Јас, Павле, своерачно потпишувам: јас ќе платам, за да не ти речам дека ти и за самиот себе си ми должен.</verse>
				<verse number="20">Да, брате, би сакал да видам од тебе полза во Господа; успокој го моето срце во Господа.</verse>
				<verse number="21">Убеден во твојата послушност, ти пишувам, знаејќи дека ќе направиш и повеќе отколку што ти велам.</verse>
				<verse number="22">А воедно приготви ми и смес­тување, зашто се надевам дека преку ва­шите молитви ќе ви бидам даруван.</verse>
				<verse number="23">Те поздравува Епафрас, кој е со ме­не затвореник за Христос Исус,</verse>
				<verse number="24">како и моите сотрудници Марко, Аристарх, Димас и Лука.</verse>
				<verse number="25">Благодатта на нашиот Господ Исус Христос нека биде со вашиот дух. Амин!</verse>
			</chapter>
		</book>
		<book number="58">
			<chapter number="1">
				<verse number="1">Бог, Кој во минатото мно­гупати и на многу начини им зборуваше на нашите татковци преку пророците, во овие последни денови ни зборува преку Синот,</verse>
				<verse number="2">Кого Го постави за нас­ледник над сѐ, преку Кого ги создаде и вековите.</verse>
				<verse number="3">Тој е одблесок на Божјата слава и отпечаток на Неговата суштина и држи сѐ со Својот моќен збор. Откако преку Себе ги очисти нашите гревови, Тој седна од десната страна на Величието во висините.</verse>
				<verse number="4">И стана толку повозвишен од ан­ге­лите, колку што е пославно името што го наследи, во споредба со нивното.</verse>
				<verse number="5">Зашто кому од ангелите Бог некогаш му рекол: „Ти си Мој Син, Јас денес Те родив“, или пак: „Јас ќе Му бидам Татко, а Тој ќе Ми биде Син?“</verse>
				<verse number="6">Исто така, кога Го воведе Пр­во­ро­де­ниот во светот, рече: „Нека Му се поклонат сите Божји ангели!“</verse>
				<verse number="7">За ангелите, пак, вели: „Ти ги правиш Своите ангели ветрови, а Своите слу­жители – огнен пламен“,</verse>
				<verse number="8">а за Синот: „Твојот престол, Боже, е во вечни векови и жезолот на правдата е жезол на Твоето царство.</verse>
				<verse number="9">Си ја возљубил правдата и си го намра­зил беззаконието; затоа, Боже, Твојот Бог Те помаза со масло на радоста пове­ќе од Твоите придружници.“</verse>
				<verse number="10">И пак: „Во почетокот Ти, Господи, си ја основал земјата, а и небесата се дело на Твоите раце;</verse>
				<verse number="11">тие ќе загинат, Ти остануваш; сите ќе изветват како облека;</verse>
				<verse number="12">ќе ги свиткаш како наметка и тие ќе бидат променети; но Ти си истиот, и Твоите години не ќе имаат крај.“</verse>
				<verse number="13">А на кого од ангелите Бог некогаш му рекол: „Седи од Мојата десна страна, додека не ги положам Твоите непријателите како подножје на Твоите нозе?“</verse>
				<verse number="14">Нели се сите тие служителски ду­хови, испратени да им служат на оние што ќе го наследат спасението?</verse>
			</chapter>
			<chapter number="2">
				<verse number="1">Затоа треба особено да внима­ваме на она што го чувме, за да не застраниме.</verse>
				<verse number="2">Зашто, ако словото изречено преку ангелите се покажа верно, и ако секој престап и секоја непослушност прими праведна казна,</verse>
				<verse number="3">како ли тогаш ќе се извлечеме ако занемариме толку големо спасение кое својот почеток го имаше во проповедта Господова, а ни се потврди од оние што го беа чуле од Него,</verse>
				<verse number="4">и кое Бог им го посведочи со знаци и чуда, со разни силни де­ла и со раздавање дарови преку Светиот Дух по Своја волја.</verse>
				<verse number="5">Бидејќи идниот свет, за кој зборуваме, Тој не го потчини на ангели</verse>
				<verse number="6">туку, напротив – некој некаде посведочил велејќи: „Што е човекот, та да си спомнуваш за него, или синот човечки, та да се грижиш за него?</verse>
				<verse number="7">Си го направил само за малку по­мал од ангелите, но со слава и чест си го овенчал;</verse>
				<verse number="8">сѐ си потчинил под неговите нозе.“ А кога сѐ му потчини, ништо не му ос­тави непотчинето; но сега уште не гле­даме дека сѐ му е потчинето.</verse>
				<verse number="9">А гледаме дека Исус, Кој само за малку беше поставен пониско од ангелите, поради страдањето до смрт беше овенчан со слава и чест, за, по Божјата благодат, Тој да вкуси смрт за сите.</verse>
				<verse number="10">Зашто Нему, поради Кого е сѐ и низ Кого е сѐ, откако многу синови приведе во слава, Му прилегаше преку страдања да Го направи совршен За­четникот на нивното спасение.</verse>
				<verse number="11">Бидејќи и Оној што осветува, и оние што се осветуваат, сите се од Еден; и за­тоа Исус не се срами да ги нарече браќа,</verse>
				<verse number="12">велејќи: „Ќе го возвестам Твоето име меѓу Моите браќа, среде соборот ќе Те славам.“</verse>
				<verse number="13">И пак: „Јас ќе се надевам на Него.“ И одново: „Ете Ме Мене и децата Мои што Ми ги даде Бог.“</verse>
				<verse number="14">А бидејќи децата се учесници во телото и крвта, така и Тој зеде учество во тоа, та преку смртта да го победи оној што ја има власта над смртта, односно ѓаволот;</verse>
				<verse number="15">па да ги ослободи оние што од страв пред смртта преку целиот живот беа подложени на ропство.</verse>
				<verse number="16">Зашто јасно е дека Тој не дојде да им помогне на ангелите, туку на Авра­амовото потомство;</verse>
				<verse number="17">затоа Тој мораше во сѐ да биде сличен на браќата, па да биде милостив и верен првосвештеник пред Бога, за да ги очисти гревовите на народот.</verse>
				<verse number="18">Зашто во она во што и Самиот пострада кога беше искушуван, во тоа може да им помогне на искушуваните.</verse>
			</chapter>
			<chapter number="3">
				<verse number="1">Затоа, свети браќа, соучесници во небесниот повик, имајте го на ум Пратеникот и Првосвештеникот на верата што ја исповедаме, Исус Христос,</verse>
				<verse number="2">Кој Му беше верен на Оној што Го поставил, како што беше и Мојсеј – во целиот Не­гов дом.</verse>
				<verse number="3">Бидејќи Тој се удостои со поголема слава од Мојсеј, онака како што и градителот има поголема чест од куќата што ја изградил!</verse>
				<verse number="4">Зашто секоја куќа се гради од некого; а Оној, Кој изградил сѐ, е Бог.</verse>
				<verse number="5">И Мојсеј Му беше верен како слуга на целиот Негов дом, за да го посведочи она што требаше да се соопшти.</verse>
				<verse number="6">Христос, како Син во Својот дом. Негов дом, пак, сме ние, доколку докрај цврсто ги запазиме смелоста и надежта, со која се фалиме.</verse>
				<verse number="7">Затоа, како што вели Светиот Дух: „Денес, ако го чуете Неговиот глас,</verse>
				<verse number="8">не закоравувајте ги своите срца, како во огорченоста на денот на искушувањето во пустината,</verse>
				<verse number="9">каде што вашите татковци Ме ис­ку­шуваа, Ме испитуваа, и ги гледаа Моите дела четириесет години.</verse>
				<verse number="10">Затоа се разгневив на тоа поколение и ре­ков, секогаш се заблудуваат во срцата; а самите не ги познаа Моите патишта.</verse>
				<verse number="11">Па така, во Својот гнев се заколнав дека нема да влезат во Мојот спокој.“</verse>
				<verse number="12">Браќа, внимавајте, да не би во некого од вас да има зло и неверно срце, та да отстапи од живиот Бог.</verse>
				<verse number="13">Туку охрабрувајте се секој ден еден со друг, додека сѐ уште се вели: „Денес“, та никој од вас да не се закорави преку измамата на гревот;</verse>
				<verse number="14">зашто ние станавме соучесници на Христос, ако докрај цврсто ја задржиме првобитната увереност;</verse>
				<verse number="15">како што е речено: „Денес, кога ќе го чуете Неговиот глас, да не се закорават вашите ср­ца онака како кога се побунив­те.“</verse>
				<verse number="16">Зашто кои се тие што чуја и се огорчија, ако не се оние што со Мојсеј излегоа од Египет?</verse>
				<verse number="17">Против кого негодуваше Тој че­ти­риесет години? Зар не против оние што погрешија и чии коски останаа во пус­тината?</verse>
				<verse number="18">Кому, пак, Тој се заколнал дека нема да влезат во Неговиот спокој, ако не на оние што беа непокорни?</verse>
				<verse number="19">И така, гледаме дека тие не можеа да влезат поради неверието.</verse>
			</chapter>
			<chapter number="4">
				<verse number="1">Па така, додека уште важи ветувањето за влегување во Неговиот спокој, да пазиме да не помисли некој од вас дека задоцнил.</verse>
				<verse number="2">Зашто и нам ни беше благовестено, како и ним. Но словото, што го беа чуле, не им донесе полза, бидејќи кај оние што го беа чуле, тоа не се соедини со верата.</verse>
				<verse number="3">А ние, кои поверувавме, влегуваме во Неговиот спокој, како што рекол Тој: „Па така, во Својот гнев се заколнав дека нема да влезат во Мојот спо­кој“, иако Неговите дела беа завршени уште од создавањето на светот.</verse>
				<verse number="4">Зашто некаде за седмиот ден е речено вака: „И во седмиот ден Бог се одмори од сите Свои дела.“</verse>
				<verse number="5">И пак на тоа место: „Нема да влезат во Мојот спокој.“</verse>
				<verse number="6">И така, бидејќи на некои им останува да влезат во него, а оние, на кои порано им беше проповедано благовестието, не влегоа поради непослушност,</verse>
				<verse number="7">затоа Тој повторно определи еден ден – „денес“, велејќи преку Давид, по толку време, како што е речено погоре: „Де­нес, кога ќе го чуете Неговиот глас, не закоравувајте ги вашите срца.“</verse>
				<verse number="8">Зашто, ако Исус Навин им беше дал спокој, Бог по­тоа веќе немаше да зборува за друг ден.</verse>
				<verse number="9">Затоа, за Божјиот народ сѐ уште ос­та­нува саботна починка.</verse>
				<verse number="10">Зашто, оној што ќе влезе во Не­говиот спокој, тој ќе се одмора од своите дела, ка­ко и Бог од Своите.</verse>
				<verse number="11">И така, да се погрижиме да влеземе во тој спокој, та никој да не падне во слична непослушност.</verse>
				<verse number="12">Зашто, словото Божјо е живо и делотворно, поостро од секаков меч со две острици и навлегува до разделување на душата и духот, до зглобовите и сржта, и ги проценува мислите и намерите на срцето.</verse>
				<verse number="13">И нема создание невидливо за Него, туку сѐ е голо и разоткриено за очите на Оној пред Кого ние ќе одговараме.</verse>
				<verse number="14">Така, имајќи велик Првосвеште­ник Кој преминал преку небесата, Исус, Синот Божји, ние треба да се држиме за исповедањето на верата.</verse>
				<verse number="15">Зашто, ние немаме Прво­свештеник што не може да сочувствува во нашите слабости, туку таков Кој беше искушуван во сѐ – слично на нас – освен во грев.</verse>
				<verse number="16">И така, смело да пристапуваме кон престолот на благодатта, за да при­миме милост и да најдеме благодат за благовремена помош.</verse>
			</chapter>
			<chapter number="5">
				<verse number="1">Зашто секој првосвештеник, кој се избира од луѓе, се пос­та­вува за луѓето – да служи пред Бога, да принесува да­рови и жртви за гревовите,</verse>
				<verse number="2">и да може да сочувствува со оние кои се во незнаење и заблуда, бидејќи и сами­от е подложен на слабости;</verse>
				<verse number="3">и затоа е должен да принесува жртви за гревовите, како за народот, така и за своите.</verse>
				<verse number="4">И никој врз себеси не ја прима таквата чест, освен оној кој е повикан од Бога, како што беше Арон.</verse>
				<verse number="5">Така и Христос не се прослави Самиот Себеси, станувајќи првосвештеник, ту­ку Го прослави Оној што Му рече: „Ти си Мој Син, Јас денес Те родив.“</verse>
				<verse number="6">Како што и на друго место вели: „Ти си свештеник довека, по чинот Мел­хиседеков.“</verse>
				<verse number="7">Во деновите на Својот земен живот, Тој со силен вик и солзи упати молби и молитви кон Оној што можеше да Го спаси од смртта, и поради Својата благобојазливост беше услишан.</verse>
				<verse number="8">Иако беше Син, Тој се научи на послушност од она што го пострада,</verse>
				<verse number="9">а, откако се усоврши, стана причина за вечно спасение на сите кои Му се послушни,</verse>
				<verse number="10">и од Бога беше наречен Прво­свеш­те­ник по чинот Мелхиседеков.</verse>
				<verse number="11">За ова би имале многу да ви зборуваме, што е тешко да се протолкува, би­дејќи сте станале мрзливи за слушање.</verse>
				<verse number="12">Зашто, иако според годините требаше веќе да бидете учители, вие сѐ уште имате потреба некој да ве учи на првите начела на словото Божјо и дојдовте до таква состојба, што имате потреба од млеко, а не од тврда храна.</verse>
				<verse number="13">Секој што се храни со млеко, е не­вешт во словото на правдата, бидејќи е дете;</verse>
				<verse number="14">а тврдата храна е за совршените, кои преку подвигот ги извежбале чувствата за разликување на доброто од злото.</verse>
			</chapter>
			<chapter number="6">
				<verse number="1">Затоа, да го оставиме почетното учење за Христос и да се стремиме кон совршенство, да не ја поставуваме одново основата: покајанието од мртви дела и верата во Бога,</verse>
				<verse number="2">учењето за крштевањето, ракопола­га­њето, воскресението на мртвите и вечниот суд.</verse>
				<verse number="3">И тоа ќе го направиме, ако допушти Бог.</verse>
				<verse number="4">Зашто неможно е – оние кои еднаш се просветија, вкусија од небесниот дар, станаа соучесници на Светиот Дух</verse>
				<verse number="5">и, откако вкусија од убавиот Божји збор и од силите на идниот век,</verse>
				<verse number="6">потоа отпаднаа – да бидат повторно обновени за покајание, зашто повторно во себеси Го распнуваат и Го посрамуваат Синот Божји.</verse>
				<verse number="7">Зашто земјата која го впива дождот што често паѓа на неа и раѓа плод добар за оние што ја обработуваат, од Бога добива благослов;</verse>
				<verse number="8">а онаа што дава трње и боцки, таа е непотребна и близу е до проклетството, нејзиниот крај е да изгори.</verse>
				<verse number="9">Но од вас, возљубени, ние очекуваме нешто подобро и спасително, иако вака ви зборуваме.</verse>
				<verse number="10">Зашто Бог не е несправедлив, та да го заборави вашето дело и трудот на љу­бовта што ги покажавте во Негово име, преку вашето некогашно и сегашно служење на светиите.</verse>
				<verse number="11">А ние сакаме секој од вас до крај да ја пока­жува истата усрдност за потполна увереност во надежта,</verse>
				<verse number="12">та да не станете мрзливи, туку да ги подражавате оние кои преку вера и трпение ги наследуваат ветувањата.</verse>
				<verse number="13">Кога Бог му даде ветување на Авраам, бидејќи немаше никој поголем во кого би се заколнал, се заколна во Себе,</verse>
				<verse number="14">велејќи: „Навистина ќе те благословам и преблагославам, ќе те умножам и преумножам.“</verse>
				<verse number="15">И така, со долготрпение тој го доби ветеното.</verse>
				<verse number="16">Луѓето, пак, се колнат во поголемо од нив, и заклетвата, како потврда, ѝ става крај на секоја нивна препирка.</verse>
				<verse number="17">Затоа и Бог, сакајќи на наследниците на ветувањето јасно да им ја по­ка­же неизменливоста на Својата одлука, посведо­чи со заклетва,</verse>
				<verse number="18">та преку две неизменливи работи, во кои не е можно Бог да излаже, да имаме крепка утеха и ние, кои прибегнуваме да ја дофатиме надежта која е пред нас,</verse>
				<verse number="19">а која за нашата душа е цврста и си­гурна котва, и која влегува дури зад заве­сата,</verse>
				<verse number="20">каде што како претходник за нас влезе Исус, станувајќи довека Првосвеш­те­ник по чинот Мелхиседеков.</verse>
			</chapter>
			<chapter number="7">
				<verse number="1">Зашто овој Мелхиседек, цар салимски, свештеник на Севишниот Бог, кој го пресретна Авраам, кога овој се враќаше од победата над царевите, и го благослови,</verse>
				<verse number="2">и кому Авраам му даде десеток од сѐ, – тој по значењето на неговото име е прво цар на правдата, а потоа и цар на Салим, односно цар на мирот.</verse>
				<verse number="3">Без татко, без мајка, без родословие, немајќи ниту почеток на деновите, ниту крај на жи­вотот и како подобен на Синот Божји, тој останува свеш­теник засекогаш.</verse>
				<verse number="4">Видете колку е велик оној кому патријархот Авраам му даде десеток од најдобриот плен!</verse>
				<verse number="5">Оние од Левиевите синови, што примаат свештенство, имаат заповед по Законот да земаат десеток од народот, односно од своите браќа, иако и тие произлегле од Авраамовите бедра.</verse>
				<verse number="6">Но тој, кој не му припаѓаше на нивниот род, зеде десеток од Авраам и го благослови оној што беше примил ветувања.</verse>
				<verse number="7">А неоспорно е дека помалиот се благословува од поголе­ми­от.</verse>
				<verse number="8">Така, овде смртни луѓе земаат десетоци, а таму – Оној, за Кого има све­доштво дека е жив.</verse>
				<verse number="9">И, така да речам, Левиј, кој прима десеток, и сам даде десеток преку Авраам,</verse>
				<verse number="10">бидејќи уште беше во бедрата на својот татко кога Мелхиседек го сретна.</verse>
				<verse number="11">Па така, ако совршенство можеше да се постигне преку левитското свеш­тенство, бидејќи врз основа на него на­ро­дот доби Закон, тогаш зошто беше потребно да се воздигне друг свештеник, по чинот Мелхиседеков, и да не се нарекува по чинот Аронов?</verse>
				<verse number="12">Зашто, ако се промени свештенството, тогаш се јавува потреба да се измени и Законот.</verse>
				<verse number="13">А Оној за Кого се зборува ова, му припаѓа на друго племе, од кое никој не беше пристапувал до жртвеникот;</verse>
				<verse number="14">зашто е познато дека нашиот Господ произлезе од Јуда, а за свештенството од ова племе Мојсеј ништо не рекол.</verse>
				<verse number="15">Тоа станува уште појасно кога се воздига друг свештеник, сличен на Мелхиседек,</verse>
				<verse number="16">Кој станал таков не по силата на те­лесната заповед, туку по силата на неуништливиот живот.</verse>
				<verse number="17">Бидејќи е посведочено: „Ти си свештеник довека, по чинот Мелхиседеков.“</verse>
				<verse number="18">А поранешната заповед се укинува поради нејзината слабост и бесполезност,</verse>
				<verse number="19">зашто Законот ништо не доведе до совршенство, па се воведува подобра на­деж, преку која се приближуваме до Бога.</verse>
				<verse number="20">Тоа беше потврдено со заклетва. Зашто оние беа станале свештеници без заклетва,</verse>
				<verse number="21">а Тој – со заклетва, преку Оној што Му рече: „Се заколна Господ и нема да се раскае: ’Ти си свештеник довека, по чинот Мелхиседеков.‘“</verse>
				<verse number="22">Затоа Исус стана залог на толку подобар завет.</verse>
				<verse number="23">А тие беа многу свештеници, зашто смртта не им даваше да остане само еден;</verse>
				<verse number="24">а Тој, бидејќи живее довека, има свештенство што не изминува.</verse>
				<verse number="25">Затоа Тој и може совршено да ги спаси оние што преку Него доаѓаат кон Бога, бидејќи е секогаш жив за да се застапува за нив.</verse>
				<verse number="26">Таков Првосвештеник и ни тре­ба­ше: свет, незлобив, неосквернет, од­во­ен од грешните и Кој стана повозвишен од небесата.</verse>
				<verse number="27">Кој нема потреба, како другите првосвештеници, секојдневно да принесува жртва прво за своите гревови, а потоа и за оние на народот, бидејќи Тој го изврши тоа еднаш засекогаш, принесувајќи се Самиот Себеси.</verse>
				<verse number="28">Зашто Законот за првосвештеници поставува луѓе што се немоќни; а сло­вото на заклетвата што е по Законот, го поставува Синот, Кој е совршен довека.</verse>
			</chapter>
			<chapter number="8">
				<verse number="1">А најважното од ова што го зборува­ме е дека имаме таков Прво­свештеник, Кој седна од десната страна на престолот на Величието на небесата,</verse>
				<verse number="2">и е служител на светилиштето и на вистинската скинија, која ја постави Господ, а не човек.</verse>
				<verse number="3">Бидејќи секој првосвештеник се поставува за да принесува дарови и жртви; затоа беше потребно и Тој да има што да принесе.</verse>
				<verse number="4">Зашто, ако Тој беше на земјата, не би бил ни свештеник, зашто има свеш­теници што принесуваат дарови според Законот</verse>
				<verse number="5">и му служат на она што е само слика и сенка на небесните работи, како што му беше укажано на Мојсеј од Бога, кога ја подигаше ски­нијата: „Гледај, рече, да направиш сѐ според образецот, што ти беше пока­жан на гората.“</verse>
				<verse number="6">А сега Тој доби толку подобра служба, колку што и заветот на којшто е посредник е подобар, зашто е утврден врз подобри ветувања.</verse>
				<verse number="7">Зашто, ако првиот завет беше без недостаток, тогаш немаше да има простор за втор.</verse>
				<verse number="8">Но, укорувајќи ги, вели: „Ете доаѓаат денови, вели Господ, и ќе склучам нов завет со Изра­илевиот дом и со Јудиниот дом,</verse>
				<verse number="9">но не таков завет каков што склучив со нивните татковци во денот, кога ги фатив за рака за да ги изведам од египетската земја, – зашто тие не останаа во Мојот завет и Јас ги оставив, вели Господ.</verse>
				<verse number="10">Бидејќи ова е заветот што ќе му го дадам на Израилевиот дом во оние денови, вели Господ: ќе ги врежам Своите закони во нивните мисли, и на нивните срца ќе ги напишам, и ќе бидам нивен Бог, а тие ќе бидат Мој народ.</verse>
				<verse number="11">И никој веќе нема да го учи својот ближен, и никој својот брат, велејќи: ’Познај Го Господ‘, зашто сите, од мал до го­лем меѓу нив, ќе Ме знаат,</verse>
				<verse number="12">бидејќи ќе бидам милостив кон нивните неправди, а за нивните гревови и без­за­конијата нема веќе да си спомнувам.“</verse>
				<verse number="13">А кога вели „нов завет“, првиот го прогласува за застарен; а она што е изветвено и остарено, е близу до исчезнување.</verse>
			</chapter>
			<chapter number="9">
				<verse number="1">Секако дека и во првиот завет имаше уредби за богослужение и земно свети­лиште;</verse>
				<verse number="2">зашто скинијата беше направена вака: во првиот дел се наоѓаа светилникот, трпезата и приложените лебови; тој дел е наречен „Светиња.“</verse>
				<verse number="3">А зад втората завеса од скинијата беше делот, наречен „Светиња на све­тињите“;</verse>
				<verse number="4">во неа се наоѓаа златната кадилница и ковчегот на заветот, од сите страни опкован со злато, во кој стоеја злат­ни­от сад кој содржел мана и расцутениот жезол на Арон, како и плочите на заветот,</verse>
				<verse number="5">а над него, пак, херувими на славата, кои го осенуваа местото за очистување; за ова сега нема потреба да се зборува во подробности.</verse>
				<verse number="6">При ваков распоред, во првиот дел од скинијата секогаш влегуваа свеш­те­ниците за да го извршуваат богослужението;</verse>
				<verse number="7">а во вториот дел влегуваше само првосвештеникот, еднаш годишно, и тоа не без крв, што ја принесуваше како жртва за себе и за гревовите на народот, направени во незнаење.</verse>
				<verse number="8">Со ова Светиот Дух ни покажува дека сѐ уште не е отворен патот за све­тилиштето сѐ додека стои првата ски­нија,</verse>
				<verse number="9">која е симбол на сегашното време, во кое се принесуваат дарови и жртви кои не можат да го направат совршен по совеста оној што богослужи,</verse>
				<verse number="10">бидејќи се состојат само од јадења, пиења и разни миења – телесни прописи, востановени до времето кога сето ова ќе се исправи.</verse>
				<verse number="11">Но кога Христос дојде како Прво­свеш­теник на идните добра, Тој влезе низ поголема и посовршена скинија, нера­кот­во­ре­на, односно не онаква каква што се пра­ви на земјата,</verse>
				<verse number="12">и не со јарешка и телешка крв, туку со Својата крв влезе во светилиштето ед­наш засекогаш и изврши вечен откуп.</verse>
				<verse number="13">Зашто, ако крвта од јунци и јарци, и пепелта од јуница преку попрскување ги осветуваат осквернетите за очистување на телото,</verse>
				<verse number="14">тогаш, колку ли повеќе крвта на Христос, Кој преку Светиот Дух се принесе Себеси непорочен на Бога, ќе ја очисти вашата совест од мртви дела за да Му служиме на живиот Бог!</verse>
				<verse number="15">Затоа Тој е посредник на нов за­вет, та по Неговата смрт, која стана за откуп на престапите од времето на пр­виот завет, повиканите да го добијат ве­теното вечно наследство.</verse>
				<verse number="16">Зашто, каде што има завет, таму е неопходно да следува смртта на заветувачот,</verse>
				<verse number="17">бидејќи заветот стапува на сила само по смртта; тој нема никаква сила додека заветувачот е жив.</verse>
				<verse number="18">Затоа ни првиот завет не беше утврден без крв.</verse>
				<verse number="19">Зашто, откако Мојсеј ги изговори сите заповеди од Законот пред сиот на­род, зеде телешка и јарешка крв со во­да, со црвена волна и со исоп, па ги по­ро­си и самата книга и сиот народ,</verse>
				<verse number="20">велејќи: „Ова е крвта на заветот што ви го одреди Бог.“</verse>
				<verse number="21">Исто така со крв ги попрска и скинијата и сите богослужбени садови.</verse>
				<verse number="22">И речиси сѐ според Законот се очистува со крв, и без пролевање крв нема простување.</verse>
				<verse number="23">И така, беше неопходно сликите на небесните нешта да се очистат на таков начин, а самите небесни нешта со подобри жртви од овие.</verse>
				<verse number="24">Зашто Христос не влезе во ракот­во­рено светилиште, кое е само образец на вистинското, туку во самото небо, за да се јави сега пред лицето на Бога за нас;</verse>
				<verse number="25">и не за да се принесува Себеси многупати, како што првосвештени­кот влегува во светилиштето секоја го­ди­на со туѓа крв.</verse>
				<verse number="26">Инаку Тој би требало многупати да пострада од создавањето на светот. А се­га еднаш засекогаш, до крајот на веко­вите, се јави за да го отстрани гревот, от­како се принесе Сам Себе како жртва.</verse>
				<verse number="27">И како што им е на луѓето определено да умрат еднаш, а потоа – суд,</verse>
				<verse number="28">така и Христос, откако еднаш се принесе, за да ги понесе гревовите на мнозина, вторпат ќе се јави не веќе како жртва за грев на оние што Го очекуваат, туку за нивно спасение.</verse>
			</chapter>
			<chapter number="10">
				<verse number="1">Бидејќи Законот ја има само сенката на идните добра, а не нивниот вистински лик, никогаш не мо­же со оние исти жртви, што се принесуваат секоја година, да ги усоврши оние кои пристапуваат.</verse>
				<verse number="2">Инаку, зар не би престанале да се принесуваат, бидејќи оние што служат, еднаш очистени, не би имале веќе никакво сознание за гревовите.</verse>
				<verse number="3">Но преку жртвите секоја година се потсетуваат на гревовите,</verse>
				<verse number="4">бидејќи јунешката и јарешката крв не може да ги отпушти гревовите.</verse>
				<verse number="5">Затоа, влегувајќи во светот, Христос вели: „Жртви и дарови Ти не посака, а тело Ми приготви.</verse>
				<verse number="6">Сепаленици и жртви за гревот не Ти се угодни.“</verse>
				<verse number="7">Тогаш реков: „Ете, доаѓам – напишано е за Мене во поглавјето на книгата – да ја извршам, Боже, Твојата волја.“</verse>
				<verse number="8">Кога погоре рече: „Жртви и принос и сепаленици за гревот – што се принесуваат според Законот, Ти не посака и не Ти се угодни“,</verse>
				<verse number="9">а потоа рече: „Ете, доаѓам, Боже, да ја извршам Твојата волја“, со тоа Тој го укинува првото, за да го воспостави второто.</verse>
				<verse number="10">Според таа волја сме осветени со приносот на телото на Исус Христос еднаш засекогаш.</verse>
				<verse number="11">И секој свештеник стои секој ден, служејќи и многупати принесувајќи ги истите жртви, кои никогаш не можат да ги отстранат гревовите;</verse>
				<verse number="12">а Тој, принесувајќи само една жртва за гревовите, засекогаш седна оддесно на Бога,</verse>
				<verse number="13">и оттогаш чека сѐ додека Неговите непријатели не бидат поло­же­ни како подножје на Неговите нозе.</verse>
				<verse number="14">Зашто преку еден принос Тој осветените ги направи засекогаш совр­шени.</verse>
				<verse number="15">И Светиот Дух ни посведочи, заш­то, откако порано рече:</verse>
				<verse number="16">„Ова е заветот што ќе им го ветам по оние денови, вели Господ: Моите закони ќе ги ставам во нивните срца, и во нивните мисли ќе ги напишам.“ Тој додава:</verse>
				<verse number="17">„И за нивните гревови и беззаконија нема веќе да си спомнувам.“</verse>
				<verse number="18">А каде има простување за нив, таму веќе нема принос за грев.</verse>
				<verse number="19">И така, браќа, штом имаме слобода да влегуваме во светилиштето преку крвта на Исус,</verse>
				<verse number="20">по нов и жив пат, што Тој ни го отвори низ завесата, односно преку Своето тело,</verse>
				<verse number="21">и бидејќи имаме велик Свештеник над Божјиот дом,</verse>
				<verse number="22">да пристапиме со искрено срце, во полна вера, откако ќе ги очис­тиме срцата од зла совест со попрскување и откако ќе го измиеме телото со чиста вода.</verse>
				<verse number="23">И цврсто да го држиме исповеданието на нашата надеж, зашто верен е Оној што го даде ветувањето.</verse>
				<verse number="24">И да бидеме внимателни еден кон друг за да се поттикнуваме кон љубов и добри дела,</verse>
				<verse number="25">не изостанувајќи од нашите заеднички собири како што некои имаат обичај, туку да се бодриме еден со друг, и тоа толку повеќе, колку што гледате дека се приближува Денот.</verse>
				<verse number="26">Зашто, ако своеволно продолжуваме да грешиме откако ја познавме вистината, тогаш нема веќе жртва за гревови,</verse>
				<verse number="27">туку страшно очекување на суд и јаростен оган што ќе ги проголта противниците.</verse>
				<verse number="28">Ако оној што го прекршил Мој­се­евиот Закон, доколку има двајца или тројца сведоци, безмилосно се казнува со смрт,</verse>
				<verse number="29">тогаш, колку потешка казна, мислите, дека ќе заслужи оној што Го пога­зил Синот Божји и ја осквернил крвта на заветот, преку која е осветен, и Го навредил Духот на благодатта?</verse>
				<verse number="30">Зашто ние Го знаеме Оној што ре­кол: „Одмаздата е Моја, Јас ќе наплатам“, вели Господ. И уште: „Господ ќе му суди на Својот народ.“</verse>
				<verse number="31">Страшно е да се падне во рацете на живиот Бог!</verse>
				<verse number="32">Но помнете ги вашите пора­нешни денови кога, откако се просветивте, претрпевте голема борба во стра­дањата,</verse>
				<verse number="33">било затоа што бевте јавно изложени на срам и маки, било затоа што станавте соучесници на оние кои така стра­даа.</verse>
				<verse number="34">Зашто вие и на моите окови се сожа­лив­те и со радост дозволивте вашиот имот да се разграби, знаејќи дека на небесата имате подобар и траен имот за себеси.</verse>
				<verse number="35">И така, не напуштајте ја вашата смелост; таа ви носи голема награда.</verse>
				<verse number="36">Вам ви е потребно трпение, па, откако ќе ја исполните Бож­јата волја, да го добиете ветеното;</verse>
				<verse number="37">зашто уште малку, сосем малку, и „Оној што доаѓа, ќе дојде и нема да задоцни.</verse>
				<verse number="38">А праведниот ќе живее преку верата; но ако отстапи нема да ѝ е мил на Мојата душа.“</verse>
				<verse number="39">Ние, пак, не сме од оние што от­ста­пуваат и гинат, туку од оние што веруваат за спасение на душата.</verse>
			</chapter>
			<chapter number="11">
				<verse number="1">А верата е подлога за увереноста во она на кое се надеваме и убеденост во она што не се гледа.</verse>
				<verse number="2">Преку неа нашите предци добија све­доштво.</verse>
				<verse number="3">Преку вера разбираме дека ве­ко­вите се создадени со Божји збор и дека од невидливото произлегло видливото.</verse>
				<verse number="4">Преку вера Авел Му принесе на Бога подобра жртва од Каиновата; преку неа тој доби сведоштво дека е праведен, бидејќи Бог посведочи за неговите да­рови; преку неа тој и по смртта уште зборува.</verse>
				<verse number="5">Преку вера Енох беше преселен за да не види смрт; и не беше најден, бидејќи Бог го пресели. Зашто пред преселувањето тој доби сведоштво дека Му уго­дил на Бога.</verse>
				<verse number="6">А без вера е неможно да Му се уго­ди; бидејќи оние што доаѓаат кај Бога, треба да веруваат дека Тој постои и дека ги наградува оние што Го бараат.</verse>
				<verse number="7">Преку вера Ное, откако му беше укажано од Бога за она што уште не се гле­даше, со послушност го направи ков­чегот за да го спаси својот дом. Преку неа тој го осуди светот и според верата стана наследник на праведноста.</verse>
				<verse number="8">Преку вера Авраам, кога беше повикан, послуша да појде во местото што требаше да го добие во наследство, и тргна, не знаејќи каде оди.</verse>
				<verse number="9">Преку вера тој се насели во ветената земја како туѓинец и живееше под ша­тори со Исак и Јаков, наследници на истото ветување;</verse>
				<verse number="10">зашто тој го очекуваше оној град што има цврсти темели, чиј градител и творец е Бог.</verse>
				<verse number="11">Преку вера и самата Сара доби сила да зачне па, и пок­рај нејзината возраст, роди, зашто Го сметаше за верен Оној што беше ветил.</verse>
				<verse number="12">И така од еден, и тоа речиси мртов, се ро­дија толку многу, колку што се ѕвездите на небото и колку што е безбројниот песок на морскиот брег.</verse>
				<verse number="13">Сите тие умреа со вера, не добивај­ќи ги ветувањата, туку само оддалеку ги видоа и ги поздравија, признавајќи дека се туѓинци и придојдени на земјата.</verse>
				<verse number="14">Бидејќи оние што така зборуваат покажуваат дека бараат татковина.</verse>
				<verse number="15">И ако ја беа имале на ум онаа тат­ковина, од која беа излегле, ќе имаа прилика да се вратат.</verse>
				<verse number="16">Но сега копнеат за подобра, односно небесна татковина; затоа и Бог не се срами да се нарече нивен Бог; бидејќи им има приготвено град.</verse>
				<verse number="17">Авраам преку вера, кога беше искушуван, го принесе како жртва Исак; тој, што го доби ветувањето, го принесе својот единствен син,</verse>
				<verse number="18">за кого му беше речено: „По Исак ќе ти се нарече потом­ството“;</verse>
				<verse number="19">зашто тој сметаше дека Бог може и од мртвите да воскреснува и, така да речам, го прими Исак назад.</verse>
				<verse number="20">Преку вера Исак ги благослови Јаков и Исав за иднината.</verse>
				<verse number="21">Преку вера Јаков, на умирање, го бла­гослови секого од синовите на Јосиф и „им се поклони, потпирајќи се на врвот од својот жезол.“</verse>
				<verse number="22">Преку вера Јосиф, на умирање, спомна за излегувањето на Израилевите синови од Египет и им даде упатства како да постапат со неговите коски.</verse>
				<verse number="23">Преку вера, кога Мојсеј се роди, неговите родители три месеци го криеја, зашто видоа дека детето е убаво, и не се плашеа од царската заповед.</verse>
				<verse number="24">Преку вера Мојсеј, кога порасна, се откажа да се нарече син на фараоновата ќерка</verse>
				<verse number="25">и повеќе сакаше да страда заедно со Божјиот народ, отколку да ужива во минливите гревовни наслади.</verse>
				<verse number="26">Прекорувањето заради Христос го сметаше за поголемо богатство од ризниците на Египет; зашто предвид ја имаше наградата.</verse>
				<verse number="27">Преку вера тој го напушти Египет, не плашејќи се од царската јарост, зашто издржа, како да Го гледа Невидливиот.</verse>
				<verse number="28">Преку вера тој ја прослави Пасхата и изврши по­прс­кување со крв, та истребувачот на првородените да не се допре до нив.</verse>
				<verse number="29">Преку вера поминаа преку Црвеното Море како по суво, а кога тоа се обидоа да го направат и Египќаните, се изда­вија.</verse>
				<verse number="30">Преку вера паднаа ѕидовите на Ери­хон, откако беа обиколувани цели седум дена.</verse>
				<verse number="31">Преку вера блудницата Раав не загина заедно со неверниците откако благонак­лоно ги прими извидувачите и ги изведе по друг пат.</verse>
				<verse number="32">И што уште да кажам? Зашто не ќе имам доволно време да кажувам за Ге­деон, Варак, Самсон и Јефтај, за Давид и Самоил и за пророците,</verse>
				<verse number="33">кои преку вера победија царства, вршеа правда, добија ветувања, затворија усти на лавови;</verse>
				<verse number="34">угаснаа огнена сила, ја избегнаа острицата на мечот, од немоќни станаа крепки, станаа силни во војна, прогонија туѓи војски;</verse>
				<verse number="35">жени своите мртви ги примија воскреснати; други, пак, беа мачени и не при­фа­тија да бидат ослободени, за да добијат подоб­ро воскресение;</verse>
				<verse number="36">а други поднесоа исмевања и камшикувања, па дури и окови и зат­вор;</verse>
				<verse number="37">со камења беа убивани, со пила се­чени, на искушенија подложувани, умираа убивани со меч, скитаа во овчи и козји кожи, во оскудност, во маки, во страдање –</verse>
				<verse number="38">тие, за кои светот беше недостоен – скитаа по пустини, по гори, по пеш­тери и јами во земјата.</verse>
				<verse number="39">И сите тие, иако примија сведоштво преку верата, сепак не го добија ветеното,</verse>
				<verse number="40">зашто Бог предвиде нешто подобро за нас: тие без нас да не примат совршен­ство.</verse>
			</chapter>
			<chapter number="12">
				<verse number="1">Затоа и ние, опкружени со толкав облак од сведоци, да отфрлиме од себе секакво бреме и гревот кој лесно се при­лепува за нас, и со трпение да по­бр­заме кон претстојната борба,</verse>
				<verse number="2">имајќи Го пред очи Зачетникот и Довршителот на верата – Исус, Кој, заради радоста што беше пред Него, претрпе крст, занемарувајќи го срамот, и седна од десната страна на Божјиот Престол.</verse>
				<verse number="3">Мислете на Оној што од грешниците претрпе такво непријателство против Себе, за да не снеможете и да не станете малодуш­ни!</verse>
				<verse number="4">Сѐ уште не сте се спротивставиле до крв во борбата против гревот.</verse>
				<verse number="5">И сте ја заборавиле утехата која вам, како на синови ви зборува: „Сине мој, не презирај ја казната од Господ и не биди малодушен кога те укорува,</verse>
				<verse number="6">зашто Господ го казнува оној кого го љуби, и го бие секој син што го прима.“</verse>
				<verse number="7">Ако трпите казна, Бог со вас постапува како со синови. Зашто кој е тој син кого таткото не го казнува?</verse>
				<verse number="8">Ако, пак, останете без казна, во која сите станаа соучесници, тогаш сте незаконски деца, а не синови.</verse>
				<verse number="9">Ако ги почитувавме нашите телесни татковци кога нѐ казнуваа, тогаш колку повеќе треба да Му се покориме на Отецот на духовите, за да бидеме живи?</verse>
				<verse number="10">Зашто тие нѐ казнуваа за кратко време, како што им се чинело најдобро; а Тој – за наша полза, за да учествуваме во Неговата светост.</verse>
				<verse number="11">Секоја казна во почетокот не изгледа дека е за радост, туку за жа­лост; но потоа таа им принесува мирен род на праведност на оние што ќе се поучат од неа.</verse>
				<verse number="12">Затоа исправете ги премалените раце и ослабените колена,</verse>
				<verse number="13">и израмнете ги патеките за нозете свои, та она што е куцо, да не се исчаши, туку, напротив, да се исцели.</verse>
				<verse number="14">Трудете се да имате мир со сите, и светост, без која никој нема да Го види Господ.</verse>
				<verse number="15">Внимавајте никој да не се лиши од Божјата благодат, да не никне некој гор­члив корен и да направи штета, и да ве вознемири и преку него да се осквернат мнозина;</verse>
				<verse number="16">да нема меѓу вас некој блудник, или нечестив како Исав, кој за едно јадење се откажа од своето право на првородство.</verse>
				<verse number="17">Зашто знаете дека тој и отпосле, сакајќи да го наследи благословот, беше отфрлен, бидејќи не најде место за покајание, иако го беше барал дури со солзи.</verse>
				<verse number="18">Вие не пристапивте кон гора што може да се допре и кон разгорен оган, кон облак, мрак и бура,</verse>
				<verse number="19">и кон трубен звук, и кон глас од зборови, чии слушачи молеа да не им се зборува веќе,</verse>
				<verse number="20">зашто не можеа да го истрпат она што им се заповедаше: „Дури и ѕвер да се допре до гората, со камења нека биде убиен.“</verse>
				<verse number="21">И глетката беше толку страшна, што и Мојсеј рече: „Треперам од страв!“</verse>
				<verse number="22">Но вие пристапивте кон гората Сион и кон градот на живиот Бог, небесниот Еру­са­лим, и кон безбројните ангели, на све­че­ниот собор,</verse>
				<verse number="23">кон свечениот собор, кон соборот на првородените, кои се запишани на небесата, и кон Бо­га, Судијата на сите, и кон духовите на праведниците, што достигнаа совр­шен­ство,</verse>
				<verse number="24">и кон Исус, Посредникот на Новиот Завет, и кон крвта за попрскување, која зборува подобро од Авеловата.</verse>
				<verse number="25">Гледајте да не Го отфрлите Оној што зборува. Зашто, ако не ја избегнаа казната оние што одбија да Му слу­жат на Оној што зборуваше на земјата, тогаш колку повеќе нема да ја избегнеме ние, кои Го отфрламе Оној, што зборува од небесата;</verse>
				<verse number="26">Чиј глас тогаш ја потресе земјата, а Кој сега ветува, велејќи: „Уште еднаш Јас ќе ја потресам не само земјата, туку и небото.“</verse>
				<verse number="27">Зборовите „уште еднаш“ озна­чу­ваат дека колебливото како создадено ќе се промени, за да остане само непоколебливото.</verse>
				<verse number="28">И така, примајќи го непоколебливо­то царство, да искажеме благодарност со која ќе Му служиме на Бога благо­угодно, со благобојазливост и во страв,</verse>
				<verse number="29">зашто нашиот Бог е оган што проголтува.</verse>
			</chapter>
			<chapter number="13">
				<verse number="1">Бидете истрајни во братољубието!</verse>
				<verse number="2">Не запоставувајте ја гостољубивоста, бидејќи преку неа некои, и без да знаат, им укажаа гостопримство на ангели.</verse>
				<verse number="3">Помнете ги затворениците, како и вие да сте затворени со нив, и стра­далниците, зашто и самите сте во тело.</verse>
				<verse number="4">Бракот да се почитува од сите, и брачното легло да се пази неосквернето; а блудниците и прељубниците ќе ги суди Бог.</verse>
				<verse number="5">Немојте да бидете среброљупци; задоволувајте се со она што го имате. Зашто Тој рекол: „Нема да те оставам, ниту, пак, ќе те напуштам“;</verse>
				<verse number="6">така што слободно да велиме: „Гос­под ми е помошник, и нема да се пла­шам; што може да ми направи човек?“</verse>
				<verse number="7">Помнете ги и вашите учители, кои ви го проповедаа словото Божјо и, имајќи го пред очи крајот на нивниот живот, подражавајте ја нивната вера.</verse>
				<verse number="8">Исус Христос е ист вчера, денес, и довека.</verse>
				<verse number="9">Не давајте да ве заведат разни туѓи учења; зашто е добро со благодат да се поткрепува срцето, а не со прописи за јадења, од кои немаа никаква полза оние што ги применуваа.</verse>
				<verse number="10">Ние имаме жртвеник од кого нема­ат право да јадат оние што ѝ служат на скинијата,</verse>
				<verse number="11">бидејќи телата на животните, чија крв првосвештеникот ја внесува во светилиштето за очистување на грево­вите, се изгоруваат надвор од живе­алиштето.</verse>
				<verse number="12">Затоа и Исус, за да ги освети лу­ѓето со Својата крв, пострада надвор од градската порта.</verse>
				<verse number="13">И така, да Му пристапуваме надвор од живеалиштето, носејќи го Неговото понижување,</verse>
				<verse number="14">зашто овде немаме постојан град, туку го очекуваме оној што ќе дојде.</verse>
				<verse number="15">Преку Него, пак, секогаш да Му принесуваме на Бога пофална жртва, односно плод од усните што го прославуваат Неговото име.</verse>
				<verse number="16">И не ги заборавајте доброчинствата и споделувањето на она што го имате, зашто такви жртви Му се благоугодни на Бога.</verse>
				<verse number="17">Покорувајте им се на ва­шите водачи и бидете им послушни. Тие бдеат за вашите души, бидејќи се задолжени да дадат одговор за нив. Гледајте тоа да го вршат со радост, а не со воздишки, зашто тоа не е полезно за вас.</verse>
				<verse number="18">Молете се за нас, зашто сме уве­ре­ни дека имаме добра совест, сакајќи во сѐ добро да постапуваме.</verse>
				<verse number="19">Уште повеќе ве замолувам да го правите ова, та поскоро да се вратам меѓу вас.</verse>
				<verse number="20">А Бог на мирот, Кој преку крвта на вечниот Завет Го воздигна од мртвите великиот Пастир на овците – нашиот Господ Исус,</verse>
				<verse number="21">нека ве усоврши во секое добро дело за да ја исполните Неговата волја, вршејќи го во вас она што Му е Нему благоугодно, преку Исус Христос, Кому слава во вечни векови, Амин!</verse>
				<verse number="22">Ве молам, браќа, трпеливо примете го ова поучно слово: зашто накратко ви напишав.</verse>
				<verse number="23">Знајте дека братот Тимотеј е ослободен; со него, ако дојде навреме, ќе ве видам.</verse>
				<verse number="24">Поздравете ги сите ваши водачи и сите светии! Ве поздравуваат браќата што се од Италија.</verse>
				<verse number="25">Благодатта нека биде со сите вас. Амин!</verse>
			</chapter>
		</book>
		<book number="59">
			<chapter number="1">
				<verse number="1">Јаков, слуга на Бога и на Господ Исус Христос, испраќа поздрав до дванаесетте племиња, кои живеат раселени.</verse>
				<verse number="2">Браќа мои, сметајте дека е голема радост кога ќе паднете во разни искушенија,</verse>
				<verse number="3">знаејќи дека испитувањето на вашата вера поттикнува истрајност:</verse>
				<verse number="4">а вашата истрајност нека се покаже совршена за да бидете совршени и целосни, без никаков недостаток.</verse>
				<verse number="5">Ако, пак, некому од вас му не­достига мудрост, нека ја бара од Бога, Кој на сите им дава изобилно и без укор – и ќе му се даде.</verse>
				<verse number="6">Но да бара со вера, без и најмалку да се сомнева; зашто оној кој се сомнева, прилега на морски бран, што ветрот го издига и растура;</verse>
				<verse number="7">таков човек нека не мисли дека ќе добие нешто од Господ.</verse>
				<verse number="8">Тоа е колеблив човек, непостојан во сите свои патишта.</verse>
				<verse number="9">Братот кој е на скромна положба нека се фали со својата возвишеност,</verse>
				<verse number="10">а богатиот – со својата скромност, бидејќи тоа е минливо како цвет од тре­ва;</verse>
				<verse number="11">зашто сонцето огрева и со својата жега ја исушува тревата, и нејзиниот цвет отпаѓа, и убавината на неј­зи­ниот лик исчезнува. Така и богатиот ќе овене на своите патишта.</verse>
				<verse number="12">Блажен е оној човек кој поднесува искушение, бидејќи откако ќе биде про­верен, ќе го добие венецот на животот, што Господ им го ветил на оние кои Го љубат.</verse>
				<verse number="13">Никој, кога е искушуван да не вели: „Бог ме искушува“, бидејќи Бог не може да биде искушуван од злото, и Тој никого не искушува,</verse>
				<verse number="14">но секој е искушуван од сопствената по­хота која го влече и мами.</verse>
				<verse number="15">Потоа похотата зачнува и раѓа грев, а гревот, извршен, раѓа смрт.</verse>
				<verse number="16">Не лажете се, браќа мои возљубени.</verse>
				<verse number="17">Секое дадено добро и секој совршен дар е одозгора, слегува од Оте­цот на светлините, во Кого нема про­мена ниту сенка од измена.</verse>
				<verse number="18">Тој нѐ роди по Својата волја преку словото на вистината, за да би­деме првина меѓу Неговите созданија.</verse>
				<verse number="19">И така, мои возљубени браќа, секој човек нека биде брз за слушање, а бавен за зборување и бавен за гнев,</verse>
				<verse number="20">бидејќи човечкиот гнев не ја из­вр­шува Божјата правда.</verse>
				<verse number="21">Затоа, оставаете ја секоја нечистота и насобрана злоба, и со кроткост примете го всаденото слово, кое може да ги спаси вашите души.</verse>
				<verse number="22">Бидете извршители на словото, а не само слушатели, мамејќи се себеси.</verse>
				<verse number="23">Зашто, кој го слуша словото, а не го извршува, тој прилега на човек кој го гледа своето лице во огледало;</verse>
				<verse number="24">ќе се погледне, па ќе си замине и веднаш заборава каков бил.</verse>
				<verse number="25">Но оној што се задлабочува во совр­ше­ниот закон на слободата, и останува во не­го, и не е заборавлив слу­шател, туку исполнител на дела, тој ќе биде блажен во своето дејствување.</verse>
				<verse number="26">Ако некој од вас мисли дека е по­бо­жен, а не го зауздува својот јазик, туку го мами своето срце, неговата побож­ност е безвредна.</verse>
				<verse number="27">Чиста и непорочна побожност пред Бога и Отецот е оваа: да се грижиш за сираци и вдовици во нивните маки и да се запазиш неосквернет од светот.</verse>
			</chapter>
			<chapter number="2">
				<verse number="1">Браќа мои, држете се за верата во Исус Христос, нашиот Господ на славата, без да бидете пристрасни.</verse>
				<verse number="2">Зашто, ако во вашето собрание влезе човек со златен прстен и раскошни алишта, а влезе и сиромав во валкани алишта,</verse>
				<verse number="3">па се загледате во оној што носи раскошни алишта и му речете: „Ти седни овде на убаво место!“, а на сиромашниот му ре­чете: „Ти стој таму!“, или: „Седни овде, крај моето подножје!“,</verse>
				<verse number="4">зарем со тоа не правите разлика помеѓу нив и не станувате ли пристрасни судии?</verse>
				<verse number="5">Слушнете, возљубени мои браќа: не ги избра ли Бог сиромашните од овој свет за да бидат богати во верата и наследници на царството, ветено од Него на оние кои Го љубат?</verse>
				<verse number="6">А вие го посрамивте сиромавиот! Нели богатите ве угнетуваат и ве влечат по судови?</verse>
				<verse number="7">Нели тие хулат на вашето добро име, со кое се нарекувате?</verse>
				<verse number="8">Ако го исполнувате царскиот закон според Писмото: „Возљуби го ближниот како себеси“ – добро правите.</verse>
				<verse number="9">Но, ако сте пристрасни, пра­вите грев и Законот ве осудува како прес­тапници.</verse>
				<verse number="10">Зашто оној што го запазил целиот Закон, а згрешил само во едно, бидува виновен за сѐ.</verse>
				<verse number="11">Бидејќи Оној што рекол: „Не прави прељуба!“, рекол и: „Не убивај!“ Ако, пак, не вршиш прељуба, а убиеш, стануваш престапник на Законот.</verse>
				<verse number="12">Така зборувајте и така постапувајте, како луѓе што ќе бидат судени според за­ко­нот на слободата.</verse>
				<verse number="13">Зашто судот ќе биде безмилосен кон оној кој не покажува милост. Милоста торжествува над судот.</verse>
				<verse number="14">Каква е ползата, браќа мои, ако некој рече дека има вера, а нема дела? Може ли таквата вера да го спаси?</verse>
				<verse number="15">Ако некој брат или некоја сестра се голи и секој ден страдаат за храна,</verse>
				<verse number="16">па некој од вас им рече: „Одете си со мир, згрејте се и наситете се!“, а не им го даде она што е потребно за телото – каква е ползата од тоа?</verse>
				<verse number="17">Така е и со верата, ако нема дела, сама по себе е мртва.</verse>
				<verse number="18">Но може некој да рече: „Ти имаш вера, а јас имам дела“. Покажи ми ја својата вера без дела, а јас преку моите дела ќе ти ја покажам мојата вера.</verse>
				<verse number="19">Ти веруваш дека Бог е еден – добро правиш; но и демоните веруваат и треперат.</verse>
				<verse number="20">Дали сакаш да разбереш, о суетен човеку, дека верата без дела е мртва?</verse>
				<verse number="21">Нели со дела беше оправдан нашиот татко Авра­ам, откако врз жрт­веникот го положи својот син Исак?</verse>
				<verse number="22">Гледаш ли дека неговата вера содејствуваше заедно со неговите дела, и дека преку делата, верата се усовршуваше?</verse>
				<verse number="23">И се исполни Писмото, кое вели: „Авраам Му поверува на Бога, и тоа му се сметаше за праведност“, и тој се на­рече Божји пријател.</verse>
				<verse number="24">Гледате дека човекот се оправдува со дела, а не само со вера.</verse>
				<verse number="25">Исто така, зарем со дела не се оправда и блудницата Раав, кога ги прими из­ви­дувачите и ги изведе по друг пат?</verse>
				<verse number="26">Бидејќи, како што телото без дух е мртво, така и верата без дела е мртва.</verse>
			</chapter>
			<chapter number="3">
				<verse number="1">Браќа мои, не станувајте мнозина учители, зашто знаете дека ќе добиеме поголемо осудување.</verse>
				<verse number="2">Сите ние многу грешиме. А ако некој во зборови не греши, тој е совршен маж, способен да го заузда и целото тело.</verse>
				<verse number="3">Ете, кога на коњите им ставиме узда на устите, за да ни се покоруваат, тогаш управуваме со целото нивно тело.</verse>
				<verse number="4">Па, ете, и корабите, иако се навистина големи и силно гонети од бурни ветрови, со мало кормило се управуваат онаму каде што кормиларот сака.</verse>
				<verse number="5">Па така, и јазикот е мал орган, но се фали со големи работи. Ете, мал оган, а колку голема шума запалува;</verse>
				<verse number="6">и јазикот – светот на неправдата – е оган; јазикот е така поставен меѓу нашите органи, што го осквернува целото тело и го разгорува течението на животот, а тој самиот, пак, е запален од пеколот.</verse>
				<verse number="7">Секаков вид ѕверови и птици, влекачи и морски животни, се скротува и се припитомува од човечкиот род,</verse>
				<verse number="8">но јазикот, тоа зло што не мирува, полно со смрто­носен отров, никој од луѓето не може да го скроти.</verse>
				<verse number="9">Со него Го благословуваме Бога и Отецот и со него ги колнеме луѓето создадени според Божјото подобие.</verse>
				<verse number="10">Од истата уста излегува и благослов и клетва. Не треба, браќа мои, тоа така да биде.</verse>
				<verse number="11">Испушта ли изворот од истиот отвор слатка и горчлива вода?</verse>
				<verse number="12">Може ли, браќа мои, смоквата да раѓа маслинки, или лозата смокви? Та­ка, од ниеден извор не извира и солена и слатка вода.</verse>
				<verse number="13">Кој е меѓу вас мудар и разумен? Преку доброто однесување нека ги покаже своите дела во кротоста на мудроста.</verse>
				<verse number="14">Но, ако во своите срца имате гор­члива завист и себичност, не фалете се и не лажете против вистината:</verse>
				<verse number="15">тоа не е мудрост која слегува одозгора, туку земна, душевна, демонска;</verse>
				<verse number="16">бидејќи, каде што има завист и себичност, таму има безредие и сѐ е лошо.</verse>
				<verse number="17">А мудроста што е озгора, најнапред е чиста, а потоа мирна, кротка, спремна да послуша, полна со милост и добри пло­дови, непристрасна и нелицемерна.</verse>
				<verse number="18">Плодот, пак, на правдата во мир се сее од миротворците.</verse>
			</chapter>
			<chapter number="4">
				<verse number="1">Од каде се борбите и расправиите меѓу вас? Зар не од вашите сладострастија, што војуваат во вашите органи?</verse>
				<verse number="2">Посакувате и немате; убивате и завидувате, и не можете да добиете; се борите и војувате, а немате, бидејќи не барате.</verse>
				<verse number="3">А и кога барате, не добивате, зашто лошо барате, за да го трошите на вашите сладострастија.</verse>
				<verse number="4">Прељубници и прељубнички, не знаете ли дека пријателството со светот е непријателство со Бога? Оној што сака да му е пријател на светот, Му станува непријател на Бога.</verse>
				<verse number="5">Или, пак, мислите дека Писмото напразно вели: „Тој со ревност го љуби духот што го вселил во нас.“</verse>
				<verse number="6">Но Тој дава поголема благодат; за­тоа е речено: „Бог се противи на горде­ли­вите, а на смирените им дава благодат.“</verse>
				<verse number="7">Па затоа, покорете Му се на Бога; а спротивставете му се на ѓаволот, и тој ќе побегне од вас.</verse>
				<verse number="8">Приближете се кон Бога, и Тој ќе се приближи кон вас; исчистете ги рацете, вие грешните, осветете ги своите срца, вие колебливите!</verse>
				<verse number="9">Тагувајте, плачете и липај­те: вашата смеа нека се претвори во плач, а радоста во тага!</verse>
				<verse number="10">Понизете се пред Господ и Тој ќе ве воздигне!</verse>
				<verse number="11">Не клеветете се еден со друг, браќа: зашто, кој го клевети својот брат или го суди, тој го клевети Законот и го суди Законот. А ако, пак, го судиш Законот, тогаш ти не си извршител на Законот, туку судија.</verse>
				<verse number="12">Еден е Законодавецот и Судијата, Кој може да спаси и да погуби: а кој си ти да му судиш на другиот?</verse>
				<verse number="13">Слушајте сега вие, кои велите: „Денес или утре ќе одиме во оној град и таму ќе останеме една година, ќе тр­гуваме и ќе спечалиме“,</verse>
				<verse number="14">а не знаете што ќе стане ут­ре. Што е вашиот живот? Тој е пареа, која се појавува за кратко време, па ис­чезнува.</verse>
				<verse number="15">Место да велите: „Ако Господ сака да бидеме живи, ќе го направиме и ова и тоа.“</verse>
				<verse number="16">А сега се фалите со својата надменост. Секоја таква фалба е зла.</verse>
				<verse number="17">И така, ако некој знае да прави добро, а не го прави, тој прави грев.</verse>
			</chapter>
			<chapter number="5">
				<verse number="1">Дојдете сега вие, богатите, плачете и липајте над маките што идат на вас.</verse>
				<verse number="2">Вашето богатство изгни, а вашите алишта ги изгризаа молци.</verse>
				<verse number="3">Вашите злато и сребро за'рѓаа, и нивната 'рѓа ќе биде сведоштво против вас и ќе го изеде вашето тело како оган! Сте насобрале богатство за пос­ледните денови.</verse>
				<verse number="4">Ете, платата што сте ја задржале од работниците што жнееле на вашите ниви, вика, и извиците на жетварите дојдоа до ушите на Господ Саваот.</verse>
				<verse number="5">Се веселевте на земјата и се насладувавте, сте ги угоиле вашите срца како за ден на колење.</verse>
				<verse number="6">Го осудивте, Го убивте Праведниот; и Тој не ви се спротивставуваше.</verse>
				<verse number="7">И така, браќа, бидете трпеливи до доаѓањето на Господ! Ете, земјоделецот го исчекува драгоцениот плод од земјата, трпејќи за него, додека не добие ран и доцен дожд.</verse>
				<verse number="8">Па и вие бидете трпеливи, укрепете ги своите срца, зашто доаѓањето на Господ се приближи.</verse>
				<verse number="9">Браќа, не роптајте еден против друг, за да не бидете осудени: ете, Суди­јата стои пред вратата.</verse>
				<verse number="10">Браќа, како пример на страдања и долготрпенија земете ги пророците што зборуваа во името на Господа.</verse>
				<verse number="11">Ете, блажени се оние што истрајаа. Сте слушнале за трпението на Јов и знаете каков крај му даде Господ, затоа што Господ е многумилостив и сострадален.</verse>
				<verse number="12">А пред сѐ, браќа мои, не колнете се ни во небото, ни во земјата, ниту пак со некоја друга заклетва. И вашето „да“ да биде да и вашето „не“ – не, за да не паднете под суд!</verse>
				<verse number="13">Ако некој од вас страда, нека се моли; весел ли е, нека Го фали Господа!</verse>
				<verse number="14">Болен ли е некој меѓу вас, нека ги повика црковните презвитери и нека се помолат над него, помазувајќи го со масло во името на Господа.</verse>
				<verse number="15">И молитвата, која е со вера, ќе го исцели болниот, и Господ ќе го подигне; и ако направил грево­ви, ќе му се простат.</verse>
				<verse number="16">Исповедајте си ги гревовите еден на друг и молете се еден за друг за да се исцелите. Голема сила има усрдната молитва на праведникот.</verse>
				<verse number="17">Илија беше човек со иста природа како нас; и усрдно Му се помоли на Бога да не врне, и не заврна на земјата три години и шест месеци.</verse>
				<verse number="18">И пак се помоли, па небото даде дожд и земјата го даде својот плод.</verse>
				<verse number="19">Браќа, ако некој од вас се отклони од вистината, и ако некој друг го пов­ра­ти,</verse>
				<verse number="20">тој нека знае дека оној што обратил грешник од лажлив пат, тој ќе спаси една ду­ша од смрт и ќе покрие многу грево­ви. Амин!</verse>
			</chapter>
		</book>
		<book number="60">
			<chapter number="1">
				<verse number="1">Петар, апостол на Исус Христос, до избраните што се наоѓаат во Понт, Галатија, Кападокија, Азија и Витинија,</verse>
				<verse number="2">избрани според предзнаењето на Бога Отецот, преку осветувањето од Духот, за пос­луш­ност кон Исус Христос и поросување со Неговата крв: нека ви се умножат благодатта и мирот!</verse>
				<verse number="3">Нека е благословен Бог и Отецот на нашиот Господ Исус Христос, Кој по Својата голема милост нѐ прероди за жива надеж преку воскресението на Исус Христос од мртвите,</verse>
				<verse number="4">за непропадливо, неосквернето и неовенливо наследство, запазено на небесата за вас,</verse>
				<verse number="5">кои сте сочувани со Божјата сила преку верата за спасение, подготвено да се открие во последното време.</verse>
				<verse number="6">Во него радувајте се, дури и ако сега е потребно малку да тагувате поради разновидни искушенија,</verse>
				<verse number="7">та испитувањето на вашата вера да се покаже подрагоцено од пропадливото злато, кое се испитува преку оган, за да се најде за по­фалба и чест и слава, кога ќе се појави Исус Христос,</verse>
				<verse number="8">Кого Го љубите, иако не сте Го ви­де­ле, и во Кого верувајќи, а сега не гледај­ќи Го, се радувате со неискажлива и преславна радост,</verse>
				<verse number="9">примајќи ја крајната цел на вашата вера – спасението на душите.</verse>
				<verse number="10">Тоа спасение го бараа и испитуваа пророците што прорекоа за бла­годатта во вас.</verse>
				<verse number="11">Тие испитуваа, кое или какво време им посочуваше Христовиот Дух, Кој беше во нив, однапред сведочејќи за Христовите страдања и славата што следува по нив.</verse>
				<verse number="12">Ним им беше откриено дека тие не служат за себеси, туку за вас во тоа што сега вам ви беше објавено преку оние кои ви благовестеа во Светиот Дух испратен од не­бо­то, во кое копнеат да ѕирнат и ангелите.</verse>
				<verse number="13">Затоа, препашете ги бедрата на вашата помисла, бидете трезвени и имајте надеж во благодатта што ќе ви биде принесена при откровението на Исус Христос.</verse>
				<verse number="14">Како чеда на послушанието, не сообразувајте се со поранешните ваши по­хо­ти, кои ги имавте кога бевте во незнаење.</verse>
				<verse number="15">Но, како што Оној што ве повика е свет, и вие бидете свети во си­те ваши постапки.</verse>
				<verse number="16">Зашто е напишано: „Бидете свети, бидејќи Јас сум свет.“</verse>
				<verse number="17">Па ако Го нарекувате Отец Оној, Кој непристрасно суди според сечие де­ло, тогаш поминувајте го времето на вашиот овдешен престој во стравопочит,</verse>
				<verse number="18">знаејќи дека не со пропадливи сребро или злато сте избавени од суетниот начин на живеење, предаден од вашите татковци,</verse>
				<verse number="19">туку со скапоцената крв на како јагне непо­рочниот и чист Христос,</verse>
				<verse number="20">Кој беше предназначен уште пред создавањето на светот, а се појави во пос­ледните времиња заради вас,</verse>
				<verse number="21">кои преку Него поверувавте во Бога, Кој Го воскресна од мртвите и Му даде слава, та вашата вера и надеж да ви бидат во Бога.</verse>
				<verse number="22">Откако ги очистивте своите души со послушност кон вистината преку Духот, во нелицемерно братољубие, постојано љубете се еден со друг со чис­то срце,</verse>
				<verse number="23">како преродени не од пропадливо семе, туку од непропадливо, преку словото на Бога, што живее и останува довека.</verse>
				<verse number="24">Зашто секое тело е како трева, и секоја човечка слава – како цвет од трева: се исушува тревата, и нејзиниот цвет паѓа;</verse>
				<verse number="25">но Господовиот збор останува довека. А тоа е зборот кој ви е благовестен.</verse>
			</chapter>
			<chapter number="2">
				<verse number="1">Така, откако ќе отфрлите од себеси секаква злоба и секаква измама, и сите лице­мер­ства, завидувања и клеветења,</verse>
				<verse number="2">како новородени деца бидете желни за чистото словесно млеко, та преку него да пораснете за спасение,</verse>
				<verse number="3">бидејќи вкусивте дека Господ е добар.</verse>
				<verse number="4">Пристапувајќи кон Него, живиот камен, од луѓето отфрлен, но од Бога избран, драгоцен,</verse>
				<verse number="5">и самите вие, како живи камења, се вгра­дувате во духовен дом, за да станете свето свештенство, за да принесете духовни жртви, благопријатни на Бога преку Исус Христос.</verse>
				<verse number="6">Зашто во Писмото е напишано: „Еве, на Сион поставувам аголен камен, избран и драгоцен; и оној кој верува во Него, нема да се посрами!“</verse>
				<verse number="7">Така за вас, кои верувате, Тој е скапоценост, а за неверниците – „Каменот што го отфрлија ѕидарите, стана камен темелник“,</verse>
				<verse number="8">и камен од кој тие се препнуваат и карпа на соблазната, на која се сопнуваат зашто се непокорни на словото, за што и беа од­ре­дени.</verse>
				<verse number="9">Но вие сте избран род, царско свеш­тенство, свет народ, луѓе придобиени за да ги возвестите совршенствата на Оној Кој ве повикал од темнина во Својата чудесна светлина;</verse>
				<verse number="10">вие, кои некогаш не бевте народ, а сега сте народ Божји; кои не бевте по­милувани, а сега сте помилувани.</verse>
				<verse number="11">Возљубени, ве молам, како туѓинци и придојдени, да се воздржувате од телесните похоти кои војуваат против душата.</verse>
				<verse number="12">Однесувајте се добро меѓу нез­на­бошците, та тие, за тоа за што ве клеветат како злотворци, штом ќе ги видат вашите добри дела, да Го прослават Бога во денот на Неговата посета.</verse>
				<verse number="13">Така, заради Господ, покорувајте се на секоја човечка власт: било на царот, како на врховна власт,</verse>
				<verse number="14">било на управниците како на испратени од него за да ги казнат злосторниците, а да ги пофалат добротворците!</verse>
				<verse number="15">Зашто, ова е волјата Божја: со добротворство да го замолкнуваме незнаењето на безумните луѓе,</verse>
				<verse number="16">како слободни, но не како такви што ја употребуваат слободата како покривка за злото, туку како Божји слуги.</verse>
				<verse number="17">Почитувајте го секого, браќата љубете ги, бојте се од Бога, царот почитувајте го!</verse>
				<verse number="18">Слуги, покорувајте им се на своите господари со сета стравопочит, не само на добрите и крот­ките, туку и на суровите!</verse>
				<verse number="19">Зашто ова е благоугодно – ако некој, заради свесноста за Бога, ги поднесува жалостите, страдајќи неправедно.</verse>
				<verse number="20">Зашто, каква ли е пофалбата, ако трпеливо поднесувате кога ве тепаат поради вашите престапи? Но, ако правите добро и трпеливо страдате, тоа е угодно пред Бога.</verse>
				<verse number="21">Зашто за тоа сте повикани, бидејќи и Христос пострада за вас, оста­вајќи ви пример за да врвите по Не­го­вите стапки:</verse>
				<verse number="22">Тој не направи грев, ниту, пак, во Неговата уста се најде измама;</verse>
				<verse number="23">кога Го навредуваа, Тој не им од­враќаше со навреди; кога страдаше, не се закануваше, туку се препушташе на Оној што суди праведно.</verse>
				<verse number="24">Тој Самиот во Своето тело ги понесе нашите гревови на дрвото, та умирајќи за гревовите да живееме за правдата. Преку Неговите рани се исцелив­те.</verse>
				<verse number="25">Зашто бевте како изгубени овци, но сега се вративте кон Пастирот и Пазителот на вашите души.</verse>
			</chapter>
			<chapter number="3">
				<verse number="1">Исто така и вие, жените, покорувајте им се на своите мажи, та, дури и оние што не му се послушни на сло­вото, да бидат придобиени без слово, преку поведението на своите жени,</verse>
				<verse number="2">откако ќе го видат вашето однесување коешто е во стравопочит и чистота.</verse>
				<verse number="3">Таквото поведение да не биде надво­решно, односно со плетење на косите, китење со злато или облекување на убави облеки,</verse>
				<verse number="4">туку скришно, во срцето на човекот, во непропадливоста на кроткиот и тих дух, зашто тоа е скапоцено пред Бога.</verse>
				<verse number="5">Зашто така некогаш се украсуваа себеси и светите жени, кои се надеваа на Бога и им се покоруваа на своите мажи,</verse>
				<verse number="6">како што Сара му беше послушна на Авраам, нарекувајќи го господар. Вие сте нејзини чеда, ако правите добро и не се боите од никакво заплашување.</verse>
				<verse number="7">Исто и вие, мажите, живејте разумно со нив, давајќи им почит како на послаб сад, како на сонаследници на благодатниот живот, за да не бидат попречувани вашите молит­ви­.</verse>
				<verse number="8">А најпосле, бидете сите едномислени, сочувствителни, братољубиви, милосрдни, смиреномудрени;</verse>
				<verse number="9">не враќајте зло за зло или навреда за навреда, туку, напротив, благословувај­те, знаејќи дека за тоа сте повикани, за да наследите благослов.</verse>
				<verse number="10">„Зашто, кој сака да го љуби животот и сака да види добри денови, нека го пази својот ја­зи­к од зло, и неговите усни да не зборуваат лаги.</verse>
				<verse number="11">Нека одбегнува зло и нека прави добро, нека бара мир и нека се стреми кон него –</verse>
				<verse number="12">бидејќи очите на Господ се вперени кон праведните, и Неговите уши – кон нивните молитви, а лицето на Господ е против оние кои прават зло.“</verse>
				<verse number="13">И кој ќе ви направи зло, ако го подражавате доброто?</verse>
				<verse number="14">Но, ако и страдате за правда, блажени сте; не плашете се од нивното заплашување и не тревожете се;</verse>
				<verse number="15">туку Господ Бог почитувајте Го во своите срца, а бидете секогаш подготвени со кротост и стравопочит, за од­говор на секого што од вас ќе побара сметка за вашата надеж.</verse>
				<verse number="16">Имајте чиста совест, та со тоа, што ве клеветат како злосторници, да се посрамат тие што ве кудат поради вашиот добар живот во Христос.</verse>
				<verse number="17">Зашто, ако ѝ е угодно на волјата Божја, подобро е да страдате правејќи добро, отколку вршејќи лошо.</verse>
				<verse number="18">Бидејќи и Христос еднаш пострада за гревовите, Праведниот за неправедните, за нас да нѐ доведе кај Бога; Тој беше умртвен по тело, но оживеа преку Духот.</verse>
				<verse number="19">Со Него отиде да им проповеда и на духовите кои беа в затвор,</verse>
				<verse number="20">кои некогаш не се покорија кога Божјата долготрпеливост ги оче­ку­ваше, во времето на Ное, при правењето на ковчегот, во кој малкумина, односно осум души се спасија преку водата.</verse>
				<verse number="21">Таа преку образот на крштевањето и сега нѐ спасува, но не со отстранувањето на телесната нечистотија, туку со барањето на чиста совест од Бога, преку воскресението на Исус Христос,</verse>
				<verse number="22">Кој, откако се вознесе на небото, е оддесно на Бога, а Кому Му се покоруваат ангелите, властите и силите.</verse>
			</chapter>
			<chapter number="4">
				<verse number="1">И така, бидејќи Христос пострада за нас во тело, и вие вооружете се со истата мисла; зашто оној што пос­традал во тело, тој прекинал со гревот,</verse>
				<verse number="2">та преостанатото време на животот во тело да не го проживее веќе со човечки похоти, туку според волјата Божја.</verse>
				<verse number="3">Зашто доволно е што изминатото време од животот ја извршувавте волјата на незнабошците, одејќи во разврат, похоти, пијан­ство, гозби, опивања и нечестиви идолослуженија.</verse>
				<verse number="4">Затоа ве хулат, чудејќи се што заедно со нив не итате во тој краен разврат;</verse>
				<verse number="5">тие ќе одговараат пред Оној Кој е подготвен да им суди на живите и на мрт­вите.</verse>
				<verse number="6">Зашто и на мртвите им беше благовестено, та да им биде судено како на луѓе во тело, а да живеат по Бога во духот.</verse>
				<verse number="7">Но, се приближи крајот на сѐ, па бидете целомудрени и трезвени во молитвите.</verse>
				<verse number="8">А пред сѐ, имајте усрдна љубов меѓу себе; зашто „љубовта покрива многу гревови.“</verse>
				<verse number="9">Бидете гостољубиви еден спрема друг без негодување.</verse>
				<verse number="10">Служете си еден на друг, секој со дарбата што ја примил, како добри уп­равители на разнообразната Божја бла­годат.</verse>
				<verse number="11">Ако некој зборува, словата нека му бидат како од Бога; ако некој слу­жи, нека служи според силата која Бог ја дава, та во сѐ да се прослави Бог преку Исус Христос, чија слава и вла­де­ење се вечни. Амин!</verse>
				<verse number="12">Возљубени, не чудете се на огнот што се случува меѓу вас за да ве искуша, како нешто необично да ви се случува.</verse>
				<verse number="13">Но, штом учествувате во Христовите стра­дања, радувајте се, та кога ќе се јави Неговата слава да се зарадувате и развеселите.</verse>
				<verse number="14">А ако ве укоруваат поради Христовото име, блажени сте, зашто Духот на славата и Духот Божји почива на вас; тие, значи, хулат на Него, а вие Го прославувате.</verse>
				<verse number="15">Никој, пак, од вас да не страда како убиец, или крадец, или злосторник, ни­ту како таков што се меша во туѓи ра­бо­ти;</verse>
				<verse number="16">но, ако страда како христијанин, да не се срами, туку да Го прославува Бога за таквиот удел.</verse>
				<verse number="17">Зашто време е да почне судот од Божјиот дом; а ако почне најнапред од нас, тогаш каков ли ќе им биде крајот на оние кои не му се покоруваат на Божјото благовестие?</verse>
				<verse number="18">И кога праведникот одвај се спасува, тогаш каде ќе се јават нечестивите и грешниците!?</verse>
				<verse number="19">И така, оние што страдаат според волјата Божја, нека Му ги предадат своите души, како на верен Создател, правејќи добро.</verse>
			</chapter>
			<chapter number="5">
				<verse number="1">Јас, кој и самиот сум презвитер и сведок на Христовите стра­да­ња и учесник во славата, којашто ќе се открие, ги молам презвитерите меѓу вас:</verse>
				<verse number="2">пасете го Божјото стадо, кое е со вас, надгледувајќи го не со присила, туку доброволно; не заради срамна печалба, туку со усрдност.</verse>
				<verse number="3">Не како да господарите со народот, туку давајќи му пример на стадото.</verse>
				<verse number="4">А кога ќе се јави Пасти­рона­чал­ни­кот, ќе го добиете неовенливиот венец на славата.</verse>
				<verse number="5">Така и вие, помладите, покору­вај­те им се на старешините; а сите, пак, покорувајте се еден на друг за да се облечете во смиреномудрие, бидејќи „Бог им се противи на горделивите, а на пониз­ните им дава благодат.“</verse>
				<verse number="6">Понизете се под крепката Божја рака, за да ве воздигне кога ќе дојде времето.</verse>
				<verse number="7">Секоја ваша грижа положете ја врз Него, зашто Тој се грижи за вас.</verse>
				<verse number="8">Бидете трезвени, бидете будни, заш­то вашиот противник, ѓаволот, оби­ко­лува како лав што рика и бара некого да проголта;</verse>
				<verse number="9">спротивете му се, цврсти во верата, зна­ејќи дека такви страдања ги снаоѓаат и вашите браќа по светот.</verse>
				<verse number="10">А Бог на секоја благодат, Кој ве по­вика за Својата вечна слава во Христос Исус, по вашето кратко стра­дање, да ве усоврши, зацврсти, укрепи и направи непоколебливи.</verse>
				<verse number="11">Нему слава и власт во вечни векови. Амин!</verse>
				<verse number="12">По Силуан, кого го сметам за наш верен брат, ви напишав накратко, за да ве утешам и уверам дека ова, во кое стоите, е вистинската Божја благодат.</verse>
				<verse number="13">Ве поздравува избраната со вас црква во Вавилон, и мојот син Марко.</verse>
				<verse number="14">Поздравете се еден со друг со целив на љубов. Мир на сите вас, што сте во Христос Исус. Амин!</verse>
			</chapter>
		</book>
		<book number="61">
			<chapter number="1">
				<verse number="1">Симон Петар, слуга и апостол на Исус Христос, до оние, кои преку правдата на нашиот Бог и Спасител Исус Христос примија еднаква вера како и ние:</verse>
				<verse number="2">да ви се умножат благодатта и мирот во познавањето на Бога и Исус, нашиот Господ.</verse>
				<verse number="3">Бидејќи Неговата божествена сила ни подари сѐ што е потребно за животот и побожноста, преку познанието на Оној Кој нѐ повика преку Својата слава и совршенство,</verse>
				<verse number="4">преку кои ни се дарувани многу го­леми и драгоцени ветувања, та преку нив да станете учесници во Божјата природа, откако се оддалечивте од похотната пропадливост во светот;</verse>
				<verse number="5">затоа, целосно грижејќи се за ова, кон својата вера придодадете ја добродетелта, а кон добродетелта – знаење,</verse>
				<verse number="6">кон знаењето – воздржување, кон воз­држувањето – трпение, кон трпението – благочестие,</verse>
				<verse number="7">кон благочестието – братољубивост, кон братољубивоста – љубов.</verse>
				<verse number="8">Зашто, ако овие нешта ги има во вас и се умножуваат, тие нема да ве ос­та­ват безделни, ниту бесплодни во позна­нието на нашиот Господ Исус Христос.</verse>
				<verse number="9">Бидејќи оној што ги нема овие нешта, тој е слеп, кусоглед и заборава дека се очистил од своите стари гревови.</verse>
				<verse number="10">Затоа, браќа, уште повеќе насто­ју­вај­те да го зајакнете вашиот повик и из­бор, зашто, ако го вршите тоа, никогаш нема да паднете.</verse>
				<verse number="11">Зашто така широко ќе ви се отвори влезот во вечното царство на нашиот Господ и Спасител Исус Христос.</verse>
				<verse number="12">Поради тоа секогаш ќе се трудам да ви ги напоменувам овие работи, иако ги знаете, и сте утврдени во сегашната вистина.</verse>
				<verse number="13">А сметам дека е праведно, додека сум во ова тело, да ве потсетувам,</verse>
				<verse number="14">бидејќи знам дека наскоро ќе го оставам моето тело, како што ми откри нашиот Господ Исус Христос.</verse>
				<verse number="15">Но, ќе се погрижам, и по мојата смрт, вие секогаш да се потсетувате на овие нешта.</verse>
				<verse number="16">Зашто ние ви ја покажавме силата и доаѓањето на нашиот Господ Исус Христос не преку измислени приказни, туку самите бевме очевидци на Не­го­во­то величие.</verse>
				<verse number="17">Зашто Тој прими чест и слава од Бога Отецот, кога од великолепната Слава до Него дојде ваков глас: „Овој е Мојот воз­љубен Син, во Кого е Мо­јата волја.“</verse>
				<verse number="18">И ние го чувме тој глас, што дојде од небото, кога бевме со Него на светата гора.</verse>
				<verse number="19">И така пророчкото слово станува уште поверно за нас; и добро правите што нему му обрнувате внимание, како на светило што свети на темно место, додека денот осамне и Деницата засвети во вашите срца.</verse>
				<verse number="20">Знајте го прво тоа дека ниедно про­роштво од Писмото не е сопствено ка­жување на пророкот.</verse>
				<verse number="21">Зашто никогаш според човечката волја не е изречено пророштво, туку светите Божји луѓе зборувале водени од Светиот Дух.</verse>
			</chapter>
			<chapter number="2">
				<verse number="1">А имаше и лажни проро­ци во народот, како што и меѓу вас ќе има лажни учители, кои бесшумно ќе подметнат погубни ереси и, одрекувајќи се од Владиката, Кој ги откупил, ќе навлечат врз себеси брза погибел.</verse>
				<verse number="2">И мнозина ќе го следат нивниот разврат, и поради нив патот на висти­на­та ќе биде похулен.</verse>
				<verse number="3">Од алчност ќе ве придобијат со ласкави збо­рови; но нивното осудување, одамна подготвено, нема да задоцни и нивната погибел не дреме.</verse>
				<verse number="4">Зашто Бог, не ги поштеди ниту анге­лите што згрешија, туку, врзувајќи ги со вериги на најтемниот мрак и фрлајќи ги во пеколот, ги предаде да бидат чувани за суд;</verse>
				<verse number="5">и не го поштеди стариот свет, туку, кога нанесе потоп врз нечестивиот свет, го запази само осумчленото семеј­ство на Ное – проповедникот на правдата;</verse>
				<verse number="6">и градовите Содом и Гомор ги осу­ди на разурнување и ги претвори во пе­пел, оставајќи ги како пример за идни­те нечестиви,</verse>
				<verse number="7">а го избави праведниот Лот, кој беше измачуван од развратниот живот на беззакониците.</verse>
				<verse number="8">Зашто, кога меѓу нив живееше праведникот, тој од ден на ден ја измачуваше својата праведна душа, гледајќи ги и слушајќи ги без­за­конските дела;</verse>
				<verse number="9">значи Господ знае како да ги избавува благочестивите од искушенија, а непра­ведните да ги чува за да бидат казнети на судниот ден;</verse>
				<verse number="10">а најмногу оние што ја следат плотта во нејзините гнасни похоти, и ја презираат власта. Дрски се, самоволни, и не се плашат да хулат на славата;</verse>
				<verse number="11">но дури ни ангелите, кои се поголеми по моќ и сила од нив, не изнесуваат пред Господа хула против нив.</verse>
				<verse number="12">А тие, како неразумни животни, по природа создадени да се ловат и да се ништат, хулејќи го она што не го познаваат, во својата пропадливост ќе загинат,</verse>
				<verse number="13">добивајќи отплата за вршење неправда. Тие секојдневниот раскош го сметаат за задоволство; тие се скверни и порочни, насладувајќи се со своите измами, додека јадат со вас;</verse>
				<verse number="14">имаат очи полни со прељубодејство и ненаситени со грев; ги мамат не­ут­врдените души; имаат срце привикнато на лакомство. Тие се чеда на проклетството!</verse>
				<verse number="15">Откако го оставија правиот пат, се заблудија, тргнаа по патот на Восоровиот син Валаам, кој засака пла­та за вршење неправда;</verse>
				<verse number="16">но, беше изобличен за своето беззаконие, кога безгласното магаре проговори со човечки глас и го запре безумството на пророкот.</verse>
				<verse number="17">Тие се безводни извори, облаци од бу­ра разнесувани; за нив за навек е зачуван мракот на темнината.</verse>
				<verse number="18">Зашто, говорејќи големи и празни зборови, ги мамат на телесни похоти и на разврат оние кои тукушто се оттргнале од таквите што живеат во заблуда.</verse>
				<verse number="19">Им ветуваат слобода, а тие са­ми­те се робови на пропадливоста, зашто кога не­кој некого победува, тој и го поробува.</verse>
				<verse number="20">Зашто, ако оние што веќе ги избегнале световните скверности преку познанието на Господ и Спасителот Исус Христос, повторно се победени, заплеткувајќи се во нив, тогаш за нив последното станува полошо од првото!</verse>
				<verse number="21">Зашто подобро ќе беше за нив да не го беа познале патот на правдата отколку, откако го познаа, да отстапат од светата заповед која им е предадена.</verse>
				<verse number="22">Ним им се случува според вистинската поговорка: „Песот се враќа на својата блујавица и искапената свиња – во калта.“</verse>
			</chapter>
			<chapter number="3">
				<verse number="1">Возљубени, веќе ви го пишувам ова второ послание; во двете потсетувајќи ве и будејќи го вашиот чист разум</verse>
				<verse number="2">за да си спомнете на зборовите, претходно кажани од светите пророци, и на заповедта од Господ и Спасителот, дадена преку вашите апостоли.</verse>
				<verse number="3">Најнапред знајте го тоа дека во пос­ледните денови ќе дојдат подбивачи, кои ќе ги следат своите похоти,</verse>
				<verse number="4">и ќе велат: „Каде е ветувањето за Не­говото доаѓање? Зашто, откако нашите тат­ков­ци починаа, сѐ си стои така како од почетокот на созданието.“</verse>
				<verse number="5">Бидејќи тие намерно превидуваат дека, преку словото Божјо од почетокот имаше небеса и земјата беше составена од вода и преку вода,</verse>
				<verse number="6">преку која тогашниот свет загина, потопен од вода.</verse>
				<verse number="7">Сегашните, пак, небеса и земја, пазени од истото слово, се чувани за оган во денот на судот и погибелта на нечестивите луѓе.</verse>
				<verse number="8">Но само ова не превидувајте го, возљубени, дека за Господ еден ден е како илјада години, а илјада години – како еден ден.</verse>
				<verse number="9">Господ нема да задоцни со ветувањето, како што некои ова го сметаат за задоцнување; но долго време нѐ трпи, бидејќи не сака некој да загине, туку сите да дојдат до покајание.</verse>
				<verse number="10">И ќе дојде денот Господов, како крадец во ноќта; тогаш небесата со голема бучава ќе преминат, и стихии­те распламтени ќе се разрушат, а земја­та, и сѐ што е на неа, ќе изгори.</verse>
				<verse number="11">И така, бидејќи сето тоа ќе се раз­руши, какви треба да бидете вие во светото поведение и благочестие,</verse>
				<verse number="12">штом го очекувате и посакувате скорото доаѓање на Божјиот ден, во кој небесата разгорени ќе се разрушат и стихиите распламтени ќе се стопат!</verse>
				<verse number="13">Но ние, според Неговото ветување, очекуваме нови небеса и нова земја, во кои ќе живее правдата.</verse>
				<verse number="14">Затоа, возљубени, очекувајќи го ова, погрижете се пред Него да из­лезете со мир, неосквернети и не­по­рочни;</verse>
				<verse number="15">и долготрпеливоста на нашиот Гос­под сметајте ја за спасение – како што ви напиша и нашиот возљубен брат Павле, според дадената му мудрост;</verse>
				<verse number="16">како што и зборува за ова во сите свои посланија, во кои има некои работи тешки за разбирање, што неуките и неутврдените ги изопачуваат, како и останатите Писма, за своја погибел.</verse>
				<verse number="17">Вие, пак, возљубени, знаејќи го ова однапред, пазете се да не бидете заведени од измамата на беззакониците, и да не отпаднете од својата утврденост,</verse>
				<verse number="18">но растете во благодатта и во познанието на нашиот Господ и Спа­сител Исус Христос. Нему слава и сега и во вечниот ден. Амин!</verse>
			</chapter>
		</book>
		<book number="62">
			<chapter number="1">
				<verse number="1">Она што беше од почетокот, она што го чувме, она што со своите очи го видовме, што го разгледавме и што нашите раце го опипаа, за Словото на животот –</verse>
				<verse number="2">и животот се јави, и видовме, и све­дочиме, и ви го навестуваме вечниот живот, кој беше во Отецот и нам ни се јави –</verse>
				<verse number="3">она што го видовме и го чувме, тоа ви го навестуваме, та и вие да имате за­едништво со нас; а нашето заедништво е со Отецот и Неговиот Син, Исус Христос.</verse>
				<verse number="4">Тоа ви го пишуваме за да биде нашата ра­дост потполна.</verse>
				<verse number="5">А ова е веста што ја чувме од Него и вам ви ја соопштуваме: де­ка Бог е светлина, и во Него нема ни­каква темнина.</verse>
				<verse number="6">Ако речеме дека со Него имаме заедништво, а одиме во темнина, тогаш лажеме и не постапуваме според вистината.</verse>
				<verse number="7">А ако, пак, во светлина одиме, како што Самиот Тој е во светлина, тогаш еден со друг имаме заед­ниш­тво, и крвта на Исус Христос, Неговиот Син, нѐ очистува од секаков грев.</verse>
				<verse number="8">Ако кажеме дека немаме грев, се ла­жеме себеси, и вистината не е во нас.</verse>
				<verse number="9">Ако ги исповедаме своите гревови, Тој е верен и праведен, ќе ни ги прос­ти гревовите и ќе нѐ очисти од секаква неправда.</verse>
				<verse number="10">Ако, пак, речеме дека не сме згре­шиле, Него Го правиме лажливец, и Неговото слово не е во нас.</verse>
			</chapter>
			<chapter number="2">
				<verse number="1">Чеда мои, ова ви го пишувам за да не грешите. Но, ако некој згреши, кај Отецот имаме Застапник, Исус Хрис­тос, Праведниот;</verse>
				<verse number="2">а Тој е жртва за измирување за на­шите гревови, и не само за нашите, туку и за гревовите на целиот свет.</verse>
				<verse number="3">По тоа знаеме дека сме Го познале, ако ги чуваме Неговите заповеди.</verse>
				<verse number="4">Оној што вели: „Го познав“, а Неговите заповеди не ги чува, лажливец е и во него нема вистина;</verse>
				<verse number="5">а кој го пази Неговото слово, во него Божјата љубов навистина е совршена: по тоа знаеме дека сме во Него.</verse>
				<verse number="6">Оној што вели дека престојува во Него, дол­жен е да постапува така, како што и Самиот Тој пос­тапи.</verse>
				<verse number="7">Браќа, не ви пишувам нова за­повед, туку старата заповед, што ја имавте од почетокот. Старата заповед е словото, што го чувте од почетокот.</verse>
				<verse number="8">Па сепак, нова заповед ви пишувам – нешто што е вистинито и во Него и во вас; зашто темнината одминува, а вистинската светлина веќе свети.</verse>
				<verse number="9">Оној што вели дека е во светлина, а го мрази својот брат, тој е сѐ уште во тем­нина.</verse>
				<verse number="10">Кој го љуби својот брат, тој престојува во светлина и во него нема соблазна.</verse>
				<verse number="11">А оној што го мрази својот брат, тој е во темнина, и во темнина оди, и не знае ни каде оди, бидејќи темнината му ги ослепила очите.</verse>
				<verse number="12">Ви пишувам, чеда, зашто гревовите ви се простени заради Не­говото име.</verse>
				<verse number="13">Ви пишувам вам, татковци, зашто Го спознавате Оној што е од почетокот; ви пишувам, вам, момчиња, зашто го победивте лукавиот. Ви напишав вам, чеда, зашто Го познавте Отецот.</verse>
				<verse number="14">Ви напишав, вам, татковци, бидејќи Го познавте Оној што е од почетокот; ви напишав вам, момчиња зашто сте силни, и словото Божјо престојува во вас, па го победивте лукавиот.</verse>
				<verse number="15">Не љубете го светот, ниту она што е во него. Ако некој го љуби светот, во него нема љубов од Отецот.</verse>
				<verse number="16">Зашто, сѐ што е во светот – похотата на телото, похотата на очите и горделивоста на животот – не е од Оте­цот, туку е од светот.</verse>
				<verse number="17">А светот и неговите похоти се минливи, а оној што ја извршува волјата Божја, останува довека.</verse>
				<verse number="18">Чеда, последен час е. И како што сте слушале дека антихристот доаѓа, и сега многумина станаа антихристи; по тоа знаеме дека е последниот час.</verse>
				<verse number="19">Тие излегоа од нас, но не беа наши; бидејќи ако беа од нас, ќе останеа со нас; но излегоа, за да биде јасно дека не се сите наши.</verse>
				<verse number="20">А вие имате помазание од Светиот, и знаете сѐ.</verse>
				<verse number="21">Не ви пишав зашто не ја знаете вис­тината, туку затоа што ја знаете и затоа што ниедна лага не доаѓа од вистината.</verse>
				<verse number="22">Кој е лажливец, ако не оној, што порекнува дека Исус е Христос? Анти­христ е тој што Ги порекнува Отецот и Синот.</verse>
				<verse number="23">Секој што Го порекнува Синот, Го нема ниту Отецот.</verse>
				<verse number="24">И така, она што го чувте во почетокот, тоа и нека остане во вас; ако остане во вас она што го чувте од почетокот, и вие ќе престојувате во Синот и во Отецот.</verse>
				<verse number="25">А ова е ветувањето што ни го даде Тој: вечниот живот.</verse>
				<verse number="26">Тоа ви го напишав заради оние што се обидуваат да ве измамат.</verse>
				<verse number="27">А што се однесува на вас, помазанието што го примив­те од Него, останува во вас, и нема потреба некој да ве поучува; но бидејќи Неговото помазание ве учи на сѐ, и е вистинито, и не е лага, затоа останете во Него онака како што ве научило тоа.</verse>
				<verse number="28">И така, чеда, останете во Него, та, кога ќе се објави Тој, да имаме смелост и да не се посрамиме од Него при Неговото доаѓање.</verse>
				<verse number="29">Штом знаете дека Тој е праведен, знајте го и тоа дека секој што врши правда е роден од Него.</verse>
			</chapter>
			<chapter number="3">
				<verse number="1">Видете каква љубов ни дал Отецот – да бидеме наречени чеда Божји! Затоа светот не ве знае, зашто не Го спозна Него.</verse>
				<verse number="2">Возљубени, сега сме чеда Божји! Но сѐ уште не е откриено што ќе бидеме. Зна­еме само дека, кога ќе се открие, ќе бидеме слични на Него, зашто ќе Го видиме каков што е.</verse>
				<verse number="3">И секој што ја има таа надеж во Не­го, се очистува себеси, како што е чист Тој.</verse>
				<verse number="4">Секој што прави грев, прави и беззаконие; зашто гревот е беззаконие.</verse>
				<verse number="5">А знаете дека Тој се јави за да ги зе­ме нашите гревови; а грев во Него нема.</verse>
				<verse number="6">Секој што престојува во Него, не гре­ши; секој што греши, не Го видел, ниту Го познал.</verse>
				<verse number="7">Чеда, никој да не ве заблудува! Кој постапува праведно, праведен е, како што е праведен Тој.</verse>
				<verse number="8">Оној што прави грев, од ѓаволот е, зашто ѓаволот греши од искони. Па затоа и се јави Синот Божји, за да ги урне ѓаволските дела.</verse>
				<verse number="9">Секој што е роден од Бога, грев не прави, зашто Неговото семе престојува во него; и не може да греши, бидејќи е ро­ден од Бога.</verse>
				<verse number="10">Божјите чеда и ѓаволските чеда по тоа и се познаваат. Секој што не пос­та­пува праведно, и секој што не го љуби својот брат, не е од Бога.</verse>
				<verse number="11">Зашто тоа е пораката што ја чувте од почетокот – да се љубиме еден со друг.</verse>
				<verse number="12">Но не како Каин, кој беше од лу­ка­виот и го уби својот брат. А зошто го уби? Затоа што неговите дела беа лоши, а оние на неговиот брат – праведни.</verse>
				<verse number="13">Не чудете се, браќа мои, ако светот ве мрази.</verse>
				<verse number="14">Ние знаеме дека преминавме од смрт во живот, бидејќи ги љубиме бра­ќата; оној што не го љуби својот брат, тој останува во смртта.</verse>
				<verse number="15">Секој што го мрази својот брат, е човекоубиец; а знаете дека ниеден човекоубиец нема вечен живот во себе.</verse>
				<verse number="16">Љубовта ја познаваме по тоа што Тој ја положи за нас Својата душа; но и ние сме должни да ги полагаме своите души за браќата.</verse>
				<verse number="17">Но оној што има световно богатство и забележи дека неговиот брат има потреба од нешто, та го затвори своето срце за него – тогаш како Божјата љубов ќе остане во него?</verse>
				<verse number="18">Чеда мои, да не се љубиме на збо­р, ниту на јазик, туку на дело и во вистина!</verse>
				<verse number="19">И по тоа ќе знаеме дека сме од вис­тината, та ќе ги успокоиме своите срца пред Него;</verse>
				<verse number="20">зашто ако нашето срце нѐ обвини, Бог е поголем од нашето срце и знае сѐ.</verse>
				<verse number="21">Возљубени, ако нашето срце не нѐ обвинува, тогаш ние имаме смелост пред Бога,</verse>
				<verse number="22">и, што и да побараме, добиваме од Него, бидејќи ги чуваме Неговите за­по­веди и го правиме тоа што е благоугодно пред Него.</verse>
				<verse number="23">А Неговата заповед е таа, да веруваме во името на Неговиот Син Исус Христос и да се љубиме еден со друг, како што ни заповедал.</verse>
				<verse number="24">И оној што ги чува Неговите заповеди, престојува во Него, и Тој – во него. А по ова знаеме дека Тој престојува во нас: по Ду­хот што ни Го дал.</verse>
			</chapter>
			<chapter number="4">
				<verse number="1">Возљубени, не верувајте му на секој дух, туку проверувајте дали духовите се од Бога, бидејќи многу лажни пророци се појавија во светот.</verse>
				<verse number="2">По ова се познава Духот Божји. Секој дух што исповеда дека Исус Христос дошол во тело, од Бога е.</verse>
				<verse number="3">А секој дух, што не исповеда дека Исус Христос дошол во тело, не е од Бога; тоа е духот на антихристот, за кого сте слушале дека доаѓа, па и сега е веќе во светот.</verse>
				<verse number="4">Чеда, вие сте од Бога и нив сте ги победиле; зашто Оној, Кој е во вас, е по­голем од оној што е во светот.</verse>
				<verse number="5">Тие се од светот, затоа и световно зборуваат, и светот нив ги слуша.</verse>
				<verse number="6">Ние сме од Бога. Оној што Го познава Бо­га, нѐ слуша нас; кој не е од Бога, нас не нѐ слуша. По тоа и ги распознаваме Духот на вистината и духот на заблудата.</verse>
				<verse number="7">Возљубени, да се љубиме еден со друг, зашто љубовта е од Бога, и секој, кој љуби, е роден од Бога и Го познава Бога;</verse>
				<verse number="8">кој не љуби, тој не Го познал Бога, зашто Бог е љубов.</verse>
				<verse number="9">Божјата љубов кон нас се покажа во тоа што Бог Го испрати во светот Сво­јот Единороден Син за да живееме пре­ку Него.</verse>
				<verse number="10">Во тоа се состои љубовта, бидејќи не Го возљубивме Бога ние, туку Тој нѐ возљуби нас и Го испрати Својот Син како жртва за измирување за нашите гревови.</verse>
				<verse number="11">Возљубени, кога така нѐ возљуби Бог, тогаш и ние сме должни да се љу­биме еден со друг.</verse>
				<verse number="12">Бог никој никогаш не Го видел. Ако се љубиме еден со друг, Бог престојува во нас и Неговата љубов е совршена во нас.</verse>
				<verse number="13">Дека ние престојувавме во Него и Тој во нас, знаеме по тоа што ни дал од Својот Дух.</verse>
				<verse number="14">И ние видовме и сведочиме дека Отецот Го испрати Синот како Спа­си­тел на светот.</verse>
				<verse number="15">Кој исповеда дека Исус е Синот Бож­ји, во него престојува Бог, и тој – во Бога.</verse>
				<verse number="16">И ние познавме и поверувавме во љубовта што Бог ја има кон нас; и оној што престојува во љубовта, во Бога престојува, и Бог престојува во него.</verse>
				<verse number="17">Така се усовршува љубовта меѓу нас, за да имаме смелост на судниот ден; би­дејќи, како што Тој е, така и ние сме во овој свет.</verse>
				<verse number="18">Во љубовта нема страв, туку совршената љубов го изгонува стравот, бидејќи стравот подразбира казна. Кој се плаши, не е совршен во љубовта.</verse>
				<verse number="19">Ние Го љубиме, бидејќи Тој прв нѐ возљуби.</verse>
				<verse number="20">Ако некој рече: „Го љубам Бога“, а го мрази својот брат – лажливец е; зашто, кој не го љуби својот брат, кого го видел, како може да Го љуби Бога, Кого не го видел?</verse>
				<verse number="21">И таа заповед ја имаме од Него: кој Го љуби Бог, да го љуби и својот брат.</verse>
			</chapter>
			<chapter number="5">
				<verse number="1">Секој што верува дека Исус е Христос, е роден од Бога, и секој што Го љуби Оној што родил, Го љуби и Родениот од Него.</verse>
				<verse number="2">По ова знаеме дека ги љубиме Божјите че­да­, кога Го љубиме Бог и ги из­вршуваме Неговите заповеди.</verse>
				<verse number="3">Бидејќи љубовта кон Бог се состои во ова: да ги пазиме Неговите заповеди, а Неговите заповеди не се тешки.</verse>
				<verse number="4">Зашто сѐ што е родено од Бога, го победува светот; и ова е победата што го победи светот – нашата вера.</verse>
				<verse number="5">Кој го победува светот, ако не оној кој верува дека Исус е Син Божји?</verse>
				<verse number="6">Тоа е Исус Христос, Кој дојде преку вода и крв – не само преку вода, туку преку вода и крв; и Духот е Оној Кој сведочи, зашто Духот е вистината.</verse>
				<verse number="7">Зашто три се, кои сведочат:</verse>
				<verse number="8">духот, водата и крвта; и тие три се во едно.</verse>
				<verse number="9">Ако го примаме човечкото све­дош­тво, Божјото сведоштво е поголемо, би­дејќи тоа е Божјо сведоштво, со кое Тој посведочи за Својот Син.</verse>
				<verse number="10">Кој верува во Синот Божји, тој го има тоа сведоштво во себе; кој не Му верува на Бог, Го прави лажливец, заш­то не поверувал во сведоштвото со кое Бог посведочил за Својот Син.</verse>
				<verse number="11">А ова е сведоштвото: Бог ни да­рувал вечен живот, и тој живот е во Не­говиот Син.</verse>
				<verse number="12">Оној што Го има Синот, го има и животот; а оној што Го нема Синот Божји, го нема животот.</verse>
				<verse number="13">Ова ви го напишав вам, што верува­те во името на Синот Божји, за да зна­ете дека имате вечен живот и да верува­те во името на Синот Божји.</verse>
				<verse number="14">А ова е смелоста што ја имаме пред Него: да нѐ послуша ако побараме нешто по Неговата волја.</verse>
				<verse number="15">Ако знаеме дека нѐ слуша кога нешто бараме, знаеме дека ќе до­биеме, што и да сме побарале од Него.</verse>
				<verse number="16">Ако некој го види брата си да греши со грев што не е за смрт, нека се моли, и Бог ќе му даде живот, – односно на оние што не грешат за смрт. А има и грев за смрт: за тој грев не велам да се моли.</verse>
				<verse number="17">Секоја неправда е грев, но има грев што не е за смрт.</verse>
				<verse number="18">Знаеме дека секој што е роден од Бога не греши: но родениот од Бога се пази, и лукавиот не се допира до него.</verse>
				<verse number="19">Знаеме дека ние сме од Бога, и дека целиот свет лежи во зло.</verse>
				<verse number="20">Знаеме, исто така, дека Синот Божји дојде и ни даде разум, за да Го познаеме Вистинскиот; и ние престојуваме во Вистинскиот – во Не­го­виот Син Исус Христос. Тој е вистинскиот Бог и вечен живот.</verse>
				<verse number="21">Чеда, пазете се од идолите. Амин!</verse>
			</chapter>
		</book>
		<book number="63">
			<chapter number="1">
				<verse number="1">Од презвитерот до избраната госпоѓа и нејзините чеда, кои јас ги љубам во вистината, – и не само јас, туку и сите што ја познаа вистината;</verse>
				<verse number="2">заради вистината која престојува во нас и ќе биде со нас довека.</verse>
				<verse number="3">Нека бидат со нас благодатта, милоста и мирот од Бог Отецот и од Гос­под Исус Христос, Синот на Отецот, во вистина и љубов!</verse>
				<verse number="4">Многу се зарадував, зашто видов дека не­кои од твоите чеда одат во вистината, онака како што примивме заповед од Отецот.</verse>
				<verse number="5">И сега те молам, госпоѓо, не како да ти пишувам нова заповед, туку онаа што ја имавме од почетокот: Да се љубиме ед­ни со други.</verse>
				<verse number="6">А ова е љубовта: да одиме по Неговите заповеди. Тоа е заповедта, што ја чувте во почетокот, за да постапувате според неа.</verse>
				<verse number="7">Бидејќи во светот влегоа мнозина из­мамници, кои не Го исповедаат Исус Христос, дојдениот во тело. Таквиот е измамник, антихрист.</verse>
				<verse number="8">Пазете се, за да не го изгубиме она за кое сме се труделе, туку да добиеме пол­на награда.</verse>
				<verse number="9">Секој што оди предалеку и не останува во Христовото учење, Го нема Бог; кој останува во Христовото учење, тој Ги има и Отецот и Синот.</verse>
				<verse number="10">Ако некој дојде кај вас и не го носи тоа учење, не примајте го во вашиот дом и не поздравувајте го;</verse>
				<verse number="11">зашто оној што го поздравува, учествува во неговите лоши дела.</verse>
				<verse number="12">Имам многу да ви пи­шу­вам, но не сакав на хартија и со мастило, зашто се надевам дека ќе дојдам кај вас и дека ќе зборуваме лице в лице, за радоста да ни биде полна.</verse>
				<verse number="13">Те поздравуваат чедата на твојата избрана сестра. Амин!</verse>
			</chapter>
		</book>
		<book number="64">
			<chapter number="1">
				<verse number="1">Од презвитерот до возљубениот Гај, кого го љубам во вистината.</verse>
				<verse number="2">Возљубен, се молам да бидеш здрав и во сѐ да ти биде добро, како што ѝ е добро на твојата душа.</verse>
				<verse number="3">Зашто многу се зарадував кога дојдоа бра­ќата и посведочија за твојата вистина – односно како ти одиш во вистината.</verse>
				<verse number="4">За мене нема поголема радост од тоа – да слушнам дека моите чеда одат во вистината.</verse>
				<verse number="5">Возљубен, ти постапуваш верно во сето она што го правиш за браќата и придојдените.</verse>
				<verse number="6">Тие ја посведочија твојата љубов пред црквата. Добро ќе направиш ако ги испратиш како што прилега пред Бога.</verse>
				<verse number="7">Бидејќи заради Неговото име трг­наа, не земајќи ништо од незна­бошците.</verse>
				<verse number="8">Затоа, ние сме должни да ги примаме таквите, за да станеме сотрудници на вистината.</verse>
				<verse number="9">Јас ѝ напишав на црк­вата, но Диотреф, кој сака да биде прв меѓу нив, не нѐ прима.</verse>
				<verse number="10">Затоа, ако дојдам, ќе му напомнам за делата што ги прави, напаѓајќи нѐ со лоши зборови; и тоа не му е до­волно, туку браќата и сам не ги прима, а им забранува и на оние што сакаат да ги примаат и ги гони од Цр­к­вата.</verse>
				<verse number="11">Возљубен, не угледувај се на зло­то, туку на доброто. Кој прави добро, од Бог е; а кој прави зло, не Го видел Бо­га.</verse>
				<verse number="12">За Димитриј посведочија сите, па и самата вистина; а сведочиме и ние; а вие знаете дека нашето сведоштво е вистинито.</verse>
				<verse number="13">Многу имав да ти пишувам, но не сакав да ти напишам со мастило и перо,</verse>
				<verse number="14">зашто се надевам дека наскоро ќе те видам, и дека ќе позборуваме лице в ли­це.</verse>
				<verse number="15">Мир на тебе! Те поздравуваат прија­телите. Поздрави ги пријателите по име. Амин!</verse>
			</chapter>
		</book>
		<book number="65">
			<chapter number="1">
				<verse number="1">Јуда, слуга на Исус Христос, и брат на Јаков – до повиканите, осветени во Бога Отецот и зачувани за Исус Хрис­тос:</verse>
				<verse number="2">да ви се умножат милоста, мирот и љубовта!</verse>
				<verse number="3">Возљубени, грижејќи се постојано да ви пишувам за нашето општо спасение, сметав дека е неопходно да ви на­пишам и да ве замолам да се борите за верата што им е дадена на светиите еднаш засекогаш,</verse>
				<verse number="4">зашто се провлекоа некои луѓе, што одамна беа предназначени за оваа осуда, нечестиви, кои благодатта на нашиот Бог ја извртуваат во разврат и се одрекуваат од Единиот Владика Бог и Господ наш Исус Христос.</verse>
				<verse number="5">Но сакам да ви напомнам вам, кои ова еднаш го знаевте, дека Господ, откако го спаси народот од египетската земја, ги погуби потоа оние што не веруваа;</verse>
				<verse number="6">ангелите, пак, што не го запазија своето достоинство, туку го напуштија своето живеалиште, ги стави во вечни окови, во мрак, за судот на великиот ден;</verse>
				<verse number="7">како што Содом и Гомор и околните градови, на сличен начин блудничеа и одеа по друго тело, станаа пример со тоа што беа накажани со вечен оган.</verse>
				<verse number="8">Така исто и овие сонувачи го осквернуваат телото, ја презираат власта и хулат на Славата.</verse>
				<verse number="9">А архангелот Михаил, кога се препираше со ѓаволот за Мојсеевото тело, не се осмели да изрече хулна пресуда, туку рече: „Господ да те спречи!“</verse>
				<verse number="10">А овие хулат на она што не го зна­ат, а во она што природно го знаат, ка­ко неразумните животни, во тоа се рас­па­ѓаат.</verse>
				<verse number="11">Тешко ним, зашто тргнаа по Ка­ино­виот пат, се фрлија во заблудата на Ва­лаам заради печалба и загинаа во бунтот Кореев.</verse>
				<verse number="12">Тоа се оние што ги поганат вашите трпези на љубовта, јадејќи со вас без страв и напасувајќи се само себеси. Тие се безводни облаци, пренесувани од ветровите, есенски неплодни дрвја, двапати исушени и искорнати;</verse>
				<verse number="13">свирепи морски бранови, што како пена ги испуштаат своите срамни дела; ѕвезди лажни, за кои за навек се чува мрачната темнина.</verse>
				<verse number="14">А за овие пророкуваше и Енох, седмиот од Адам, велејќи: „Ете, доаѓа Господ со илјадници Свои светии,</verse>
				<verse number="15">за да изврши суд над сите и за да ги разобличи сите безбожници за сите нив­ни нечестиви дела, што ги беа направиле со своето беззаконие, и за сите лоши зборови, што ги изрекле за Него без­божните грешници.“</verse>
				<verse number="16">Тие се незадоволни роптачи, кои живеат според своите желби, а нивната уста произнесува горди зборови, восхитувајќи ги луѓето заради корист.</verse>
				<verse number="17">Но вие, возљубени, спомнете си ги зборовите што ги кажаа апостолите на нашиот Господ Исус Христос.</verse>
				<verse number="18">Тие ви зборуваа дека во последно време ќе се појават подигрувачи, кои ќе постапуваат според своите без­бож­нич­ки желби.</verse>
				<verse number="19">Тоа се оние што прават раздори; тие се телесни – и немаат Дух.</verse>
				<verse number="20">А вие, возљубени, изградувајќи се во пресветата ваша вера и молејќи се преку Светиот Дух,</verse>
				<verse number="21">запазете се во Божјата љубов, очекувајќи милост од нашиот Господ Исус Христос, за вечен живот.</verse>
				<verse number="22">И така разликувајќи ги, едни милувајте,</verse>
				<verse number="23">а други со страв спасувајте, ис­трг­нувајќи ги од оган, и гнасејќи се од облеката, ис­по­га­нета од телото.</verse>
				<verse number="24">А на Оној што може да ве запази да не паднете и да ве претстави непорочни пред Својата слава во радост –</verse>
				<verse number="25">на Единствениот Мудар Бог, нашиот Спасител, слава и величие, сила и власт, и сега и во сите векови. Амин!</verse>
			</chapter>
		</book>
		<book number="66">
			<chapter number="1">
				<verse number="1">Откровение на Исус Христос, што Му го даде Бог, за да им го покаже на Своите слуги она што треба да се случи скоро; а Тој го објави тоа испраќајќи го преку Својот ангел на Својот слуга Јован,</verse>
				<verse number="2">кој го посведочи словото Божјо и сведоштвото на Исус Христос, и сѐ што виде.</verse>
				<verse number="3">Блажен е оној што ги чита и оние што ги слушаат зборовите на ова пророштво и пазат на напишаното во него; зашто времето е блиску.</verse>
				<verse number="4">Јован – до седумте цркви, што се во Азија: благодат и мир вам од Бога, Кој е, и Кој бил, и Кој доаѓа, и од седумте духови кои се пред Неговиот престол,</verse>
				<verse number="5">и од Исус Христос, верниот сведок, првородниот од мртвите и началникот на земните цареви. На Оној што нѐ воз­љу­би и нѐ изми од нашите гревови во Сво­јата крв</verse>
				<verse number="6">и нѐ направи царство од свештеници на Својот Бог и Отец, Нему слава и власт во вечни векови. Амин!</verse>
				<verse number="7">Ете, доаѓа со облаците, и Него ќе го види се­кое око, и оние што Го прободоа; и ќе се расплачат пред Него сите племиња на земјата. Да. Амин!</verse>
				<verse number="8">Јас сум Алфа и Омега – вели Господ Бог, Кој е, Кој беше, и Кој доаѓа, Седржителот.</verse>
				<verse number="9">Јас, Јован, вашиот брат и соучесник во жалоста и царството и трпението во Исус Христос, бев на островот, наречен Пат­мос, заради словото Божјо и заради све­доштвото на Исус Христос.</verse>
				<verse number="10">Во денот Господов бев обземен од Духот и зад себе чув силен глас како од труба,</verse>
				<verse number="11">што велеше: „Тоа што го гледаш, запиши го во книга и испрати го до седумте цркви: во Ефес и во Смирна, во Пергам и во Ти­атир, во Сард, во Филаделфија и во Ла­одикија!“</verse>
				<verse number="12">И се свртев за да го видам гласот што зборуваше со мене; и штом се свртев, видов седум златни светилника,</verse>
				<verse number="13">а сред седумте светилника Еден, како Синот Човечки, облечен во долга облека и препашан околу градите со златен појас;</verse>
				<verse number="14">главата и косата Му беа бели како бела волна, како снег, а Неговите очи – како огнен пламен;</verse>
				<verse number="15">Неговите нозе – слични на бронза усвитена во печка, а Неговиот глас – како шум од многу води.</verse>
				<verse number="16">Во Својата десна рака Тој држеше седум ѕвезди, а од Неговата уста излегуваше меч со две острици; Неговото лице светеше како што сонцето сјае во својата сила.</verse>
				<verse number="17">Штом Го видов, паднав пред Не­го­вите нозе како мртов, а Тој ја стави Сво­јата десна рака врз мене и ми рече: „Не плаши се! Јас сум Првиот и Последниот</verse>
				<verse number="18">и Живиот. Бев мртов, и ете, жив сум за вечни векови и ги имам клучевите од смртта и од адот.</verse>
				<verse number="19">И така напиши што виде, што е и што ќе се случи по ова.</verse>
				<verse number="20">Ова е тајната на седумте ѕвезди што ги виде во Мојата десница, и на седумте златни светилника: седумте ѕвезди се ангелите на седумте цркви – а седумте светилника, што ги виде, тоа се седумте цркви.“</verse>
			</chapter>
			<chapter number="2">
				<verse number="1">На ангелот на црквата во Ефес напиши му: вака вели Оној што ги држи седумте ѕвезди во Својата десница, Оној што оди среде седумте златни светилника:</verse>
				<verse number="2">ги знам твоите дела, твојот труд и твоето трпение, и дека не можеш да ги поднесеш лошите; и си ги испитал оние што себеси се нарекуваат апостоли, а не се, и си открил де­ка се лажни;</verse>
				<verse number="3">и имаш трпение, и си поднесувал заради Моето име и не си се уморил.</verse>
				<verse number="4">Но имам нешто против тебе, бидејќи ја остави својата прва љубов.</verse>
				<verse number="5">Сети се, значи, од каде си паднал и покај се, и врши ги поранешните дела; ако, пак, не, скоро ќе ти дојдам и ќе го преместам твојот светилник од неговото место, ако не се покаеш.</verse>
				<verse number="6">Но ова го имаш: ги мразиш делата на николаитите, коишто и Јас ги мразам.</verse>
				<verse number="7">Кој има уво, нека чуе што им вели Духот на црквите: на оној што победува ќе му дадам да јаде од дрвото на животот кое е во Божјиот рај.</verse>
				<verse number="8">И на ангелот на црк­вата во Смирна напиши му: вака вели Првиот и Пос­ледниот, Кој беше мртов и ожи­веа:</verse>
				<verse number="9">ги знам твоите дела, жалоста и сиромаштијата – но богат си; а ги знам и хулењата на оние што за себе велат дека се Ју­деј­ци, а не се, туку се собрание на сатаната.</verse>
				<verse number="10">Не плаши се воопшто од она од што наскоро ќе пострадаш. Ете, наскоро ѓаволот не­кои од вас ќе фрли в затвор за да ве ис­куша, и ќе бидете нажалени десет дена. Биди верен до смрт и ќе ти го дадам венецот на животот.</verse>
				<verse number="11">Кој има уво, нека чуе што им зборува Духот на црквите: победникот нема да биде поразен од втората смрт.</verse>
				<verse number="12">А на ангелот на Пергамската црква напиши му: вака вели Оној Кој држи меч со две острици:</verse>
				<verse number="13">ги знам твоите дела, и каде живееш: кај престолот на сатаната; и знам дека го држиш Моето име, и дека не се одрече од Мојата вера дури и во деновите кога Мојот верен сведок Антипа беше убиен меѓу вас, кадешто живее сатаната.</verse>
				<verse number="14">Но имам нешто малку против тебе, бидејќи таму имаш некои што го држат учењето на Валаам, кој го учеше Валак да ги наведе на грев Израилевите синови, та да јадат идолски жртви и да блудничат</verse>
				<verse number="15">Така исто имаш и некои што се придржуваат до уче­њето на николаитите.</verse>
				<verse number="16">Покај се! Ако, пак, не, скоро ќе ти дојдам и ќе стапам во борба против нив со мечот од Својата уста.</verse>
				<verse number="17">Кој има уво, нека чуе што им зборува Духот на црквите: на оној што по­бе­дува ќе му дадам од сокриената мана, ќе му дадам и бело камче и на камчето напишано ново име, што никој не го знае, освен оној, што го добива!</verse>
				<verse number="18">И на ангелот на црквата во Тиатар напиши му: вака вели Синот Божји, Чии очи се како огнен пламен, а нозете слични на усвитена бронза:</verse>
				<verse number="19">ги знам твоите дела, и љубовта, и верата, и служењето, и твоето трпение, и дека твоите последни дела се побројни од првите.</verse>
				<verse number="20">Но имам нешто против тебе, бидејќи ѝ допушташ на жената Језавела, која себеси се нарекува пророчица, да ги учи и заведува Моите слуги да блудничат и да ја­дат идолски жртви.</verse>
				<verse number="21">А ѝ дадов време да се покае, но таа не сака да се покае за својот блуд.</verse>
				<verse number="22">Ете, неа ја фрлам на постела, и оние што правеа прељуба со неа – во голема мака, доколку не се покаат за делата со неа.</verse>
				<verse number="23">И нејзините чеда ќе ги погубам со смрт, и сите цркви ќе дознаат дека Јас сум Оној што ги испитува внатрешностите и срцата; и секому од вас ќе му дадам според неговите дела.</verse>
				<verse number="24">А вам, на останатите во Тиатир, што не го држите тоа учење и не ги познавте таканаречените „сатански длабочини“, ви велам: нема да ви наложам друго бреме.</verse>
				<verse number="25">Но држете го само она што го има­те, додека не дојдам.</verse>
				<verse number="26">На оној што победува и ги пази Моите дела до крај, нему ќе му дадам власт над незнабожците,</verse>
				<verse number="27">и ќе ги пасе со железен жезол; и тие ќе се распрснат како земјени садови, како што и Јас примив власт од Својот Отец,</verse>
				<verse number="28">и нему ќе му ја дадам ѕвездата Деница.</verse>
				<verse number="29">Кој има уво, нека чуе што им вели Духот на црквите.</verse>
			</chapter>
			<chapter number="3">
				<verse number="1">И на ангелот на црквата во Сард напиши му: вака вели Оној што ги има седумте духови Божји и седумте ѕвезди: ги знам твоите дела; по име си жив, а мртов си.</verse>
				<verse number="2">Биди буден и утврдувај ги останатите што се на умирање; бидејќи твоите дела не ги најдов завршени пред Мојот Бог.</verse>
				<verse number="3">Затоа сети се за она што си го примил и чул, и пази го, и покај се. Зашто ако не бидеш буден, ќе дојдам над тебе како крадец, и нема да дознаеш кога ќе дојдам над тебе.</verse>
				<verse number="4">Но во Сард имаш неколку имиња што не ги осквернија своите облеки. Тие ќе одат со Мене во бели облеки, би­дејќи се достојни.</verse>
				<verse number="5">Оној што победува ќе биде облечен во бе­ла облека, и нема да го избришам неговото име од книгата на животот, туку ќе го признаам неговото име пред Мојот Отец и пред Неговите ангели.</verse>
				<verse number="6">Кој има уво, нека чуе што им вели Духот на црквите.</verse>
				<verse number="7">И на ангелот на црквата во Филаделфија напиши му: вака вели Светиот, Вистинитиот, Оној, Кој го има Давидовиот клуч, Кој отвора, и никој нема да затвори, – и Кој затвора, и никој нема да отвори:</verse>
				<verse number="8">ги знам твоите дела. Ете, пред тебе поставив отворена врата, што никој не може да ја затвори; зашто малку сила имаш, а го запази Моето слово, и не се одрече од Моето име.</verse>
				<verse number="9">Ете, ти давам некои од собранието на сатаната, што себеси се нарекуваат Ју­дејци, а не се, туку лажат; ете, ќе направам да дојдат и да се поклонат пред твоите нозе и да познаат дека Јас те возљубив.</verse>
				<verse number="10">Бидејќи ти го запази Моето слово за тр­пението, и Јас ќе те запазам од часот на искушението кое ќе дојде над целиот свет, за да ги искуша оние што живеат на земјата.</verse>
				<verse number="11">Доаѓам скоро: држи го тоа што го имаш, за никој да не го земе твојот венец.</verse>
				<verse number="12">Оној што победува, ќе го направам столб во храмот на Мојот Бог, и веќе нема да излезе надвор; и ќе го напишам на него името на Мојот Бог и името на градот на Мојот Бог, на новиот Еру­са­лим, што слегува од небото од Мојот Бог, и Моето ново име.</verse>
				<verse number="13">Кој има уво, нека чуе што им вели Духот на црквите.</verse>
				<verse number="14">И на ангелот на црк­вата во Лаодикија напиши му: вака вели Амин, Вер­ниот и Вистинит Сведок, Почетокот на Божјото создание:</verse>
				<verse number="15">ги знам твоите дела: ти не си ни студен, ни жежок; ех, да беше студен или жежок!</verse>
				<verse number="16">Така, бидејќи си млак, а не жежок или студен, ќе те изблујам од Својата уста!</verse>
				<verse number="17">Зашто велиш: „Богат сум и се збо­га­тив, и ништо не ми треба“, а не знаеш дека си беден и несреќен, сиромав, слеп и гол;</verse>
				<verse number="18">ти советувам да си купиш од Мене злато низ оган прочистено, за да се збогатиш; и бела облека, за да се об­ле­чеш, и да не се гледа срамот на твојата голотија, и очна маст за да ги намачкаш твоите очи, за да гледаш.</verse>
				<verse number="19">Оние што Јас ги сакам, нив ги ка­рам и воспитувам. Затоа биди ревносен и покај се.</verse>
				<verse number="20">Ете, стојам пред вратата и чукам. Ако некој го чуе Мојот глас и ја отвори вратата, ќе влезам кај него и ќе вечерам со него, и тој со Мене.</verse>
				<verse number="21">На оној што победува, ќе му дадам да седне со Мене на Мојот престол, како што и Јас победив и седнав со Својот Отец на Неговиот престол.</verse>
				<verse number="22">Кој има уво, нека чуе што им вели Духот на црквите.</verse>
			</chapter>
			<chapter number="4">
				<verse number="1">Потоа погледав, и ете, отворена врата на небото, и претходниот глас, што го бев чул како од труба, кој зборуваше со мене, рече: „Искачи се ов­де и ќе ти покажам што треба да стане по ова!“</verse>
				<verse number="2">И веднаш бев обземен од Духот. И ете, на небото стоеше престол, и на престолот седеше Некој.</verse>
				<verse number="3">Оној што седеше изгледаше како камен јаспис и сардис, а околу престолот имаше виножито, кое прилегаше на смарагд.</verse>
				<verse number="4">Околу престолот, пак, имаше дваесет и четири престоли; и на престолите седнати дваесет и четири старешини, облечени во бели облеки, со златни венци на нивните глави.</verse>
				<verse number="5">И од престолот излегуваа молњи, гласови и грмотевици, а пред престолот гореа седум огнени светила, коишто се седумте Божји духови;</verse>
				<verse number="6">пред престолот, пак, имаше нешто како стаклено море, слично на кристал; а среде престолот и околу престолот – четири живи суштества, однапред и одназад полни со очи:</verse>
				<verse number="7">првото суштество прилегаше на лав, второто – на теле, третото суштество имаше лице како на човек, а четвртото личеше на орел во лет.</verse>
				<verse number="8">И секое од четирите суштества имаше по шест крилја, одоколу и одвнатре беа полни со очи, и немаа починка дење и ноќе, говорејќи: „Свет, свет, свет е Господ Бог Седржителот, Кој беше, Кој е и Кој доаѓа!“</verse>
				<verse number="9">А кога суштествата Му оддаваа слава, чест и благодарност на Седнатиот на престолот, на Живиот во вечни векови,</verse>
				<verse number="10">дваесет и четирите старешини паѓаа ничкум пред Седнатиот на престолот, Му се поклонуваа на Живиот во вечни векови и ги полагаа своите венци пред престолот, велејќи:</verse>
				<verse number="11">„Достоен си, Господи и Боже наш, да ја примиш славата, честа и силата, зашто Ти си создал сѐ, и по Твојата волја сѐ постои и е создадено!“</verse>
			</chapter>
			<chapter number="5">
				<verse number="1">И видов во десницата на Оној што седеше на престолот, книга напи­ша­на одвнатре и однадвор, запечатена со седум печати.</verse>
				<verse number="2">И видов силен ангел што објавуваше со силен глас: „Кој е достоен да ја отвори книгата и да ги скрши нејзините печати?“</verse>
				<verse number="3">И никој не можеше ниту на небото, ниту на земјата, ниту под земјата, да ја отвори книгата, ниту, пак, да ја гледа.</verse>
				<verse number="4">И јас многу плачев што никој не се најде достоен да ја отвори книгата, ниту да ја гледа.</verse>
				<verse number="5">И еден од старешините ми рече: „Не плачи! Ете, Лавот, Кој е од Јудиното колено, Давидовиот корен, победи за да ја отвори книгата и нејзините седум печати!“</verse>
				<verse number="6">И, ете, среде престолот и четирите живи суштества и среде старешините, видов, стоеше Јагне, како заклано, кое имаше се­дум­ рога и седум очи, коишто се седумте духови Божји, пратени по целата земја.</verse>
				<verse number="7">Тој дојде и ја зеде книгата од Оној што седеше на престолот.</verse>
				<verse number="8">И кога ја зеде книгата, четирите суштества и дваесет и четирите старешини паднаа ничкум пред Јагнето, држејќи секој од нив лира и златни чаши, полни со темјан, коишто се молитвите на светиите;</verse>
				<verse number="9">и пееја нова песна, велејќи: „Достоен си да ја земеш книгата и да ги скршиш нејзините печати, зашто беше заклан и со Својата крв, нас, од секој род, јазик, народ и племе нѐ искупи за Бога од секој род, јазик, народ и племе,</verse>
				<verse number="10">и ги направи пред нашиот Бог цареви и свештеници, и ќе царуваат на земјата!“</verse>
				<verse number="11">И видов и чув глас на многу ангели околу престолот, околу суштествата и старешините, а бројот им беше десетици илјади по десет илјади и илјадници илјади,</verse>
				<verse number="12">што велеа со силен глас: „Достојно е закланото Јагне да ги прими силата и богатството и мудроста и моќта и честа и славата и благословот!“</verse>
				<verse number="13">И чув како секое создание на небото и на земјата, под земјата и во морето, и сѐ што е во нив, зборува: „На Оној што седи на престолот, и на Јаг­не­то – благослов и чест, слава и власт во вечни векови!“</verse>
				<verse number="14">А четирите суштества велеа: „Амин!“ И старе­ши­ните паднаа ничкум и Му се поклонија.</verse>
			</chapter>
			<chapter number="6">
				<verse number="1">И видов кога Јагнето отвори еден од седумте печати, и чув едно од чети­рите суштества кое проговори како со глас на грмотевица: „Дојди и види!“</verse>
				<verse number="2">И видов, ете, бел коњ, и на него ја­вач со лак; и Му беше даден венец, и тој излезе како победник, за да победи.</verse>
				<verse number="3">А кога го отвори вториот печат, чув како проговори второто суштество: „Дојди!“</verse>
				<verse number="4">И излезе друг коњ, огнено црвен; и на јавачот му беше дадено да го земе мирот од земјата, та еден со друг да се убиваат; и му беше даден голем меч.</verse>
				<verse number="5">И кога го отвори третиот печат, чув како проговори третото суштество: „Дојди и види!“ И видов, ете вран коњ, а на него јавач со вага во својата рака.</verse>
				<verse number="6">И чув глас среде четирите суштества, што велеше: „Шиник пченица за де­нариј, и три шиника јачмен за денариј; а маслото и виното не ги оштетувај!“</verse>
				<verse number="7">И кога го отвори четвртиот печат, чув како проговори четвртото суштество: „Дојди и види!“</verse>
				<verse number="8">И видов, ете, сив коњ, а на него јавач, чиешто име беше Смрт; и адот врвеше по него, и му се даде власт над четвртина од земјата – да убива со меч и глад, со помор и земни ѕверови.</verse>
				<verse number="9">А кога го отвори петтиот печат, под жртвеникот ги видов душите заклани заради словото Божјо и заради сведоштвото на Јагнето, што го имаа</verse>
				<verse number="10">и викаа со силен глас, велејќи: „До кога, Владико, свети и вистинити, нема да судиш и да им вратиш за на­шата крв на оние што живеат на земјата?“</verse>
				<verse number="11">И на секого од нив му се даде бела облека, и им беше речено да почиваат уште малку време, додека не се исполни бројот на нивните сотрудници и браќа, што ќе бидат убиени, како и тие.</verse>
				<verse number="12">И видов, кога го отвори шестиот печат, и настана голем земјотрес, и сонцето стана црно како вреќа од кострет, и целата месечина стана како крв;</verse>
				<verse number="13">ѕвездите, пак, небесни паднаа на земјата, како што смоквата нишана од силен ветар ги исфрла своите незрели смокви;</verse>
				<verse number="14">и небото исчезна како свиен свиток, и секоја гора и секој остров се по­местија од своите места;</verse>
				<verse number="15">и земните цареви, и големците, и началниците, и богатите, и силните, и секој роб и слободен се скрија во пеш­те­рите и горските карпи,</verse>
				<verse number="16">велејќи им на горите и на кар­пите: „Паднете врз нас и скријте нѐ од лицето на Оној што седи на престолот и од гневот на Јагнето,</verse>
				<verse number="17">зашто дојде великиот ден на Не­го­виот гнев, и кој ли може да опстане?“</verse>
			</chapter>
			<chapter number="7">
				<verse number="1">Потоа видов четири ангела како стојат на четирите агли од земјата, држејќи ги четирите земни ветрови, за да не дува ветар ни на земјата, ни по морето, ниту на некое дрво.</verse>
				<verse number="2">И видов друг ангел како се подига од сончевиот исток држејќи го печатот на живиот Бог. И тој извика со силен глас кон четирите ангела, на кои им беше дадено да им пакостат на земјата и морето, велејќи:</verse>
				<verse number="3">„Не пакостете ѝ на земјата, ниту на морето, ниту на дрвјата, додека не им ставиме печат врз челата на слугите на нашиот Бог!“</verse>
				<verse number="4">И го чув бројот на обележаните со печат: сто четириесет и четири илјади беа обележани од сите племиња на Израилевите синови.</verse>
				<verse number="5">Од Јудиното племе о­бе­ле­жа­ни со печат – дванаесет илјади; од Рувимовото племе – дванаесет илјади; од Гадовото племе – дванаесет илјади;</verse>
				<verse number="6">од Асировото племе – дванаесет илјади; од Нефталимовото племе – дванаесет илјади; од Манасиевото племе – дванаесет илјади;</verse>
				<verse number="7">од Симеоновото племе – дванаесет илјади, од Левиевото племе – дванаесет илјади; од Исахаровото племе – дванаесет илјади;</verse>
				<verse number="8">од Завулоновото племе – дванаесет илјади; од Јосифовото племе – дванаесет илјади; од Венијаминовото племе – дванаесет илјади обележани со печат.</verse>
				<verse number="9">Потоа видов, и ете, големо мноштво народ, кое никој не можеше да го преброи, – од сите родови и племиња, народи и јазици; тие стоеја пред престолот и пред Јагнето, облечени во бели облеки и со палмови гранчиња во рацете.</verse>
				<verse number="10">И воскликнуваа со силен глас, велејќи: „Спасението е од нашиот Бог, Кој седи на престолот, и од Јагнето!“</verse>
				<verse number="11">А сите ангели стоеја околу прес­то­лот и околу старешините и четирите суштества, и паднаа ничкум пред престолот и Му се поклонија на Бога,</verse>
				<verse number="12">велејќи: „Амин! Благословот и славата и мудроста и благодарноста и честа и силата и моќта на нашиот Бог во вечни векови. Амин!“</verse>
				<verse number="13">А еден од старешините прозборе и ме праша: „Оние, облечени во бели облеки, кои се и од каде дошле?“</verse>
				<verse number="14">А јас му одговорив: „Гос­подине мој, ти знаеш.“ А тој ми рече: „Тие се оние што доаѓаат од големи маки; тие ги испраа своите об­ле­ки и ги избелија во крвта на Јагнето.</verse>
				<verse number="15">Затоа се пред престолот на Бога, Кому Му служат во Неговиот храм и дење и ноќе; и Оној што седи на прес­то­лот, ќе го распростре Својот шатор над нив;</verse>
				<verse number="16">и нема веќе да огладнат, ниту, пак, да ожеднат; и нема да ги пече сонцето и никаква горештина;</verse>
				<verse number="17">бидејќи Јагнето, Кое е среде прес­толот, ќе им биде пастир и ќе ги води на изворите со жива вода; и Бог ќе ја избрише секоја солза од нивните очи.“</verse>
			</chapter>
			<chapter number="8">
				<verse number="1">Кога го отвори седмиот печат, настана тишина на небото околу по­ло­вина час.</verse>
				<verse number="2">И ги видов седумте ангела што стоеја пред Бога и им беа дадени седум труби.</verse>
				<verse number="3">И дојде друг ангел што имаше златна кадилница и застана пред жртвеникот; и му беше даден многу темјан, та со мо­литвите на сите светии да го постави на златниот жртвеник што беше пред престолот.</verse>
				<verse number="4">Чадот од темјанот, заедно со молит­вите на светиите се издигна од раката на ангелот пред Бога.</verse>
				<verse number="5">И ја зеде ангелот кадилницата, и ја наполни со оган од жртвеникот, и ја фр­ли на земјата, и тогаш се појавија грмотевици и гласови и молњи и зем­јотрес.</verse>
				<verse number="6">И седумте ангела што ги држеа седумте труби, се приготвија да затрубат.</verse>
				<verse number="7">Првиот затруби, и се појави град и оган, смешани со крв, и беа фрлени на земјата. И една третина од земјата изгоре, и една третина од дрвјата изгореа и сета зелена трева изгоре.</verse>
				<verse number="8">Затруби и вториот ангел – и како не­која голема гора, пламната во оган, беше фрлена во морето; и третина од морето се претвори во крв;</verse>
				<verse number="9">и умре една третина од морските суштества, што имаа душа; и една тре­тина од корабите пропаднаа.</verse>
				<verse number="10">И третиот ангел затруби, и од небото падна голема ѕвезда, која гореше како светило, и падна врз третината од реките и врз водните извори.</verse>
				<verse number="11">А името на таа ѕвезда е Пелин. И третина од водите стана како пе­лин, и многу луѓе умреа од водите, би­дејќи тие станаа горки.</verse>
				<verse number="12">Затруби и четвртиот ангел, и беше поразена една третина од сонцето, една третина од месечината и една тре­тина од ѕвездите, за да потемне една третина од нив, и третина од денот, ка­ко и од ноќта, да не свети.</verse>
				<verse number="13">И видов и чув еден орел како лета среде небото и вика со силен глас: „Тешко, тешко, тешко на оние што жи­веат по земјата од останатите трубни гла­сови на трите ангела што ќе затрубат!“</verse>
			</chapter>
			<chapter number="9">
				<verse number="1">Затруби и петтиот ангел, и видов ѕвезда падната од небото на земјата. И ѝ беше даден клучот од кла­де­не­цот на бездната;</verse>
				<verse number="2">па го отвори кладенецот на бездната, и од кладенецот излезе чад како чад од разгорена печка; сонцето и воздухот потемнеа од чадот на кладенецот.</verse>
				<verse number="3">И од чадот излегоа скакулци на земјата, и им се даде власт, каква што имаат земните скорпии.</verse>
				<verse number="4">И им се рече да не ја повредуваат тревата по земјата, ниту какво и да би­ло зеленило, ниту какво и да било дрво, туку само оние луѓе што немаат Божји печат на своите чела.</verse>
				<verse number="5">И им се даде не да ги убиваат, туку само да ги мачат пет месеци; и нивното маче­ње­ беше како мачење од скорпија, кога ќе касне човек.</verse>
				<verse number="6">Во тие денови луѓето ќе ја бараат смртта, но нема да ја најдат; и ќе посакаат да умрат, но смртта ќе бега од нив.</verse>
				<verse number="7">Изгледот на скакулците прилегаше на коњи приготвени за војна, на нивните глави имаше нешто слично на златни венци, а лицата им беа како човечки лица;</verse>
				<verse number="8">имаа коси како косите на жени, а нивните заби беа како на лавови.</verse>
				<verse number="9">И имаа оклопи како оклопи од же­лезо; а шумот на нивните крилја беше како шум на коли со многу коњи кога трчаат во војна.</verse>
				<verse number="10">Имаа опашки како скорпиите, и осила; а во своите опашки имаа сила да им пакостат на луѓето пет месеци.</verse>
				<verse number="11">И за цар над себе го имаа ангелот на бездната, чиешто име на еврејски е Авадон, а на грчки – Аполион.</verse>
				<verse number="12">Едното зло помина, еве идат уште две зла по него.</verse>
				<verse number="13">И шестиот ангел затруби, и чув еден глас од четирите рога на златниот жртвеник, што е пред Бога,</verse>
				<verse number="14">кој му зборуваше на шестиот ангел, кај кого беше трубата: „Ослободи ги че­тирите ангела, врзани кај големата река Еуфрат!“</verse>
				<verse number="15">И беа одврзани четирите ангела, што беа приготвени за часот и денот, за месецот и годината, за да убијат една третина од луѓето.</verse>
				<verse number="16">Бројот на коњаниците беше двесте милиони – го чув нивниот број.</verse>
				<verse number="17">И така во видение ги видов коњите и оние кои јаваа на нив, што имаа огнени и синкасти и сулфурни оклопи. Главите на коњите беа како глави од лавови, а од нивната уста излегуваше оган, чад и сулфур.</verse>
				<verse number="18">А од тие три напасти – огнот, чадот и сулфурот, што излегуваа од нивните усти, умре една третина од луѓето,</verse>
				<verse number="19">бидејќи силата на коњите е во нивната уста и во нивните опашки; зашто нивните опашки наликуваа на змии, имаа глави и со нив пустошеа.</verse>
				<verse number="20">А останатите луѓе, што не загинаа од тие зла, не се покајаа за делата на своите ра­це – та да не се поклонуваат на демони и на идоли златни и сребрени, и бронзени, и камени и дрвени, кои не мо­жат ниту да гледаат, ниту да слушаат, ниту да одат;</verse>
				<verse number="21">и не се покајаа за своите убиства, ниту за своите вражби, ниту за својот блуд, ниту за своите кражби.</verse>
			</chapter>
			<chapter number="10">
				<verse number="1">И видов друг силен ангел како слегува од небото, обвиен со облак, над главата имаше виножито, а неговото лице беше како сонце, додека нозете како огнени столбови;</verse>
				<verse number="2">во раката тој држеше отворена книга; и ја постави својата десна нога над морето, а левата – над земјата;</verse>
				<verse number="3">и извика со силен глас, како што ри­ка лав; а кога извика, седумте громови проговорија со своите гласови.</verse>
				<verse number="4">И кога седумте громови проговорија со своите гласови, сакав да пишувам. Но, чув глас од небото, кој ми велеше: „Запечати го тоа што го зборуваа седумте громови, и немој да го пишу­ваш!“</verse>
				<verse number="5">И ангелот, кого го видов како стои над морето и над земјата, ја крена својата рака кон небото</verse>
				<verse number="6">и се заколна во Оној што живее во вечни векови и Кој го создал небото и сѐ што е на него, земјата и сѐ што е на неа, и морето и сѐ што е во него, дека не ќе има веќе време,</verse>
				<verse number="7">но во деновите, кога седмиот ангел ќе се огласи и ќе затруби, тогаш ќе се изврши тајната на Бога, како што Тој им благовестеше на Своите слуги – проро­ците.</verse>
				<verse number="8">И гласот што го бев чул од небото, одново ми прозборе и рече: „Оди, земи ја отворената книшка од рацете на ангелот што стои над морето и над земјата!“</verse>
				<verse number="9">Тогаш отидов кај ангелот и му реков: „Дај ми ја книшката!“ Тој ми од­говори: „Земи ја и изеди ја! Во стомакот таа ќе ти биде горчлива, но во устата ќе ти биде слатка како мед.“</verse>
				<verse number="10">Ја зедов книгата од рацете на ан­ге­лот, и ја изедов и во устата ми беше слатка како мед, а кога ја изедов, ми беше горчлива во стомакот.</verse>
				<verse number="11">И ми рече: „Треба повторно да пророкуваш меѓу мноштво народи, племиња, јазици и цареви.“</verse>
			</chapter>
			<chapter number="11">
				<verse number="1">И ми се даде мерна трска слична на жезол, и ми беше кажано: „Стани и измери го Божјиот храм и жртвеникот и оние што се поклонуваат во него.</verse>
				<verse number="2">А надворешниот двор на храмот остави го и не мери го, бидејќи им е даден на нез­набошците: тие ќе го газат светиот град четириесет и два месеци.</verse>
				<verse number="3">И ќе им дадам на двајца Мои сведоци, да проро­куваат илјада двесте и шеесет дена и тоа облечени во вреќи.“</verse>
				<verse number="4">Тие се двете маслинови дрвца и два­та светилника што стојат пред Гос­по­да­рот на Земјата.</verse>
				<verse number="5">И, ако некој сака да им наштети, оган ќе излезе од нивната уста и ќе ги проголта нивните неприја­те­ли; и ако некој посака да им наштети, така и тој мора така да биде убиен.</verse>
				<verse number="6">Тие имаат власт да го затворат небото за да не паѓа дожд во деновите на нивното пророкување, и имаат власт над водите да ги претвораат во крв и да ја поразат земјата со секаква напаст, кога и да посакаат.</verse>
				<verse number="7">И кога ќе го завршат своето сведоштво, тогаш ѕверот што се искачува од бездната, ќе завојува со нив, и ќе ги победи, и ќе ги убие.</verse>
				<verse number="8">А нивните трупови ќе ги остави по улиците на големиот град, кој духовно се нарекува Содом и Египет, каде што и нивниот Господ беше распнат.</verse>
				<verse number="9">И многу од народите, родовите, јазиците и племињата ќе ги гледаат нивните трупови три и пол дена и нема да дозволат нив­ните трупови да бидат положени во гроб.</verse>
				<verse number="10">И жителите на земјата ќе се зарадуваат и развеселат поради нив, и ќе си праќаат подароци еден на друг, бидејќи тие двајца пророци ги мачеа оние што жи­веат на земјата.</verse>
				<verse number="11">Но по три и пол дена во нив влезе дух на живот од Бога, и тие се исправија на своите нозе, и голем страв ги опфати оние што ги гледаа.</verse>
				<verse number="12">И слушнаа силен глас од небото што им вели: „Искачете се ваму!“ И се искачија на небото во облак, и нивните непријатели ги ви­доа.</verse>
				<verse number="13">Во тој час настана голем земјотрес и една десетина од градот се сруши; и од земјотресот загинаа седум илјади човечки имиња, а останатите, пак, се исплашија и Му оддадоа слава на небесниот Бог.</verse>
				<verse number="14">Второто зло мина. Ете, скоро иде третото зло.</verse>
				<verse number="15">Затруби и седмиот ангел, и по небото одекнаа силни гласови, кои викаа: „Царството на светот стана цар­ство на нашиот Господ и на Неговиот Христос, и Тој ќе царува во вечни ве­кови!“</verse>
				<verse number="16">И дваесет и четирите старешини, кои седеа пред Бога на своите престоли, паднаа ничкум и Му се поклонија на Бога,</verse>
				<verse number="17">велејќи: „Ти благодариме, Господи Боже Седржителу, Кој си, Кој беше и Кој ќе бидеш, зашто ја прими Својата голема сила и се зацари!</verse>
				<verse number="18">Народите се разгневија, но дојде Твојот гнев и времето да им се суди на мртвите и да им дадеш награда на Твоите слуги – на пророците и на светиите кои имаат стравопочит кон Твоето име, на ма­лите и големите, и да ги уништиш оние што ја уништуваа земјата!“</verse>
				<verse number="19">Тогаш на небото се отвори Божјиот храм, и се покажа ковчегот на Господовиот завет во Неговиот храм; и настанаа молњи, гласови, громови, земјотрес и голем град.</verse>
			</chapter>
			<chapter number="12">
				<verse number="1">И голем знак се покажа на небото: жена, облечена во сон­цето; под нејзините нозе беше месечината, а на нејзината глава – венец од дванаесет ѕвезди.</verse>
				<verse number="2">Таа беше бремена и викаше од породилни болки, и се мачеше да роди.</verse>
				<verse number="3">И се покажа друг знак на небото, и ете, голем огненоцрвен змеј со седум глави и десет рогови, а на неговите глави имаше седум круни;</verse>
				<verse number="4">неговата опашка повлече една третина од небесните ѕвезди и ги фрли на земјата. Змејот застана пред жената што требаше да роди, та, кога ќе роди, да го изеде нејзиното дете.</verse>
				<verse number="5">И роди машко дете, син што ќе ги води сите народи со железен жезол; и детето ѝ беше грабнато и однесено кај Бога и Неговиот престол.</verse>
				<verse number="6">А жената побегна во пустина, каде што имаше приготвено место од Бога за да ја хранат таму илјада двесте и шеесет дена.</verse>
				<verse number="7">И настана војна на небото: Михаил и неговите ангели започнаа војна против змејот, а и змејот и неговите ангели завојуваа,</verse>
				<verse number="8">но не издржаа, и не им се најде веќе место на небото.</verse>
				<verse number="9">И беше исфрлен змејот – старата голема змија, наречена ѓавол и сатана, што ја заведува целата вселена, беше со­бо­рен на земјата, и заедно со него беа соборени и неговите анге­ли.</verse>
				<verse number="10">И чув силен глас на небото како зборува: „Сега настана спасението и си­лата и царството на нашиот Бог и власта на Неговиот Христос, бидејќи е исфрлен клеветникот на нашите браќа, кој дење и ноќе ги клеветеше пред нашиот Бог.</verse>
				<verse number="11">Тие го победија со крвта на Јагнето и со словото на своето сведоштво и не се грижеа за својот живот дури до самата смрт.</verse>
				<verse number="12">Затоа веселете се, небеса, и вие што живеете на нив! Но, тешко вам, земјо и море, зашто ѓаволот слезе кај вас со голем гнев, бидејќи знае дека му останува малку време!“</verse>
				<verse number="13">А кога змејот виде дека е фрлен на земјата, почна да ја гони жената што го беше родила машкото дете.</verse>
				<verse number="14">И ѝ се дадоа на жената две крилја како на голем орел за да одлета во пустината на своето место, за таму да се храни време и времиња и половина време, далеку од лицето на змијата.</verse>
				<verse number="15">И змијата испушти од својата уста вода како река по жената, та реката да ја однесе.</verse>
				<verse number="16">Но земјата ѝ помогна на жената: ја отвори земјата својата уста и ја проголта реката што ја беше испуштил змејот од својата уста.</verse>
				<verse number="17">И се разгневи змејот на жената, и отиде да војува со останатите од нејзиното потомство што ги пазат Божјите заповеди и го чуваат сведоштвото на Исус.</verse>
			</chapter>
			<chapter number="13">
				<verse number="1">И застанав на морскиот песок. И видов како од морето излег­ува ѕвер со десет рогови и седум глави; на неговите рогови имаше десет круни, а на неговите глави – богохулни имиња.</verse>
				<verse number="2">Ѕверот што го видов прилегаше на леопард: нозете му беа како кај мечка, а устата – како уста на лав. И змејот му ја даде својата сила, и својот престол, и голема власт.</verse>
				<verse number="3">И една од неговите глави како да беше смртно ранета, но смртната рана му заздраве. Тогаш се за­чуди целата земја и тргна по ѕверот;</verse>
				<verse number="4">и му се поклонија на змејот што му беше дал власт на ѕверот; му се покло­нија и на ѕверот, велејќи: „Кој е како ѕверот, и кој може да војува со него?“</verse>
				<verse number="5">Нему му се даде уста да зборува горделиво и хулно; и му се даде власт да војува четириесет и два месеца.</verse>
				<verse number="6">И ја отвори устата за хулење против Бога, да го хули Неговото име, Неговото живеалиште и оние што живеат на небото.</verse>
				<verse number="7">И му се даде да војува против светиите и да ги победи; му се даде власт над секој род, народ јазик и племе.</verse>
				<verse number="8">И ќе му се поклонат сите што живеат на земјата, чиишто имиња не се запишани во книгата на животот на Јагнето Коешто е заклано од создавањето на светот.</verse>
				<verse number="9">Кој има уво, нека чуе:</verse>
				<verse number="10">кој во ропство води, во ропство ќе биде одведен; кој со меч убива, од меч ќе биде убиен. Тука е трпението и верата на светиите.</verse>
				<verse number="11">И видов друг ѕвер како излегува од земјата. Тој имаше два рога како кај јагне и зборуваше како змејот.</verse>
				<verse number="12">Ја извршува сета власт на првиот ѕвер во негово присуство и ја присилува целата земја и нејзините жители да му се поклонат на првиот ѕвер, чијашто смртна рана се беше излечила;</verse>
				<verse number="13">и правеше големи знаци, дури предизвика и оган да слегува од небото на земјата пред луѓето.</verse>
				<verse number="14">И заведуваше од моите, од оние што живеат на земјата со знаците што му беа дадени да ги врши пред ѕверот, велејќи им на земните жи­тели да му направат образ од ѕверот, кој имаше рана од меч и остана жив.</verse>
				<verse number="15">И му се даде да вложи дух во образот на ѕверот, та ѕверовиот образ да проговори и да направи да бидат убиени оние што нема да се поклонат пред образот од ѕверот.</verse>
				<verse number="16">И ги тераше сите – мали и големи, богати и сиромаси, слободни и робови – да им се стави белег на нивната десна рака или на нивните чела,</verse>
				<verse number="17">та никој да не може ни да купува, ниту да продава, освен оние што го има­ат белегот, или името на ѕверот или бројот на неговото име.</verse>
				<verse number="18">Тука е мудроста. Кој има ум, нека го пресмета бројот на ѕверот, бидејќи е број на човек, и бројот му е шестотини шеесет и шест.</verse>
			</chapter>
			<chapter number="14">
				<verse number="1">И видов: ете, Јагнето стоеше на гората Сион, и со Него сто четириесет и четири илјади, што го имаа на своите чела напишано Неговото име и името на Неговиот Отец.</verse>
				<verse number="2">И чув глас од небото како шум од многу води и како звук од силен гром; и гласот што го чув беше како глас на лиристи што свират на своите лири</verse>
				<verse number="3">и како да пееја нова песна пред престолот и пред четирите суштества и старешините; и никој не можеше да ја научи песната, освен оние сто чети­ри­есет и четири илјади што беа откупени од земјата.</verse>
				<verse number="4">Тие се оние што не се осквернија со жена, бидејќи се девствени; тие се оние што го следат Јагнето каде и да оди, Тие се откупени меѓу луѓето како првенци на Бога и на Јагнето,</verse>
				<verse number="5">и во нивната уста не се најде лага; зашто тие се непорочни.</verse>
				<verse number="6">И видов друг ангел како лета среде небото, кој имаше вечно благовестие, за да им благовести на земните жители, и на секое племе, род, јазик и народ.</verse>
				<verse number="7">Тој зборуваше со силен глас: „Имајте стравопочит кон Бога и оддадете Му слава, зашто настапи часот на Не­го­виот суд, и поклонете Му се на Оној што ги создаде небото и земјата, морето и водните извори!“</verse>
				<verse number="8">И друг, втор ангел се појави по него, ве­лејќи: „Падна великиот Вавилон, кој сите народи ги напои со жестокото вино на својот блуд!“</verse>
				<verse number="9">И друг, трет ангел дојде по него, зборувајќи со висок глас: „Кој ќе му се поклони на ѕверот и на неговиот образ, и прими белег на своето чело или на својата рака,</verse>
				<verse number="10">тој ќе пие од виното на Божјиот гнев, неразводнето, излеано во чашата на Неговиот гнев, и ќе биде ма­чен со оган и сулфур пред светите ан­гели и пред Јагнето.</verse>
				<verse number="11">И чадот од нивното мачење ќе се издига во вечни векови, и нема да имаат починка ни дење, ни ноќе оние што ќе се поклонат на ѕверот и на неговиот образ, и секој што ќе го прими белегот на неговото име!“</verse>
				<verse number="12">Тука е трпението на светиите; на оние кои ги пазат Божјите заповеди и верата во Исус.</verse>
				<verse number="13">Чув глас од небото како вели: „Напиши – блажени се мртвите кои отсега умираат во Господ! Да – вели Духот – за да се одморат од својот труд, зашто нивните дела ги следат!“</verse>
				<verse number="14">И видов: ете, бел облак, и на облакот седеше сличен на Синот Човечки; на Својата глава Тој имаше златен венец, а во раката – остар срп.</verse>
				<verse number="15">И друг ангел излезе од храмот и из­вика со силен глас кон Оној што седеше на облакот: „Замавни со српот и жнеј, зашто дојде часот да се жнее, бидејќи житото на земјата е зрело!“</verse>
				<verse number="16">И Оној што седеше на облакот го фрли својот срп на земјата и земјата бе­ше ожнеана.</verse>
				<verse number="17">И друг ангел излезе од храмот, што се наоѓаше на небото, и имаше исто така остар срп.</verse>
				<verse number="18">И друг ангел, кој имаше власт над огнот, излезе од жртвеникот и со силен глас извика кон оној што имаше остар срп, велејќи: „Замавни со својот остар срп и обе­ри го грозјето од земното лозје, зашто гроздовите му се веќе зрели!“</verse>
				<verse number="19">И ангелот го фрли својот срп на земјата, го обра земното лозје и го фрли во големата преса на Божјиот гнев,</verse>
				<verse number="20">и се изгмечи пресата надвор од гра­дот, и потече крв од пресата дури до уздите на коњите, во ширина на илјада и шестотини стадии.</verse>
			</chapter>
			<chapter number="15">
				<verse number="1">И видов друг знак на небото, голем и чудесен: седум ангела што ги држеа седумте последни казни, заш­то со нив ќе се заврши Божјиот гнев.</verse>
				<verse number="2">И видов нешто како стаклено море, измешано со оган; и на стакленото море како стојат оние што го победуваат ѕверот, и неговиот образ и бројот на неговото име, имајќи Божји лири.</verse>
				<verse number="3">И ја пееја песната на Мојсеј, Бож­јиот слуга, и песната на Јагнето, ве­леј­ќи: „Големи и чудесни се Твоите дела, Господи Боже Седржителу! Праведни и вистинити се Твоите патишта, Цару на народите!</verse>
				<verse number="4">Кој нема да се уплаши од Тебе, Господи, и нема да го прослави Твоето име? Зашто само Ти си свет; зашто си­те народи ќе дојдат и ќе се поклонат пред Тебе; бидејќи се објавија Твоите праведни судови!“</verse>
				<verse number="5">Потоа видов: се отвори на небото храмот на скинијата на сведоштвото.</verse>
				<verse number="6">И седумте ангели што ги држеа седумте напасти, излегоа од храмот, облечени во чисти и светли ленени облеки и опашани преку градите со златни појаси.</verse>
				<verse number="7">И едно од четирите суштества на седумте ангели им даде седум златни чаши, полни со гневот на Бога, Кој жи­вее во вечни векови.</verse>
				<verse number="8">И се исполни храмот со чад од славата на Бога и од Неговата сила, и никој не можеше да влезе во храмот до­дека не се извршија седумте напасти на седумте ангела.</verse>
			</chapter>
			<chapter number="16">
				<verse number="1">И чув од храмот силен глас како им вели на седумте ангели: „Одете, излејте ги седумте чаши со Божјиот гнев на земјата!“</verse>
				<verse number="2">И отиде првиот и ја излеа својата чаша на земјата; и се појавија лоши и лути чирови по луѓето, што го имаа белегот на ѕверот и се поклонуваа на неговиот образ.</verse>
				<verse number="3">И вториот ангел ја излеа својата чаша во морето: и тоа стана како крв од мртовец; и секоја жива душа во морето изгина.</verse>
				<verse number="4">Третиот ангел ја излеа својата чаша во реките и во водните извори, и тие се претворија во крв.</verse>
				<verse number="5">И го чув ангелот на водите како вели: „Праведен си Ти, Кој си и Кој беше, Кој си свет, зашто така пресуди,</verse>
				<verse number="6">бидејќи тие пролеаја крв на светии и пророци, и Ти им даде да пијат крв – заслужуваат!“</verse>
				<verse number="7">И чув друг како зборува од жрт­ве­ни­кот: „Да, Господи Боже Седржителу, вистинити и праведни се Твоите судови!“</verse>
				<verse number="8">И четвртиот ја излеа својата чаша врз сонцето; и му се даде да ги жа­ри луѓето со оган.</verse>
				<verse number="9">И силна жега ги опфати луѓето, и го похулија името на Бога Кој има власт над тие напасти, и не се покајаа да Му оддадат слава.</verse>
				<verse number="10">И петтиот ја излеа својата чаша врз престолот на ѕверот; и неговото царство се помрачи и луѓето ги гризеа своите јазици од болка</verse>
				<verse number="11">и Го похулија небесниот Бог по­ра­ди своите болки и чирови, но не се покајаа за своите дела.</verse>
				<verse number="12">И шестиот ја излеа својата чаша во големата река Еуфрат; и пресуши нејзината вода за да се приготви патот за царевите од исток.</verse>
				<verse number="13">И видов од устата на змејот и од устата на ѕверот и од устата на лажниот пророк излегоа три нечисти духа, како жаби;</verse>
				<verse number="14">зашто тие се демонски духови што прават знаци; тие одат кај царевите на целиот свет, за да ги соберат за војна во великиот ден на Бога Седржителот.</verse>
				<verse number="15">„Ете, Јас доаѓам како крадец; бла­жен е оној кој бдее и ја пази својата облека за да не оди гол и да не го видат неговиот срам!“</verse>
				<verse number="16">И ги собра на местото наречено на еврејски Армагедон.</verse>
				<verse number="17">И седмиот ја излеа својата чаша врз воздухот; и од престолот на небес­ни­от храм излезе силен глас кој извика: „Се сврши!“</verse>
				<verse number="18">И се појавија молњи, гласови и громови, и настана силен земјотрес, таков голем и силен потрес, каков што немало откако постојат луѓе на земјата.</verse>
				<verse number="19">Големиот град се раздели на три дела, и градовите на незнабошците паднаа; а великиот Вавилон беше спомнат пред Бога за да му се даде чашата со вино од јароста на Неговиот гнев.</verse>
				<verse number="20">Сите острови исчезнаа, и гори веќе не се најдоа.</verse>
				<verse number="21">И град, голем како талант, падна од небото врз луѓето; а луѓето Го похулија Бога поради напаста од градот, зашто таа напаст беше многу голема.</verse>
			</chapter>
			<chapter number="17">
				<verse number="1">Потоа дојде еден од седумте ангели, што ги имаа седумте чаши, и зборуваше со мене, велејќи ми: „Дојди да ти ја покажам пресудата на големата блудница која седи над многу води;</verse>
				<verse number="2">со неа блудничеа земните цареви, и со виното на нејзиниот блуд се опија жителите на земјата!“</verse>
				<verse number="3">И ме одведе со духот во пустина: и видов жена како седи на црвен ѕвер, кој беше полн со богохулни имиња и имаше седум глави и десет рогови.</verse>
				<verse number="4">А жената беше облечена во пурпур и скерлет и накитена со злато, со драгоцени камења и бисери. Во својата рака држеше златна чаша, полна со гнасотија и нечистотија од нејзиниот блуд.</verse>
				<verse number="5">А на челото ѝ беше напишано име­то: „Тајна, великиот Вавилон, мајка на блудниците и на земните гнасотии.“</verse>
				<verse number="6">И ја видов жената како се опива со крвта на светиите и со крвта на Исусовите сведоци; и се зачудив многу ко­га ја видов.</verse>
				<verse number="7">И ми рече ангелот: „Што се чудиш? Јас ќе ти ја кажам тајната на женава и на ѕверот, што ја носи и има седум глави и десет рогови.</verse>
				<verse number="8">Ѕверот, што го виде ти, беше и го нема; тој ќе излезе од бездната и ќе за­гине; и земните жители, чии имиња не се запишани во книгата на животот од созданието на светот, ќе се зачудат, ко­га ќе видат дека ѕверот беше и го нема, но повторно ќе дојде.</verse>
				<verse number="9">Овде е умот што има муд­рост. Седумте глави се седумте го­ри врз кои седи жената;</verse>
				<verse number="10">тие се и седум цареви, од кои петмина паднаа, едниот постои, другиот уште не дошол; и кога ќе дојде, треба малку да остане.</verse>
				<verse number="11">И ѕверот што беше и кого што го нема, е осми; тој е еден од седумте и ќе оди во пропаст.</verse>
				<verse number="12">А десетте рогови, што ги виде, се десет цареви, кои уште не при­миле царства, туку како цареви ќе примат власт само за еден час заедно со ѕверот.</verse>
				<verse number="13">Тие се едномислени, и својата сила и власт ќе му ги предадат на ѕверот.</verse>
				<verse number="14">Тие ќе војуваат против Јагнето, и Јагнето ќе ги победи, зашто Тоа е Гос­подар над господарите и Цар над царе­ви­те; и оние што се со Него, се повикани и избрани и верни.“</verse>
				<verse number="15">И ми рече: „Водите што ги виде, каде што седи блудницата, тоа се лу­ѓето и народите, племињата и јазиците.</verse>
				<verse number="16">А десетте рогови, што ги виде и ѕверот, ќе ја замразат блудницата, ќе ја опустошат и соголат, и нејзиното месо ќе го изедат, а неа на оган ќе ја изгорат.</verse>
				<verse number="17">Зашто Бог им даде во нивните срца да ја извршат Неговата намера, да дејствуваат едномислено и да го дадат своето царство на ѕверот, додека не се извршат Божјите зборови.</verse>
				<verse number="18">А жената што ја виде ти, е голе­ми­от град што царува над земните цареви.“</verse>
			</chapter>
			<chapter number="18">
				<verse number="1">По ова видов како слегува од небото друг ангел, кој имаше го­лема власт: и земјата беше осветлена од не­го­вата слава.</verse>
				<verse number="2">Тој извика со силен глас, велејќи: „Падна великиот Вавилон, и стана демонско живеалиште и засолниште на секаков нечист дух, засолниште на сите нечисти и гадни птици;</verse>
				<verse number="3">зашто сите народи пиеја од виното на гневот на нејзиниот блуд и земните цареви блудничеа со неа, а земните тр­гов­ци се збогатија од моќта на нејзиниот раскош!“</verse>
				<verse number="4">И чув друг глас од небото како вели: „Излезете од неа, народе Мој, за да не соучествувате во нејзините гревови, и да не примите од нејзините напасти;</verse>
				<verse number="5">бидејќи нејзините гревови стигнаа до небото, и Бог си спомна за нејзините неправди.</verse>
				<verse number="6">Возвратете ѝ како што и таа ви возврати вам и дајте ѝ двојно според нејзините дела; со чашата, со која ве честела, почестете ја двојно.</verse>
				<verse number="7">Колку што се прослави себеси и живееше раскошно, толку мака и жалост вратете ѝ. Зашто во своето срце вели: ’Седам како царица, не сум вдовица и жалост нема да видам.‘</verse>
				<verse number="8">Затоа во еден ден ќе дојдат нејзините казни: смрт, жалост и глад, и ќе биде изгорена во оган, зашто силен е Господ Бог Кој ја суди.</verse>
				<verse number="9">И ќе заплачат и ќе заридаат по неа земните цареви, кои блудничеа со неа и живееја раскошно, кога ќе го видат чадот од нејзиното горење;</verse>
				<verse number="10">и стоејќи оддалеку, од страв пред нејзините маки ќе велат: ’Тешко, тешко, голем граду Вавилоне, граду силен, зашто во еден час дојде твојата пресуда!‘</verse>
				<verse number="11">И земните трговци ќе плачат и лелекаат за неа, бидејќи нивната стока нема веќе никој да ја купува;</verse>
				<verse number="12">стока од злато и сребро, од дра­го­цени камења и бисери, од висон и порфир, од свила и скерлет, секакво миризливо дрво и секаков сад од слонова коска: секаков сад од скапоцено дрво, од бакар, железо и мермер;</verse>
				<verse number="13">и цимет и темјан, миро и ливан, ви­но и масло, брашно и пченица, говеда и овци, коњи и коли, чо­веч­ки тела и души.</verse>
				<verse number="14">И овошјата што ти ги посакува душата, се отстранети од тебе, и сето богатство и сјај исчезнаа за тебе, и нема веќе да ги најдеш.</verse>
				<verse number="15">Трговците, кои со тие стоки се збо­га­тија од неа, ќе стојат оддалеку од страв пред нејзините маки, и плачејќи, и ридајќи</verse>
				<verse number="16">ќе велат: ’Тешко, тешко тебе, голем граду, облечен во висон, порфир и скерлет, украсен со злато, драгоцени камења и бисери,</verse>
				<verse number="17">зашто во еден миг пропадна толку големо богатство!‘ И секој што некаде плови, и сите морнари, и оние што работат на море, застанаа оддалеку</verse>
				<verse number="18">и гледајќи го чадот од нејзиното горење, велеа: ’Кој беше како овој голем град?‘</verse>
				<verse number="19">И ги посипаа своите глави со прав и со плачење и лелекање викаа и велеа: ’Тешко, тешко тебе, голем граду со чии скапо­це­ности се збогатија сите што имаа ко­раби по море; зашто за еден миг за­пусте!‘</verse>
				<verse number="20">Весели се поради тоа, небо, и вие светии и апостоли и пророци, зашто Бог му пресуди за сѐ што ви стори!</verse>
				<verse number="21">Тогаш еден силен ангел подигна еден камен, голем како воденички, па го фрли во морето и рече: ’Со таков замав наеднаш ќе пропадне Вавилон, великиот град, и ќе го нема веќе!‘</verse>
				<verse number="22">И глас на лиристи, пејачи, свирачи и трубачи во тебе нема веќе да се чуе; никаков уметник од која и да е уметност нема веќе да се најде во тебе, шум од воденица нема веќе да се чуе во тебе.</verse>
				<verse number="23">И светлина од светилник нема веќе да свети во тебе, и глас на младо­же­нец и невеста нема веќе да се чуе во те­бе, бидејќи твоите трговци беа големци на земјата, зашто преку твоите ма­гии се заблудија сите народи.</verse>
				<verse number="24">И во него се најде крв од пророци и светии, и од сите што беа заклани на земјата.“</verse>
			</chapter>
			<chapter number="19">
				<verse number="1">Потоа чув силен глас како од големо мноштво на небото, кој веле­ше: „Алилуја, спасение и слава и сила на нашиот Бог,</verse>
				<verse number="2">зашто Неговите судови се вистинити и праведни; бидејќи Тој ја осуди големата блудница којашто со своето блудство ја расипа земјата, и ја одмазди крвта на Своите слуги, врз нејзината рака.“</verse>
				<verse number="3">И повторно рекоа: „Алилуја! Нејзиниот чад се издига во вечни векови!“</verse>
				<verse number="4">И паднаа дваесет и четирите старешини и четирите суштества, та Му се поклонија на Бога, Кој седи на престолот велејќи: „Амин, алилуја!“</verse>
				<verse number="5">А од престолот излезе глас, кој ве­ле­ше: „Фалете Го нашиот Бог сите Негови слуги, и вие, што се плашите од Него, мали и големи!“</verse>
				<verse number="6">И чув глас како од големо мноштво, глас како од многу води, и како глас од сил­ни грмотевици, кој велеше: „Алилуја, зашто се зацари Господ Бог, Сед­р­жи­те­лот!</verse>
				<verse number="7">Да се радуваме и да се веселиме и да Му оддадеме слава, бидејќи дојде свадбата на Јагнето, и Неговата жена се при­готви!</verse>
				<verse number="8">И ѝ се даде да се облече во светол и чист висон.“ А висонот се праведните дела на светиите.</verse>
				<verse number="9">И ми рече: „Напиши – блажени се поканетите на свадбената вечера кај Јагнето!“ И ми рече: „Ова се вистински Божји зборови!“</verse>
				<verse number="10">И паднав пред неговите нозе да му се поклонам; но тој ми рече: „Стој, јас сум слуга како и ти и твоите браќа, што го имаат Исусовото сведоштво; покло­ни Му се на Бога, зашто Исусовото сведоштво е духот на пророштвото!“</verse>
				<verse number="11">И го видов небото отворено, и ете, бел коњ и Оној што го јава се ви­ка Верен и Вистинит, и праведно суди и војува;</verse>
				<verse number="12">очите Му се огнен пламен, а врз неговата глава многу круни со напишаното име никој не го знае освен Него.</verse>
				<verse number="13">И облечен е во облека потопена во крв, и името му е Слово Божјо.</verse>
				<verse number="14">А небесните војски, облечени во бел и чист висон, врвеа по Него на бели коњи.</verse>
				<verse number="15">Од Неговата уста излегува остар меч од двете стрни, за да ги порази со него незнабожците. Тој ќе ги пасе со железен жезол и ќе ја столчи пресата со вино на јароста на гневот на Бога Седржителот.</verse>
				<verse number="16">И врз облеката и врз Неговото бедро напишано е името: „Цар на царевите и Господар на господарите.“</verse>
				<verse number="17">Потоа видов ангел како стои на сонцето; тој извика со силен глас и им рече на сите птици што летаа среде небото: „Долетајте и соберете се на големата Божја вечера,</verse>
				<verse number="18">да јадете месо на цареви, месо на заповедници, месо на силни, месо на коњи и на нивните јавачи, и месо на сите – слободни и робови, мали и големи!“</verse>
				<verse number="19">Тогаш го видов ѕверот и земните цареви и нивните војски собрани за да завојуваат против Оној што седеше на коњ, и Неговата војска.</verse>
				<verse number="20">Ѕверот беше фатен, а заедно со него и лажниот пророк, кој правеше знаци пред него, та ги заведе оние што беа примиле белег од ѕверот и се покло­ну­ваа на неговиот образ: и двајцата беа живи фрлени во огненото езеро со за­па­лен сулфур;</verse>
				<verse number="21">останатите, пак, беа убиени со мечот што излегуваше од устата на Оној што седеше на коњот. И сите птици се на­си­тија од нивното месо.</verse>
			</chapter>
			<chapter number="20">
				<verse number="1">И видов како од небото слегува ангел кој го имаше клучот од бездната и голем синџир во својата рака.</verse>
				<verse number="2">И го фати змејот, древната змија, која е ѓаволот и сатаната, заблудувачот на целата вселена, и го врза за илјада години;</verse>
				<verse number="3">и го фрли во бездната и го заклучи и стави печат врз него за да не ги заведува веќе народите, додека не се навршат илјада години; по ова тој треба да биде пуштен за малку време.</verse>
				<verse number="4">И видов престоли и седнати на нив, на коишто им беше дадено да судат, а и ду­шите на обезглавените заради Исусовото сведоштво и словото Божјо, а и оние што не се поклонија на ѕверот ниту на неговиот образ, и не примија белег на своето чело и на својата ра­ка и оживеаја и царуваа со Хрис­тос илјада години.</verse>
				<verse number="5">Останатите, пак, од умрените не ожи­ве­аја додека не се навршија илјада години. Ова е првото воскресение.</verse>
				<verse number="6">Блажен и свет е оној што учествува во првото воскресение; над таквите втората смрт нема власт, а ќе бидат свештеници на Бога и на Христос и ќе царуваат со Него илјада го­дини.</verse>
				<verse number="7">А кога ќе се навршат илјада години, сатаната ќе биде пуштен од својот затвор,</verse>
				<verse number="8">и ќе излезе да ги заведува народите по четирите краишта на земјата, и Гог и Магог, да ги собере за војна; нивниот број е колку морскиот песок.</verse>
				<verse number="9">Тие се искачија по земјината површина и го опколија живеалиштето на светиите и возљубениот град; но слезе оган откај небото од Бога и ги проголта.</verse>
				<verse number="10">А ѓаволот, што ги заведуваше, беше фрлен во езеро од оган и сулфур, каде што се ѕверот и лажниот пророк; тие ќе бидат мачени дење и ноќе во вечни векови.</verse>
				<verse number="11">И видов голем бел престол и Оној што седи на него, од Чиешто лице побегнаа земјата и небото, и за нив не се најде место.</verse>
				<verse number="12">Потоа ги видов мртвите, големи и мали, како стојат пред престолот; се отво­рија книги, и друга книга се отвори – книгата на животот; и мрт­вите беа судени според запишаното во книгите, спо­ред нивните дела.</verse>
				<verse number="13">Морето ги предаде мртвите, кои беа во него; и смртта и адот ги предадоа мртвите, кои беа во нив; и секој прими суд според своите дела.</verse>
				<verse number="14">А смртта и адот беа фрлени во огненото езеро. Ова е втората смрт.</verse>
				<verse number="15">И кој не беше запишан во книгата на животот, беше фрлен во огненото езеро.</verse>
			</chapter>
			<chapter number="21">
				<verse number="1">И видов ново небо и нова земја, зашто првото небо и првата земја поминаа, и морето го немаше веќе.</verse>
				<verse number="2">Го видов и светиот град, новиот Ерусалим, како слегува откај небото од Бо­га, подготвен како невеста украсена за својот маж.</verse>
				<verse number="3">И чув силен глас од небото како збо­рува: „Ете, Божјата скинија е со луѓето, и Тој ќе жи­вее со нив; тие ќе бидат Негов народ, а Сам Бог ќе биде со нив.</verse>
				<verse number="4">И ќе ја избрише секоја солза од нивните очи, и смрт нема да има веќе; ни жалост, ни лелек, ниту болка нема да има веќе, бидејќи поранешното помина.“</verse>
				<verse number="5">И Оној што седи на престолот рече: „Ете, сѐ правам ново.“ И ми рече: „Напиши, зашто овие зборови се верни и вистинити.“</verse>
				<verse number="6">Потоа ми рече: „Се сврши! Јас сум Алфа и Омега, почетокот и крајот. На жедниот ќе му дадам бесплатно од изворот на живата вода.</verse>
				<verse number="7">Оној што победува, ќе го наследи сето ова, и ќе му бидам Бог, а тој ќе Ми биде син.</verse>
				<verse number="8">А на плашливците и неверниците, на поганите и убијците, на блудниците и маѓесниците, на идолопоклониците и на сите лажливци, делот им е во езерото што гори со оган и сулфур, ова е втората смрт.“</verse>
				<verse number="9">И дојде еден од се­дум­те ангела, што ги држеа седумте чаши, полни со седумте последни напасти, ми прозборе и рече: „Дојди, ќе ти ја по­кажам невестата – жената на Јагнето.“</verse>
				<verse number="10">Па ме одведе преку Духот на една голема и висока гора и ми го покажа светиот град Ерусалим, кој слегуваше откај небото, од Бога,</verse>
				<verse number="11">и ја имаше Божјата слава; неговата светлина прилегаше на најскапоцен ка­мен, кристално сјаен како камен јаспис;</verse>
				<verse number="12">тој имаше голем и висок ѕид, дванаесет порти, а на портите дванаесет ангела и напишани имињата на дванаесетте племиња на синовите Израилеви:</verse>
				<verse number="13">од исток – три порти, од север – три порти, од југ – три порти, од запад – три порти.</verse>
				<verse number="14">Ѕидовите на градот имаа дванаесет темели, и врз нив дванаесет имиња на дванаесетте апостоли на Јагнето.</verse>
				<verse number="15">Оној што зборуваше со мене имаше за мерка златна трска за да го измери градот и неговите порти и неговите ѕидови.</verse>
				<verse number="16">Градот лежеше на четири агла, а неговата должина е иста со ширината. Тој го измери градот со трската – дванаесет илјади стадии; неговата должина, ширина и висина се еднакви.</verse>
				<verse number="17">Потоа ги измери неговите ѕидови – сто четириесет и четири лакти, со човечка мерка која е и ангелска.</verse>
				<verse number="18">Ѕидовите му беа изградени од јас­пис; а градот – од чисто злато, како чис­то стакло.</verse>
				<verse number="19">Темелите на градските ѕидови беа украсени со секаков вид скапоцени камења: првиот темел – јаспис, вториот – сафир, третиот – халкидон, четвртиот – смарагд,</verse>
				<verse number="20">петтиот – сардоникс, шестиот – сард, седмиот – хрисолит, осмиот – ви­рил, деветтиот – топаз, десеттиот – хри­сопрас, единаесеттиот – јакинт, дванаесеттиот – аметист.</verse>
				<verse number="21">А дванаесетте порти – дванаесет бисери: секоја порта беше од еден би­сер; улицата на градот беше од чисто зла­то прозрачно како стакло.</verse>
				<verse number="22">Храм, пак, не видов во него, зашто неговиот храм е Господ Бог Седржителот и Јагнето.</verse>
				<verse number="23">И градот немаше потреба ни од сонце, ни од месечина за да го осветлуваат, зашто Божјата слава го осветлува, а светилник му е Јагнето.</verse>
				<verse number="24">И народите ќе одат во не­говата светлина, и земните цареви ќе ја принесат во него својата слава и чест.</verse>
				<verse number="25">А неговите порти нема да се за­клу­чуваат дење, зашто ноќ таму нема да има.</verse>
				<verse number="26">И ќе ја принесат во него славата и чес­та на народите;</verse>
				<verse number="27">и ништо не­чисто нема да влезе во него, ни оној што врши гнасни работи и лаже, туку само оние што се запишани во книгата на животот на Јагнето.</verse>
			</chapter>
			<chapter number="22">
				<verse number="1">И ми покажа река со вода на животот, бистра како крис­тал, која извираше од престолот на Бога и на Јагнето.</verse>
				<verse number="2">Среде неговата улица и од двете стра­ни на реката имаше дрво на животот, што раѓа плодови дванаесет пати, давајќи плод секој месец; а лисјата на дрвото служат за исцелување на народите.</verse>
				<verse number="3">И нема веќе да има никакво прок­летство; престолот на Бога и на Јагнето ќе биде во него и Неговите слуги ќе Му служат.</verse>
				<verse number="4">Тие ќе го гледаат Неговото лице, а Неговото име ќе им биде на нивните чела.</verse>
				<verse number="5">И таму не ќе има ноќ, ниту потреба од светило и од сончева светлина, бидејќи Господ Бог ќе ги осветлува, и ќе царува во вечни векови.</verse>
				<verse number="6">И ми рече: „Овие зборови се верни и вистинити; и Господ Бог на духовите на пророците, го испрати Својот ангел, за да им покаже на Своите слуги што ќе стане наскоро.</verse>
				<verse number="7">И еве, доаѓам скоро; блажен е оној кој ги пази зборовите на пророштвото од оваа книга!“</verse>
				<verse number="8">И јас, Јован, го чув и го видов ова; и кога го чув и видов, паднав за да се поклонам пред нозете на ангелот што ми го покажа ова.</verse>
				<verse number="9">Но тој ми рече: „Застани, немој, и јас сум слуга како и ти, и твоите браќа – пророците и оние што ги пазат збо­ро­ви­те на оваа книга. Поклони Му се на Бога!“</verse>
				<verse number="10">И ми рече: „Не запечатувај ги зборовите на пророштвото од оваа книга, бидејќи времето е блиску!</verse>
				<verse number="11">Кој врши неправда, уште нека врши неправда; и кој е нечист, уште нека се валка; и кој е праведен, уште нека врши правда; и кој е свет, уште нека се осветува.</verse>
				<verse number="12">Еве, ќе дојдам скоро, и Мојата плата е со Мене, за да му дадам секому според неговите дела.</verse>
				<verse number="13">Јас сум Алфа и Омега, Првиот и Последниот, Почетокот и Крајот!</verse>
				<verse number="14">Блажени се оние што ги исполнува­ат Неговите заповеди, за да имаат право на дрвото на животот и да влезат во градот низ портите.</verse>
				<verse number="15">А надвор се кучињата, маѓесниците, блудниците, убијците, идолопокло­ни­ците и секој што ја сака лагата и лаже.</verse>
				<verse number="16">Јас, Исус, го испратив Својот ангел да ви го посведочи ова по црквите. Јас сум коренот и потомокот Давидов, сјајната ѕвезда Деница.“</verse>
				<verse number="17">И Духот и невестата велат: „Дојди!“ И кој ќе чуе, нека каже: „Дојди!“ И кој е жеден, нека дојде, и кој сака, нека зе­ме бесплатно од водата на животот.</verse>
				<verse number="18">Јас му сведочам на секој што ги слуша зборовите на пророштвото од оваа кни­га. Ако некој нешто додаде кон нив, не­му Бог ќе му ги даде напастите опишани во оваа книга.</verse>
				<verse number="19">И ако некој одземе од зборовите на книгата на ова пророштво, Бог ќе го од­земе неговиот дел од дрвото на животот и од светиот град, што се опишани во оваа книга.</verse>
				<verse number="20">Зборува оној што го сведочи ова: „Да, ќе дојдам скоро!“ – Амин! „Да, дој­ди, Господи Исусе!“</verse>
				<verse number="21">Благодатта на Господ Исус Христос нека биде со сите светии. Амин!</verse>
			</chapter>
		</book>
	</testament>
</bible>
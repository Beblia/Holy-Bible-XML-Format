<?xml version="1.0" encoding="UTF-8"?>
<bible translation="Amharic Dawro (Ooratha Caaquwaa)" status="© 2011, Wycliffe Bible Translators, Inc. All rights reserved" link="https://www.bible.com/bible/505/MAT.6.DWRENT">
	<testament name="New">
		<book number="40">
			<chapter number="1">
				<verse number="1">ሃዌ ዳዊታ ዛሪያኔ ኣብራሃሜ ዛሬ ጊዴዳ ዬሱሲ ኪሪስቶሳ ዬሌታ ኦዲያ ማፃፋ።</verse>
				<verse number="2">ኣብራሃሜ፥ ዪሳቃ ዬሌዳ፤ ዪሳቂ፥ ያዪቆባ ዬሌዳ፤ ያዪቆቢ፥ ዪሁዳኔ ኣ ኢሻቱዋ ዬሌዳ።</verse>
				<verse number="3">ዪሁዳይ ቲዒማሪፔ ፓሬሳኔ ዛራሃ ዬሌዳ፤ ፓሬሴ፥ ሄፂሮና ዬሌዳ፤ ሄፂሮኔ፥ ራማ ዬሌዳ።</verse>
				<verse number="4">ራሜ ኣሚናዳባ ዬሌዳ፤ ኣሚናዳቤ፥ ናዓሶና ዬሌዳ፤ ናዓሶኔ፥ ሴሊሞና ዬሌዳ።</verse>
				<verse number="5">ሴሊሞኔ፥ ራዓቦ ጌቴቲያ ሚሺራቲፔ ቦዔዛ ዬሌዳ፤ ቦዔዚ፥ ኡሩቶ ጌቴቲያ ሚሺራቲፔ ኢዮቤዳ ዬሌዳ፤ ኢዮቤዴ፥ ኢሴይ ዬሌዳ።</verse>
				<verse number="6">ኢሴይ ካቲያ ዳዊታ ዬሌዳ። ካቲያ ዳዊቴ፥ ኦሪያ ማቻቲፔ ሶሎሞና ዬሌዳ።</verse>
				<verse number="7">ሶሎሞኔ፥ ሮቢዓማ ዬሌዳ፤ ሮቢዓሜ፥ ኣቢያ ዬሌዳ፤ ኣቢያይ፥ ኣሳፋ ዬሌዳ።</verse>
				<verse number="8">ኣሳፌ፥ ዮሳፌፃ ዬሌዳ፤ ዮሳፌፄ፥ ኢዮራማ ዬሌዳ፤ ኢዮራሜ፥ ኦዚያና ዬሌዳ።</verse>
				<verse number="9">ኦዚያኔ፥ ኢዮዓታማ ዬሌዳ፤ ኢዮዓታሜ፥ ኣካዛ ዬሌዳ፤ ኣካዜ፥ ሂዝቂያሳ ዬሌዳ።</verse>
				<verse number="10">ሂዝቂያሴ ሚናሳ ዬሌዳ፤ ሚናሴ፥ ኣሞፃ ዬሌዳ፤ ኣሞፄ፥ ኢዮሲያሳ ዬሌዳ።</verse>
				<verse number="11">ኢስራዔሊያ ኣሳይ ኦሞዴቲዴ፥ ባቢሎኔ ጋዲያ ቤዳ ዎዴ፥ ኢዮሲያሴ ኢኮኒያናኔ ኣ ኢሻቱዋ ዬሌዳ።</verse>
				<verse number="12">ባቢሎኔ ኦሞዱዋፔ ጉዪያን፥ ኢኮኒያናኔ ሳላቲያላ ዬሌዳ፤ ሳላቲያሌ፥ ዜሩባቤላ ዬሌዳ።</verse>
				<verse number="13">ዜሩባቤሊ፥ ኣቢዩዳ ዬሌዳ፤ ኣቢዩዴ፥ ኤሊያቄማ ዬሌዳ፤ ኤሊያቄሚ፥ ኣዞራ ዬሌዳ።</verse>
				<verse number="14">ኣዞሬ ሳዶቃ ዬሌዳ፤ ሳዶቄ፥ ኣኪማ ዬሌዳ፤ ኣኪሜ ኤሊዩዳ ዬሌዳ።</verse>
				<verse number="15">ኤሊዩዴ፥ ኣሊዓዛራ ዬሌዳ፤ ኣሊዓዛሬ፥ ማታና ዬሌዳ፤ ማታኔ፥ ያዪቆባ ዬሌዳ።</verse>
				<verse number="16">ያዪቆቤ፥ ኪሪስቶሳ ጌቴቲያ ዬሱሳ ዬሌዳ ማይራሞ ኦቼዳ ዮሴፋ ዬሌዳ።</verse>
				<verse number="17">ሲሚ ዬሌታይ ኡባይ ኣብራሃሞፔ ዳዊታ ጋካናው ታማኔ ኦይዱ ዬሌታ፤ ዳዊቴፔ ዶሚዴ፥ ኣሳይ ባቢሎኔ ጋዲያ ኦሞዴቲዴ ቤዳ ዎዲያ ጋካናው ታማኔ ኦይዱ ዬሌታ፤ ኣሳይ ባቢሎኔ ጋዲያ ኦሞዴቲዴ ቤዳ ዎዲያፔ ኪሪስቶሲ ዬሌቴዳ ዎዲያ ጋካናው ታማኔ ኦይዱ ዬሌታ።</verse>
				<verse number="18">ዬሱሲ ኪሪስቶሳ ዬሌታይ ሃዋ ማላ፤ ኣ ዳያ ማይራማ ዮሴፎ ኦሼታ ቃሼታ ኡታዱ። ሄ ዎዴ ዮሴፎና ጋኬቴናን ዴዓዴ፥ ጌሻ ኣያናን ሻሃራዱ።</verse>
				<verse number="19">ኢዞ ጊጊሲ ዎꬄዳ ዮሴፎ ፂሎ ኣሳ ጊዴዳ ዲራው፥ ኢዞ ካዉሻናው ኮዪቤና፤ ኢባ ቆንጪሴናን ኢዞ ኣጋናው ቆፔዳ።</verse>
				<verse number="20">ሺን ኢ ሄዋ ቆፒሺን፥ ጎዳ ኪታንቻይ ኣኩሙዋን ኣናና ጋኬቲዴ፥ «ዳዊቴ ናዓ ዮሴፎ፥ ማይራማ ጌሻ ኣያናን ሻሃሬዳ ዲራው ኢዞ ኣካናው ያዮፓ።</verse>
				<verse number="21">ኢዛ ኣቱማ ናዓ ዬላናዉኑ፤ ኔኒካ፥ ኢ ኣሳ ናጋራፔ ኣሺያ ዲራው ኣ ሱንꬃ ዬሱሳ ጋዴ ፄሳናሳ» ያጌዳ።</verse>
				<verse number="22">ቃሲ ጎዳይ ናቢያ ባጋና፥ «ዎዶራታ ሻሃራናዉኑ፤ ናዓካ ዬላናዉኑ፤ ኣ ሱንꬃይካ ኣማኔላ ጌቴታናዋ» ያጌዳዌ ፖሌታና ማላ፥ ሃዌ ኡባይ ሃኔዳ፤ «ኣማኔላ» ያጊያዌ፥ «ፆሳይ ኑናና ዴዔ» ያጊያዋ።</verse>
				<verse number="23">***</verse>
				<verse number="24">ዮሴፎ ጌሚዒሹዋፔ ቤጎቲዴ፥ ጎዳ ኪታንቻይ ባሬና ኣዛዞዋዳን፥ ማይራሞ ባሬ ጎሌ ኣፌዳ።</verse>
				<verse number="25">ሺን ናዓይ ዬሌታና ጋካናው ዮሴፎ ኢዚኮ ሺቂቤና፤ ቃሲ ናዓካ ዬሱሳ ጊዴ ሱንꬄዳ።</verse>
			</chapter>
			<chapter number="2">
				<verse number="1">ዬሱሲ ዪሁዳ ጋዲያን ቤቴሊሄሜ ጌቴቲያ ካታማን ሄሮዲሴ ካዉቲዴ ዴዒያ ዎዴ ዬሌቴዳ፤ ሄዋፔ ጉዪያን፥ ፆሊንቲያ ፓይዲያ ኣሳይ ኣዋይፊ ዶሊያ ባጋፔ ዬሩሳላሜ ዪዴ፥</verse>
				<verse number="2">«ኣዪሁዳ ካቲያ ጊዳናው ዬሌቴዳ ናዓይ ሃቃን ዴዒ? ኑኒ ኣዋይፊ ዶሊያ ባጋና ኬሴዳ ኣ ፆሊንቲያ ቤዒዴ፥ ኣው ጎዪናናው ዬዶ» ያጊዴ ኦቼዲኖ።</verse>
				<verse number="3">ካቲያ ሄሮዲሴ፥ ሄዋ ሲሲዴ ዳጋሜዳ፤ ዬሩሳላሜን ዴዒያ ኣሳይ ኡባይካ ዎዛና ባዬዲኖ።</verse>
				<verse number="4">ሄሮዲሴ ቄሳቱዋ ካፓቱዋ ኡባቱዋኔ ሙሴ ሂጊያ ታማሪሲያዋንታ ፄሲዴ፥ «ኪሪስቶሲ ሃቃን ዬሌታንዴሻ?» ያጊዴ ኦቼዳ።</verse>
				<verse number="5">ኡንቱንቱ ዛሪዴ፥ «ዪሁዳ ጋዲያን ቤቴሊሄሜ ካታማን ዬሌታናዋ። ናቢ፥ ‹ዪሁዳ ጋዲያን ዴዒያ ቤቴሊሄሜ፥ ኔኒ ዪሁዳ ጋዲያን ዴዒያ ዎሊቃማ ካታማቱዋፔ ላፋካ። ኢስራዔሊያ ሞዲያዌ ኔፔ ኬሳናዋ› ጊዴ ፃፌዳ» ያጌዲኖ።</verse>
				<verse number="6">***</verse>
				<verse number="7">ሄዋፔ ካላ፥ ሄሮዲሴ ኣዋይፊ ዶሊያ ባጋፔ ዬዳ ኣሳቱዋ ጌማን ፄሲዴ፥ ፆሊንቲ ኡንቱንቶ ቤቴዳ ዎዲያ ኡንቱንቱፔ ጌሺዴ ኤሬዳ።</verse>
				<verse number="8">ያቲዴ ቤቴሊሄሜ ኡንቱንታ ዬዲዴ፥ «ቢዴ ናዓ ሎይꬂ ኮዪቴ፤ ኣ ዴሜዳ ዎዴ ታኒካ ባዴ ኣው ጎዪናናዳን፥ ታናካ ኤሪሲቴ» ያጌዳ።</verse>
				<verse number="9">ኡንቱንቱ ካቲ ጌዳዋ ሲሲ ቢዴ ኦጊያን ኣዋይፊ ዶሊያ ባጋና ኡንቱንቱ ካሴ ቤዔዳ ፆሊንቲያ ቤዔዲኖ፤ ናዓይ ዴዒያሳ ጋኪዴ ኤቃና ጋካናው፥ ፆሊንቲ ኡንቱንታ ካሌꬄዳ።</verse>
				<verse number="10">ኡንቱንቱ ሄ ፆሊንቲያ ቤዔዳ ዎዴ፥ ዛዋይ ባይና ዳሮ ናሼቻ ናሼቴዲኖ።</verse>
				<verse number="11">ጎሌ ጌሊዴ፥ ናዓይ ባሬ ዳዪ ማይራሚና ዴዒያዋ ቤዔዲኖ፤ ጉልባቲዴ ኣው ጎዪኔዲኖ፤ ሄዋፔ ካላ፥ ባሬንቱ ሳፂኒያ ዶዪዴ፥ ዎርቃ፥ ኢፃናኔ ካዋራ ኣው ኢሞታ ሺሼዲኖ።</verse>
				<verse number="12">ኡንቱንቱ ሄሮዲሳኮ ሲሜና ማላ፥ ፆሳይ ኣኩሙዋን ኡንቱንታ፥ «ሂንቴና ኤሪቴ» ጊና ሃራ ኦጊያና ባሬንቱ ጋዴ ሲሜዲኖ።</verse>
				<verse number="13">ኡንቱንቱ ቤዳዋፔ ጉዪያን፥ ጎዳ ኪታንቻይ ኣኩሙዋን ዮሴፎ ቤቲዴ፥ «ሄሮዲሴ ናዓ ዎꬋናው ኮዪያ ዲራው፥ ዴንዳዴ ናዓኔ ኣ ዳዮ ኣካዴ ጊብፄ ጋዲያ ቤታ፤ ታኒ ኔው ኦዳና ጋካናው፥ ያኒ ዴዓሻ» ያጌዳ።</verse>
				<verse number="14">ዮሴፎ ቃማ ዴንዲዴ፥ ናዓኔ ኣ ዳዮ ኣኪዴ፥ ጊብፄ ጋዲያ ቤዳ፤ ጎዳይ ናቢያ ባጋና፥ «ታኒ ታ ናዓ ጊብፄ ጋዲያፔ ፄሳዲ» ያጌዳዌ ፖሌታና ማላ፥ ሄሮዲሴ ሃይቃና ጋካናው ኢ ያኒ ዴዔዳ።</verse>
				<verse number="15">***</verse>
				<verse number="16">ሄዋፔ ጉዪያን፥ ሄሮዲሴ ኣዋይፊ ዶሊያ ባጋፔ ዬዳዋንቱ ባሬና ጪሜዳዋ ኤሬዳ ዎዴ፥ ዳሮ ሃንቄቲዴ፥ ፆሊንቲ ካሴ ቤቴዳ ዎዲያ ኡንቱንቱፔ ሲሴዳዋዳን፥ ዎታዳራቱዋ ዬዲዴ፥ ቤቴሊሄሜኒኔ ዩሹዋን ዴዒያ ላዑ ላይꬃ ኣቱማ ናናኔ ላዑ ላይꬃፔ ጋርሳና ዴዒያ ኣቱማ ናና ኡባ ዎꬊሴዳ።</verse>
				<verse number="17">ናቢያ ኤርሚያሲ፥ «ዬኩኔ ዚላሳይ ራማ ጌቴቲያ ካታማን ሲሴቴዳ፤ ራሄላ ባሬ ናናው ዬካው። ኡንቱንቱ ሃይቂዲጎ ዲራው፥ ኣጋ ጊና፥ ኣጌናን ኢፃዱ» ጊዴ ኦዴዳዌ ፖሌቴዳ።</verse>
				<verse number="18">***</verse>
				<verse number="19">ሄሮዲሴ ሃይቄዳዋፔ ጉዪያን፥ ጎዳ ኪታንቻይ ጊብፄን ዮሴፎ ኣኩሙዋን ቤቲዴ</verse>
				<verse number="20">ኣ፥ «ዴንዳ፤ ናዓኔ ኣ ዳዮ ኣካዴ፥ ኢስራዔሊያ ጋዲያ ሲማ። ናዓ ዎꬋናው ኮዪያዋንቱ ሃይቂዲጌዲኖ» ያጌዳ።</verse>
				<verse number="21">ዮሴፎ ዴንዲዴ፥ ናዓኔ ኣ ዳዮ ኣኪዴ፥ ኢስራዔሊያ ሲሜዳ።</verse>
				<verse number="22">ሺን ዮሴፎ ኣርኬላዎሲ ባሬ ኣዉዋ ሄሮዲሳ ኦይዲያን ዪሁዳ ጋዲያን ካዉቴዳዋ ሲሴዳ ዎዴ፥ ያ ባናው ያዬዳ፤ ፆሳይ ኣው ኣኩሙዋን ሂንቴና ኤሪቴ ጊና፥ ጋሊላ ጋዲያ ቤዳ።</verse>
				<verse number="23">ናባቱ፥ «ኣሳይ ኣ፥ ‹ናዚሬቲያ ኣሳ› ጊዴ ፄሳና» ያጌዳዌ ፖሌታና ማላ፥ ናዚሬቴ ጌቴቲያ ካታማ ቢዴ ዴዔዳ።</verse>
			</chapter>
			<chapter number="3">
				<verse number="1">ሄ ዎዴ ፃማቂያ ዮሃኒሲ ኣሳ፥ «ሳሉዋ ካዉቴꬃይ ማታቴዳ ዲራው፥ ሂንቴ ናጋራፔ ሲሚቴ» ያጊዴ፥ ዪሁዳ ሜላ ቢታን ኦዲዴ ዬዳ።</verse>
				<verse number="2">***</verse>
				<verse number="3">ኣዪሲ ጎፔ፥ ናቢያ ኢሲያሴ፥ ዮሃኒሳባ ኦዲዴ፥ «ኢቱ ሜላ ቢታን ባሬ ቃላ ꬎቁ ኡዲዴ፥ ‹ጎዳ ኦጊያ ጊጊሲቴ። ኢ ሄሜታና ሎሱዋካ ኣው ሲቲ ኡዲቴ› ጌዳ» ያጌዳ።</verse>
				<verse number="4">ዮሃኒሳው ጋሉዋ ኢስኪያን ዳዴቴዳ ማዩ ዴዔ፤ ቃሲ ባሬ ፄሳን ዳፉዋ ዳንጬዳ፤ ኢ ሚያ ቁማይካ ቦሊያኔ ባዙዋ ኤሳ።</verse>
				<verse number="5">ኣሳይ ሄ ዎዴ ዬሩሳላሜፔ፥ ዪሁዳ ጋዲያ ኡባ ሳፔኔ ዮርዳኖሳ ሻፋ ሄራን ዴዒያ ጋዲያ ኡባፔ ኣኮ ዪኖ።</verse>
				<verse number="6">ባሬንቱ ናጋራ ፓፂና፥ ዮርዳኖሳ ሻፋን ኣሳ ፃማቄዳ።</verse>
				<verse number="7">ሺን ዮሃኒሲ ዳሮ ፓሪሳዋቱኔ ሳዱቃዋናቱ ፃማቄታናው ባሬኮ ዪያዋንታ ቤዒዴ፥ «ሃ ሾሻቶ፥ ፆሳ ሃንቁ ያና ሃኒያዋፔ ኣታና ማላ፥ ሂንቴው ኦኔ ኦዴዳዌ?</verse>
				<verse number="8">ሲሚ ሂንቴ፥ ሂንቴንቱ ናጋራፔ ሲሜዳዋ ኤሪሲያ ኦሱዋ፥ ኦꬂቴ።</verse>
				<verse number="9">ሂንቴ ሂንቴንቱ ዎዛናን፥ ‹ኣብራሃሜ ኑ ኣባ› ጊዴ ቆፒያዋ ሂንቴው ማላቶፖ። ኣዪሲ ጎፔ፥ ታኒ ሂንቴንቱሲ ኦዳይ፤ ፆሳይ ሃ ሹቻቱዋፔ ኣብራሃሞሲ ናና ኡዲ ዴንꬃናው ዳንዳዬ።</verse>
				<verse number="10">ቤፂ ሚꬃ ፃጱዋን ቃንፃናው ጊጊ ኡቴዳ፤ ሎዖ ኣይፊያ ኣይፌና ሚꬃ ኡባይ ቃንፄቲዴ፥ ታማን ዬጌታና።</verse>
				<verse number="11">«ሂንቴ ሂንቴንቱ ናጋራፔ ሲሚያዋ ቤሳናው፥ ታኒ ሂንቴና ሃꬃን ፃማቃይ፤ ሺን ታፔ ጉዬና ዪያዌ፥ ሂንቴንታ ጌሻ ኣያናኒኔ ታማን ፃማቃና። ኢ ታፔ ዳሮ ሚኔ፤ ኣ ጫማ ቶካናዉካ ታኒ ቤሲያ ኣሳ ጊዲኬ።</verse>
				<verse number="12">ኣ ኩሺያን ካꬃ ሴፂያ ላይዳይ ዴዔ። ኡዱማን ዴዒያ ካꬃ ሎይꬂ ጌሼ፤ ባሬ ዛርጋ ዲዪያን ቆላና፤ ሺን ዳላ ቶዔና ታማን ጉዳና» ያጌዳ።</verse>
				<verse number="13">ዬሱሲ ሄ ዎዴ ዮሃኒሳን ፃማቄታናው፥ ጋሊላፔ ዮርዳኖሳ ጌቴቲያ ሻፋ ኣኮ ቤዳ።</verse>
				<verse number="14">ሺን ዮሃኒሲ፥ «ታኒ ኔናን ፃማቄታናው ቤሲያ ዎዴ፥ ኔኒ ታኮ ያይ?» ያጊዴ፥ ኣ ዲጋናው ኮዬዳ።</verse>
				<verse number="15">ሺን ዬሱሲ ዛሪዴ ኣ፥ «ኑኒ ፂሎቴꬃ ኦሱዋ ኡባ ሃዋዳን ፖላናው ቤሲያ ዲራው፥ ሃዒ ታው ኤኖ ጋ» ያጌዳ። ዮሃኒሲካ ኣው ኤኖ ጌዳ።</verse>
				<verse number="16">ዬሱሲ ፃማቄቶዋፔ ጉዪያን፥ ኤሌካ ሃꬃፔ ኬሴዳ፤ ሳሉ ዶዬቲና፥ ፆሳ ኣያናይ ሃራጲያዳን ሳሉዋፔ ዎꬊዴ ባሬ ቦላ ዪያ ዎዴ ቤዔዳ፤</verse>
				<verse number="17">ቃሲ ሳሉዋፔ፥ «ታኒ ሲቂያ፥ ታና ናሼቺያ፥ ታ ናዓይ ሃዋ» ያጊያ ቃላይ ዬዳ።</verse>
			</chapter>
			<chapter number="4">
				<verse number="1">ሄዋፔ ጉዪያን፥ ፃላሂያን ፓጬታና ማላ፥ ጌሻ ኣያናይ ኣሳይ ዴዔና ሳዓ ዬሱሳ ኣፌዳ።</verse>
				<verse number="2">ዬሱሲ ኦይታሙ ጋላሳኔ ኦይታሙ ቃማ ፆሞዋፔ ጉዪያን ኮሻቴዳ።</verse>
				<verse number="3">ፃላሂ ዪዴ ኣ፥ «ኔኒ ፆሳ ናዓ ጊዶፔ፥ ኣኔ ሃ ሹቻቱዋ ኡኪꬃ ጊዳና ማላ ጋ» ያጌዳ።</verse>
				<verse number="4">ሺን ዬሱሲ ዛሪዴ፥ «ፆሳ ማፃፋን፥ ‹ኣሳይ ፆሳይ ሃሳዪያ ቃላ ኡባን ዴዓናፔ ኣቲን፥ ኡኪꬃ ፃላላን ዴዔና› ያጌቲ ፃፌቴዳ» ያጌዳ።</verse>
				<verse number="5">ሄዋፔ ጉዪያን፥ ፃላሂ ዬሱሳ ጌሻ ካታማ ኣፊ ጌሻ ጎሊያ ፄራን ኤሲዴ፥</verse>
				<verse number="6">«ኔኒ ፆሳ ናዓ ጊዶፔ፥ ኣኔ ዱጌ ኩንዳ። ኣዪሲ ጎፔ፥ ፆሳ ማፃፋን፥ ‹ፆሳይ ባሬ ኪታንቻቱዋ ኔው ኣዛዛናዋ› ቃሲ ‹ኡንቱንቱ ኔ ጌዲ ሹቻን ꬉቤቴና ማላ፥ ባሬንቱ ኩሺያን ኔና ዴንꬃናዋንታ› ያጌቲ ፃፌቴዳ» ያጌዳ።</verse>
				<verse number="7">ዬሱሲ ዛሪዴ ኣ፥ «ቃሲካ ፆሳ ማፃፋን፥ ‹ጎዳ ኔ ፆሳ ፓጮፓ› ያጌቲ ፃፌቴዳ» ያጌዳ።</verse>
				<verse number="8">ቃሲ ፃላሂ ዬሱሳ ኢቲ ዳሮ ዎልቃማ ዴሪያ ፄራ ኬሲዴ፥ ሃ ኣላሚያን ዴዒያ ካዉቴꬃ ኡባኔ ኡንቱንቱ ቦንቹዋ</verse>
				<verse number="9">ቤሲዴ ኣ፥ «ኔኒ ታው ጉልባታዴ ጎዪኖፔ፥ ታኒ ሃዋ ኡባ ኔው ኢማና» ያጌዳ።</verse>
				<verse number="10">ሄ ዎዴ ዬሱሲ ዛሪዴ ኣ፥ «ላ ሃ ሴፃናው ሃካ፤ ኣዪሲ ጎፔ፥ ፆሳ ማፃፋን፥ ‹ጎዳው፥ ኔ ፆሳው ጎዪና፤ ኣ ፃላላ ጎሼታ› ጌቴቲ ፃፌቴዳ» ያጌዳ።</verse>
				<verse number="11">ሄዋፔ ጉዪያን፥ ፃላሂ ዬሱሳ ኣጊና፥ ኪታንቻቱ ዪዴ፥ ኣው ኦꬄዲኖ።</verse>
				<verse number="12">ዮሃኒሲ ቃሼቴዳዋ ዬሱሲ ሲሴዳ ዎዴ፥ ጋሊላ ጌቴቲያ ጋዲያ ቤዳ።</verse>
				<verse number="13">ናዚሬቴፔ ኬሲዴ፥ ቂፊሪናሆማ ካታማ ቢዴ፥ ያኒ ዴዔዳ፤ ቂፊሪናሆሚ ዛቢሎናኒኔ ኒፍታሌሜ ጋዲያን ዴዒያ ጋሊላ ኣባ ማታን ዴዔ።</verse>
				<verse number="14">ሃዌ ሃኔዳዌ ናቢያ ኢሲያሲ፥</verse>
				<verse number="15">«ዛቢሎኔ ጋዲያኒኔ ኒፍታሌሜ ጋዲያን፥ ኣባ ኦጊያን ዮርዳኖሳ ሻፋፔ ሄፊንꬃ ባጋን፥ ኣዪሁዳ ጊዴና ኣሳይ ዴዒያ ጋሊላን፥</verse>
				<verse number="16">ꬉማኒ ዴዒያ ኣሳይ ዎልቃማ ፖዑዋ ቤዔዳ። ቃሲ ሃይቁዋ ኩዋይ ዴዒያ ጋዲያን ኡቴዳዋንቶ ፖዑ ኬሴዳ» ያጌዳዌ ፖሌታና ማላሳ።</verse>
				<verse number="17">ሄ ዎዲያፔ ዶሚዴ ዬሱሲ፥ «ሂንቴ ናጋራ ፓፂቴ፤ ኣዪሲ ጎፔ፥ ሳሉዋ ካዉቴꬃይ ማታቴዳ ዲራሳ» ጊዴ ቃላ ኦዱዋ ዶሜዳ።</verse>
				<verse number="18">ዬሱሲ ጋሊላ ኣባ ማታና ኣꬊዴ፥ ላዑ ኢሻቱ ጴፂሮሳ ጌቴቲያ ሲሞኒኔ ኣ ኢሻ ኢንዲራሲ፥ ሞሊያ ኦይቂያዋንታ ጊዶ ዲራው፥ ዳባ ኣባን ዬጊያዋንታ ቤዔዳ።</verse>
				<verse number="19">ኡንቱንታ፥ «ታና ካሊቴ፤ ታኒ ሂንቴና ሞሊያ ኦይቂያዋዳን ኣሳ ታኮ ኣሂያ ኦጊያ ታማሪሳና» ያጌዳ።</verse>
				<verse number="20">ኡንቱንቱ ኤሌካ ባሬንቱ ዳባ ኣጊዴ፥ ዬሱሳ ካሌዲኖ።</verse>
				<verse number="21">ዬሱሲ ሄዋፔ ሲንꬃኮ ቢዴ፥ ሃራ ላዑ ኢሻቱዋ፥ ዛቢዲዮሳ ናና ያዪቆባኔ ኣ ኢሻ ዮሃኒሳ ቤዔዳ፤ ኡንቱንቱ ባሬንቱ ኣዉዋ ዛቢዲዮሳና ሃꬃ ቦላን ቢያ ዎንጊሪያ ጊዶን ባሬንቱ ዳባ ጊጊሲያዋንታ ቤዒዴ፥ ፄሴዳ።</verse>
				<verse number="22">ኡንቱንቱ ኤሌካ ሃꬃን ቢያ ዎንጊሪያኔ ባሬንቱ ኣዉዋ ኣጊዴ፥ ዬሱሳ ካሌዲኖ።</verse>
				<verse number="23">ዬሱሲ ኣዪሁዳ ዎሳ ጎሌቱዋን ታማሪሲዴ፥ ካዉቴꬃ ሚሺራቹዋ ቃላ ኦዲዲኔ ቃሲ ሃርጊያ ኡባፔኔ ሳኩዋ ኡባፔ ኣሳ ፓꬂዴ፥ ጋሊላ ጋዲያ ኡባን ዩዬዳ።</verse>
				<verse number="24">ኣ ዋሪ ሶሪያ ጋዲያ ኡባ ጋኬዳ፤ ዱማ ዱማ ሃርጊያን ኦይቄቲዴ ሃርጌዳ ኣሳ ኡባ፥ ፃላሃቱዋን ኦይቄቴዳዋንታ፥ ዪጩዋ ሳኩ ዴዒያዋንታ፥ ቃሲ ጉንዴድዳዋንታ ኣሳይ ዬሱሳኮ ኣሄዳ፤ ኢ ኡንቱንታ ፓꬄዳ።</verse>
				<verse number="25">ጮራ ኣሳይ ጋሊላፔ፥ ታሙ ካታማቱዋፔ፥ ዬሩሳላሜፔ፥ ዪሁዳፔኔ ዮርዳኖሳፔ ሄፊንꬃን ዴዒያ ጋዲያፔ ዬሱሳ ካሌዲኖ።</verse>
			</chapter>
			<chapter number="5">
				<verse number="1">ዬሱሲ ጮራ ኣሳ ቤዒዴ፥ ፑዴ ዴሪያ ኬሲዴ ኡቴዳ። ኣ ካሊያዋንቱ ኣኮ ሺቄዲኖ።</verse>
				<verse number="2">ኡንቱንታ ሃዋዳን ያጊ ታማሪሱዋ ዶሜዳ።</verse>
				<verse number="3">«ባሬንቱ ኣያና ዴዑዋን ሂዬሳ ጊዴዳዋ ኤሪያዋንቱ ኣንጄቴዳዋንታ፤ ኣዪሲ ጎፔ፥ ሳሉዋ ካዉቴꬃይ ኡንቱንቱሳ።</verse>
				<verse number="4">ካዮቲያዋንቱ ኣንጄቴዳዋንታ፤ ኣዪሲ ጎፔ፥ ፆሳይ ኡንቱንታ ሚኒሳና።</verse>
				<verse number="5">ኣሺኬ ጊዴዳዋንቱ ኣንጄቴዳዋንታ፤ ኣዪሲ ጎፔ፥ ኡንቱንቱ ሳዓ ላታና።</verse>
				<verse number="6">ፂሎቴꬃ ኮሻቲያዋንቱኔ ሳሜቲያዋንቱ ኣንጄቴዳዋንታ፤ ኣዪሲ ጎፔ፥ ፆሳይ ኡንቱንታ ካሊሳና።</verse>
				<verse number="7">ማሪያዋንቱ ኣንጄቴዳዋንታ፤ ኣዪሲ ጎፔ፥ ፆሳይ ኡንቱንታ ማራና።</verse>
				<verse number="8">ዎዛና ጌሻቱ ኣንጄቴዳዋንታ፤ ኣዪሲ ጎፔ፥ ኡንቱንቱ ፆሳ ቤዓና።</verse>
				<verse number="9">ኣሳ ሲጌꬂያዋንቱ ኣንጄቴዳዋንታ፤ ኣዪሲ ጎፔ፥ ፆሳይ ኡንቱንታ፥ ባሬ ናና ጊዴ ፄሳና።</verse>
				<verse number="10">ፂሎቴꬃ ዲራው ዬዴርሴቲያዋንቱ ኣንጄቴዳዋንታ፤ ኣዪሲ ጎፔ፥ ሳሉዋ ካዉቴꬃይ ኡንቱንቱሳ።</verse>
				<verse number="11">«ሂንቴ ታና ካሊያ ዲራው፥ ኣሳይ ሂንቴና ቦሪያ ዎዴኔ ዋዪሲያ ዎዴ፥ ቃሲ ሂንቴ ቦላ ኢታባ ኡባ ዎርዱዋን ሃሳዪያ ዎዴ፥ ሂንቴ ኣንጄቴዳዋንታ።</verse>
				<verse number="12">ሂንቴው ሳሉዋን ዎልቃማ ዎይታይ ዴዒያ ዲራው፥ ናሼቲቴ፤ ሃሹ ጊቴ፤ ኣዪሲ ጎፔ፥ ኣሳይ ሂንቴፔ ካሴ ዴዔዳ ናባቱዋ ሄዋዳን ዬዴርሴዲኖ።</verse>
				<verse number="13">«ኣሳ ኡባሲ ሂንቴ ማፂኔ ማላ፤ ሺን ማፂኒ ማልዓና ꬋዮፔ፥ ዛሪዴ ኣ ዎቲ ማልዔꬃኔ? ካሬ ኦሊና፥ ኣሳይ ኣ ዬꬊ ሃሜታናፔ ኣቲን፥ ሲንꬃው ኣይኔ ማዴና።</verse>
				<verse number="14">«ሃ ኣላሜው ሂንቴ ፖዖ፤ ዴሪያ ሁጲያን ኬፄቴዳ ካታማይ ጌማና ዳንዳዬና።</verse>
				<verse number="15">ፆምፒያ ፆምፒዴ፥ ሶዪን ዴዒያ ኣሳ ኡባው ፖዓና ማላ፥ ꬎቂያ ሳን ዎꬄፔ ኣቲን፥ ካሚያ ሚሻ ጊዶን ቁምዒ ዎꬂያ ኣሳይ ኦኒኔ ባዋ።</verse>
				<verse number="16">ሄዋዳንካ፥ ኣሳይ ሂንቴ ኦꬂያ ሎዖ ኦሱዋ ቤዒዴ፥ ሳሉዋን ዴዒያ ሂንቴ ኣዉዋ ቦንቻና ማላ፥ ሂንቴ ፖዑ ኣሳ ሲንꬃን ፖዖ።</verse>
				<verse number="17">«ታኒ ሙሴ ሂጊያኔ ናባቱ ታማሪሲያዋ ꬋዪሳናው ዬዳዋ ሂንቴው ማላቶፖ፤ ታኒ ፖላናው ዬዳዋፔ ኣቲን፥ ꬋዪሳናው ያቤይኬ።</verse>
				<verse number="18">ኣዪሲ ጎፔ፥ ታኒ ሂንቴው ቱሙዋ ኦዳይ፤ ሳሉኔ ሳዓይ ኣꬋና ጋካናው፥ ቃሲ ኡባባይካ ፖሌታና ጋካናው፥ ሂጊያፔ ኢቲ ጫቻይካ ዎይ ቄሪ ፒዶሊካ ኣꬌና።</verse>
				<verse number="19">ሄዋ ዲራው፥ ሃ ኣዛዙዋ ኡባፔ ጉፂያ ኢቲ ኣዛዙዋ ሜንꬂያ ኡራይ ኦኒኔ፥ ቃሲ ሃራቱካ ባሬዋዳን ሃናናዳን ታማሪሲያ ኡራይ ኦኒኔ፥ ሳሉዋ ካዉቴꬃን ኡባፔ ጉꬃ ጊዳና፤ ሺን ኣዛዙዋ ኦꬂያዌኔ ሃራንቱካ ኦꬃናዳን ታማሪሲያዌ ኦኒኔ ሳሉዋ ካዉቴꬃን ꬎቃ ጊዳና።</verse>
				<verse number="20">ኣዪሲ ጎፔ፥ ሂንቴ ፂሎቴꬃይ ሙሴ ሂጊያ ታማሪሲያዋንቱ ፂሎቴꬃፔኔ ፓሪሳዋቱዋ ፂሎቴꬃፔ ዳራና ꬋዮፔ፥ ሳሉዋ ካዉቴꬃ ሂንቴ ሙሌ ጌሌናዋ ታኒ ኦዳይ።</verse>
				<verse number="21">«ቤኒ ኣሳው፥ ‹ኣሳ ዎꬎፓ፤ ኣሳ ዎꬌዳ ኦኒኔ ፒርዴታና› ጌዳዋ ሲሴዲታ።</verse>
				<verse number="22">ሺን ታኒ ሂንቴው ኦዳይ፤ ባሬ ኢሻ ሃንቄቲያ ኡባይ ፒርዴታና፤ ባሬ ኢሻ ቦሪያ ኡባይ ሻንጉዋ ፒርዳው ሺቃና፤ ቃሲ ባሬ ኢሻ፥ ‹ꬉሎዌ› ጊያ ኡባይ ጋናሚያ ታማ ፒርዳው ሺቃና።</verse>
				<verse number="23">ሄዋ ዲራው፥ ኔኒ ያርሺያሳን ያርሺሺን፥ ኔ ኢሻ ናቄዳባይ ኔው ሄዋን ሃሳዬቶፔ፥</verse>
				<verse number="24">ኔ ያርሹዋ ሄዋን ኣጋዴ ባ፤ ካሴታዴ ኔ ኢሻና ሲጌታ ዲጋ፤ ሄዋፔ ካላ ያዴ፥ ኔ ያርሹዋ ያርሻ።</verse>
				<verse number="25">«ኔና ሞቲያዋና ዎዲ ዴዒሺን ኤሌ ኣናና ሲጌታ ዲጋ፤ ሄዌ ꬋዮፔ፥ ኢ ኔና ዳና ሲንꬃ ኣꬃና፤ ቃሲ ዳናይ ኔና ፖሊሴው ኣꬂ ኢሚና፥ ፖሊሲ ኔና ቃሾ ጎሌን ዬጋና።</verse>
				<verse number="26">ታኒ ኔው ቱሙዋ ኦዳይ፤ ኔኒ ኢቲ ሳንቲሚ ኣቴናን፥ ኔ ማጋጩዋ ዉርሳዴ ጪጋና ጋካናው፥ ሙሌካ ቃሾ ጎሌፔ ኬሳካ።</verse>
				<verse number="27">« ‹ዎሹሞፓ› ጌዳዋ ሲሴዲታ።</verse>
				<verse number="28">ሺን ታኒ ሂንቴው ያጋይ፤ ‹ማጫዉኖ ፄሊዴ ኣሞቲያ ኡባይ፥ ባሬ ዎዛና ጊዶን ሄ ዎዴ ኢናና ዎሹሜዳ።›</verse>
				<verse number="29">ኔ ኡሼቻ ኣይፊ ኔና ናጋራ ኦሲሶፔ፥ ኔፔ ዎጫዴ ኦላ ኣጋ፤ ኣዪሲ ጎፔ፥ ኔ ቦላይ ሙሌካ ጋናሚያ ታማን ኦሌቲያዋፔ፥ ኣፔ ኢቱ ፓጪንቶ ኔው ሎዓ።</verse>
				<verse number="30">ቃሲ ኔ ኡሼቻ ኩሺ ኔና ናጋራ ኦሲሶፔ፥ ኔፔ ቃንፃዴ ኦላ ኣጋ፤ ኣዪሲ ጎፔ፥ ኔ ቦላይ ሙሌካ ጋናሚያ ታማን ኦሌቲያዋፔ፥ ኣፔ ኢቱ ፓጪንቶ ኔው ሎዓ።</verse>
				<verse number="31">« ‹ቃሲ ባሬ ማቻቶ ዬዲያ ኦኒኔ ኢዞ ዬዲያ ፓራማ ኢሞ› ጌቴቴዳ።</verse>
				<verse number="32">ሺን ታኒ ሂንቴው ያጋይ፤ ‹ባሬ ማቻታ ዎሹሜናን ዴዒሺን ዬዲያ ኦኒኔ ኢዞ ዎሹማ ኬሴ፤ ቃሲ ኣሲናይ ዬዴዳ ሚሺራቶ ኣኪያዌ ኦኒኔ ዎሹሜ።›</verse>
				<verse number="33">«ቃሲ ቤኒ ኣሳው፥ ‹ዎርዱዋን ጫቆፓ፤ ሺን ኔ ጎዳው ጫቄዳዋ ፖላ› ጌዳዋ ሲሴዲታ።</verse>
				<verse number="34">ሺን ታኒ ሂንቴው ያጋይ፤ ‹ኡባካ ጫቆፒቴ›፤ ሳሉ ፆሳ ካዉቴꬃ ኦይዲያ ጊዲያ ዲራው፥ ‹ሳሉዋን ጫቆፒቴ›</verse>
				<verse number="35">ቃሲ ሳዓይ ኣ ጌዲ ዬꬊያሳ ጊዲያ ዲራው፥ ‹ሳዓን ጫቆፒቴ›፤ ቃሲካ፥ ዬሩሳላሜ ዎልቃማ ካቲያ ካታማ ጊዲያ ዲራው፥ ‹ዬሩሳላሜኒካ ጫቆፒቴ›</verse>
				<verse number="36">ኔኒ ኢቲ ቢናናካ ቦꬃ ዎይ ካሬꬃ ኬሳናው ዳንዳዬና ዲራው፥ ‹ኔ ሁጲያንካ ጫቆፓ።›</verse>
				<verse number="37">ሺን ሂንቴ፥ ‹ኤ› ዎይ፥ ‹ጊዴና› ጊቴ፤ ሃዋንቱፔ ሃራይ ሴፃናፔ ዬ።</verse>
				<verse number="38">« ‹ኣዪፊያ ዲራው ኣዪፊያ፤ ኣቻ ዲራው ኣቻ› ጌዳዋ ሲሴዲታ።</verse>
				<verse number="39">ሺን ታኒ ሂንቴው ያጋይ፤ ‹ሂንቴው ኢታባ ኦꬂያ ኡራው ኢታን ዛሮፒቴ፤ ኦኒኔ ኔ ኡሼቻ ባጋ ሻዪያ ባቆፔ፥ ኔ ሃዲርሳ ባጋ ሻዪያካ ኣ ቤሳ፤</verse>
				<verse number="40">ኔ ሻሚጪያ ኣካናው ኢቲ ኡራይ ኔና ሞቶፔ፥ ሄ ኡራው ኔ ኮቲያካ ጉጃ ኢማ።</verse>
				<verse number="41">ኦኒኔ ኔና ኢቲ ሳቲያ ኦጊያ ባሬናና ባናዳን ዎልቃንꬆፔ፥ ኣናና ላዑ ሳቲያ ኦጊያ ባ።</verse>
				<verse number="42">ኔና ዎሲያ ኡራው ኢማ፤ ቃሲ ኔፔ ታልዓና ኮዪያ ኡራዉካ ዲጎፓ።›</verse>
				<verse number="43">« ‹ኔ ላጌꬃቱዋ ሲቃ፤ ኔ ሞርኪያ ሞርካ› ጌዳዋ ሲሴዲታ።</verse>
				<verse number="44">ሺን ታኒ ሂንቴው ያጋይ፤ ሳሉዋን ዴዒያ ሂንቴ ኣዉዋሲ ናና ጊዳና ማላ፥ ሂንቴ ሞርኬቱዋ ሲቂቴ፤ ሂንቴና ሼቂያዋንታ ኣንጂቴ፤ ሂንቴና ኢፂያዋንቶ ሎዖባ ኡዲቴ፤ ሂንቴና ዬዴርሲያዋንቶ፥ ፆሳ ዎሲቴ፤ ኣዪሲ ጎፔ፥ ኢታ ኣሳዉካ ሎዖ ኣሳዉካ ፆሳይ ባሬ ኣዋ ኣዋፂሴ፤ ቃሲ ፂላቱዋሲካ ናጋራንቻቱዋሲካ ባሬ ኢራ ቡኪሴ።</verse>
				<verse number="45">***</verse>
				<verse number="46">ሂንቴ ሂንቴና ሲቂያዋንቱ ፃላላ ሲቆፔ፥ ሂንቴው ኣይ ዎይታይ ዴዒ? ሃራይ ኣቶ፥ ናጋራንቻቱካ ሄዋዳን ኡዲኖ።</verse>
				<verse number="47">ሂንቴ ሂንቴንቱ ኢሻቱዋ ፃላላ ሳሮቶፔ፥ ሃራቱ ኡዲያዋፔ ኣꬊያባ ኣያ ኡዴዲቴ? ሃራይ ኣቶ፥ ኣዪሁዴ ጊዴና ኣሳይካ ሄዋዳን ኡዴ።</verse>
				<verse number="48">ሄዋ ዲራው፥ ሳሉዋን ዴዒያ ሂንቴ ኣዉ ፖሎ ጊዶዋዳን፥ ሂንቴካ ፖሎ ጊዲቴ።</verse>
			</chapter>
			<chapter number="6">
				<verse number="1">«ሂንቴ ሎዖ ኦሱዋ ኣሳ ቤሳናው ኣሳ ሲንꬃን ኦꬄና ማላ ናጌቲቴ፤ ሄዌ ꬋዮፔ፥ ሳሉዋን ዴዒያ ሂንቴ ኣዉ ሂንቴው ጋቲያ ኢሜና።</verse>
				<verse number="2">«ሄዋ ዲራው፥ ሂንቴ ኣዉዴኔ ሂዬሳው ኢሚያ ዎዴ፥ ሎዓ ማላቲያ ኢታቱ ባሬንታ ቦንቺሳናው፥ ኣዪሁዳ ዎሳ ጎሌኒኔ ኦጊያን ሃራኒ ቤዔታናው ኡዲያዋዳን ኡዶፒቴ፤ ታኒ ሂንቴው ቱሙዋ ኦዳይ፤ ኡንቱንቱ ባሬንቱ ጋቲያ ኣኪዲጌዲኖ።</verse>
				<verse number="3">ሺን ኔኒ ሂዬሳው ኢሚያ ዎዴ፥ ጌማን ኢማናዳን፥ ኔ ኡሼቻ ኩሺ ኦꬂያዋ ሃዲርሳ ኩሺ ኤሮፖ። ጌማን ኦꬄዳዋ ቤዒያ ኔ ኣቡ፥ ኔ ሎዖ ኦሱዋ ጋቲያ ዛራናዋ።</verse>
				<verse number="4">***</verse>
				<verse number="5">«ፆሳ ዎሲዴ፥ ሎዓ ማላቲያ ኢታቱዋዳን ሃኖፒቴ፤ ኣዪሲ ጎፔ፥ ባሬንታ ኣሳይ ቤዓና ማላ፥ ኣዪሁዳ ዎሳ ጎሌኒኔ ኦጊያ ዶናን ኤቂዴ፥ ፆሳ ዎሲያዋ ዶሲኖ፤ ታኒ ሂንቴው ቱሙዋ ኦዳይ፤ ኡንቱንቱ ባሬንቱ ጋቲያ ኡባካ ኣኬዲኖ።</verse>
				<verse number="6">ሺን ኔኒ ፆሳ ዎሲያ ዎዴ፥ ኔ ጎሌ ጌላ፤ ኢፒꬃ ቃቻዴ፥ ቤቴና ኔ ኣዉዋ ዎሳ፤ ጌማን ኦሴቶዋ ቤዒያ ኔ ኣቡ ኔው ኢማናዋ።</verse>
				<verse number="7">«ፆሳ ሂንቴ ዎሲያ ዎዴ፥ ፆሳ ኣማኔና ኣሳዳን፥ ጮ ሜላ ዛሬꬁዋ ዳሪሶፒቴ፤ ኡንቱንቱ ሃሳያ ዳሩዋን ሲሴቴ ጊዴ ቆፒኖ።</verse>
				<verse number="8">ሄዋ ዲራው፥ ሄ ኣሳዳን ሃኖፒቴ፤ ኣዪሲ ጎፔ፥ ሂንቴ ኣቡ ሂንቴና ኮሺያዋ ሂንቴንቱ ዎሳናፔ ካሴቲዴ ኤሬ።</verse>
				<verse number="9">ሲሚ ሂንቴንቱ ሃዋ ማላ ዎሳ ዎሲቴ፤ ‹ሳሉዋን ዴዒያ ኑ ኣቦ፥ ኔ ጌሻ ሱንꬃይ ኣንጄቶ።</verse>
				<verse number="10">ኔ ካዉቴꬃይ ዮ፤ ኔ ሼኒ ሳሉዋን ሃኔዳዋዳን፥ ሳዓንካ ሃኖ።</verse>
				<verse number="11">ጋላሳን ጋላሳን ኮሺያ ቁማ ኑሲ ሃቼ ኢማ።</verse>
				<verse number="12">ኑኒ ኑና ናቆዋንቱሲ ኣቶ ያጊያዋዳን፥ ኔኒካ ኑ ናቁዋ ኣቶ ጋ።</verse>
				<verse number="13">ኑና ኢታባፔ ኣሻፔ ኣቲን፥ ፓጪያን ጌሊሶፓ። ካዉቴꬃይ፥ ዎልቃይኔ ቦንቹ ሜꬊናዉካ ኔሳ። ኣሜንዒ›</verse>
				<verse number="14">«ሂንቴንቱ ሂንቴና ናቄዳ ሃራ ኣሳ ናቁዋ ኣቶ ጎፔ፥ ሳሉዋን ዴዒያ ሂንቴንቱ ኣዉካ ሂንቴው ኣቶ ጋና።</verse>
				<verse number="15">«ሺን ሂንቴንቱ ሂንቴና ናቄዳ ሃራ ኣሳ ናቁዋ ኣቶ ጋና ꬋዮፔ፥ ሂንቴንቱ ኣዉካ ሂንቴ ናቁዋ ኣቶ ጌና።</verse>
				<verse number="16">«ቃሲ ሂንቴንቱ ፆሚያ ዎዴ፥ ሎዓ ማላቲያ ኢታቱዋዳን፥ ካዮቲያዋ ማላቶፒቴ፤ ኣዪሲ ጎፔ፥ ኡንቱንቱ ፆሚያዋ ኣሳይ ቤዓና ማላ፥ ባሬንቱ ሶምዒያ ቡላሊሲኖ፤ ታኒ ሂንቴንቶ ቱሙዋ ኦዳይ፤ ኡንቱንቱ ባሬንቱ ጋቲያ ኣኬዲኖ።</verse>
				<verse number="17">«ሺን ሂንቴንቱ ፆሚያ ዎዴ፥ ሂንቴንቱ ኣቡ ሂንቴ ፆሚያዋ ኤሮፔ ኣቲን፥ ኣሳይ ኤሬና ማላ፥ ሂንቴ ሶምዒያ ሜጬቲቴ፤ ሂንቴ ሁጲያካ ኦኬቲቴ፤ ያቶፔ፥ ቤቴና ሂንቴ ኣዉ ሂንቴንቱ ኦꬂያዋ ጌማን ቤዒዴ፥ ሂንቴ ጋቲያ ኢማናዋ።</verse>
				<verse number="18">***</verse>
				<verse number="19">«ሚሻ ቢልዓይ ሚያሳኒኔ ቢራታይ ሺዒዴ ባዪዚያሳን፥ ካዪሱካ ቦኪዴ ዉዒያሳን፥ ሃ ሳዓን ሂንቴንቱ ሁጲያሲ ዳጋዮፒቴ።</verse>
				<verse number="20">ሺን ቢልዓይ ሜናሳኒኔ ሺዔና ሳን፥ ካዪሱካ ቦኪዴ ዉዔና ሳን ሂንቴንቱ ሁጲያሲ ሳሉዋን ሚሻ ዳጋዪቴ።</verse>
				<verse number="21">ኣዪሲ ጎፔ፥ ኔ ዎዛናይ ኔ ሚሻይ ዴዒያሳን ዴዓና።</verse>
				<verse number="22">«ቦላ ፖዑ ኣይፊያ፤ ሄዋ ዲራው፥ ኔ ኣይፊ ፓፃ ጊዶፔ፥ ኔ ቦላ ኡባይ ፖዖ ጊዳና።</verse>
				<verse number="23">ሺን ኔ ኣይፊ ፓፃ ጊዳና ꬋዮፔ፥ ኔ ቦላ ኡባይ ꬉማና፤ ሲሚ ኔናን ዴዒያ ፖዑ ꬉሞፔ፥ ꬉማይ ኣይ ኬና ዳራኔ!</verse>
				<verse number="24">«ላዑ ጎዳቱዋሲ ሞዴታናው ዳንዳዪያዌ ኦኒኔ ባዋ፤ ኣዪሲ ጎፔ፥ ኢቱዋ ኢፂዴ፥ ዮኩዋ ሲቄ፤ ዎይ ኢቱዋ ቦንቺዴ፥ ዮኩዋ ካꬌ፤ ኢቲ ኣሳይ ፆሳሲኔ ሻሉዋሲ ሞዴታናው ዳንዳዬና።</verse>
				<verse number="25">«ሄዋ ዲራው፥ ታኒ ሂንቴንቶ ኦዳይ፤ ሂንቴ ዴዖ ማናባዉኔ ኡሻናባው፥ ዎይ ሂንቴ ቦላው ማያናባው ሂርጎፒቴ፤ ሼምፑ ቁማፔ ኣꬌኔ? ቃሲ ቦላይ ማዩዋፔ ኣꬌኔ?</verse>
				<verse number="26">ፓሊያ ካፋቱዋ ፄሊቴ፤ ኡንቱንቱ ዜሪኪኖ፤ ጫኪኪኖ፤ ዲዪያንካ ቆሊኪኖ፤ ሺን ሳሉዋን ዴዒያ ሂንቴንቱ ኣዉ ኡንቱንታ ሚዜ፤ ሂንቴንቱ ኡንቱንቱፔ ሎይꬂ ዳርኪቴ?</verse>
				<verse number="27">ሂንቴንቱ ጊዶን ዳሪሲ ሂርጊዴ፥ ባሬ ጌሳ ቦላ ኢቲ ዋꬋ ጉጃናው ዳንዳዪያዌ ኦኔ?</verse>
				<verse number="28">«ኣዪሲ ማዩዋሲ ሂርጊቴ? ዴምባን ዴዒያ ጪሻቱ ዎቲ ዲጪኖንቶ፥ ኣኬኪ ፄሊቴ፤ ኡንቱንቱ ዳቡሪኪኖ ዎይ ፑቱዋ ሱቂኪኖ።</verse>
				<verse number="29">ሺን ታኒ ሂንቴንቶ ኦዳይ፤ ሃራይ ኣቶ፥ ሶሎሞኔ ሄዋ ኬና ቦንቼቴዳዋ ጊዲዴ፥ ሄ ጪሻቱዋፔ ኢቱዋ ማላካ ማዪቤና።</verse>
				<verse number="30">ሺን ላፋ ኣማኑ ዴዒያዋንቶ፥ ፆሳይ፥ ሃቼ ዴዒዴ፥ ዎንቲ ታማን ኤፂያ ዴምባ ማታ ማዪዚያዌ፥ ሂንቴና ኡንቱዋፔ ኣꬂዴ ዎቲ ማዪዜኔ?</verse>
				<verse number="31">ሲሚ፥ ‹ኑኒ ኣያ ማኔ? ዎይ ኣያ ኡሻኔ? ዎይ ኣያ ማያኔ?› ያጊዴ ሂርጎፒቴ።</verse>
				<verse number="32">ኣዪሲ ጎፔ፥ ሄ ኡባባ ፆሳ ኣማኔናዋንቱ ዳሪሲዴ ኮዪኖ፤ ሄ ኡባይ ሂንቴና ኮሺያዋ ሳሉዋን ዴዒያ ሂንቴንቱ ኣዉ ኤሬ።</verse>
				<verse number="33">ሺን ካሴቲዴ፥ ፆሳ ካዉቴꬃኔ ኣ ፂሎቴꬃ ኮዪቴ፤ ኢ ሂንቴንቶ ሄ ኡባባ ኢማና።</verse>
				<verse number="34">ሄዋ ዲራው፥ ዎንቲባሲ ሂርጎፒቴ፤ ኣዪሲ ጎፔ፥ ዎንቲ ጋላሳይ ባሬው ሂርጋና፤ ጋላሳ ኡባዉካ ኣ ሁጴው ጊዲያ ዋዪ ዴዔ።</verse>
			</chapter>
			<chapter number="7">
				<verse number="1">«ፆሳይ ሂንቴንቱ ቦላ ፒርዴና ማላ፥ ሂንቴካ ሃራቱዋ ቦላ ፒርዶፒቴ።</verse>
				<verse number="2">ኣዪሲ ጎፔ፥ ሂንቴንቱ ሃራቱዋ ቦላ ፒርዲያዋዳን፥ ፆሳይ ሂንቴንቱ ቦላ ፒርዳና፤ ቃሲ ሂንቴንቱ ሃራቱዋሲ ኢማናው ማኪያባን ኢ ሂንቴው ማካና።</verse>
				<verse number="3">ኔ ኣይፊያን ዴዒያ ቱሳ ቤዓካ፤ ሺን ኔ ኢሻ ኣይፊያን ዴዒያ ሱላ ኣዪሲ ፄላይ?</verse>
				<verse number="4">ዎይ ኔ ኣይፊያን ቱሳይ ዴዒሺን፥ ኔኒ ኔ ኢሻ፥ ‹ታኒ ኔ ኣይፊያፔ ሱላ ኬሶ› ዋናዴ ጋናው ዳንዳያይ?</verse>
				<verse number="5">ላ ሃ ሎዑዋ ማላቲያ ኢታው! ካሴታዴ ኔ ኣይፊያፔ ቱሳ ኬሳዲጋ፤ ሄዋፔ ጉዪያን፥ ኔ ኢሻ ኣይፊያፔ ሱላ ኬሳናው ጌሻዴ ፄላናው ዳንዳያ።</verse>
				<verse number="6">«ጌሻባ ካናቱዋሲ ኢሞፒቴ፤ ኡንቱንቱ ጉዬ ሲሚዴ፥ ሂንቴና ሳዓና። ቃሲ ኢንቁዋ ጌቴቲያ ሂንቴንቱ ኣልዖ ሹቻ ጉዱንꬃቱዋ ሲንꬃን ኦሎፒቴ፤ ኡንቱንቱ ባሬንቱ ጌዲያን ዬꬋና።</verse>
				<verse number="7">«ዎሲቴ፤ ሂንቴ ኣካና። ኮዪቴ፤ ሂንቴ ዴማና። ካሪያኮ ዪዴ ፄሲቴ፤ ሂንቴው ፔንጊ ዶዬታና።</verse>
				<verse number="8">ኣዪሲ ጎፔ፥ ዎሲያ ኡባይ ኣካና፤ ኮዪያ ኡራይ ዴማና፤ ቃሲ ካሪያኮ ዪዴ ፄሲያ ኡራው ፔንጊ ዶዬታና።</verse>
				<verse number="9">ዎይ ሂንቴንቱ ጊዶን ባሬ ናዓይ፥ ‹ኡኪꬃ ኢማ› ጎፔ፥ ሹቻ ኢሚያ ኣዉ ዴዒ?</verse>
				<verse number="10">ቃሲ፥ ‹ሞሊያ ኢማ› ጎፔ፥ ኣው ሾሻ ኢማናዌ?</verse>
				<verse number="11">ሂንቴንቱ ኢታ ጊዲዴ፥ ሂንቴንቱ ናናቱዋሲ ሎዖባ ኢሚያዋ ኤሮፔ፥ ያቲና፥ ሳሉዋን ዴዒያ ሂንቴንቱ ኣዉ ባሬና ዎሲያዋንቱሲ ሎዖባ ዎቲ ዳሪሲ ኢሜኔ!</verse>
				<verse number="12">«ሄዋ ዲራው፥ ሃራ ኣሳይ ሂንቴው ኦꬃናው ኮዪያ ኡባባ ሂንቴካ ኣሳው ኦꬂቴ፤ ኣዪሲ ጎፔ፥ ሙሴ ሂጊያ ቢሌꬃይኔ ናባቱ ታማሪሲያዌ ሃዋ።</verse>
				<verse number="13">«ኡንዓ ፔንጊያና ጌሊቴ። ኣዪሲ ጎፔ፥ ባዬꬃው ኣፊያ ፔንጊ ኣኩዋ፤ ኦጊካ ዎጋ። ሄዋና ጌሊያ ኣሳይካ ጮራ።</verse>
				<verse number="14">«ሺን፥ ዴዖ ኣፊያ ፔንጊ ኡንዓ፤ ኦጊካ ፁንꬃ። ቃሲ ሄዋ ዴሚያዋንቱካ ጉꬃ።</verse>
				<verse number="15">«ቦላ ባጋና ዶርሳ ማላቲዴ፥ ሂንቴኮ ዪያ ዎርዶ ናባቱዋፔ ናጌቲቴ፤ ሺን ኡንቱንቱ ጋርሳ ባጋና ዋላቱዋ ማላ።</verse>
				<verse number="16">ኡንቱንቱ ኣይፊያ ኣይፊያዋን ሂንቴ ኡንቱንታ ኤራና፤ ኣጉንꬃይ ዎዴንꬃ ኣይፊያ ኣይፌና፤ ጎሚዖሪካ ኮኪያ ኣይፊያ ኣይፌና።</verse>
				<verse number="17">ሄዋዳንካ፥ ሎዖ ሚꬃ ኡባይ ሎዖ ኣይፊያ ኣይፌ፤ ሺን ኢታ ሚꬃይ ኢታ ኣይፊያ ኣይፌ።</verse>
				<verse number="18">ሎዖ ሚꬃይ ኢታ ኣይፊያ ኣይፋናው ዳንዳዬና፤ ቃሲ ኢታ ሚꬃይካ ሎዖ ኣይፊያ ኣይፋናው ዳንዳዬና።</verse>
				<verse number="19">ሎዖ ኣይፊያ ኣይፌና ሚꬃ ኡባይ ቃንፄቲዴ፥ ታማን ዬጌታና።</verse>
				<verse number="20">ሄዋ ዲራው፥ ሂንቴ ኡንቱንቱ ኣይፊያ ኣይፊያዋን ኡንቱንታ ኤራኒታ።</verse>
				<verse number="21">«ሳሉዋን ዴዒያ ታ ኣቡ ጌዳዋ ኦꬂያ ኡራይ ሳሉዋ ካዉቴꬃ ጌላናፔ ኣቲን፥ ‹ጎዳው፥ ጎዳው› ጊያ ኡባይ ጌሌና።</verse>
				<verse number="22">ፒርዳ ጋላሲ ዳሮ ኣሳይ ታና፥ ‹ጎዳው፥ ጎዳው፥ ኑኒ ኔ ሱንꬃን ፆሳይ ኪቶዋ ኦዲቤይኮ? ኔ ሱንꬃን ፃላሃቱዋ ኬሲቤይኮ? ቃሲ ኑኒ ፆሳይ ኦꬂያ ማላሊሲያባ ኔ ሱንꬃን ኦꬂቤይኮ?› ያጋናዋንታ።</verse>
				<verse number="23">ታኒ ሄ ዎዴ ኡንቱንታ፥ ‹ታኒ ሂንቴና ኡባካ ኤሪኬ፤ ኢታባ ኦꬂያዋንቱ ሂንቴ ታ ማታፔ ሃኪቴ› ያጋና።</verse>
				<verse number="24">«ሄዋ ዲራው፥ ሃዋ ታ ቃላ ሲሲዴ ኦꬂያ ኡባይ ሚኖ ዛላ ቦላ ባሬ ጎሊያ ኬፄዳ ዎዛናማ ኣሳ ማላ።</verse>
				<verse number="25">ኢራይ ቡኪዴ፥ ዲዑ ዲዔዳ፤ ጫርኩካ ጫርኪዴ፥ ሄ ጎሊያ ሱጌዳ። ሺን ጎሊ ሚኖ ዛላ ቦላ ኬፄቴዳ ዲራው፥ ኩንዲቤና።</verse>
				<verse number="26">«ሃዋ ታ ቃላ ሲሲዴ ኦꬄና ኣሳይ ኡባይ፥ ባሬ ጎሊያ ሻፊያ ቦላ ኬፄዳ ቦዛ ኣሳ ማላ።</verse>
				<verse number="27">ኢራይ ቡኪዴ፥ ዲዑ ዲዔዳ፤ ጫርኩካ ጫርኪዴ፥ ሄ ጎሊያ ሱጊና፥ ጎሊ ኤሌካ ኩንዴዳ። ሄ ጎሊ ዎልቃማ ኩንዴꬃ ኩንዴዳ።»</verse>
				<verse number="28">ዬሱሲ ባሬ ሃሳዪያዋ ዉርሴዳ ዎዴ፥ ኣሳይ ኢ ታማሪሲያዋን ማላሌቴዲኖ።</verse>
				<verse number="29">ኣዪሲ ጎፔ፥ ኢ ኡንቱንታ ታማሪሲዴ፥ ሙሴ ሂጊያ ታማሪሲያዋንቱዳን ጊዴናን፥ ማታይ ዴዒያ ኣሳዳን ታማሪሶ ዲራሳ።</verse>
			</chapter>
			<chapter number="8">
				<verse number="1">ዬሱሲ ዴሪያፔ ዎꬌዳ ዎዴ፥ ጮራ ኣሳይ ኣ ካሌዳ።</verse>
				<verse number="2">ሄ ዎዴ ኦሉ ኦይቄዳ ኢቲ ቢታኒ ዬሱሳኮ ዪ ኣ ሲንꬃን ጉልባቲዴ፥ «ጎዳው፥ ኔ ሼኔ ጊዶፔ፥ ታና ፓꬃዴ ጌሻናው ዳንዳያ» ያጌዳ።</verse>
				<verse number="3">ዬሱሲ ባሬ ኩሺያ ዬዲ ኣ ቦቺዴ፥ «ታኒ ኮያይ፤ ፓፃዴ ጌያ!» ያጌዳ። ኤሌካ ኦሉ ቢታኒያ ዬዲ ኣጌዳ።</verse>
				<verse number="4">ዬሱሲ ኣ፥ «ሲሚ ሃዋ ኦሲኔ ኦዶፓ፤ ሺን ቄሳኮ ባዴ ኔ ፓፃዴ ጌዬዳዋ ኣ ቤሳ፤ ኔ ፓፃዴ ጌዬዳዋ ኣሳ ኤሪሳናው ሙሴ ኣዛዜዳ ያርሹዋ ፆሳው ያርሻ» ያጌዳ።</verse>
				<verse number="5">ዬሱሲ ቂፊሪናሆማ ካታማ ጌሌዳ ዎዴ፥ ኢቲ ሮማ ጋዴ ፄቱዋ ካፑ ኣኮ ዪዴ፥ «ታ ጎዳው፥ ታ ቆማ ቦላይ ጉንዲና፥ ዳሮ ሳኬቲዴ፥ ሶዪን ጊሴዳ፤ ሃያጎዶ ታው ፓꬃሪኪ» ያጊ ዎሴዳ።</verse>
				<verse number="6">***</verse>
				<verse number="7">ዬሱሲ፥ «ታኒ ባዴ ኣ ፓꬃና» ያጌዳ።</verse>
				<verse number="8">ሺን ፄቱዋ ካፑ ዛሪዴ፥ «ታ ጎዳው፥ ኔና ታ ሶይ ጌሊሳናው ታው ቤሴና፤ ሺን ኔኒ ቃላ ፃላላ ሃሳያ፤ ታ ቆማይ ፓፃናዋ።</verse>
				<verse number="9">ኣዪሲ ጎፔ፥ ታኒ ታፔ ቦላና ዴዒያዋንቶ ኤኖ ጊያ ኣሳ፤ ቃሲ ታፔ ጋርሳና ዎታዳራቱ ዴዒኖ። ታኒ ኢቱዋ፥ ‹ባ!› ጎፔ ቤ፤ ቃሲ ዮኩዋ፥ ‹ሃያ!› ጎፔ ዬ፤ ታ ቆማ፥ ‹ሃዋ ኦꬃ!› ጎፔ ኦꬄ» ያጌዳ።</verse>
				<verse number="10">ዬሱሲ ሄዋ ሲሴዳ ዎዴ ማላሌቲዴ፥ ባሬና ካሊያ ኣሳ፥ «ታኒ ሂንቴው ቱሙዋ ኦዳይ፤ ታኒ ሃዋ ማላ ኣማኑዋ ሃራይ ኣቶ፥ ኢስራዔሊያ ጋዲያንካ ቤዓቤይኬ።</verse>
				<verse number="11">ጮራ ኣሳይ ኣዋይፊ ዶሊያ ባጋፔኔ ዉሊያ ባጋፔ ዪዴ፥ ኣብራሃሞና፥ ዪሳቃናኔ ያዪቆባና ሳሉዋ ካዉቴꬃ ጋዪታን ኢቲፔ ኡታናዋንታ ያጋይ።</verse>
				<verse number="12">ሺን ካዉቴꬃን ዴዓናው ቤሲያ ኣሳይ ዎልቃማ ꬉማ ጋርሳ ካሬ ኦሌታና፤ ሄዋን ኡንቱንቱ ዬካናኔ ባሬንቱ ኣቻ ꬋቃናዋንታ» ያጌዳ።</verse>
				<verse number="13">ሄዋፔ ካላ ዬሱሲ ፄቱዋ ካፑዋ፥ «ኔ ሶይ ባ፤ ኔኒ ኣማኔዳዋዳን ኔው ሃኖ» ያጌዳ፤ ፄቱዋ ካፑዋ ቆማይ ሄ ሳቲያንካ ፓፂ ኣጌዳ።</verse>
				<verse number="14">ዬሱሲ ጴፂሮሳ ሶይ ቢዴ፥ ኣ ቦሎታታ ቆፁዋ ሃርጋዴ ጊሴዳዉኖ ቤዔዳ።</verse>
				<verse number="15">ኢዚ ኩሺያ ዬሱሲ ቦቺና፥ ቆፁ ኢዞ ባሺ ኣጌዳ፤ ኢዛካ ዴንዳዴ ኣው ሚያባ ጊጊሳዱ።</verse>
				<verse number="16">ሳዓይ ኦማርሴዳ ዎዴ፥ ኣሳይ ኢታ ኣያናቱ ኦይቄዳ ጮራ ኣሳ ዬሱሳኮ ኣሄዳ፤ ናቢያ ኢሲያሲ፥ «ኢ ኑ ዳቡራ ባሬው ኣኬዳ፤ ቃሲ ኑ ሃርጊያካ ቶኬዳ» ያጌዳዌ ፖሌታና ማላ፥ ዬሱሲ ኢታ ኣያናቱዋ ባሬ ቃላን ኬሲዴ፥ ሃርጌዳ ኣሳ ኡባካ ፓꬄዳ።</verse>
				<verse number="17">***</verse>
				<verse number="18">ዬሱሲ ጮራ ኣሳይ ባሬ ዩሹዋን ዴዒያዋንታ ቤዒዴ፥ ኣባፔ ሄፊንꬃ ፒናና ማላ፥ ባሬና ካሊያዋንታ ኣዛዜዳ።</verse>
				<verse number="19">ሄዋፔ ጉዪያን ሙሴ ሂጊያ ታማሪሲያ ኢቱ ኣኮ ዪዴ፥ «ታማሪሲያዎ፥ ኔኒ ቢያሳ ኡባ ታኒ ኔና ካላና» ያጌዳ።</verse>
				<verse number="20">ዬሱሲ ኣ፥ «ዎራካናቱዋሲ ኦላይ ዴዔ፤ ካፋቱዋሲካ ኬꬃይ ዴዔ፤ ሺን ታው፥ ኣሳ ናዓው፥ ሼምፓ ኣኪያሳይካ ባዋ» ያጌዳ።</verse>
				<verse number="21">ቃሲ ካሊያዋንቱፔ ኢቱ ዬሱሳ፥ «ጎዳው፥ ታኒ ሲንꬃታ ባዴ ታ ኣባ ሞጋናው ባ ያጋሪኪ» ያጌዳ።</verse>
				<verse number="22">ሺን ዬሱሲ ኣ፥ «ኔኒ ታና ካላ፤ ሃይቄዳዋንቱ ባሬንቱ ኣኃ ሞጊኖ» ያጌዳ።</verse>
				<verse number="23">ዬሱሲ ዎንጊሪያን ጌሎዴ፥ ኣ ካሊያዋንቱ ኣናና ቤዲኖ።</verse>
				<verse number="24">ቤታይ ዎንጊሪያ ሚታና ጋካናው፥ ኣባን ዎልቃማ ሆቢ ዴንዴዳ፤ ሺን ዬሱሲ ጌሚዒሼዳ።</verse>
				<verse number="25">ኣ ካሊያዋንቱ ኣኮ ቢዴ፥ ጌሚዒሹዋፔ ዴንꬄዲኖ፤ ሄዋፔ ሲሚዴ ኣ፥ «ጎዳው፥ ኑኒ ꬋዬቶ፤ ኑና ኣሻሪኪ» ያጌዲኖ።</verse>
				<verse number="26">ዬሱሲ ኡንቱንታ፥ «ሃ ኣማኑ ፓጬዳዋንቶ፥ ኣዪሲ ያዪቴ?» ያጌዳ። ሄዋፔ ጉዪያን ዴንዲዴ፥ ጎቱዋኔ ቤታ ኣጊቴ ጊና፥ ጎቱኔ ቤታይ ጮዑ ጌዳ።</verse>
				<verse number="27">ኣሳይ ማላሌቲዴ፥ «ሃዌ ላ ሃራይ ኣቶ፥ ጎቱኔ ቤታይ ኣዛዜቲያዌ ኣይባ ኣሴ?» ያጌዲኖ።</verse>
				<verse number="28">ዬሱሲ ጋሊላ ኣባፔ ሄፊንꬃን ዴዒያ ጌርጌሴኖና ጌቴቲያ ጋዲያ ፒኔዳ፤ ኢታ ኣያናቱ ኦይቄዳ ላዑ ኣሳቱ ሄ ጋዲያን ዴዒያዋንቱ ዱፉዋፔ ኬሲዴ፥ ኣናና ጋኬቴዲኖ። ኡንቱንቱ ዳሮ ኢታ ጊዲያ ዲራው፥ ኦኒኔ ሄ ኦጊያና ኣꬋናው ዳንዳዪቤና።</verse>
				<verse number="29">ኡንቱንቱ ባሬንቱ ቃላ ꬎቁ ኦꬂዴ፥ «ፆሳ ናዓው፥ ኑናና ኔው ኣዪ ኣላሊ ዴዒ? ዎዲ ጋኬናን ኑና ሙራናው ያዲ?» ያጌዲኖ።</verse>
				<verse number="30">ኡንቱንቱፔ ላፋ ሃኪያሳን ጉዱንꬃ ዉዲ ሄሜቴ።</verse>
				<verse number="31">ኢታ ኣያናቱ ዬሱሳ፥ «ኔኒ ኑና ኬሲያዋ ጊዶፔ፥ ሂኒ ጉዱንꬃ ዉዲያ ጊዶ ዬዳርኪ» ያጊዴ ዎሴዲኖ።</verse>
				<verse number="32">ዬሱሲ ኡንቱንታ፥ «ቢቴ!» ጊና ኡንቱንቱ ቢታናቱዋፔ ኬሲ ቢዴ፥ ጉዱንꬃቱዋን ጌሌዲኖ። ጉዱንꬃ ዉዲ ኡባይ ካካ ላንቂያና ካጆቲዴ፥ ኣባን ጌሊዴ፥ ሚቴቲ ኣጌዲኖ።</verse>
				<verse number="33">ጉዱንꬃ ዉዲያ ሄሚያዋንቱ ባቃቲዴ ካታማ ቢ ኣጌዲኖ፤ ቤዳሳን ኢታ ኣያናቱ ኦይቄዳ ኣሳቱ ሃኔዳባ ኡባ ኦዴዲኖ።</verse>
				<verse number="34">ሄዋ ሲሴዳ ካታማን ዴዒያ ኣሳይ ኡባይ ዬሱሳና ጋኬታናው ኬሴዲኖ፤ ኣ ቤዔዳ ዎዴ፥ ባሬንቱ ጋዲያፔ ባና ማላ ዎሴዲኖ።</verse>
			</chapter>
			<chapter number="9">
				<verse number="1">ሃዋፔ ካላ ዬሱሲ ዎንጊሪያን ጌሊዴ፥ ኣባ ፒኒዴ፥ ባሬ ካታማ ዬዳ።</verse>
				<verse number="2">ኣማሬዳ ኣሳይ ቦላይ ጉንዴድዳ ኢቲ ቢታኒያ ሻንቻማን ቶኪዴ፥ ዬሱሳኮ ኣሄዲኖ፤ ዬሱሲ ኡንቱንቱ ኣማኑዋ ቤዒዴ፥ ቦላይ ጉንዴድዳ ቢታኒያ፥ «ታ ናዓው፥ ያዮፓ፤ ኔ ናጋራይ ኣቶ ጌቴቴዳ» ያጌዳ።</verse>
				<verse number="3">ሂጊያ ታማሪሲያዋንቱፔ ኢቱ ኢቱ ባሬንቱ ዎዛናን፥ «ላ ሃ ቢታኒ ፆሳ ቦላ ኢታባ ሃሳዬቴ!» ያጊ ቆፔዲኖ።</verse>
				<verse number="4">ዬሱሲ ኡንቱንቱ ቆፋ ኤሪዴ፥ ኡንቱንታ ሃዋዳን ያጌዳ፤ «ሂንቴንቱ ሂንቴ ዎዛናን ሃዋ ማላ ኢታባ ኣዪሲ ቆፒቴ?</verse>
				<verse number="5">‹ኔ ናጋራይ ኣቶ ጌቴቴዳ› ያጊያዌ ማቴዬ? ዎይ፥ ‹ዴንዳ ኤቃዴ ሃሜታ› ያጊያዌ ማቴ?</verse>
				<verse number="6">ሺን ሳዓ ቦላን ናጋራ ኣቶ ጋናው ታው፥ ኣሳ ናዓው፥ ማታይ ዴዒያዋ ታኒ ሂንቴና ኤሪሳና» ያጊዴ፥ ሄዋፔ ጉዬ ኢ ሄ ቦላይ ጉንዴዳ ቢታኒያ፥ «ዴንዳ ኤቃ፤ ያታዴ ኔ ሻንቻማ ቶካዴ፥ ኔ ጎሌ ባ» ያጌዳ።</verse>
				<verse number="7">ጉንዴዳ ቢታኒካ ዴንዲ ኤቂዴ፥ ባሬ ጎሌ ቤዳ።</verse>
				<verse number="8">ሺን ዳሮ ኣሳይ ሄዋ ቤዒዴ ያዬዲኖ፤ ኣሳው ሃዋ ማላ ማታ ኢሜዳ ፆሳ ጋላቴዲኖ።</verse>
				<verse number="9">ዬሱሲ ሄዋና ኣꬊዴ፥ ማቶሳ ያጊያዌ ቃራፃ ቃንፂያ ሳን ኡቴዳዋ ዴሚዴ ኣ፥ «ታና ካላ» ያጌዳ። ማቶሲካ ዴንዲ ኤቂዴ፥ ኣ ካሌዳ።</verse>
				<verse number="10">ዬሱሲ ማቶሳ ጎሌን ቁማ ማናው ኡቲ ዴዒሺን፥ ቃራፃ ኣኪያ ጮራ ኣሳይኔ ናጋራንቻቱ ዪዴ፥ ኣናናኔ ኣ ካሊያዋንቱና ኢቲፔ ጋዪታን ኡቴዲኖ።</verse>
				<verse number="11">ኢቲ ኢቲ ፓሪሳዋቱ ሄዋ ቤዒዴ፥ ዬሱሳ ካሊያዋንታ፥ «ሂንቴና ታማሪሲያዌ ቃራፃ ቃንፂያዋንቱናኔ ናጋራንቻቱዋና ቁማ ኣዪሲ ኢቲፔ ሚ?» ያጌዲኖ።</verse>
				<verse number="12">ሺን ዬሱሲ ኡንቱንቱ ያጊያዋ ሲሲዴ፥ «ሃርጋንቻቱዋሳፔ ኣቲን፥ ፓፃቱዋሲ ኣኪሚ ኮሼና።</verse>
				<verse number="13">ሺን ሂንቴንቱ ቢዴ፥ ፆሳ ማፃፋይ፥ ‹ታኒ ማሮቴꬃ ኮያይፔ ኣቲን፥ ያርሹዋ ኮዪኬ› ያጊያዌ ዋጊያዌንቶ ኤሪቴ፤ ኣዪሲ ጎፔ፥ ታኒ ናጋራንቻቱዋ ፄሳናው ዬዳዋፔ ኣቲን፥ ፂላቱዋ ፄሳናው ያቤይኬ» ያጌዳ።</verse>
				<verse number="14">ሄ ዎዴ ዮሃኒሳ ካሊያዋንቱ ዬሱሳኮ ዪዴ፥ «ኑኒኔ ፓሪሳዋቱ ኡባ ዎዴ ፆሜቶ፤ ሺን ኔና ካሊያዋንቱ ኣዪሲ ፆሚኪኖ?» ያጊዴ ኣ ኦቼዲኖ።</verse>
				<verse number="15">ዬሱሲ ኡንቱንታ፥ «ቡላቻ ዬዳ ኣሳይ ማቻቶ ኣኪያዌ ባሬንቱና ዴዒሺን፥ ካዮታናው ዳንዳዪኖ? ዳንዳዪኪኖ፤ ሺን ማቻቶ ኣኪያዋ ኡንቱንቱ ማታፔ ኣፋና ዎዲ ያና፤ ኡንቱንቱ ሄ ዎዴ ፆማናዋንታ» ያጌዳ።</verse>
				<verse number="16">«ኤጫ ማዩዋ ቦላ ኦራꬃ ꬌፊያ ዎꬂዴ ሲኪያ ኣሳይ ባዋ፤ ኣዪሲ ጎፔ፥ ኦራꬃ ꬌፊ ኤጫ ማዩዋ ፔꬌሬꬃና፤ ፔꬌꬃይካ ካሴዋፔ ዳራናዋ።</verse>
				<verse number="17">ሆዖ ዎዪኒያ ኤሳ ኤጫ ኦጎሩዋን ናዒያ ኣሳይ ባዋ። ሺን ናዖፔ፥ ሄ ዎዪኒያ ኤሳይ ኦጎሩዋ ዳካና፤ ባሬዉካ ዎፌታና፤ ኦጎሩካ ባያናዋ። ሺን፥ ሆዖ ዎዪኒያ ኤሳ ኦራꬃ ኦጎሩዋን ናዓናው ቤሴ፤ ላዑካ ባይኪኖ» ያጌዳ።</verse>
				<verse number="18">ዬሱሲ ኡንቱንቶ ሄዋ ኦዲሺን፥ ኣዪሁዴ ዎሳ ጎሌ ካፓቱዋፔ ኢቱ ኣኮ ዪ ኣ ሲንꬃን ጉልባቲዴ፥ «ታ ናታ ሃዒ ሃይቃዱ፤ ሺን ኔኒ ያዴ ኔ ኩሺያ ኢዚ ቦላ ዎꬃሪኪ፤ ኢዛ ዴዑዋን ዴዓናዉኑ» ያጌዳ።</verse>
				<verse number="19">ዬሱሲ ዴንዲዴ፥ ባሬና ካሊያዋንቱና ኢቲፔ ቢታኒያ ካሊዴ ቤዳ።</verse>
				<verse number="20">ሄ ዎዴ ታማኔ ላዑ ላይꬃ ኩሜንꬃ፥ ኢዚ ቦላፔ ሱꬃይ ጎጊያ ኢቲ ሚሺራታ ጉዬና ሺቃዴ፥ ዬሱሳ ማዩዋ ማጫራ ቦቻዱ።</verse>
				<verse number="21">ሃዋ ኢዛ ኡዶዌ፥ ኢዛ ባሬ ዎዛናን፥ «ታኒ ኣ ማዩዋ ፃላላ ቦቻንቶ ፓፃና» ያጋዴ ቆፓዱ።</verse>
				<verse number="22">ሺን ዬሱሲ ዩዪ ኢዞ ፄሊዴ፥ «ታ ናቴ፥ ያዮፓ፤ ኔና ኔ ኣማኑ ፓꬄዳ» ያጌዳ። ሄ ማንዒያንካ ሚሺራታ ፓፃ ኣጋዱ።</verse>
				<verse number="23">ዬሱሲ ኣዪሁዳ ዎሳ ጎሌ ካፑዋ ሶይ ጋኬዳ ዎዴ፥ ዬኩዋን ዲንካ ፑኒያ ኣሳኔ ዬኪያ ኣሳ ቤዒዴ፥</verse>
				<verse number="24">«ካሬ ኬሲቴ፤ ጉꬃ ናታ ጌሚዒሻዱፔ ኣቲን፥ ሃይቃቤይኩ» ያጌዳ። ሄዋፔ ጉዪያን ኣሳይ ኣ ቦላ ዳሪ ሚጬዳ።</verse>
				<verse number="25">ሺን ጮራ ኣሳ ካሬ ኢ ኬሴዳዋፔ ጉዪያን፥ ጎሌ ጌሊዴ፥ ናቲ ኩሺያ ኦይቄዳ፤ ናታካ ዴንዳ ኣጋዱ።</verse>
				<verse number="26">ሄ ዋሪ፥ ሄ ማንዒያንካ ሄ ጋዲያን ኡባን ሲሴቴዳ።</verse>
				<verse number="27">ዬሱሲ ሄዋና ኣꬊዴ ቢያ ዎዴ፥ ላዑ ቆቃቱ ባሬንቱ ቃላ ꬎቁ ኡዲዴ፥ «ዳዊቴ ናዓው፥ ኑና ማራሪኪ» ያጊዴ ኣ ካሌዲኖ።</verse>
				<verse number="28">ዬሱሲ ጎሌ ጌሌዳ ዎዴ፥ ቆቃቱ ኣኮ ዬዲኖ፤ ዬሱሲ ኡንቱንታ፥ «ታኒ ሃዋ ኦꬃናው ዳንዳዪያዋ ኣማኒቴ?» ያጌዳ። ኡንቱንቱ፥ «ኤ ጎዳው» ያጊ ዛሬዲኖ።</verse>
				<verse number="29">ሄዋፔ ጉዪያን፥ ዬሱሲ ኡንቱንቱ ኣይፊያ ባሬ ኩሺያን ቦቺዴ ኡንቱንታ፥ «ሂንቴው ሂንቴንቱ ኣማኑዋዳን ሃኖ» ያጌዳ።</verse>
				<verse number="30">ኡንቱንቱ ኣይፊ ዶዬቲ ኣጌዳ፤ ዬሱሲ ኡንቱንቶ፥ «ሃዋ ኦሲኔ ኦዶፒቴ» ያጊዴ ሚኒሲዴ ኦዴዳ።</verse>
				<verse number="31">ሺን ኡንቱንቱ ቢዴ፥ ሄ ጋዲያ ኡባን ዬሱሳባ ኦዴዲኖ።</verse>
				<verse number="32">ኡንቱንቱ ኬሲዴ ቢያ ዎዴ፥ ኣማሬዳ ኣሳይ ኢታ ኣያናይ ኦይቂና ዱዴዳ ቢታኒያ ዬሱሳኮ ኣሄዲኖ።</verse>
				<verse number="33">ዬሱሲ ኢታ ኣያና ኬሴዳዋፔ ጉዪያን፥ ዱዴ ቢታኒ ሃሳዬዳ። ኣሳይ፥ «ሃዌ ኦራꬃባ፤ ሃዋ ማላባይ ኢስራዔሊያ ጋዲያን ኡባካ ሃኒቤና» ያጊ ማላሌቴዲኖ።</verse>
				<verse number="34">ሺን ፓሪሳዋቱ፥ «ኢ ኢታ ኣያናቱዋ ካፑዋ ዎልቃን ፃላሃቱዋ ኬሴ» ያጌዲኖ።</verse>
				<verse number="35">ዬሱሲ ኡንቱንታ ኣዪሁዳ ዎሳ ጎሌቱዋን ታማሪሲዴኔ ካዉቴꬃ ዎንጋላ ሚሺራቹዋ ኦዲዴ፥ ቃሲ ሃርጊያ ኡባፔኔ ሳኩዋ ኡባፔ ኣሳ ፓꬂዴ፥ ዎጋ ካታማቱዋኒኔ ቄሪ ካታማቱዋ ኡባን ዩዬዳ።</verse>
				<verse number="36">ጮራ ኣሳ ቤዒዴ፥ ሄሚያ ኣሳይ ባይና ዶርሳዳን ኣሳይ ሂርጌቲያ ዲራዉኔ ኣሳ ማዲያባይ ባይና ዲራው፥ ኣሳው ቃሬቴዳ።</verse>
				<verse number="37">ያቲዴ ባሬና ካሊያዋንታ፥ «ቆይቻው ጋካ ካꬃይ ዳራ፤ ሺን ጫኪያ ኣሳይ ጉꬃ።</verse>
				<verse number="38">ሲሚ ካꬃ ጎዳይ ካꬃ ጫካናው ኦሳንቻቱዋ ዬዳና ማላ፥ ኣ ዎሲቴ» ያጌዳ።</verse>
			</chapter>
			<chapter number="10">
				<verse number="1">ዬሱሲ ባሬ ታማኔ ላዑ ካሊያዋንታ ፄሲዴ፥ ኡንቱንቱ ኢታ ኣያና ኬሳና ማላ፥ ቃሲ ሃርጊያ ኡባኔ ሳኩዋ ኡባ ፓꬃና ማላ፥ ኡንቱንቶ ማታ ኢሜዳ።</verse>
				<verse number="2">ዬሱሲ ኪቴዳ ታማኔ ላዓቱዋ ሱንꬃይ፥ ኮይሮዌ ጴፂሮሳ ጌቴቲያ ሲሞናኔ ኣ ኢሻ ኢንዲራሳ፥ ዛቢዲዮሳ ናና፥ ያዪቆባኔ ዮሃኒሳ፥</verse>
				<verse number="3">ፒሊጶሳ፥ ባርታላሞሳ፥ ቶማሳ፥ ቃራፃ ኣኪያ ማቶሳ፥ ኢልፒዮሳ ናዓ ያዪቆባኔ ታዶሳ፤</verse>
				<verse number="4">ባሬ ጋዴው ቃሬቲያ ሲሞናኔ ዬሱሳ ኣꬂ ኢሜዳ ኣስቆሮቱ ዪሁዳ።</verse>
				<verse number="5">ዬሱሲ ሃ ታማኔ ላዓቱዋ ሃዋዳን ያጊዴ ኪቴዳ፤ «ኣዪሁዳ ጊዴና ኣሳ ጋዲያ ቦፒቴ፤ ቃሲ ሳማራቱዋ ካታማካ ጌሎፒቴ፤</verse>
				<verse number="6">ሄዋ ዲራ ባዬዳ ዶርሳኮ፥ ኢስራዔሊያ ኣሳኮ</verse>
				<verse number="7">ቢዴ፥ ‹ሳሉዋ ካዉቴꬃይ ማቴዳ› ያጊዴ ኦዲቴ።</verse>
				<verse number="8">ሃርጋንቻቱዋ ፓꬂቴ፤ ኣኃ ሃይቁዋፔ ዴንꬂቴ፤ ኦሉ ኦይቄዳዋንታ ፓꬂቴ፤ ኢታ ኣያናቱዋካ ኬሲቴ። ሂንቴንቱ ጮ ኣኬዲታ፤ ጮ ኢሚቴ።</verse>
				<verse number="9">ዎርቃ ዎይ ቢራ ዎይ ሳንቲሚያ ሂንቴንቱ ኪሲያን ኦይቆፒቴ፤</verse>
				<verse number="10">ዎይ ኦጌው ቃርጪቲያ፥ ዎይ ላዔꬂያ ማዩዋ፥ ዎይ ጫማ ዎይ ፃምዓ ኦይቆፒቴ። ኣዪሲ ጎፔ፥ ኦሳንቻው ኮሺያባይ ቁማ።</verse>
				<verse number="11">«ሂንቴንቱ ጌሊያ ካታማን ዎይ ቄሪ ካታማ ኡባን ሂንቴና ሞካናው ናሼቲያዌ ኦኔንቶ ኣኬካን ፆሞሲቴ፤ ሂንቴንቱ ሄዋፔ ኬሳና ጋካናው፥ ሄዋን ኡቲቴ።</verse>
				<verse number="12">ቃሲ ጎሌ ጌሊዴ ሳሮቲቴ።</verse>
				<verse number="13">ሄ ጎሌን ዴዒያ ኣሳይ ሂንቴና ሞኮፔ፥ ሂንቴንቱ ሳሮቴዳ ሳሮታይ ኡንቱንታ ጋኮ። ሺን ኡንቱንቱ ሂንቴና ሞኬናን ኢፆፔ፥ ሂንቴንቱ ሳሮቴዳ ሳሮታይ ሂንቴው ጉዬ ሲሞ።</verse>
				<verse number="14">ቃሲ ኢቲ ኢቲ ጎሊ ዎይ ካታማይ ሂንቴና ሞኬናን ዎይ ሂንቴንቱ ኦዲያዋ ሲሴናን ኢፆፔ፥ ሄ ጎሌፔ ዎይ ሄ ካታማፔ ኬሲዴ፥ ሂንቴንቱ ጌዲያፔ ባና ሾጪቴ።</verse>
				<verse number="15">ታኒ ሂንቴው ቱሙዋ ኦዳይ፤ ፆሳይ ፒርዲያ ጋላሲ ሄ ካታማ ኣሳፔ፥ ሶዶማ ካታማ ኣሳዉኔ ጋሞራ ካታማ ኣሳው ፒርዳ ካዉሺሳና።</verse>
				<verse number="16">«ቤዒቴ! ታኒ ሂንቴና ዶርሳ ዋላቱዋ ጊዶ ዬዲያዋዳን ዬዳይ። ሄዋ ዲራው፥ ሾሻዳን ጪንጫ ጊዲቴ፤ ቃሲ ሃራጲያዳን፥ ኣሺኬ ጊዲቴ።</verse>
				<verse number="17">ሺን ኣሳፔ ናጌቲቴ። ኣዪሲ ጎፔ፥ ኣሳይ ሂንቴና ፒርዳ ጎሌው ኣꬂዴ ኢማና፤ ቃሲ ባሬ ኣዪሁዳ ዎሳ ጎሌቱዋኒካ ሂንቴና ሊሱዋን ፔዳና።</verse>
				<verse number="18">ጋዲያ ኣዪሲያዋንቱ ሲንꬃኒኔ ካታቱዋ ሲንꬃን ታ ዲራው ሂንቴንቱ ኤቂዴ፥ ኡንቱንቱሲኔ ኣዪሁዳ ጊዴና ኣሳ ሲንꬃን ታው ማርካ ጊዳኒታ።</verse>
				<verse number="19">ሺን ኡንቱንቱ ሂንቴና ፒርዳው ኣꬂያ ዎዴ፥ ሂንቴንቱ ሃሳያናባ ሄ ሳቲያን ፆሳይ ሂንቴው ኢሚያ ዲራው፥ ሂንቴንቱ ጋናባዉኔ ዎይ ዋጊዴ ሃሳያኔንቶኔ ሂርጎፒቴ።</verse>
				<verse number="20">ኣዪሲ ጎፔ፥ ሂንቴንቱን ኣቂዴ ሃሳዪያዌ ሂንቴንቱ ኣዉዋ ጌሻ ኣያናፔ ኣቲን፥ ሃሳዪያዋንቱ ሂንቴንታ ጊዲኪታ።</verse>
				<verse number="21">«ኢሻይ ባሬ ኢሻ፥ ኣዉ ባሬ ናዓ ቦላ ዴንዳና፤ ናናይ ባሬንቱ ኣቲኔ ኣዉዋ ቦላ ዴንዲዴ፥ ኡንቱንታ ዎꬊሳና።</verse>
				<verse number="22">ቃሲ ኣሳይ ኡባይ ሂንቴንታ ታ ሱንꬃ ዲራው ኢፃና፤ ሺን ዉርሴꬃይ ጋካናው ጌንጪያዌ ኣታናዋ።</verse>
				<verse number="23">ኡንቱንቱ ሂንቴና ኢቲ ካታማፔ ዬዴርሶፔ፥ ሃራ ካታማ ቢቴ። ኣዪሲ ጎፔ፥ ታኒ ሂንቴው ቱሙዋ ጋይ፤ ታኒ፥ ኣሳ ናዓይ፥ ያና ጋካናው፥ ሂንቴንቱ ሂንቴ ኦሱዋ ኢስራዔሊያ ካታማ ኡባን ኦꬂዴ ዉርሲኪታ።</verse>
				<verse number="24">«ታማሪያዌ ባሬና ታማሪሲያዋፔ ዳሬና፤ ቆማይካ ባሬ ጎዳፔ ዳሬና።</verse>
				<verse number="25">ታማሪያዌ ባሬና ታማሪሲያዋ ኬና ጊዲያዌ፥ ቆማይካ ባሬ ጎዳ ኬና ጊዲያዌ ኣው ጊዳና፤ ኡንቱንቱ ጎሌ ጎዳ ቢዔል-ዜቡላ ጊዴ ፄሶፔ፥ ኣ ጎሌ ኣሳ ዋጊ ፄሳኔሻ!</verse>
				<verse number="26">«ሲሚ ኣሳሲ ያዮፒቴ፤ ኣዪሲ ጎፔ፥ ጌንꬂ ዎꬄዳባይ ቆንጪያ ኬሴናን ኣቴና፤ ቆሴዳባይካ ኤሬቴናን ኣቴና።</verse>
				<verse number="27">ታኒ ሂንቴንቶ ꬉማኒ ኦዲያባ ፖዑዋን ሃሳዪቴ፤ ሂንቴው ሃይꬃን ሳሱኪዴ ኦዴዳዋ፥ ꬎቃ ሳን ኣዋዪቴ።</verse>
				<verse number="28">ኣሹዋ ዎꬊያዋንቶ ያዮፒቴ፤ ኡንቱንቱ፥ ሼምፑዋ ዎꬋናው ዳንዳይኪኖ። ሺን ሼምፑዋኔ ኣሹዋ ጋናሚያን ꬋዪሳናው ዳንዳዪያ ፆሳሲ ያዪቴ።</verse>
				<verse number="29">ላዑ ሱኒያ ካፋቱ ሳንቲሚያን ዛሊዔቲኪኖ? ሂንቴንቱ ኣዉዋ ሼኒያ ጊዳና ꬋዮፔ፥ ሄ ሱኒያ ካፋቱዋፔ ኢቲናካ ሳዓን ዎꬋዴ ባዩኩ።</verse>
				<verse number="30">ሺን ሃራይ ኣቶ፥ ሂንቴንቱ ሁጲያን ዴዒያ ቢናናይ ኡባይካ ፓይዱዋን ዴዔ።</verse>
				<verse number="31">ሲሚ ያዮፒቴ፤ ዳሮ ሱኒያ ካፋቱዋፔ ሂንቴንቱ ኣꬊታ።</verse>
				<verse number="32">«ሄዋ ዲራው፥ ኣሳ ሲንꬃን ታባ ማርካቲያ ኦሲ ጊዶፔኔ፥ ታኒካ ሳሉዋን ዴዒያ ታ ኣቡ ሲንꬃን ማርካታና፤</verse>
				<verse number="33">ሺን ኣሳ ሲንꬃን ታና ካዲያ ኦናኔ ታኒካ ቃሲ ሳሉዋን ዴዒያ ታ ኣቡ ሲንꬃን ኣ ካዳና።</verse>
				<verse number="34">«ታኒ ሳዓሲ ሳሮቴꬃ ኣሃናው ዬዳዋ ሂንቴሲ ማላቶፖ፤ ታኒ ቶራ ኣሃናው ዬዳዋፔ ኣቲን፥ ሳሮቴꬃ ኣሃናው ያቤይኬ።</verse>
				<verse number="35">ኣዪሲ ጎፔ፥ ታኒ ናዓ ኣ ኣቡፔ፥ ናቶ ኢዚ ዳዪፔ፥ ናዓ ማቻቶካ ኢዚ ቦሎታቲፔ ሻካናው ያዲ፤</verse>
				<verse number="36">ኣሳሲ ሞርኬቱ ኣ ጎሌ ኣሳቱዋ ጊዳናዋንታ።</verse>
				<verse number="37">«ባሬ ኣባ ዎይ ባሬ ዳዮ ታፔ ኣꬂዴ ሲቂያዌ ታዋ ጊዳናው ቤሴና፤ ባሬ ኣቱማ ናዓ ዎይ ባሬ ማጫ ናቶ ታፔ ኣꬂዴ ሲቂያዌ ታዋ ጊዳናው ቤሴና።</verse>
				<verse number="38">ባሬ ማስቃሊያ ቶኪዴ፥ ታ ጌዱዋ ካሌናዌ ታዋ ጊዳናው ቤሴና።</verse>
				<verse number="39">ባሬ ሼምፑዋ ኣሺያዌ ባዪዛናዋ፤ ሺን ታ ዲራው ባሬ ሼምፑዋ ባዪዚያዌ ኣሻናዋ።</verse>
				<verse number="40">«ሂንቴንታ ሞኪያዌ ታና ሞኬ፤ ቃሲ ታና ሞኪያዌ ታና ኪቴዳዋ ሞኬ።</verse>
				<verse number="41">ናቢያ፥ ናቢያ ሱንꬃን ሞኪያዌ፥ ናቢያ ጋቲያ ኣናና ጊሼታናዋ፤ ቃሲ ፂሉዋ፥ ፂሉዋ ሱንꬃን ሞኪያዌ፥ ፂሉዋ ጋቲያ ኣናና ጊሼታናዋ።</verse>
				<verse number="42">ኦኒኔ ሃ ታና ካሊያዋንቱፔ ጉፂያ ኢቶ፥ ሃራይ ኣቶ ቡሊያ ሃꬃ ፃላላ ኡሻናው ኢሞፔካ፥ ታኒ ሂንቴንቶ ቱሙዋ ጋይ፤ ኢ ባሬ ጋቲያ ኣካና» ያጌዳ።</verse>
			</chapter>
			<chapter number="11">
				<verse number="1">ዬሱሲ ባሬ ታማኔ ላዑ ካሊያዋንታ ኣዛዚያዋ ፖሌዳ ዎዴ፥ ሄዋፔ ዴንዲዴ፥ ካታማቱዋን ታማሪሳናዉኔ ኦዳናው ቤዳ።</verse>
				<verse number="2">ፃማቂያ ዮሃኒሲ ቃሾ ጎሌን ዴዒዴ፥ ዬሱሲ ኦꬄዳዋ ሲሲዴ፥ ባሬና ካሊያዋንታ ኣኮ ኪቲዴ፥</verse>
				<verse number="3">«ያናዌ ኔኔዬ? ዎይ ሃራ ናጋኔ?» ያጊ ኦቻናዳን ኡዴዳ።</verse>
				<verse number="4">ዬሱሲ ዛሪዴ፥ ኡንቱንቶ ሃዋዳን ያጌዳ፤ «ቢዴ ሂንቴንቱ ቤዒያዋኔ ሲሲያዋ ዮሃኒሳው ኦዲቴ፤</verse>
				<verse number="5">ቆቃቱ ፄሊኖ፤ ዎባቱ ሃሜቲኖ፤ ኦሉ ኦይቄዳዋንቱ ፓፂዴ ጌዪኖ፤ ቱላቱ ሲሲኖ፤ ሃይቄዳዋንቱ ዴንዲኖ፤ ሂዬሳቱ ዎንጋላ ሚሺራቹዋ ሲሲኖ።</verse>
				<verse number="6">ታባ ሲꬌና ኡራይ ኣንጄቴዳዋ» ያጌዳ።</verse>
				<verse number="7">ዮሃኒሳ ካሊያዋንቱ ሲሚ ቤዳ ዎዴ፥ ዬሱሲ ዮሃኒሳባ ሺቄዳ ኣሳሲ ሃዋዳን ያጊ ሃሳዬዳ፤ «ኣያ ቤዓናው ኣሳይ ዴዔና ሜላ ቢታ ኬሴዲቴ? ጫርኩ ቃꬂያ ማቃ ቤዓናው ኬሴዲቴ?</verse>
				<verse number="8">ያቲና፥ ኣያ ቤዓናው ኬሴዲቴ? ሎዒያ ማዩዋ ማዬዳ ቢታኒያ ቤዓናው ኬሴዲቴ? ሎዒያ ማዩዋ ማዬዳዋንቱ ካታቱዋ ጎሌን ዴዒኖ።</verse>
				<verse number="9">ያቲና፥ ኣያ ቤዓናው ኬሴዲቴ? ናቢያ ቤዓናው ኬሴዲቴ? ኤ፥ ታኒ ሂንቴው ኦዳይ፤ ናቢያፔካ ኣꬊያዋ ቤዔዲታ።</verse>
				<verse number="10">ኣዪሲ ጎፔ፥ ፆሳ ማፃፋን፥ ‹ፆሳይ፥ «ቤዓ፥ ታኒ ኪቲያዋ ኔፔ ሲንꬃው ዬዳና። ኢ ኔው ኦጊያ ጊጊሳናዋ» ያጌዳ› ጌቴቲዴ ዮሃኒሳባይ ፃፌቴዳ።</verse>
				<verse number="11">ታኒ ሂንቴንቶ ቱሙዋ ኦዳይ፤ ኣቲ ኡሉዋፔ ዬሌቴዳ ኣሳ ኡባን ፃማቂያ ዮሃኒሳፔ ኣꬊያዌ ኦኒኔ ዴንዲቤና፤ ሺን ሳሉዋ ካዉቴꬃን ኡባፔ ላፊያዌ ኣፔ ኣꬋና።</verse>
				<verse number="12">ፃማቂያ ዮሃኒሳ ዎዲያፔ ዶሚዴ፥ ሃቼ ጋካናው፥ ሳሉዋ ካዉቴꬃታ ዳሮ ናቄታው፤ ሚኒ ባፄቲያዋንቱ ኢዞ ዴሚኖ።</verse>
				<verse number="13">ኣዪሲ ጎፔ፥ ናባቱ ኡባቱኔ ሙሴ ሂጊ ዮሃኒሳ ዎዲ ጋካናው፥ ቲምቢቲያ ሃሳዬዲኖ፤</verse>
				<verse number="14">ሲሚ ሂንቴንቱ ኡንቱንቱ ሃሳዮዋ ኣማናናዋ ጊዶፔ፥ ያናዋ ጌቴቴዳ ኤላስ ሃ ዮሃኒሳ።</verse>
				<verse number="15">ሲሲያ ሃይꬃይ ዴዒያዌ ሲሶ!</verse>
				<verse number="16">«ሺን ታኒ ሃ ዎዲያ ኣሳ ኣያና ሌሚሶ? ኡንቱንቱ ቆጫን ኡቲያ ናና ማላቲኖ፤ ኡንቱንቱ ባሬንቱ ላጌꬃቱዋ ፄሲዴ፥</verse>
				<verse number="17">‹ኑኒ ሂንቴንቶ ሂፂፂያ ፑኔዶ፤ ሺን ዱሪቤይኪታ፤ ዬኩዋ ዬꬃካ ኬሴዶ፤ ሺን ዬኪቤይኪታ› ያጊኖ።</verse>
				<verse number="18">ኣዪሲ ጎፔ፥ ዮሃኒሲ ፆሚዲኔ ዎዪኒያ ኤሳ ኡሼናን ዪና ኡንቱንቱ፥ ‹ኣ ቦላ ኢታ ኣያናይ ዴዔ› ያጌዲኖ።</verse>
				<verse number="19">ታኒ፥ ኣሳ ናዓይ፥ ማዴኔ ኡሻዴ ዪና፥ ኡንቱንቱ ታና፥ ‹ሃ ናፊሳማኔ ዎዪኒያ ኤሳ ኡሺያዋ ቤዒቴ፤ ቃራፃ ቃንፂያዋንቱናኔ ናጋራንቻቱዋና ሲቄቴ› ያጊኖ፤ ሺን ፆሳ ኣꬌዳ ኤራቴꬃይ ባሬ ኦሱዋን ቱማ ጊዲዴ ቤቴ» ያጌዳ።</verse>
				<verse number="20">ሄዋፔ ጉዪያን፥ ዬሱሲ ባሬ ማላታፔ ዳሪያ ባጋ ኦꬄዳ ካታማቱዋን ዴዒያ ኣሳይ ባሬንቱ ናጋራፔ ሲሚቤና ዲራው፥ ኡንቱንታ ሃዋዳን ያጊዴ፥ ቶሺያ ዶሜዳ፤</verse>
				<verse number="21">«ኮራዚኔ ካታማው፥ ኔው ኣዬሮ፤ ቤቴሳይዳ ካታማው፥ ኔዉካ ኣዬሮ፤ ኣዪሲ ጎፔ፥ ሂንቴንቱ ቦላ ፆሳይ ኦꬄዳ ማላታይ ፂሮሳ ካታማኒኔ ሲዶና ካታማን ኦሴቶዋ ጊዲንቶ፥ ኡንቱንቱ ማቂያ ማዪዴ፥ ቢዲንꬃ ኦኬቲዴ፥ ቤኒ ባሬንቱ ናጋራፔ ሲማናዋንታሺን።</verse>
				<verse number="22">ታኒ ሂንቴው ኦዳይ፤ ፒርዳ ጋላሲ ፆሳይ ሂንቴፔ ፂሮሳ ካታማዉኔ ሲዶና ካታማው ፒርዳ ካዉሺሳና።</verse>
				<verse number="23">ቃሲ ቂፊሪናሆማ ካታማው፥ ኔኒ ሳሉዋ ፑዴ ꬎቁ ጋናው ኮያዲ? ኔኒ ሲዖሊያ ዱጌ ዬጌታና፤ ኣዪሲ ጎፔ፥ ኔ ቦላ ፆሳይ ኦꬄዳ ማላታይ ሶዶማ ካታማን ኦሴቶዋ ጊዲንቶ፥ ሶዶማ ካታማይ ሃቼ ጋካናሲካ ዴዓናዋሺን።</verse>
				<verse number="24">ታኒ ሂንቴው ኦዳይ፤ ፒርዳ ጋላሲ ፆሳይ ኔፔ ሶዶማው ፒርዳ ካዉሺሳና» ያጌዳ።</verse>
				<verse number="25">ዬሱሲ ሄ ዎዴ ዛሪዴ፥ ሃዋዳን ያጌዳ፤ «ታ ኣቦ፥ ሳሉዋ ሳዓ ጎዳው፥ ኔኒ ሃዋ ኣꬌዳ ኤራንቻቱዋፔኔ ኣኬካንቻቱዋፔ ጌንꬃዴ፥ ኤሬና ናናቱዋሲ ቆንጪሴዳ ዲራው፥ ኔና ጋላታይ፤</verse>
				<verse number="26">ኤ ታ ኣቦ፥ ኣዪሲ ጎፔ፥ ሃዌ ኔ ሼኒያዳን ኦሴቴዳ።</verse>
				<verse number="27">«ታ ኣቡ ታው ኡባባ ኢሜዳ፤ ኣዉዋፔ ሃራይ ናዓ ኤሬና፤ ናዓፔኔ ናዓይ ኣዉዋ ቆንጪሳናው ኮዪያ ኣሳፔ ኣቲን፥ ሃራይ ኣዉዋ ኤሬና።</verse>
				<verse number="28">«ዳቡራንቻቶ፥ ዴፁዋ ቶኮዋንቶ ኡባቶ፥ ታኮ ሃ ዪቴ፤ ታኒ ሂንቴንታ ሼምፒሳና።</verse>
				<verse number="29">ታኒ ጋራኔ ታ ዎዛናን ኣሺኬ ጊዶ ዲራው፥ ታ ሞርጌ ሚꬃን ዋፄቲቴ፤ ታፔ ታማሪቴ፤ ሂንቴንቱ ሼምፑዋሲካ ሂንቴ ሼምፑዋ ዴማና።</verse>
				<verse number="30">ኣዪሲ ጎፔ፥ ታ ሞርጌ ሚꬃይ ጊጋ፤ ቃሲ ታኒ ሂንቴንታ ቶሴዳዌካ ካዉሻ» ያጌዳ።</verse>
			</chapter>
			<chapter number="12">
				<verse number="1">ዬሱሲ ሄ ዎዴ ሳምባታ ጋላሲ፥ ቲሻ ባንጋ ጊዶና ኣꬊሺን ኣ ካሊያዋንቱ ኮሻቲዴ፥ ቲሻ ባንጋ ዱꬂዴ፥ ሙሳ ዶሜዲኖ።</verse>
				<verse number="2">ሺን ፓሪሳዋቱ ሄዋ ቤዒዴ ዬሱሳ፥ «ቤዓ፥ ኔና ካሊያዋንቱ ሳምባታ ጋላሲ ኦꬃናው ዎጋ ጊዴናባ ኦꬂኖ» ያጌዲኖ።</verse>
				<verse number="3">ሺን ዬሱሲ ኡንቱንቱሲ ሃዋዳን ያጌዳ፤ «ዳዊቴኔ ኣናና ዴዒያዋንቱ ኮሻቴዳ ዎዴ፥ ዳዊቴ ኦꬄዳዋ ናባቢቤይኪቴ?</verse>
				<verse number="4">ዳዊቴ ፆሳ ጎሌ ጌሊዴ፥ ቄሳቱዋ ፃላላይ ማናፔ ኣቲን፥ ኢኔ ኣናና ዴዒያዋንቱ ማናው ዎጋ ጊዴና ፆሳሲ ያርሼዳ ቁማ ሜዳ።</verse>
				<verse number="5">ዎይ ሳምባታ ኡባን ጌሻ ጎሊያን ዴዒያ ቄሳቱ ሳምባታ ዎጋ ሜንꬂያዋ፥ ቃሲ ኡንቱንቱሲ ሄዌ ባዪዞ ጊዴናዋ ሙሴ ሂጊያን ናባቢቤይኪቴ?</verse>
				<verse number="6">ሺን ታኒ ሂንቴው ኦዳይ፤ ጌሻ ጎሊያፔ ኣꬊያዌ ሃዋን ዴዔ።</verse>
				<verse number="7">ፆሳ ማፃፋይ፥ ‹ታኒ ማሮቴꬃ ኮያይፔ ኣቲን፥ ያርሹዋ ኮዪኬ› ያጊያዌ ዋጊያዌንቶ ሂንቴንቱ ኤሪቴንቶ፥ ባዪዙ ባይና ኣሳ ቦላ ፒርዲኪታ።</verse>
				<verse number="8">ኣዪሲ ጎፔ፥ ታኒ፥ ኣሳ ናዓይ፥ ሳምባታ ጎዳ» ያጌዳ።</verse>
				<verse number="9">ዬሱሲ ሄዋፔ ዴንዲዴ፥ ኣዪሁዳ ዎሳ ጎሌ ቤዳ።</verse>
				<verse number="10">ሄዋን ኩሺ ጉንዴዳ ኢቲ ቢታኒ ዴዔ፤ ዬሱሳ ሞታናው ጋሱዋ ኮዪያ ኣሳቱ፥ «ሳምባታን፥ ሃርጋንቻ ፓꬂያዌ ዎጌ?» ያጊዴ ኣ ኦቼዲኖ።</verse>
				<verse number="11">ዬሱሲ ኡንቱንታ፥ «ሂንቴንቱ ጊዶን ኢቲ ዶርሳይ ዴዒያ ኡራይ፥ ሄ ዶርሳይ ሳምባታ ጋላሲ ኦላን ኩንዶፔ፥ ኦይቂዴ ኬሴናዌ ኦኔ?</verse>
				<verse number="12">ያቲና፥ ኣሳይ ዶርሳፔ ዎቲ ሎይꬂዴ ዳሬኔ! ሄዋ ዲራው፥ ሳምባታ ጋላሲ ሎዖባ ኦꬂያዌ ዎጋ» ያጌዳ።</verse>
				<verse number="13">ሄዋፔ ጉዪያን ቢታኒያ፥ «ኔ ኩሺያ ፒዲ ኦꬃ» ያጊና ቢታኒ ፒዲ ኦꬆዋፔ ጉዪያን፥ ኣ ኩሺ ዮኮ ኩሺያዋዳንካ ፓፂ ኣጌዳ።</verse>
				<verse number="14">ሺን ፓሪሳዋቱ ካሬ ኬሲዴ፥ ዬሱሳ ዎቲ ዎꬋኔንቶ ማቄቴዲኖ።</verse>
				<verse number="15">ሺን ዬሱሲ ኡንቱንቱ ዞሬታ ኤሪዴ፥ ሄዋፔ ኣጊዴ ቢያ ዎዴ፥ ዳሮ ኣሳይ ኣ ካሌዳ፤ ሃርጌዳ ኡባ ፓꬄዳ።</verse>
				<verse number="16">ፆሳይ ናቢያ ኢሲያሳ ባጋና ኦዴዳዌ ፖሌታና ማላ፥ ዬሱሲ ኣሳቱዋሲ፥ «ታባ ሃራ ኣሳሲ ኦዶፒቴ» ያጌዳ።</verse>
				<verse number="17">***</verse>
				<verse number="18">ፆሳይ ኢሲያሳ ባጋና ሃዋዳን ያጌዳ፤ «ታኒ ዶሬዳ ታ ኣዪሊ፥ ታኒ ሲቂያ፥ ታና ናሼቺያዌ ሃዌኩ። ታኒ ታ ኣያና ኣ ቦላ ዎꬃና። ኢ ሱሬ ፒርዳ ኣሳው ኡባው ኦዳናዋ።</verse>
				<verse number="19">ኢ ፓሉሜቴና፤ ዎይ ዋሴና። ባሬ ቃላካ ኦጊያን ሲሴና።</verse>
				<verse number="20">ሱሬ ፒርዳይ ፆኒ ኬሳና ጋካናው፥ ቲንጬቴዳ ማቃ ሜንꬄና ቃሲ ጩዋቲያ ሙቃዳ ቁንጩቲያካ ኢ ቶዪሴና።</verse>
				<verse number="21">ኣዪሁዳ ጊዴና ኣሳይ ኡባይ ኣቦላ ባሬንቱ ሂዶታ ዎꬃና» ያጌዳ።</verse>
				<verse number="22">ሄዋፔ ጉዪያን፥ ኣማሬዳ ኣሳቱ ኢታ ኣያናይ ኦይቂና ዱዴዳ ኢቲ ቆቃ ቢታኒያ ዬሱሳኮ ኣሄዲኖ፤ ዬሱሲ ሄ ዱዴ ቢታኒያ ፓꬄዳ፤ ቢታኒካ ሃሳያኔ ፄላ ዶሜዳ።</verse>
				<verse number="23">ኣሳይ ኡባይ ማላሌቲዴ፥ «ላ ሃዌ ዳዊቴ ናዓ ጊዳንዴሻ?» ያጌዲኖ።</verse>
				<verse number="24">ሺን ፓሪሳዋቱ ሄዋ ሲሲዴ፥ «ሃ ቢታኒ ኢታ ኣያናቱዋ ካፑ ‹ቢዔል-ዜቡሊ› ባሬው ዎልቃ ኢሚና፥ ፃላሃቱዋ ኬሴ» ያጌዲኖ።</verse>
				<verse number="25">ሺን ዬሱሲ ኡንቱንቱ ቆፋ ኤሪዴ፥ ኡንቱንታ ሃዋዳን ያጌዳ፤ «ባሬ ጊዶን ሻኬቲያ ካዉቴꬃይ ኡባይ ꬋያና፤ ቃሲ ባሬ ጊዶን ሻኬቲያ ካታማይ ዎይ ጎሌን ዴዒያ ኣሳይካ ሚኔና።</verse>
				<verse number="26">ቃሲ ሴፃናይ ሴፃና ኬሲያዋ ጊዶፔ፥ ባሬ ጊዶን ሻኬቴ፤ ያቲና፥ ኣ ካዉቴꬃይ ዋኒዴ ሚኒ ኤቃናዌ?</verse>
				<verse number="27">ታው ቢዔል-ዜቡሊ ዎልቃ ኢሚና፥ ታኒ ፃላሃቱዋ ኬሲያዋ ጊዶፔ፥ ሂንቴንቱ ኣሳው ዎልቃ ኦኒ ኢሚና ፃላሃቱዋ ኬሳኔ? ሄዋ ዲራው፥ ኡንቱንቱ ሂንቴ ቦላ ፒርዳና።</verse>
				<verse number="28">ሺን ፆሳ ጌሻ ኣያናይ ታው ዎልቃ ኢሚና፥ ታኒ ፃላሃቱዋ ኬሲያዋ ጊዶፔ፥ ሲሚ ፆሳ ካዉቴꬃይ ሂንቴ ቦላ ዪዲጌዳ።</verse>
				<verse number="29">«ዎይ ኣሳይ ካሴቲዴ፥ ዎልቃማ ኣሳ ቃቼናን ዴዒዴ፥ ኣ ጎሌ ጌሊዴ፥ ኣ ሚሻ ቦንቃናው ዋኒዴ ዳንዳዪ? ቃቼዳዋፔ ጉዪያን፥ ኣ ሚሻ ቦንቃናው ዳንዳዬ።</verse>
				<verse number="30">«ታ ባጋ ጊዴና ኡራይ ታዋ ኢፄ፤ ቃሲ ታናና ኢቲፔ ሺሼናዌ ላሌ።</verse>
				<verse number="31">ሄዋ ዲራው፥ ታኒ ሂንቴው ኦዳይ፤ ፆሳይ ኣሳው ኣይ ናጋራ ጊዲናካ፥ ቃሲ ኣይ ቦሬ ጊዲናካ ኣቶ ጋና፤ ሺን ጌሻ ኣያና ቦሪያዋ ኣቶ ጌና።</verse>
				<verse number="32">ታ ቦላ፥ ኣሳ ናዓ ቦላ፥ ኢታባ ሃሳዪያ ኦ ናጋራኔ ፆሳይ ኣቶ ጋና፤ ሺን ጌሻ ኣያና ቦላ ኢታባ ሃሳዪያ ኦ ናጋራኔ ሳዓን ጊዲና፥ ሳሉዋንካ ፆሳይ ኣቶ ጌና።</verse>
				<verse number="33">«ሎዖ ኣይፊያ ዴማናው ሎዖ ሚꬃ ዲቻናው ቤሴ፤ ኢታ ሚꬃ ሂንቴንቱ ዲቾፔ፥ ኢታ ኣይፊያ ዴማኒታ፤ ኣዪሲ ጎፔ፥ ሚꬃይ ኤሬቲያዌ ባሬ ኣይፊያ ኣይፊያዋና።</verse>
				<verse number="34">ሾሻቶ፥ ሂንቴንቱ ኢታ ጊዲዴ፥ ዎቲ ሎዖባ ሃሳያናው ዳንዳዪቴ? ኣዪሲ ጎፔ፥ ዶናይ ዎዛና ጊዶን ኩሜዳዋ ሃሳዬ።</verse>
				<verse number="35">ሎዖ ኣሳይ ባሬ ሎዖ ሚንጁዋፔ ሎዖባ ኬሴ፤ ቃሲ ኢታ ኣሳይ ባሬ ኢታ ሚንጁዋፔ ኢታባ ኬሴ።</verse>
				<verse number="36">ታኒ ሂንቴንቶ ኦዳይ፤ ኣሳይ ባሬ ሃሳዬዳ ማዴና ሃሳያ ኡባው ፒርዳ ጋላሲ ዛሩዋ ኢማናዋ።</verse>
				<verse number="37">ኣዪሲ ጎፔ፥ ኔ ሃሳያይ ኔና ፂሊሳና፤ ዎይ ኔ ሃሳያይ ኔ ቦላ ፒርዲሳና» ያጌዳ።</verse>
				<verse number="38">ሄዋፔ ጉዪያን፥ ሂጊያ ታማሪሲያ ኢቲ ኢቲ ኣሳይኔ ፓሪሳዋቱ ዛሪዴ ዬሱሳ፥ «ታማሪሲያዎ፥ ኔኒ ማላታ ኦꬂሺን፥ ኑኒ ቤዓናው ኮዬቶ» ያጌዲኖ።</verse>
				<verse number="39">ሺን ኢ ዛሪዴ፥ ኡንቱንቶ ሃዋዳን ያጌዳ፤ «ሃ ዎዲያ ኣሳይ ኢታኔ ፆሳ ኣማኔና ዲራው፥ ማላታ ኮዬ፤ ናቢያ ዮናሳ ማላታፔ ኣቲን፥ ሃራ ማላታይ ኢሜቴና።</verse>
				<verse number="40">ዮናሲ ዎጋ ሞሊያ ኡሉዋን ሄዙ ጋላሳኔ ሄዙ ቃማ ዴዔዳዋዳን፥ ኣሳ ናዓይካ፥ ቢታ ጊዶን ሄዙ ጋላሳኔ ሄዙ ቃማ ዴዓናዋ።</verse>
				<verse number="41">ኔኔዌ ኣሳይ ዮናሲ ኦዴዳዋን ባሬንቱ ናጋራፔ ሲሜዳ ዲራው፥ ፒርዳ ጋላሲ ዴንዲዴ፥ ሂንቴንታ ሞታናዋንታ፤ ቤይቴ፥ ዮናሳፔ ኣꬊያዌ ሃዋን ዴዔ።</verse>
				<verse number="42">ዱጌ ባጋ ጋዲያ ካታታ ሶሎሞኔው ዴዒያ ኣꬎ ኤራቴꬃ ሲሳናው ሳዓ ጋፃፔ ዬዳ ዲራው፥ ፒርዳ ጋላሲ ዴንዳዴ፥ ሂንቴንታ ሞታናዉኑ፤ ቤይቴ፥ ሶሎሞኔፔካ ኣꬊያዌ ሃዋን ዴዔ።</verse>
				<verse number="43">«ኢታ ኣያናይ ኣሳፔ ኬሴዳ ዎዴ፥ ባሬው ሼምፒያሳ ኮዪዴ፥ ሃꬃይ ባይና ሜላሳና ዩዬ፤ ሺን ዴሜና።</verse>
				<verse number="44">ሄ ዎዴ፥ ‹ታኒ ኣጋዴ ዬዳ ታ ጎሌ ሲማና› ያጌ፤ ሲሚዴ ዪያ ዎዴ፥ ጎሊ ሜላ ዴዒያዋኔ ፒቴቲ ጌዪዴ፥ ጊጊ ኡቴዳዋ ዴሜ።</verse>
				<verse number="45">ሄዋፔ ጉዪያን፥ ቢዴ ባሬፔ ኢቲያ ላፑ ሃራ ኣያናቱዋ ኣኪዴ ዬ፤ ሄ ኣያናቱ ጌሊዴ፥ ሄዋን ዴዒኖ። ሄ ቢታኒያ ዴዑ ካሴዋፔ ዳሪ ኢቴ። ሃ ዎዲያ ኢታ ኣሳዉካ ቃሲ ሄዋዳን ሃናና» ያጌዳ።</verse>
				<verse number="46">ዬሱሲ ዳሮ ኣሳው ሃሳዪሺን፥ ኣ ዳያኔ ኣ ኢሻቱ ኣናና ሃሳያናው ኮዪዴ፥ ካሬን ኤቄዲኖ።</verse>
				<verse number="47">ሄዋን ዴዒያ ኣሳፔ ኢቱ ኣ፥ «ኔ ዳያኔ ኔ ኢሻቱ ኔናና ሃሳያናው ኮዪዴ፥ ካሬን ኤቄዲኖ» ያጌዳ።</verse>
				<verse number="48">ሺን ዬሱሲ ዛሪዴ፥ «ታ ዳያ ኦኔ? ታ ኢሻቱ ኦኔ?» ያጌዳ።</verse>
				<verse number="49">ባሬ ኩሺያን ባሬና ካሊያዋንቱኮ ፆርሲዴ፥ «ቤይቴ፥ ታ ዳያኔ ታ ኢሻቱ ሃዋንቱሺ።</verse>
				<verse number="50">ኣዪሲ ጎፔ፥ ሳሉዋን ዴዒያ ታ ኣቡ ሼኒያ ኦꬂያ ኡባይ፥ ታ ኢሻ፥ ታ ሚቻቶኔ ታ ዳዮ» ያጌዳ።</verse>
			</chapter>
			<chapter number="13">
				<verse number="1">ዬሱሲ ሄ ጋላሲ ሶዪፔ ኬሲዴ፥ ኣባ ጋፃን ኡቴዳ።</verse>
				<verse number="2">ዳሮ ጮራ ኣሳይ ባሬ ዩሹዋን ዩዪ ኣꬊዴ ሺቂና፥ ዎንጊሪያ ጊዶ ጌሊዴ ኡቴዳ፤ ኣሳይ ኡባይ ኣባ ጋፃን ኤቄዳ።</verse>
				<verse number="3">ኣሳሲ ሌሚሱዋን ዳሮባ ሃዋዳን ያጊዴ ኦዴዳ፤ «ኢቲ ቢታኒ ዜሬꬃ ዜራናው ኬሴዳ።</verse>
				<verse number="4">ኢ ዜሪሺን፥ ኢቲ ኢቲ ዜሬꬃይ ኦጊያ ዶናን ዎꬌዳ፤ ያቲና ካፉ ዪዴ ሜዳ።</verse>
				<verse number="5">ቃሲ ኢቲ ኢቲ ዜሬꬃይ ኣንጮ ጊዴዳ ቢታ ቦላ ዎꬌዳ፤ ዳሮ ቢታይ ባይና ዲራው፥ ሄ ዜሬꬃይ ኤሌካ ዶሌዳ።</verse>
				<verse number="6">ሺን ኣዋይ ኬሴዳ ዎዴ ጫርሻይ ሹሌዳ፤ ኣዱሳ ፃጱዋ ዬዲቤና ዲራው ሜሊ ኣጌዳ።</verse>
				<verse number="7">ኢቲ ኢቲ ዜሬꬃይ ኣጉንꬃ ጊዶን ዎꬌዳ፤ ሄዋን ዶሌዳዋ ኣጉንꬃይ ዲጪዴ ጩሌዳ።</verse>
				<verse number="8">ኢቲ ኢቲ ዜሬꬃይ ቱዔ ቢታን ዎꬊዴ ዶሌዳ፤ ኢቱ ፄቱ ኣይፊያ፥ ኢቱ ኡሱፑን ታሙዋ፥ ኢቱ ሃታሙዋ ኣይፌዳ።</verse>
				<verse number="9">ሲሲያ ሃይꬃይ ዴዒያ ኡራይ ሲሶ!» ያጌዳ።</verse>
				<verse number="10">ዬሱሳ ካሊያዋንቱ ኣኮ ሺቂዴ፥ «ኔኒ ኣዪሲ ኣሳሲ ሌሚሱዋን ኦዳይ?» ያጌዲኖ።</verse>
				<verse number="11">ዬሱሲ ዛሪዴ፥ ኡንቱንቱሲ ሃዋዳን ያጌዳ፤ «ሂንቴንቱሲ ሳሉዋ ካዉቴꬃ ፁራ ኤሩሳይ ኢሜቴዳ፤ ሺን ኡንቱንቱሲ ኢሜቲቤና።</verse>
				<verse number="12">ኣዪሲ ጎፔ፥ ዴዒያዎ ጉጄታና፤ ኣው ዳራናዋ፤ ሺን ባይናዋፔ ሃራይ ኣቶ፥ ሄ ዴዒያዌካ ኣኬታናዋ።</verse>
				<verse number="13">ታኒ ኡንቱንቱ ፄሊዴ ፄሌናዋዳን፥ ሲሲዴ ሲሴናዋዳን ሃኒያ ዲራው፥ ዎይ ቃሲ ኣኬኬና ዲራው ኡንቱንቶ ሌሚሱዋን ኦዳይ።</verse>
				<verse number="14">«ኢሲያሲ ኡንቱንቱባ ሃዋዳን ኦዶዌ ፖሌታናዋ፤ ‹ሂንቴንቱ ሲሳ ሲሳና፤ ሺን ሂንቴንቶ ጌሌና፤ ሂንቴንቱ ፄላ ፄላና፤ ሺን ቤዒኪታ።</verse>
				<verse number="15">ኣዪሲ ጎፔ፥ ሃ ኣሳ ዎዛናይ ጉዙሜዳ፤ ባሬንቱ ሃይꬃ ቱሊሴዲኖ፤ ባሬንቱ ኣዪፊያካ ጪሉሜዲኖ። ሃዌ ባዌንቶ፥ ኡንቱንቱ ባሬንቱ ኣይፊያን ቤዓና፤ ባሬንቱ ሃይꬃን ሲሳና፤ ባሬንቱ ዎዛናንካ ኣኬካና፤ ኡንቱንቱ ታኮ፥ ፆሳኮ ሲማና፤ ታኒካ ኡንቱንታ ፓꬃና› ያጌ።</verse>
				<verse number="16">«ሺን ሂንቴንቱ ኣይፊ ፄሊያ ዲራዉኔ ሂንቴንቱ ሃይꬃይካ ሲሲያ ዲራው፥ ሂንቴንቱ ኣንጄቴዳዋንታ።</verse>
				<verse number="17">ታኒ ሂንቴንቶ ቱሙዋ ኦዳይ፤ ዳሮ ናባቱኔ ፂላቱ ሂንቴንቱ ቤዒያዋ ቤዓናው ኣሞቴዲኖ፤ ሺን ቤዒቤይኪኖ። ሂንቴንቱ ሲሲያዋ ሲሳናው ኣሞቴዲኖ፤ ሺን ሲሲቤይኪኖ።</verse>
				<verse number="18">«ሲሚ ካꬃ ዜሪያዋ ሌሚሱዋ ቢሌꬃይ ጊያዋ ሲሲቴ።</verse>
				<verse number="19">ካዉቴꬃ ቃላ ሲሲዴ፥ ኣኬኬና ኦኒኔ ኦጊያ ዶናን ዎꬌዳ ዜሬꬃ ማላ፤ ፃላሂያ ካፑ ዪዴ፥ ኡንቱንቱ ዎዛናን ዜሬቴዳዋ ማፂ ዲጌ።</verse>
				<verse number="20">ኣንጮ ቢታን ዎꬌዳ ዜሬꬃይ ቃላ ሲሲዴ፥ ኤሌካ ናሼቻን ኣኪያዋንታ ማላቴ።</verse>
				<verse number="21">ሺን ሄ ኣሳቱ ሃዒሳፔ ኣቲን፥ ኡንቱንቱን ፃጱ ባዋ፤ ቃላ ጋሱዋን ሜቱ ዎይ ዬዴሳይ ዪያ ዎዴ፥ ኤሌካ ꬉቤቲ ኣጊኖ።</verse>
				<verse number="22">ቃሲ ኣጉንꬃ ጊዶን ዎꬌዳዌ ቃላ ሲሲያዋ ቤሴ፤ ሺን ሃ ሳዓ ዴዑዋሲ ሂርጉሳይኔ ዱሬቴꬃ ሲቁሳይ ቃላ ጩሌ፤ ሃ ጋሱዋን ሄ ዜሬꬃይካ ኣይፌናን ኣቲ ኣጌ።</verse>
				<verse number="23">ቱዔ ቢታን ዜሬቴዳዌ፥ ቃላ ሲሲዴ፥ ኣኬኪያ ኣሳ ቤሴ፤ ኢካ ኣይፌ፤ ኢቱ ፄቱዋ፥ ኢቱ ኡሱፑን ታሙዋ፥ ኢቱ ሃታሙዋ ኣይፌ» ያጌዳ።</verse>
				<verse number="24">ዬሱሲ ኡንቱንቶ ሃራ ሌሚሱዋ ሃዋዳን ያጊዴ ኦዴዳ፤ «ሳሉዋ ካዉቴꬃይ ባሬ ጎሻን ሎዖ ዜሬꬃ ዜሬዳ ቢታኒያ ማላቴ።</verse>
				<verse number="25">ሺን ቃማ ኣሳይ ጌሚዒሺዲጊና፥ ኣ ሞርኪ ዪዴ፥ ዛርጋ ዜሬዳዋ ቦላ ዛሪንጊያ ዜሪዴ ቤዳ።</verse>
				<verse number="26">ሺን ዛርጋይ ዶሊ ኣይፌዳ ዎዴ፥ ዛሪንጊ ሄ ዎዴ ቤቴዳ።</verse>
				<verse number="27">«ኣ ቆማቱ ኣኮ ዪዴ፥ ‹ጎዳው፥ ኔኒ ኔ ጎሻን ሎዖ ዜሬꬃ ዜራቤይኪ? ያቲና፥ ዛሪንጊ ሃቃፔ ዬዴ?› ያጌዲኖ።</verse>
				<verse number="28">«ሄዋፔ ጉዪያን ጎዳይ፥ ‹ሄዋ ሞርኪ ኦꬄዳ› ያጌዳ። «ቆማቱ፥ ‹ኑኒ ቢዴ ሾዳናዳን ዶሳይ?› ያጌዲኖ።</verse>
				<verse number="29">«ሺን ኢ፥ ‹ኣጊቴ፥ ዛሪንጊያ ሂንቴንቱ ሾዲዴ፥ ዛርጋና ሾዳኒታ።</verse>
				<verse number="30">ቦቾፒቴ፤ ቆይጪያ ዎዲ ጋካናው፥ ኢቲፔ ዲጪኖ። ቆይጪያ ዎዲ ጋኮዴ፥ ታኒ ቆይጪያዋንታ፥ ካሴቲዴ ዛሪንጊያ ማፂቴ፤ ታማን ጉዳናው ፖቺያን ፖቺያን ቃቺቴ፤ ሺን ዛርጋ ሺሺዴ ዲዪያን ቆሊቴ› ጋና» ያጌዳ።</verse>
				<verse number="31">ዬሱሲ ኡንቱንቶ ሃራ ሌሚሱዋ ያጊዴ ኦዴዳ፤ «ሳሉዋ ካዉቴꬃይ ሳናፊጪያ ጌቴቲያ ጉꬃ ሚꬃቲ ኣይፊያ ማላቴ፤ ሄ ሚꬃቲ ኣይፊያ ኣሳይ ኣኪዴ፥ ባሬ ጎሻን ዜሬዳ።</verse>
				<verse number="32">ሄ ዜሬꬃታ ሃራ ዜሬꬃ ኡባፔ ጉፃው፤ ሺን ዲጬዳ ዎዴ፥ ሃራ ኣታኪልቲያ ኡባፔ ዳራው፤ ካፉ ዪዴ፥ ኢዚ ቃንካን ኬፂያዋ ኬና ዎጋ ሚꬃ ጊዳዱ» ያጌዳ።</verse>
				<verse number="33">ቃሲካ ዬሱሲ ሃራ ሌሚሱዋ ኡንቱንቶ ያጊዴ ኦዴዳ፤ «ሳሉዋ ካዉቴꬃይ ኢቲ ሚሺራታ ሄዙ ኬሪያ ꬊሊያ ኣካዴ፥ ሙናቄዳ ሙናቃይ ኡባይ ዴንዳና ጋካናው፥ ኣኒ ቲጌዳ ኢርሹዋ ማላቴ» ያጌዳ።</verse>
				<verse number="34">ዬሱሲ ኣሳው ሄ ኡባ ሌሚሱዋን ኦዴዳ፤ ሌሚሱ ባይናን ኢ ኢቲባካ ኦዴና፤ ናቢ፥ «ታኒ ኡንቱንቶ ሃሳዪያ ዎዴ፥ ሌሚሱዋን ሃሳያይ። ኣላሚ ሜꬌቶዴፔ ዶሚዴ ጌሜዳ ዬዋቱዋ ኦዳይ» ያጌዳዌ ፖሌታና ማላ፥ ሄዋ ኢ ኦዴዳ።</verse>
				<verse number="35">***</verse>
				<verse number="36">ሄዋፔ ጉዪያን፥ ዬሱሲ ኣሳ ኣጊዴ፥ ሶይ ጌሌዳ፤ ኣ ካሊያዋንቱ ኣኮ ቢዴ፥ «ጎሻን ዴዒያ ዛሪንጊያ ሌሚሱዋ ቢሌꬃ ኑሲ ኦዳ» ያጌዲኖ።</verse>
				<verse number="37">ዬሱሲ ዛሪዴ፥ ሃዋዳን ያጌዳ፤ «ሎዖ ዜሬꬃ ዜሪያዌ ኣሳ ናዓ፤</verse>
				<verse number="38">ጎሻይ ሃ ኣላሚያ፤ ሎዖ ዜሬꬃይ ፆሳ ካዉቴꬃ ኣሳ፤ ዛሪንጊ ፃላሂያ ካፑዋ ናና።</verse>
				<verse number="39">ዛሪንጊያ ዜሬዳዌ ሞርኪያ ፃላሂያ፤ ቆይቻ ዎዲ፥ ዎዲያ ዉርሴꬃ፤ ቃሲ ቆይጪያዋንቱ ኪታንቻቱዋ።</verse>
				<verse number="40">«ሄዋ ዲራው፥ ዛሪንጊያ ማፂዴ፥ ታማን ጉዲያዋዳን፥ ዎዲያ ዉርሴꬃን ሄዋ ማላ ጊዳናዋ።</verse>
				<verse number="41">ኣሳ ናዓይ፥ ኪታንቻቱዋ ኪታናዋ፤ ኡንቱንቱ ኣ ካዉቴꬃ ጊዶን ናጋራው ጋሶ ጊዲያ ኡባቱዋኔ ኢታባ ኦꬂያዋንታ ማፂዴ ኬሳናዋንታ።</verse>
				<verse number="42">ያቲዴ ቶዔና ታማን ኦላናዋንታ፤ ሄዋን ኡንቱንቱ ዬካናዋንታኔ ኣቻ ꬋቃናዋንታ።</verse>
				<verse number="43">ሄ ዎዴ ፂላቱ ባሬንቱ ኣቡ ካዉቴꬃን ኣዋዳን ፖዓና። ሲሲያ ሃይꬃይ ዴዒያ ኡራይ ሲሶ!</verse>
				<verse number="44">«ሳሉዋ ካዉቴꬃይ ጎሻን ሞጌቴዳ ሚሻ ቤሴ፤ ኢቲ ቢታኒ ሄ ሚሻ ዴሚዴ፥ ዛሪዴ ሞጊ ኣጌዳ፤ ዳሮ ናሼቲዴ ቢዴ፥ ባሬው ዴዒያዋ ኡባ ዛሊዒዴ፥ ሄ ጎሻ ሻሜዳ።</verse>
				<verse number="45">«ቃሲ ሳሉዋ ካዉቴꬃይ ኢንቁዋ ጌቴቲያ ዳሮ ኣልዖ ሹቻ ሻማናው ኮዪያ ዛሊዓንቻ ማላቴ።</verse>
				<verse number="46">ሄ ዛሊዓንቻይ ዳሮ ኣልዖ ኢንቁዋ ዴሚዴ፥ ቢዴ ባሬው ዴዒያዋ ኡባ ዛሊዒዴ፥ ኣ ሻሜዳ።</verse>
				<verse number="47">«ቃሲ ሳሉዋ ካዉቴꬃይ ኡባ ቆሞ ሞሊያ ኦይቂያ፥ ኣባን ዬጌቴዳ ዳባ ማላቴ።</verse>
				<verse number="48">ሞሊ ዳባ ኩሜዳ ዎዴ፥ ሞሊያ ኦይቂያ ኣሳቱ ኣባፔ ጋፃ ኬሲዴ ኡቴዲኖ፤ ያቲዴ ሎዖ ሞሊያ ቆሪዴ፥ ዬጊያ ሚሻን ዬጌዲኖ፤ ሺን ኢታ ሞሊያ ዎራ ኦሌዲኖ።</verse>
				<verse number="49">ዎዲያ ዉርሴꬃን ሄዋዳን ሃናና፤ ኪታንቻቱ ዪዴ፥ ናጋራንቻቱዋ ፂላቱዋ ጊዶፔ ቆሪዴ፥</verse>
				<verse number="50">ቶዔና ታማን ኦላናዋንታ፤ ሄዋን ኡንቱንቱ ዬካናዋንታኔ ኣቻ ꬋቃናዋንታ።</verse>
				<verse number="51">«ሃዌ ኡባይ ሂንቴንቶ ጌሌዴ?» ያጊዴ ኡንቱንታ ኦቼዳ። ኡንቱንቱ፥ «ኤ፥» ያጌዲኖ።</verse>
				<verse number="52">ኢ፥ «ሄዋ ዲራው፥ ሳሉዋ ካዉቴꬃ ፁራ ሎይꬂ ኤሪያ፥ ሂጊያ ታማሪሲያ ኡባይ፥ ባሬ ሚሻ ሺሺ ዎꬄዳ ጎሊያፔ ኦራꬃ ሚሻኔ ኤጫ ሚሻ ሻኪ ኬሲያ ኢዛዋ ማላቴ» ያጊ ዛሬዳ።</verse>
				<verse number="53">ዬሱሲ ሃ ሌሚሳቱዋ ኦዲ ዉርሶዋፔ ጉዪያን፥ ሄዋፔ ዴንዲዴ፥</verse>
				<verse number="54">ባሬ ካታማ ናዚሬቴ ቤዳ። ኣዪሁዳ ዎሳ ጎሌን ታማሪሲያዋ ሲሴዳ ኣሳይ ማላሌቲዴ፥ ሃዋዳን ያጌዳ፤ «ሃዌ ሃ ኣꬎ ኤራቴꬃኔ ፆሳይ ኦꬂያ ማላታ ኦꬃናው ዎልቃ ሃቃፔ ኣኬዴ?</verse>
				<verse number="55">ሃዌ ኣናፂያ ናዓ ጊዴኔ? ኣ ዳያ ማይራሞ ጊዴኬ? ኣ ኢሻቱ ያዪቆባ፥ ዮሴፋ፥ ሲሞናኔ ዪሁዳ ጊዲኪኖ?</verse>
				<verse number="56">ኣ ሚቻቱ ኡባይ ኑናና ዴዒኪኖ? ያቲና፥ ኢ ሃ ኤራ ኡባ ሃቃፔ ዴሜዴ?» ያጌዲኖ።</verse>
				<verse number="57">ኡንቱንቱ ኢ ጊያባ ኣኬናን ኢፄዲኖ። ሺን ዬሱሲ ሄ ኣሳሲ፥ «ናቢ ባሬ ጋዲያኒኔ ባሬ ሶይ ኣሳን ቦንቼቴና፤ ሺን ሃራሳ ኡባን ቦንቼቴ» ያጌዳ።</verse>
				<verse number="58">ኡንቱንቱ ኣማኒቤና ዲራው፥ ዬሱሲ ዳሮ ማላታ ሄ ሳን ኦꬂቤና።</verse>
			</chapter>
			<chapter number="14">
				<verse number="1">ሄ ዎዴ ጋሊላ ጋዲያ ኣዪሲያ ሄሮዲሴ ዬሱሳባ ሲሴዳ፤</verse>
				<verse number="2">ያቲዴ ባሬ ቆማቱዋሲ፥ «ሃዌ ሃይቁዋፔ ዴንዴዳ ፃማቂያ ዮሃኒሳ፤ ፆሳይ ኦꬂያ ዎልቃማ ማላታ ኢ ኦꬂያዌ ሄዋሳ» ያጌዳ።</verse>
				<verse number="3">ኣዪሲ ጎፔ፥ ሄሮዲሲ ባሬ ኢሻ ፒሊጶሳ ማቻቲ ሄሮዲያዲ ጋሶታን ዮሃኒሳ ኦይꬂ ቃሺሲዴ፥ ቃሾ ጎሌን ዬጊ ዎꬄዳ።</verse>
				<verse number="4">ኣዪሲ ጎፔ፥ ዮሃኒሲ ሄሮዲሳ፥ «ኔኒ ሄሮዲያዶ፥ ኔ ኢሻ ማቻቶ ኣካናው ሂጊ ዲጌ» ያጌዳ።</verse>
				<verse number="5">ሄሮዲሲ ዮሃኒሳ ዎꬋናው ኮዬዳ፤ ሺን ዪሁዳ ኣሳይ ናቢያዳን ዮሃኒሳ ፄሌዳ ዲራው፥ ኣሳው ያዬዳ።</verse>
				<verse number="6">ሺን ሄሮዲሲ ዬሌቴዳ ጋላሳ ባላይ ጋኪና፥ ሄሮዲያዲ ናታ ኣሳ ሲንꬃን ዱራዴ ሄሮዲሳ ናሼቻው።</verse>
				<verse number="7">ሄሮዲሲ ናቶ፥ «ኔና ሎዔዳዋ ኣያኔ ጊዶፔ፥ ታና ኦቻ፤ ታኒ ኔው ኢማና» ያጊዴ ኢዚው ጫቄዳ።</verse>
				<verse number="8">ናታ ባሬ ዳይ ዞሪያ ኣካዴ ሄሮዲሳ፥ «ፃማቂያ ዮሃኒሳ ሁጲያ ሃ ዎጪቲያን ዎꬃዴ ታው ኢማ» ያጋዱ።</verse>
				<verse number="9">ካቲ ኣው ቃሬቴዳ፤ ሺን ባሬ ጫቁዋ ዲራዉኔ ባሬናና ማዳን ኡቴዳ ኢማꬃ ዲራው፥ ኢዚው ዮሃኒሳ ሁጲ ኢሜታና ማላ ኣዛዜዳ።</verse>
				<verse number="10">ካቲ ኪቲዴ፥ ዮሃኒሳ ቆꬊያ ቃሾ ጎሌን ሙጪሴዳ።</verse>
				<verse number="11">ሁጲያ ዎጪቲያን ዎꬂ ኣሂዴ፥ ናቲው ኢሜዲኖ፤ ናታ ሄ ሁጲያ ባሬ ኣቲኮ ኣፋዱ።</verse>
				<verse number="12">ዮሃኒሳ ካሊያዋንቱ ዪዴ፥ ኣ ኣኃ ኣፊዴ ሞጌዲኖ፤ ሄዋፔ ሲሚዴ ሃ ዬዉዋ ዬሱሳው ቢዴ ኦዴዲኖ።</verse>
				<verse number="13">ዬሱሲ ሄዋ ሲሲዴ፥ ዎንጊሪያን ጌሊዴ፥ ሄዋፔ ባሬካ ኣሳይ ባይናሳ ቤዳ፤ ኣሳይ ሄዋ ሲሲዴ፥ ካታማፔ ዴንዲዴ፥ ጌዲያን ኣ ካሌዲኖ።</verse>
				<verse number="14">ዬሱሲ ዎንጊሪያፔ ኬሴዳ ዎዴ፥ ዳሮ ኣሳ ቤዒዴ፥ ሄ ኣሳው ቃሬቴዳ፤ ያቲዴ ኡንቱንቱና ዴዒያ ሃርጋንቻቱዋ ፓꬄዳ።</verse>
				<verse number="15">ሳዓይ ኦማርሲያ ዎዴ፥ ዬሱሳ ካሊያዋንቱ ኣኮ ዪዴ፥ «ሃዌ ሳዓይ ኣሳይ ባይናሳ፤ ሃዒ ሳዓይ ቃሚዲጌዳ፤ ኣሳይ ኡባይ ቄሪ ካታማቱዋ ቢዴ፥ ባሬንቶ ቁማ ሻማና ማላ፥ ኣሳ ሞዪዛ» ያጌዲኖ።</verse>
				<verse number="16">ሺን ዬሱሲ ኡንቱንታ፥ «ኣሳይ ባናው ኮሼና፤ ኣሳው ሜቴቲያባ ሂንቴንቱ ኢሚቴ» ያጌዳ።</verse>
				<verse number="17">ኡንቱንቱ ዛሪዴ ኣ፥ «ኑሲ ሃዋን ኢቼሹ ኡኪꬃፔኔ ላዑ ሞሊያፔ ኣቲን፥ ሃራይ ባዋ» ያጌዲኖ።</verse>
				<verse number="18">ዬሱሲ ኡንቱንታ፥ «ሄዋንታ፥ ሃ ታኮ ኣሂቴ» ያጌዳ።</verse>
				<verse number="19">ኣሳይ ማታኒ ኡታና ማላ፥ ዬሱሲ ኣዛዜዳ፤ ኢቼሹ ኡኪꬃኔ ላዑ ሞሊያ ኦይቂዴ፥ ሳሉዋ ፑዴ ፄሊዴ፥ ፆሳ ጋላቴዳ፤ ሄ ኡኪꬃ ሜንꬂዴ፥ ባሬና ካሊያዋንቱሲ ኢሚና፥ ኡንቱንቱ ጮራ ኣሳው ጊሼዲኖ።</verse>
				<verse number="20">ኣሳይ ኡባይ ሚዴ ካሌዳ፤ ኣቴዳ ሱፓ ዶካ ታማኔ ላዑ ዛምቤሊያ ኩሜዳዋ ዴንꬄዲኖ።</verse>
				<verse number="21">ሜዳ ኣሳይ ማጫ ኣሳኔ ናና ፓይዴናን፥ ኢቼሹ ሻዓ ጊዲያዋ ኬና።</verse>
				<verse number="22">ዬሱሲ ጮራ ኣሳ ሞዪዚዴ፥ ባሬና ካሊያዋንታ ዎንጊሪያን ጌሊዴ፥ ባሬፔ ሲንꬃቲዴ፥ ኣባፔ ሄፊንꬃ ፒናና ማላ ኣዛዜዳ።</verse>
				<verse number="23">ኣሳ ሞዪዚዴ፥ ፆሳ ዎሳናው ዴሪያ ሁጲያ ባሬካ ኬሴዳ፤ ሳዓይ ቃሚ ዲጊናካ ሄዋን ባሬካ ዴዔ።</verse>
				<verse number="24">ሺን ዎንጊሪ ሄ ዎዴ፥ ኣባ ቦላን ዴዒሺን፥ ሲንꬃ ባጋና ጫርኩ ጫርኪያ ዲራው፥ ቤታይ ዎንጊሪያ ያኔ ሃኔ ሱጌ።</verse>
				<verse number="25">ባይራ ኩቱ ዋሲ ሲሚና፥ ዬሱሲ ኣባ ቦላ ሃሜቲዴ፥ ኡንቱንቱኮ ዬዳ።</verse>
				<verse number="26">ኣ ካሊያዋንቱ ኣባ ቦላ ኢ ሃሜቲሺን ቤዒ ዳጋሚዴ፥ «ሃዌ ሞይቲሊያ ጊዴኔ!» ጊ ያዪዴ ዋሴዲኖ።</verse>
				<verse number="27">ሺን ዬሱሲ ኤሌካ ኡንቱንታ፥ «ኣይኔ ባዋ፤ ታናቴኔ፤ ያዮፒቴ!» ያጌዳ።</verse>
				<verse number="28">ጴፂሮሲ ዛሪዴ ኣ፥ «ታ ጎዳው፥ ሃዌ ኔና ጊዶፔ፥ ታኒ ሃꬃ ቦላና ኔኮ ባና ማላ፥ ታና ኣዛዛሪኪ» ያጌዳ።</verse>
				<verse number="29">ዬሱሲ ጴፂሮሳ፥ «ሃያ!» ያጌዳ። ጴፂሮሲ ዎንጊሪያፔ ዎꬊዴ፥ ሃꬃ ቦላና ሃሜቲዴ፥ ዬሱሳኮ ቡሳ ዶሜዳ።</verse>
				<verse number="30">ሺን ጫርኩዋ ዎልቃ ቤዒዴ፥ ያዬዳ፤ ሃꬃይ ባሬና ሚቱዋ ዶሜዳ ዎዴ፥ ባሬ ኮሻ ꬎቁ ኦꬂዴ፥ «ታ ጎዳው ታና ኣሻሪኪ!» ያጊ ዋሴዳ።</verse>
				<verse number="31">ሄ ማንዒያንካ ዬሱሲ ባሬ ኩሺያ ዬዲ ጴፂሮሳ ኦይቂዴ፥ «ላ ሃ ኣማኑ ላፌዳዎ! ኣዪሲ ሲꬋዲ?» ያጌዳ።</verse>
				<verse number="32">ኡንቱንቱ ላዑ ዎንጊሪያን ጌሌዳ ዎዴ፥ ጫርኩ ዎፑ ጌዳ።</verse>
				<verse number="33">ዎንጊሪያ ጊዶን ዴዒያ ኣ ካሊያዋንቱ ዬሱሳ፥ «ኔኒ ፆሳ ናዓ ጊዴዳዌ ቱማ» ያጊዴ ኣው ጎዪኔዲኖ።</verse>
				<verse number="34">ኡንቱንቱ ኣባ ፒኒዴ፥ ጌንሳሬፃ ጌቴቲያ ጋዲያ ጋኬዲኖ።</verse>
				<verse number="35">ሄ ጋዲያ ኣሳይ ዬሱሳ ጊዲያዋ ኤሬዲኖ፤ ሄዋ ሄራ ጋዲያ ኡባ ኪቲዴ፥ ሃርጊያ ኣሳ ኡባ ኣኮ ኣሄዲኖ።</verse>
				<verse number="36">ሃርጊያ ኣሳይ ኣ ማዩዋ ማጫራ ፃላላ ቦቻና ማላ፥ ኣ ዎሴዲኖ፤ ኣ ማዩዋ ማጫራ ቦቼዳ ኡባይካ ፓፄዳ።</verse>
			</chapter>
			<chapter number="15">
				<verse number="1">ሄዋፔ ጉዪያን፥ ሂጊያ ታማሪሲያ ኢቲ ኢቲ ኣሳይኔ ፓሪሳዋቱ ዬሩሳላሜፔ ዬሱሳኮ ዪዴ፥</verse>
				<verse number="2">«ኔና ካሊያዋንቱ ኣዪሲ ኑ ኣዎቱዋ ዎጋ ባይዚኖ? ኣዪሲ ጎፔ፥ ኡንቱንቱ ቁማ ማናፔ ካሴቲዴ፥ ባሬንቱ ኩሺያ ሜጬቲኪኖ» ያጌዲኖ።</verse>
				<verse number="3">ዬሱሲ ዛሪዴ፥ ኡንቱንታ ሃዋዳን ያጌዳ፤ «ሂንቴንቱ ሂንቴ ዎጋ ዲራው፥ ፆሳ ኣዛዙዋ ፖሊያዋ ኣዪሲ ኢፂቴ?</verse>
				<verse number="4">ኣዪሲ ጎፔ ፆሳይ፥ ‹ኔ ኣባኔ ኔ ዳዮ ቦንቻ› ቃሲ፥ ባሬ ኣባ ዎይ ባሬ ዳዮ ቦሪያዌ ሃይቆ ያጌዳ።</verse>
				<verse number="5">ሺን ሂንቴንቱ፥ ‹ኢቲ ኣሳይ ባሬ ኣባ ዎይ ባሬ ዳዮ ማዲያባይ ባሬው ዴዒና፥ «ሄዌ ፆሳዋ» ጎፔ፥ ባሬ ኣባ ዎይ ባሬ ዳዮ ቦንቻናው ቤሴና› ያጊታ፤ ያቲዴ ሂንቴንቱ ሂንቴንቱ ዎጋ ፖላናው ፆሳ ቃላው ኣዛዜቲኪታ።</verse>
				<verse number="6">***</verse>
				<verse number="7">ሃ ሎዓ ማላቲያ ኢታ ኣሳቶ፥ ኢሲያሲ ባሌናን ሂንቴንቱባው ቲምቢቲያ ኦዲዴ፥</verse>
				<verse number="8">‹ፆሳይ ሃዋዳን ያጌዳ፤ «ሃዌ ኣሳይ ታና ባሬ ቦላ ዶናን ቦንቼ፤ ሺን ኡንቱንቱ ዎዛናይ ታፔ ሃኩዋን ዴዔ።</verse>
				<verse number="9">ኣሳይ ታው ሜላ ጎዪኔ፤ ኣዪሲ ጎፔ፥ ኣሳይ ኦꬄዳ ኣዛዙዋ ፆሳ ሂጊያ ማላቲሲዴ ታማሪሴዲኖ» ጌዳ› » ያጌዳ።</verse>
				<verse number="10">ዬሱሲ ዳሮ ኣሳ ባሬኮ ፄሲዴ፥ «ሲሲቴኔ ኣኬኪቴ፤</verse>
				<verse number="11">ኣሳ ቱኒሲያዌ ዶና ጊዶ ጌሊያዋ ጊዴና፤ ሺን ኣሳ ቱኒሲያዌ ዶናፔ ኬሲያዋ» ያጌዳ።</verse>
				<verse number="12">ሄዋፔ ጉዪያን፥ ኣ ካሊያዋንቱ ኣኮ ዪዴ፥ «ፓሪሳዋቱ ኔኒ ሃሳዬዳዋ ሲሲዴ፥ ሃንቄቴዳዋ ኣኬካይ?» ያጌዲኖ።</verse>
				<verse number="13">ሺን ዬሱሲ ዛሪዴ፥ «ሳሉዋን ዴዒያ ታ ኣቡ ቶኪቤና ሚꬃ ኡባይ ሾዴታናዋ።</verse>
				<verse number="14">ኡንቱንቶ ሂርጎፒቴ፤ ኡንቱንቱ ቆቃ ካሌꬂያ ቆቃቱዋ፤ ቆቃይ ቆቃ ካሌꬆፔ፥ ላዑካ ኦላን ኩንዴ» ያጌዳ።</verse>
				<verse number="15">ጴፂሮሲ ዛሪዴ፥ «ሃ ሌሚሱዋ ቢሌꬃ ኑሲ ኦዳሪኪ» ያጌዳ።</verse>
				<verse number="16">ዬሱሲ ኡንቱንታ ሃዋዳን ያጌዳ፤ «ሂንቴንቶ ቃሲ ሃዒ ጋካናዉካ ጌሊቤኔ?</verse>
				<verse number="17">ዶናና ጌሊያ ኡባይ ኡሉዋ ጊዶ ቢዴ፥ ቃሲ ኡሉዋፔ ካሬ ኬሲያዋ ኤሪኪቴ?</verse>
				<verse number="18">ሺን ዶናፔ ኬሲያዌ ዎዛናፔ ኬሴ፤ ኣሳ ቱኒሲያዌ ሄዋ ማላ።</verse>
				<verse number="19">ኣዪሲ ጎፔ፥ ዎዛና ጊዶፔ ኢታ ቆፋይ፥ ዎꬊያዌ፥ ዎሹሚያዌ፥ ቃሲ ዎሹማናው ካጄሊያዌ ኡባይ፥ ዉዒያዌ፥ ዎርዱዋን ማርካቲያዌ፥ ቦሪ ኬሴ።</verse>
				<verse number="20">ሄዋ ማላቲያዌ ኣሳ ቱኒሲያዋፔ ኣቲን፥ ሜጪቤና ኩሺያን ሚያዌ ኣሳ ቱኒሴና» ያጌዳ።</verse>
				<verse number="21">ሄዋፔ ጉዪያን፥ ዬሱሲ ሄዋፔ ኣጊዴ፥ ፂሮሳኔ ሲዶና ጌቴቲያ ካታማቱ ዴዒያ ጋዲያ ቤዳ።</verse>
				<verse number="22">ካናኔ ጌቴቲያ ጋዲያ ማጫዉና ኢቲና ሄዋፔ ዬሱሳኮ ያዴ፥ ባሬ ኮሻ ꬎቁ ኦꬃዴ፥ «ታ ጎዳው፥ ዳዊታ ናዓው፥ ታው ቃሬታሪኪ፤ ታ ናቶ ኢታ ኣያናይ ሎዔና ኦይꬃ ኦይቄዳ» ያጋዱ።</verse>
				<verse number="23">ሺን ዬሱሲ ኢዚው ኣይ ቃላኔ ቃቲቤና፤ ኣ ካሊያዋንቱ ኣኮ ዪዴ፥ «ሃ ሚሺራታ ኑ ጌዱዋ ካላ ካላዴ፥ ባሬ ኮሻ ꬎቁ ኦꬃዴ ኦዳው፤ ሄዋ ዲራው፥ ኔኒ ኢዞ ዬዳርኪ» ያጊዴ ዎሴዲኖ።</verse>
				<verse number="24">ዬሱሲ ዛሪዴ፥ «ታኒ ባዬዳ ዶርሳው፥ ኢስራዔሊያ ኣሳ ፃላላው ኪቴታዲ» ያጌዳ።</verse>
				<verse number="25">ሺን ኢዛ ያዴ፥ «ታ ጎዳው፥ ታና ማዳሪኪ!» ያጋዴ ኣው ጎዪናዱ።</verse>
				<verse number="26">ቃሲ ኢ ዛሪዴ፥ «ናና ቁማ ኣኪዴ፥ ካና ማራው ኦሊያዌ ሎዓ ጊዴና» ያጌዳ።</verse>
				<verse number="27">ሚሺራታ፥ «ኤ ታ ጎዳው፥ ሄዌ ቱማ፤ ሺን ሃራይ ኣቶ ካና ማራቱ ባሬንቱ ጎዳቱ ሚና፥ ሳምፓፔ ላሌቴዳ ሱፓ ሚኖቴኔ» ያጋዱ።</verse>
				<verse number="28">ዬሱሲ ዛሪዴ ኢዞ፥ «ሃ ሚሺራቴ፥ ኔ ኣማኑ ዎልቃማ፤ ኔኒ ኮዬዳዋዳን ኔው ሃኖ» ያጌዳ። ኢዚ ናታ ኤሌካ ፓፃ ኣጋዱ።</verse>
				<verse number="29">ዬሱሲ ሄዋፔ ዴንዲዴ፥ ጋሊላ ኣባ ማታ ቤዳ፤ ቃሲ ኢቲ ዴሪያ ቦላ ኬሲዴ፥ ሄዋን ኡቴዳ።</verse>
				<verse number="30">ዳሮ ኣሳይ ዎባቱዋ፥ ቆቃቱዋ፥ ቁናቱዋኔ ዱዴቱዋ፥ ቃሲ ሃራ ጮራቱዋ ኣኮ ኣሂዴ፥ ኣ ማታን ዎꬄዳ። ዬሱሲ ኡንቱንታ ፓꬄዳ።</verse>
				<verse number="31">ሄዋ ዲራው፥ ኣሳይ ዱዳቱ ሃሳዪሺን፥ ቁናቱ ሱሪሺን ዎባቱ ሃሜቲሺን፥ ቆቃቱ ፄሊሺን ቤዒ ማላሌቲዴ፥ ኢስራዔሊያ ፆሳ ጋላቴዲኖ።</verse>
				<verse number="32">ዬሱሲ ባሬና ካሊያዋንታ ባሬኮ ፄሲዴ፥ «ሃ ጮራ ኣሳይ ታናና ሄዙ ጋላሳይ ጋካናው ጋሚዔዳ ዲራው፥ ታኒ ሃ ኣሳው ቃሬታይ፤ ኡንቱንቶ ሃዒ ሚያዌ ባዋ። ቃሲ ኡንቱንቱ ኦጊያን ዳቡሪዴ ኩንዴና ማላ፥ ቁማ ሚዜናን ኡንቱንታ ሜላ ዬዳናዉካ ኮዪኬ» ያጌዳ።</verse>
				<verse number="33">ኣ ካሊያዋንቱ ዛሪዴ ዬሱሳ፥ «ኑኒ ሃ ባዙዋን ሃዋ ኬና ኣሳ ካሊሲያ ቁማ ሃቃፔ ዴማኔ?» ያጌዲኖ።</verse>
				<verse number="34">ቃሲ ዬሱሲ ኡንቱንታ፥ «ሂንቴንቶ ኣፑን ኡኪꬃይ ዴዒ?» ያጊዴ ኦቼዳ። ኡንቱንቱ፥ «ላፑ ኡኪꬃይኔ ሞሌቱዋፔ ኣማሬዳዋንቱ ዴዒኖ» ያጌዲኖ።</verse>
				<verse number="35">ዬሱሲ ኣሳ፥ «ሳዓን ኡቲቴ» ያጌዳ።</verse>
				<verse number="36">ሄ ላፑ ኡኪꬃኔ ሞሊያ ኦይቂዴ፥ ፆሳ ጋላቴዳ፤ ሜንꬄሬꬂዴ ባሬና ካሊያዋንቱሲ ኢሜዳ፤ ቃሲ ኡንቱንቱ ጮራ ኣሳሲ ኢሜዲኖ።</verse>
				<verse number="37">ኣሳይ ኡባይ ሚዴ ካሌዳ፤ ሚና ኣቴዳ ላፑ ዛምቤሊያ ኩሜዳ ሱፓ ኣ ካሊያዋንቱ ዴንꬄዲኖ።</verse>
				<verse number="38">ሜዳ ኣሳይ ማጫ ኣሳኔ ናና ፓይዴናን፥ ኦይዱ ሻዓ ኣቱማ ኣሳ።</verse>
				<verse number="39">ዬሱሲ ኣሳ ዬዶዋፔ ጉዪያን፥ ዎንጊሪያን ጌሊዴ፥ ሜጌዶኔ ጌቴቲያ ጋዲያ ቤዳ።</verse>
			</chapter>
			<chapter number="16">
				<verse number="1">ኢቲ ኢቲ ፓሪሳዋቱኔ ሳዱቃዋናቱ ዬሱሳኮ ዪዴ፥ ኣ ፓጫናው ኮዬዲኖ፤ ያቲዴ ባሬንታ ሳሉዋፔ ማላታ ቤሳና ማላ ዎሴዲኖ።</verse>
				<verse number="2">ሺን ዬሱሲ ዛሪዴ፥ ኡንቱንታ ሃዋዳን ያጌዳ፤ «ሳዓይ ቃሚያ ዎዴ ሂንቴንቱ፥ ‹ሳሉ ዞዔዳ ዲራው፥ ሳዓይ ሻማናዋ› ያጊታ፤</verse>
				<verse number="3">ዎንቱማꬃን ቃሲ፥ ‹ሳሉ ዞዒዴ ጉባኔዳ ዲራው፥ ሃቼ ኢራይ ቡካናዋ› ያጊታ፤ ሳሉዋ ፄሊዴ፥ ሳዓይ ሃናናዋ ኤራናው ዳንዳዪታ፤ ሺን ታ ዩሳ ዎዲያ ማላታ ሻኪ ኤራናው ዳንዳይኪቴ?</verse>
				<verse number="4">ሃ ዎዲያ ኣሳይ ኢታይኔ ዎሹሚያዌ፥ ፆሳው ኣማኔቴናዌ፥ ማላታ ኮዬ፤ ናቢያ ዮናሳ ማላታፔ ኣቲን፥ ሃራ ማላታይ ኣው ኢሜቴና» ያጌዳ። ሄዋፔ ሲሚዴ፥ ኡንቱንታ ኣጊዴ ቤዳ።</verse>
				<verse number="5">ኣ ካሊያዋንቱ ኣባ ፒኔዳ ዎዴ፥ ቁማ ኣፋናዋ ዶጌዲኖ።</verse>
				<verse number="6">ዬሱሲ ኡንቱንታ፥ «ፓሪሳዋቱዋ ኢርሹዋፔኔ ሳዱቃዋናቱዋ ኢርሹዋፔ ሂንቴንታ ኤሪዴ ናጌቲቴ» ያጌዳ።</verse>
				<verse number="7">ኡንቱንቱ ባሬንቱ ጊዶን፥ «ኢ ሃዋ ያጊያዌ ኑኒ ቁማ ኣሂቤና ዲራሳ» ያጊዴ ሃሳያ ዶሜዲኖ።</verse>
				<verse number="8">ሺን ኡንቱንቱ ጊያዋ ዬሱሲ ኤሪዴ፥ «ሃ ኣማኑ ፓጬዳዋንቶ፥ ቁማይ ባይና ዲራው፥ ኣዪሲ ሂንቴንቱ ጊዶን ሃሳዪቴ?</verse>
				<verse number="9">ሃዒካ ሂንቴንቶ ጌሊቤኔ? ታኒ ኢቼሹ ኡኪꬃ ኢቼሹ ሻዓ ኣሳ ሚዛዴ ካሊሴዳዋ፥ ቃሲ ሂንቴንቱ ኣፑን ዛምቤሊያ ኩንꬂዴ ኣቴዳ ሱፓ ዴንꬄዲቴንቶ ዎዛና ኣꬂኪቴ?</verse>
				<verse number="10">ዎይ ታኒ ላፑ ኡኪꬃ ኦይዱ ሻዓ ኣሳ ሚዛ ካሊሴዳዋ፥ ቃሲ ሂንቴንቱ ኣፑን ዛምቤሊያ ኩንꬂዴ ኣቴዳ ሱፓ ዴንꬄዲቴንቶ ዎዛና ኣꬂኪቴ?</verse>
				<verse number="11">ታኒ ሂንቴንታ ፓሪሳዋቱዋ ኢርሹዋፔኔ ሳዱቃዋናቱዋ ኢርሹዋፔ ናጌቲቴ ጊያዋፔ ኣቲን፥ ኡኪꬃባ ሂንቴንቶ ሃሳያቤናዋ ሂንቴንቱ ዋኒዴ ኣኬኪኪቴ?» ያጌዳ።</verse>
				<verse number="12">ኣ ካሊያዋንቱ ዬሱሲ ባሬንቶ ኦዴዳዋ፥ ፓሪሳዋቱዋ ቲሚርቲያፔኔ ሳዱቃዋናቱዋ ቲሚርቲያፔ ኡንቱንቱ ናጌታና ማላ ኦዴቶዋፔ ኣቲን፥ ሙናቃን ቲጊያ ኢርሹዋፔ ናጌታና ማላ ጊዴናዋ ሄ ዎዴ ኣኬኬዲኖ።</verse>
				<verse number="13">ዬሱሲ ቂሳሪያ ፒሊጶሳ ጌቴቲያ ጋዲያ ጋኬዳ ዎዴ፥ ባሬና ካሊያዋንታ፥ «ኣሳይ ታና፥ ኣሳ ናዓ ኦና ጊ?» ያጊዴ ኦቼዳ።</verse>
				<verse number="14">ኣ ካሊያዋንቱ ዛሪዴ፥ «ኔና ኢቲ ኢቲ ኣሳይ፥ ፃማቂያ ዮሃኒሳ ያጌ፤ ሃራንቱ ቃሲ ኤላሳ ያጊኖ፤ ቃሲ ሃራንቱ ኤርሚያሳ ዎይ ናባቱዋፔ ኢቱዋ ያጊኖ» ያጌዲኖ።</verse>
				<verse number="15">ዬሱሲ ኡንቱንታ፥ «ያቲና ሂንቴንቱ ታና ኦና ጊቴ?» ያጌዳ።</verse>
				<verse number="16">ሲሞኒ ጴፂሮሲ ዛሪዴ፥ «ኔኒ ዴዑዋ ፆሳ ናዓ ኪሪስቶሳ» ያጌዳ።</verse>
				<verse number="17">ዬሱሲ ዛሪዴ፥ ሃዋዳን ያጌዳ፤ «ዮና ናዓ ሲሞና፥ ሃዋ ኔው ሳሉዋን ዴዒያ ታ ኣቡ ኤሪሴዳዋፔ ኣቲን፥ ኣሳይ ኦኒኔ ኔና ኤሪሲቤና ዲራው፥ ኔኒ ኣንጄቴዳዋ።</verse>
				<verse number="18">ጴፂሮሳ፥ ታኒ ኔው ኦዳይ፤ ኔኒ ሹቻ፤ ታኒ ሃ ዛላ ቦላ ታ ዎሳ ጎሊያ ኬፃና፤ ታ ዎሳ ጎሊያ ሃራይ ኣቶ፥ ሲዖሊያ ዎልቃይካ ፆናናው ዳንዳዬና።</verse>
				<verse number="19">ታኒ ኔው ሳሉዋ ካዉቴꬃ ቁልፒያ ኢማና፤ ኔኒ ሳዓን ሃኖ ጎዌ ኡባይ ሳሉዋን ፆሳ ሲንꬃን ሃናና፤ ሺን ኔኒ ሳዓን ሃኖፖ ጌዳዌ ሳሉዋንካ ሃኔና» ያጌዳ።</verse>
				<verse number="20">ሄዋፔ ጉዪያን፥ ኢ ኪሪስቶሳ ጊዴዳዋ ኣ ካሊያዋንቱ ኦሲኔ ኦዴና ማላ፥ ኡንቱንታ ኣዛዜዳ።</verse>
				<verse number="21">ሄ ዎዲያፔ ዶሚዴ ዬሱሲ፥ «ታኒ ዬሩሳላሜ ቢና፥ ታና ጪማቱ፥ ቄሳቱዋ ካፓቱኔ ሂጊያ ታማሪሲያዋንቱ ዳሪ ዋዪሳናው ቤሴ፤ ኡንቱንቱ ታና ዎꬋናዉኔ ታኒ ሄዜንꬆ ጋላሲ ሃይቁዋፔ ዴንዳናው ቤሴ» ያጊዴ፥ ባሬና ካሊያዋንቱሲ ጌሺዴ ኦዱዋ ዶሜዳ።</verse>
				<verse number="22">ጴፂሮሲ ኣ ኢቲ ባጋ ዛሪዴ፥ «ታ ጎዳው፥ ፆሳይ ኔና ሄዋፔ ኣሾ፤ ሃዌ ኔ ቦላ ኡባካ ዬና» ያጊዴ ኣ ዞራናው ዶሜዳ።</verse>
				<verse number="23">ሺን ዬሱሲ ጉዬ ሲሚዴ ጴፂሮሳ፥ «ሃ ሴፃናው፥ ኔኒ ታ ማታፔ ኪቻ፤ ኔኒ ኣሳይ ዶሲያዋ ቆፒያዋፔ ኣቲን፥ ፆሳይ ዶሲያዋ ቆፔና ዲራው፥ ታው ꬉቦ ጊዳዳ» ያጌዳ።</verse>
				<verse number="24">ሄዋፔ ጉዪያን፥ ዬሱሲ ባሬና ካሊያዋንታ ሃዋዳን ያጌዳ፤ «ታና ካላናው ኮዪያ ኡራይ ዴዖፔ፥ ባሬና ካዶ፤ ያቲዴ ባሬ ማስቃሊያ ቶኪዴ፥ ታና ካሎ።</verse>
				<verse number="25">ኣዪሲ ጎፔ፥ ባሬ ሼምፑዋ ኣሻናው ኮዪያ ኡራይ ባዪዛናዋ፤ ሺን ባሬ ሼምፑዋ ታ ዲራው ባዪዚያ ኡራይ ኣሻናዋ።</verse>
				<verse number="26">ኢቲ ኡራይ ሳዓን ዴዒያ ኡባባ ባሬው ሺሺዴ፥ ባሬ ሼምፑዋ ባዪዞፔ፥ ኣ ኣያ ማዳኔ? ዎይ ኢቲ ኡራይ ባሬ ሼምፑዋ ዎዛናው ኣያ ኢማና ዳንዳዪ?</verse>
				<verse number="27">ኣዪሲ ጎፔ፥ ታኒ፥ ኣሳ ናዓይ፥ ታ ኣቡ ቦንቹዋን ታ ኪታንቻቱዋና ያና ሃናይ፤ ኣሳ ኡባው ሄ ዎዴ ኣ ኦሱዋ ጋቲያ ኢማና።</verse>
				<verse number="28">ታኒ ሂንቴንቶ ቱሙዋ ጋይ፤ ኣማሬዳ ኣሳቱ፥ ታኒ፥ ኣሳ ናዓይ፥ ካቲያ ጊዳዴ ዪያዋ ቤዓና ጋካናው፥ ሃይቄናዋንቱ ሃዋን ዴዒኖ» ያጌዳ።</verse>
			</chapter>
			<chapter number="17">
				<verse number="1">ዬሱሲ ኡሱፑን ጋላሳፔ ጉዪያን፥ ባሬናና ጴፂሮሳ፥ ያዪቆባኔ፥ ያዪቆባ ኢሻ ዮሃኒሳ ኣኪዴ፥ ኡንቱንቱ ፃላላ ዎጋ ዴሪያ ሁጲያ ኬሴዳ።</verse>
				<verse number="2">ቃሲ ኡንቱንቱ ፄሊሺን፥ ኡንቱንቱ ሲንꬃን ላሜቴዳ፤ ኣ ዴሙ ኣዋይፊያዳን ፖዔዳ፤ ኣ ማዩካ ፖዑዋዳን ጶሌዳ።</verse>
				<verse number="3">ሙሴኔ ኤላስ ዬሱሳና ሃሳዪሺን፥ ሃ ሄዙ ኣ ካሊያዋንቱ ቤዔዲኖ።</verse>
				<verse number="4">ጴፂሮሲ ዬሱሳ፥ «ታ ጎዳው፥ ኑኒ ሃዋን ዴዒያዌ ኑሲ ሎዓ፤ ኔኒ ዶሶፔ፥ ኑኒ ሃዋን ሄዙ ዳሲያ ኢቱዋ ኔው፥ ኢቱዋ ሙሴው፥ ኢቱዋ ኤላሳው ኬፃና» ያጌዳ።</verse>
				<verse number="5">ኢ ሃሳዪሺን፥ ፖዒያ ሻሪ ዪኔ ኡንቱንታ ካሚ ኣጌዳ፤ ሻሪያ ጊዶፔ፥ «ሃዌ ታኒ ሲቂያ ታና ናሼቺያ ታ ናዓ፤ ኢ ጊያዋ ሲሲቴ» ጊያ ቃላይ ዬዳ።</verse>
				<verse number="6">ኣ ካሊያዋንቱ ሄ ቃላ ሲሴዳ ዎዴ፥ ዳሮ ያዪዴ፥ ጉፋኒ ኣጌዲኖ።</verse>
				<verse number="7">ዬሱሲ ኡንቱንቱኮ ዪዴ፥ ኡንቱንታ ቦቺዴ፥ «ዴንዲቴ፤ ያዮፒቴ» ያጌዳ።</verse>
				<verse number="8">ኡንቱንቱ ꬎቁ ጊዴ ፄሊያ ዎዴ፥ ዬሱሳ ፃላላፔ ኣቲን፥ ሃራ ኣሳ ኦናኔ ቤዒቤይኪኖ።</verse>
				<verse number="9">ኡንቱንቱ ዴሪያፔ ዎꬊሺን፥ ዬሱሲ ኡንቱንታ፥ «ታኒ ኣሳ ናዓይ፥ ሃይቁዋፔ ዴንዳና ጋካናው፥ ሃ ሂንቴንቱ ቤዔዳዋ ኦሲኔ ኦዶፒቴ» ያጊዴ ኣዛዜዳ።</verse>
				<verse number="10">ኣ ካሊያዋንቱ ዬሱሳ፥ «ያቲና፥ ሂጊያ ታማሪሲያዋንቱ ኣዪሲ፥ ‹ኤላስ ካሴቲዴ ያናው ቤሴ› ጊኖ?» ያጊዴ ኦቼዲኖ።</verse>
				<verse number="11">ኢ ዛሪዴ ያጌዳ፤ «ኤላስ ካሴት ዪዴ፥ ኡባባ ጊጊሳናዋ።</verse>
				<verse number="12">ሺን ታኒ ሂንቴንቶ ኦዳይ፤ ኤላስ ሃዋፔ ካሴ ዪዲጌዳ። ሄዎዴ ኣሳይ ኣ፥ ባሬንቶ ኮዬዳዋዳን ኡባ ኦꬄዳዋፔ ኣቲን ኣ ኤሪቤይኪኖ፤ ሄዋዳንካ፥ ቃሲ ታና፥ ኣሳ ናዓ፥ ኣሳይ ዋዪሳናዋ» ያጌዳ።</verse>
				<verse number="13">ኣ ካሊያዋንቱ ሄ ዎዴ ባሬንቶ ዬሱሲ ፃማቂያ ዮሃኒሳባ ኦዲያዋ ኣኬኬዲኖ።</verse>
				<verse number="14">ኡንቱንቱ ዳሮ ኣሳኮ ዬዳ ዎዴ፥ ኢቲ ቢታኒ ዬሱሳኮ ዪዴ፥ ኣ ሲንꬃን ጉልባቲዴ፥</verse>
				<verse number="15">«ታ ጎዳው፥ ታ ናዓ ዎዛና ባዪዚያ ሃርጊ ኦይቂና፥ ኢ ዳሮ ዎዴ ታማን፥ ቃሲ ዳሮ ዎዴ ሃꬃን ኩንዲያ ዲራው፥ ኢ ዳሪ ሳኬቴ፤ ኣ ፓꬃሪኪ።</verse>
				<verse number="16">ኔና ካሊያዋንቱኮካ ኣ ኣሃዲ፤ ሺን ፓꬃናው ዳንዳዪቤይኪኖ» ያጌዳ።</verse>
				<verse number="17">ዬሱሲ ዛሪዴ ኡንቱንታ፥ «ኣማኔና ሃ ዎዲያ ጌላ ኣሳው! ታኒ ሂንቴናና ኣዉዴ ጋካናው ዴዓኔ? ቃሲ ሂንቴንቱባ ኣዉዴ ጋካናው ዳንዳያኔ? ናዓ ታኮ ሃ ኣኪዴ ዪቴ» ያጌዳ።</verse>
				<verse number="18">ዬሱሲ ኢታ ኣያና፥ «ኣፔ ኬሳ» ጊዴ ኣዛዚና፥ ኢታ ኣያናይ ናዓፔ ኬሲ ኣጌዳ፤ ኤሌካ ናዓይ ፓፂ ኣጌዳ።</verse>
				<verse number="19">ሄዋፔ ጉዪያን፥ ኣ ካሊያዋንቱ ባሬንቱ ፃላላ ዬሱሳኮ ዪዴ፥ «ኑኒ ኢታ ኣያና ኬሳናው ኣዪሲ ዳንዳዪቤይኮ?» ያጌዲኖ።</verse>
				<verse number="20">ዬሱሲ ኡንቱንታ ያጌዳ፤ «ሄዌ ሂንቴንቱ ኣማኑ ጉፄዳ ዲራሳ፤ ታኒ ሂንቴንቶ ቱሙዋ ኦዳይ፤ ሂንቴንቶ ሳናፊጪያ ጌቴቲያ ጉꬃ ሚꬃቲ ኣይፊያ ኬና ኣማኑ ዴዒንቶ፥ ሂንቴንቱ ሃ ዴሪያ፥ ‹ሃዋፔ ያ ሺቃ› ያጊንቶ ኢ ሺቃና፤ ሂንቴንቱ ኣያኔ ኦꬃናዉካ ዳንዳያኒታ።</verse>
				<verse number="21">ሺን ሃዋ ማላ ዎሳፔኔ ፆማፔ ሃራባይ ኬሳናው ዳንዳዬና» ያጌዳ።</verse>
				<verse number="22">ኣ ካሊያዋንቱ ጋሊላን፥ ኢቲፔ ሺቂ ኡቲ ዴዒሺን፥ ዬሱሲ ኡንቱንታ፥ «ታና፥ ኣሳ ናዓ፥ ኣሳይ ኣሳው ኣꬂዴ ኢማና።</verse>
				<verse number="23">ኣሳይ ታና ዎꬋናዋ፤ ሄዋፔ ጉዪያን ታኒ ሄዜንꬂያ ጋላሲ ሃይቁዋፔ ዴንዳና» ያጌዳ። ኣ ካሊያዋንቱ ዳሮ ቃሬቴዲኖ።</verse>
				<verse number="24">ዬሱሲኔ ኣ ካሊያዋንቱ ቂፊሪናሆማ ካታማ ዬዳ ዎዴ፥ ጌሻ ጎሊያሲ ቃራፃ ኣኪያዋንቱ ጴፂሮሳኮ ዪዴ፥ «ሂንቴንታ ታማሪሲያዌ ጌሻ ጎሊያ ጊራ ጊሬኔ?» ያጌዲኖ።</verse>
				<verse number="25">ኢ ዛሪዴ፥ «ጊሬ» ያጌዳ። ጴፂሮሲ ሶይ ጌሌዳ ዎዴ፥ ዬሱሲ ካሴቲዴ ኣ፥ «ሲሞና፥ ኔ ቆፋይ ኣዬ? ሃ ሳዓ ካታቱ ቃራፃ ዎይ ጊራ ኦፔ ኣኪኖ? ባሬንቱ ጋዲያ ኣሳፔ ኣኪኖ ዎይ ሃራ ጋዲያ ኣሳፔ ኣኪኖ?» ያጌዳ።</verse>
				<verse number="26">ጴፂሮሲ፥ «ሃራ ጋዲያ ኣሳፔ ኣኪኖ» ያጌዳ። ዬሱሲ ጴፂሮሳ፥ «ያቶፔ፥ ጋዲያ ኣሳይ ጊራናው ቤሴና።</verse>
				<verse number="27">ሺን ኑኒ ሃ ኣሳቱዋ ሃንቄꬃናው ኮዮኮ፤ ኔኒ ኣባ ባዴ ኣኒ ዳባ ዬጋ፤ ያታዴ ኮይሮ ኬሲያ ሞሊያ ኦይቃዴ፥ ኣ ዶና ፖቂያ ዎዴ፥ ጊራው ጊዲያ ሚሻ ኔኒ ዴማና። ሄዋ ኣካዴ፥ ታ ጊራኔ ኔ ጊራ ኡንቱንቶ ኢማ» ያጌዳ።</verse>
			</chapter>
			<chapter number="18">
				<verse number="1">ኣ ካሊያዋንቱ ዬሱሳኮ ሄ ዎዴ ዪዴ፥ «ሳሉዋ ካዉቴꬃን ኡባፔ ኣꬊያዌ ኦኔ?» ያጌዲኖ።</verse>
				<verse number="2">ዬሱሲ ኢቲ ጉꬃ ናዓ ፄሲ ኡንቱንቱ ጊዶን ኤሲዴ፥ ሃዋዳን ያጌዳ፤</verse>
				<verse number="3">«ታኒ ሂንቴንቶ ቱሙዋ ኦዳይ፤ ፆሳኮ ሂንቴንቱ ሲሚዴ፥ ጉꬃ ናናዳን ሃናና ꬋዮፔ፥ ሳሉዋ ካዉቴꬃ ኡባካ ጌላናው ዳንዳዪኪታ።</verse>
				<verse number="4">ሲሚ ሃ ጉꬃ ናዓዳን፥ ባሬና ካዉሺያ ኦኒኔ ሳሉዋ ካዉቴꬃን ኡባፔ ኣꬊያዋ።</verse>
				<verse number="5">ቃሲ ሃዋ ማላ ናዓ ታ ሱንꬃን ሞኪያ ኦኒኔ ታና ሞኬ።</verse>
				<verse number="6">ሺን ታና ኣማኒያ ሃ ጉꬃ ናናፔ ኢቱዋ ባሌꬂያ ኦኒኔ፥ ጋጪያ ዎጋ ዎፃ ባሬ ቆꬊያን ቃቺዴ፥ ኣባ ጪሙዋን ሚቴቲያዌ ኣው ሎዓ።</verse>
				<verse number="7">«ኣላሚ ኣሳ ꬉቢያ ዲራው፥ ሳዓው ኣዬሮ፤ ኣዪሲ ጎፔ፥ ꬉቢያባይ ዩሳ ኣጌና፤ ሺን ꬉቡ ኣ ጋሶታን ዪያ ኡራው ኣዬሮ።</verse>
				<verse number="8">«ኔና ኩሺ ዎይ ኔ ጌዲ ኔና ባሌꬆፔ፥ ኔፔ ቃንፃ ኦላ፤ ኔኒ ላዑ ኩሺያናኔ ላዑ ጌዲያና ሜꬊና ታማን ኦሌቲያዋፔ ዎባ ዎይ ዱፃ ኩሺያና ሜꬊና ዴዑዋ ጌሊያዌ ኔው ሎዓ።</verse>
				<verse number="9">ቃሲ ኔ ኣይፊ ኔና ባሌꬆፔ፥ ኔፔ ዎጫ ኬሳ ኦላ፤ ኔኒ ላዑ ኣዪፊያና ጋናሚያ ታማን ኦሌቲያዋፔ ኢቲ ኣዪፊያና ሜꬊና ዴዑዋ ጌሊያዌ ኔው ሎዓ።</verse>
				<verse number="10">«ሂንቴንቱ ሃ ጉꬃቱዋፔ ኢቱዋኔ ካꬌና ማላ፥ ሂንቴንታ ናጊቴ፤ ኣዪሲ ጎፔ፥ ታኒ ሂንቴንቶ ኦዳይ፤ ሳሉዋን ኡንቱንቱ ኪታንቻቱ ኡባ ዎዴ፥ ሳሉዋን ዴዒያ ታ ኣቡ ሲንꬃን ዴዒኖ።</verse>
				<verse number="11">ኣዪሲ ጎፔ፥ ታኒ፥ ኣሳ ናዓይ፥ ባዬዳዋ ኣሻናው ያዲ።</verse>
				<verse number="12">«ኢቲ ኣሳው ፄቱ ዶርሳቱ ዴዒያዋንቱፔ ኢቱ ባዮፔ፥ ኡዱፑ ታማኔ ኡዱፑኑዋ ዴሪያን ኣጊዴ፥ ሄ ባዬዳዋ ኮያናው ቤኔ? ሂንቴንቱ ዋጊቴ?</verse>
				<verse number="13">ታኒ ሂንቴንቶ ቱሙዋ ጋይ፤ ኢ ዴሞፔ፥ ባዪቤና ኡዱፑ ታማኔ ኡዱፑ ዶርሳቱዋፔ ኣꬂዴ፥ ሄ ኢቲ ዶርሳን ናሼቴ።</verse>
				<verse number="14">ሄዋዳንካ፥ ሳሉዋን ዴዒያ ሂንቴንቱ ኣቡ ሃ ጉꬃቱዋፔ ኢቱ ባያናዋካ ኮዬና።</verse>
				<verse number="15">«ኔ ኢሻይ ኔና ናቆፔ፥ ኔሬካ ኣኮ ባዴ፥ ኣ ናቁዋ ኣው ኦዳ፤ ኢ ኔዋ ሲሶፔ፥ ኔ ኢሻ ባላፔ ዛራዳ።</verse>
				<verse number="16">ሺን ኢ ኔዋ ሲሴናን ኢፆፔ፥ ላዑ ዎይ ሄዙ ማርካይ ማርካቶዋን ዬዉ ኡባይ ቱማቲያ ዲራው፥ ሃራ ኢቲ ዎይ ላዑ ኣሳ ኔናና ኢቲፔ ኣፋ።</verse>
				<verse number="17">ኢ ኡንቱንቱባ ሲሴናን ኢፆፔ፥ ኡባባ ኣማኒያ ኣሳው ኦዳ፤ ቃሲ ኣማኒያ ኣሳይ ጊያዋካ ኢ ሲሴናን ኢፆፔ፥ ኣማኔና ኣሳዳኒኔ ቃራፃ ሺሺያ ኣሳዳን ኣ ፓይዳ።</verse>
				<verse number="18">«ታኒ ሂንቴንቶ ቱሙዋ ጋይ፤ ኔኒ ሳዓን ሃኖ ጎዌ ኡባይ ሳሉዋን ፆሳ ሲንꬃን ሃናና፤ ሺን ኔኒ ሳዓን ሃኖፖ ጌዳዌ ሳሉዋንካ ሃኔና።</verse>
				<verse number="19">«ቃሲካ ታኒ ሂንቴንቶ ኦዳይ፤ ሂንቴፔ ላዑ ኡራይ ሳዓን ፆሳ ዎሲያዋን ኣይ ዬዉዋኒኔ ኢቲ ዎዛና ጊዶፔ፥ ሳሉዋን ዴዒያ ታ ኣቡ ሄዋ ሂንቴንቶ ኢማና።</verse>
				<verse number="20">ኣዪሲ ጎፔ፥ ላዑ ኡራይ ዎይ ሄዙ ኡራይ ታ ሱንꬃን ሺቂያሳን፥ ታኒ ሄዋን ኡንቱንቱ ጊዱዋን ዴዓይ» ያጌዳ።</verse>
				<verse number="21">ጴፂሮሲ ሄ ዎዴ ዬሱሳኮ ዪዴ፥ «ጎዳው፥ ታ ኢሻይ ታና ኣፑ ካላ ናቆፔ ታኒ ኣው ኣቶ ጋናው ቤሲ? ላፑኑዋ ጋካናው ናቂኔዬ?» ያጊዴ ኣ ኦቼዳ።</verse>
				<verse number="22">ዬሱሲ ዛሪዴ ኣ፥ «ጊዴና፥ ታኒ ኔና ላፑን ታሙ ካላ ላፑኑዋ ጋዪፔ ኣቲን፥ ላፑኑዋ ፃላላ ጊኬ።</verse>
				<verse number="23">«ኣዪሲ ጎፔ፥ ሳሉዋ ካዉቴꬃይ ባሬ ቆማቱዋና ሚሻ ሄቴታናው ቆፔዳ ካቲያ ቤሴ።</verse>
				<verse number="24">ሄ ካቲ ሚሻ ሄቴታናው ዶሜዳ ዎዴ፥ ዳሮ ሚሎኔ ቢራ ኣጩ ዴዒያ ኢቲ ቢታኒያ ኣኮ ኣሄዲኖ።</verse>
				<verse number="25">ሺን ሄ ቆማው ኣጩዋ ጪጊያዌ ꬋዪና፥ ኣ ጎዳይ ሄ ኣጩዋ ጪጋናው፥ ኣ ማቻታኔ ኢኔ ኣ ናናይ፥ ቃሲ ኣው ዴዒያ ኡባባይ ዛሊዔታና ማላ፥ ኣ ኣዛዜዳ።</verse>
				<verse number="26">ሄዋ ዲራው፥ ቆማይ ባሬ ጎዳ ሲንꬃን ጉልባቲዴ፥ ‹ታ ጎዳው፥ ሃያጎዶ ጉꬃ ዎዲያ ናጋሪኪ፤ ታኒ ኔው ኡባባካ ጪጋና ያጊዴ ኣ ዎሴዳ።</verse>
				<verse number="27">ኣ ጎዳይ ኣው ቃሬቲዴ፥ ኣ ዬዲ ኣጌዳ፤ ኣ ኣጩዋካ ኣው ማሪ ኣጌዳ።</verse>
				<verse number="28">«ሺን ሄ ቆማይ ኬሲዴ፥ ባሬ ላጌꬃ ቆማቱዋፔ ኢቱ ባሬፔ ፄቱ ቢራ ሳንቲሚያ ታልዔዳዋና ጋኬቲዴ፥ ‹ኔ ቦላ ዴዒያ ታ ሚሻ ጪጋ› ያጊ ኦይቂዴ፥ ኣ ጩሌዳ።</verse>
				<verse number="29">«ያቲና ሄ ኣ ላጌꬃ ቆማይ ኣ ሲንꬃን ጉልባቲዴ፥ ‹ሃዒ ታዒሻይ ጉꬃ ዎዲያ ናጋሪኪ፤ ታኒ ኔው ኡባባካ ጪጋና› ያጊዴ ኣ ዎሴዳ።</verse>
				<verse number="30">«ሺን ኢፂ ኣኪ ቢዴ፥ ኣ ላጌꬃይ ሄ ኣጩዋ ቃንፃና ጋካናው፥ ቃሾ ጎሌ ጌሊሴዳ።</verse>
				<verse number="31">ሄዋ ዲራው፥ ኣ ላጌꬃ ቆማቱ ሄዋ ቤዒዴ፥ ዳሮ ዪሎቴዲኖ፤ ባሬንቱ ጎዳኮ ቢዴ፥ ኢ ኦꬄዳ ኡባባ ኣው ኦዴዲኖ።</verse>
				<verse number="32">«ሄዋፔ ጉዪያን፥ ጎዳይ ሄ ቆማ ፄሲዴ፥ ‹ሃ ኢታ ቆማው፥ ኔኒ ታና ዎሴዳ ዲራው፥ ታኒ ሄ ኣጩዋ ኡባ ኔው ማራ ኣጋዲ።</verse>
				<verse number="33">ታኒ ኔው ሄ ኣጩዋ ማሬዳዋዳን፥ ኔኒካ ኔ ላጌꬃ ቆማው ማራናው ቤሴኔ?› ያጌዳ።</verse>
				<verse number="34">ሄዋፔ ሲሚዴ ኣው ዳሮ ሃንቄቲዴ፥ ባሬ ኣጩዋ ኡባ ኢ ጪጊ ዉርሳና ጋካናው፥ ፓፃ ካዔታና ማላ፥ ቃሾ ጎሌ ጌሊሴዳ።</verse>
				<verse number="35">«ሂንቴንቱ ሁጲያን ሁጲያን ሂንቴንቱ ኢሻው ዎዛናፔ ኣቶ ጋና ꬋዮፔ፥ ሄ ጎዳይ ባሬ ቆማ ኦꬄዳዋዳን፥ ሳሉዋን ዴዒያ ታ ኣቡካ ሂንቴንታ ሄዋዳን ኦꬃና» ያጌዳ።</verse>
			</chapter>
			<chapter number="19">
				<verse number="1">ዬሱሲ ሄ ሃሳያ ዉርሶዋፔ ጉዪያን፥ ጋሊላፔ ዴንዲዴ፥ ዮርዳኖሳ ሻፋፔ ሄፊንꬃን ዴዒያ ዪሁዳ ጋዲያ ቤዳ።</verse>
				<verse number="2">ዳሮ ኣሳይ ኣ ካሊዴ ቤዳዋ ሄዋን ፓꬄዳ።</verse>
				<verse number="3">ኢቲ ኢቲ ፓሪሳዋቱ ፓጫናው ዬሱሳኮ ዪዴ፥ «ኢቲ ኣሳይ ኣይ ጋሱዋኒኔ፥ ባሬ ማቻቶ ዬዳናው ኑ ሂጊ ኣዛዚ?» ያጊዴ ኣ ኦቼዲኖ።</verse>
				<verse number="4">ዬሱሲ ዛሪዴ፥ ሃዋዳን ያጌዳ፤ «ፆሳይ ኮይሮ ኡንቱንታ ሜꬊዴ፥ ኣቱማዋኔ ማጫዉኖ ኦꬄዳ።</verse>
				<verse number="5">ሄዋ ዲራው፥ ‹ኢቲ ኣሳይ ባሬ ኣባኔ ባሬ ዳዮ ኣጊዴ፥ ባሬ ማቻቲና ኢቲፔ ዴዔ፤ ኡንቱንቱ ላዑ ኢቲ ኣሳ ጊዲኖ› ያጊያ ቃላ ናባቢቤይኪቴ?</verse>
				<verse number="6">ሄዋ ዲራው፥ ኡንቱንቱ ኢቲ ኣሳ ጊዲያዋፔ ኣቲን፥ ላዑ ኣሳ ጊዲኪኖ፤ ሄዋ ዲራው፥ ፆሳይ ኢቲፔ ዴዓናዳን ጋꬆዋ ኣሳይ ሻኮፖ» ያጌዳ።</verse>
				<verse number="7">ፓሪሳዋቱ ዬሱሳ፥ «ያቲና፥ ሙሴ ኣያው ኢቲ ኡራይ ባሬ ማቻቶ ፒሪማ ፔꬊዴ ዬዳና ማላ ኣዛዜዴ?» ያጌዲኖ።</verse>
				<verse number="8">ዬሱሲ ዛሪዴ፥ «ሂንቴንቱ ሂንቴንቱ ማቻቱዋ ዬዳና ማላ፥ ሙሴ ሂንቴንታ ኣዛዜዳዌ፥ ሂንቴንቱ ኦዲና ሲሴና ጉዙማ ጊዶ ዲራፔ ኣቲን፥ ኮይሮ ሄዋ ማላ ጊዴና።</verse>
				<verse number="9">ታኒ ሂንቴንቶ ኦዳይ፤ ባሬ ማቻቶ ዎሹሜናን ዴዒሺን ዬዲዴ፥ ሃራሮ ኣኪያ ኦኒኔ ዎሹሜ፤ ሃራይ ዬዴዳዉኖ ኣኪያዌካ ዎሹሜ» ያጌዳ።</verse>
				<verse number="10">ዬሱሳ ካሊያዋንቱ ኣ፥ «ኣሲና ጊዱዋኒኔ ማቻቲ ጊዱዋን ዴዒያ ዎጋይ ሄዋ ማላ ጊዶፔ፥ ኣኬናኒኔ ጌሌናን ዴዒያዌ ሎዓ» ያጌዲኖ።</verse>
				<verse number="11">ሺን ዬሱሲ ኡንቱንታ ያጌዳ፤ «ሄዋ ማላ ቲሚርቲ ፆሳይ ኢሞዋንቱሳፔ ኣቲን፥ ኣሳ ኡባሳ ጊዴና፤</verse>
				<verse number="12">ኣያው ጎፔ፥ ባሬንቱ ዳዪ ኡሉዋፔ ዬሌቲያ ዎዴካ፥ ሹፋ ጊዴዳዋንቱ ዴዒኖ፤ ቃሲ ኣሳይ ቃራቲና ሙሬሳ ጊዴዳዋንቱ ዴዒኖ፤ ቃሲ ሳሉዋ ካዉቴꬃ ዲራው፥ ባሬንታ ሹፋ ኡዴዳዋንቱ ዴዒኖ፤ ሃ ቲሚርቲያ ኣካናው ዳንዳዪያዌ ኦኒኔ ኣኮ» ያጌዳ።</verse>
				<verse number="13">ዬሱሲ ሄ ዎዴ ባሬ ኩሺያ ጉꬃ ናና ቦላ ዎꬂዴ፥ ፆሳ ዎሳና ማላ፥ ኢቲ ኢቲ ኣሳይ ናና ኣኮ ኣሄዳ፤ ሺን ዬሱሳ ካሊያዋንቱ ሄ ኣሳ ኣሄና ማላ ሃንቄቴዲኖ።</verse>
				<verse number="14">ሺን ዬሱሲ፥ «ቄሪ ናናይ ታኮ ዪያዋ ዲጎፒቴ፤ ኣያው ጎፔ፥ ሳሉዋ ካዉቴꬃይ ሄዋንቱ ማላሳ» ያጌዳ።</verse>
				<verse number="15">ሄዋፔ ሲሚዴ ባሬ ኩሺያ ኡንቱንቱ ቦላ ዎꬄዳዋፔ ጉዪያን፥ ሄዋፔ ባሺ ቤዳ።</verse>
				<verse number="16">ኢቲ ቢታኒ ዬሱሳኮ ዪዴ፥ «ታማሪሲያዎ፥ ታኒ ሜꬊና ዴዑዋ ዴማናው ሎዖባ ኣያ ኦꬆ?» ያጌዳ።</verse>
				<verse number="17">ዬሱሲ ኣ፥ «ሎዖባይ ኣዬንቶ ታና ኣያው ኦቻይ? ኢቱዋ ፃላላይ ሎዓ፤ ሺን ኔኒ ሜꬊናው ዴዓናው ኮዮፔ፥ ኣዛዛቱዋ ናጋ» ያጌዳ።</verse>
				<verse number="18">ቢታኒ፥ «ሃቃዋንታ?» ያጊዴ ኦቼዳ። ዬሱሲ ዛሪዴ፥ «ዎꬎፓ፤ ዎሹሞፓ፤ ዉዖፓ፤ ዎርዱዋ ማርካቶፓ፤</verse>
				<verse number="19">ኔ ኣባኔ ኔ ዳዮ ቦንቻ፤ ኔ ሾሩዋካ ኔ ሁጲያዳን ሲቃ» ያጌዳ።</verse>
				<verse number="20">ሄ ያላጋ ቢታኒ ዬሱሳ፥ «ታኒ ሄዋ ኡባካ ጉꬃቴꬃፔ ዶማዴ ናጋዲ፤ ያቲና፥ ታው ፓጪያዌ ኣዬ?» ያጌዳ።</verse>
				<verse number="21">ዬሱሲ ቢታኒያ፥ «ኔኒ ፖሎ ኣሳ ጊዳናው ኮዮፔ፥ ባዴ ኔው ዴዒያዋ ዛሊዓዴ፥ ሄ ሚሻ ሂዬሳው ኢማ፤ ኔኒ ሳሉዋን ዱሬታና፤ ያታዴ ያዴ ታና ካላ» ያጌዳ።</verse>
				<verse number="22">ሺን ሄ ያላጋ ቢታኒ ሄዋ ሲሴዳ ዎዴ፥ ኢ ዳሮ ዱሬ ጊዲያ ዲራው፥ ቃሬቲዴ ባሺ ቤዳ።</verse>
				<verse number="23">ዬሱሲ ባሬና ካሊያዋንቱሲ፥ «ታኒ ሂንቴንቶ ቱሙዋ ጋይ፤ ዱሬ ኣሳይ ሳሉዋ ካዉቴꬃ ጌላናዌ ዳሮ ሜቶ ጊዳናዋ።</verse>
				<verse number="24">ታኒ ጉጃዴካ ሂንቴንቶ ኦዳይ፤ ዱሬ ኣሳይ ፆሳ ካዉቴꬃ ጌላናፔ፥ ጋሉ ማርፒያ ሉኩዋና ኣꬋናዌ ማታቴ» ያጌዳ።</verse>
				<verse number="25">ኣ ካሊያዋንቱ ሄዋ ሲሲ ማላሌቲዴ፥ «ያቲና፥ ኦኒ ኣታናው ዳንዳዪ?» ያጌዲኖ።</verse>
				<verse number="26">ዬሱሲ ኡንቱንታ ጫዲ ፄሊዴ፥ «ሃዌ ኣሳው ዳንዳዬቴና፤ ሺን ፆሳው ኡባባይ ዳንዳዬቴ» ያጌዳ።</verse>
				<verse number="27">ጴፂሮሲ ሄ ዎዴ ዛሪዴ ዬሱሳ፥ «ቤዓ፥ ኑኒ ኑሲ ዴዒያ ኡባባ ባሺዴ፥ ኔና ካሌዶ፤ ያቲዴ ኑኒ ኣያ ዴማኔሻ?» ያጌዳ።</verse>
				<verse number="28">ዬሱሲ ኡንቱንታ ሃዋዳን ያጌዳ፤ «ታኒ ሂንቴንቶ ቱሙዋ ጋይ፤ ታኒ፥ ኣሳ ናዓይ፥ ኦራꬃ ጋዲያን ታ ካዉቴꬃ ኦይዲያን ኡቲያ ዎዴ፥ ታና ካሌዳ ሂንቴንቱካ ታማኔ ላዑ ኢስራዔሊያ ዛራቱዋ ቦላ ፒርዳናው፥ ታማኔ ላዑ ካዉቴꬃ ኦይዲያን ኡታኒታ።</verse>
				<verse number="29">ታ ሱንꬃ ዲራው፥ ጎሊያ ዎይ ኢሻቱዋ ዎይ ሚቻቱዋ፥ ዎይ ኣዉዋ ዎይ ኣቶ ዎይ ማቻቶ፥ ዎይ ናና ዎይ ጋዲያ ኣጌዳ ኦኒኔ፥ ፄቱ ዳኩዋፔ ዳሩዋ ኣካና፤ ቃሲ ሜꬊና ዴዑዋካ ላታና።</verse>
				<verse number="30">ሺን ጮራቱ ሃዒ ሲንꬃቴዳዋንቱ ጉዬታናዋንታ፤ ቃሲ ጮራቱ ሃዒ ጉዬን ዴዒያዋንቱ ሲንꬃታናዋንታ።</verse>
			</chapter>
			<chapter number="20">
				<verse number="1">«ሳሉዋ ካዉቴꬃይ ዎዪኒያ ጌቴቲያ ቱራ ጊዱዋ ኦꬂያዋንታ ኡኒያ ኦሲሳናው፥ ዎንታ ጉራን ኬሴዳ ዎዪኒያ ቱራ ጎዳ ቤሴ።</verse>
				<verse number="2">ኢ ሄ ኦሳንቻቶ ሃቼ ሃቼ ኦꬄዳዋ ዎልቃ ጋቲያ ጪጋናው ኡንቱንቱና ጊጊዴ፥ ባሬ ዎዪኒያ ቱራ ጊዱዋ ኦሲሳናው ኡንቱንታ ዬዴዳ።</verse>
				<verse number="3">«ቃሲ ሄዙ ሳቲያ ጊዶዴ ኬሲዴ፥ ኦሱ ባይናን ቆጫን ኤቄዳ ሃራ ኣሳቱዋ ቤዒዴ፥</verse>
				<verse number="4">ኡንቱንታ፥ ‹ሂንቴንቱካ ቃሲ ታ ዎዪኒያ ቱራ ጊዱዋ ኦꬃናው ቢቴ፤ ታኒ ሂንቴንቶ ቤሲያ ጋቲያ ጪጋና› ያጌዳ፤ ሄዋፔ ጉዪያን ኡንቱንቱ ቤዲኖ።</verse>
				<verse number="5">ላዔꬁዋካ ኡሱፑን ሳቲያኒኔ ኡዱፑ ሳቲያን ኬሲዴ፥ ሄዋዳን ኦꬄዳ።</verse>
				<verse number="6">ታማኔ ኢቲ ሳቲያ ሄራን ኢ ኬሲያ ዎዴ፥ ሃራንቱ ሄዋን ኤቄዳዋንታ ዴሚዴ፥ ‹ኦሱዋ ኦꬄናን ኩሜንꬃ ጋላሳ ሃዋን ኣያው ኤቂ ፔሼዲቴ?› ያጌዳ።</verse>
				<verse number="7">«ኡንቱንቱ፥ ‹ኑና ኦሲሲያ ኣሳይ ꬋዬዳ ዲራው ኤቂ ፔሼዶ› ያጌዲኖ። «ኢ፥ ‹ሂንቱንቱካ ቃሲ ታ ዎዪኒያ ቱራ ጊዱዋ ኦꬃናው ቢቴ› ያጌዳ።</verse>
				<verse number="8">«ሳዓይ ኦማርሲያ ዎዴ፥ ዎዪኒያ ቱራ ጎዳይ ኦꬂያዋንቱ ካፑዋ፥ ‹ኦሳንቻቱዋ ፄሳዴ፥ ዉርሴꬃን ኦሱዋን ጌሌዳዋንቱፔ ዶማዴ ኮይሮ ጌሌዳዋንታ ጋካናው፥ ኡንቱንቱ ኦሱዋ ዲርጉዋ ጪጋ› ያጌዳ።</verse>
				<verse number="9">«ታማኔ ኢቲ ሳቲያ ሄራን ኦሱዋ ዶሜዳዋንቱ ዪዴ፥ ሁጲያን ሁጲያን ኦꬂዴ ፔሼዳ ዎልቃ ጋቲያ ኣኬዲኖ።</verse>
				<verse number="10">ኮይሮ ኦሱዋ ዶሜዳ ኣሳይ ዬዳ ዎዴ፥ ዳሩዋ ኣካናው ቆፔዲኖ፤ ሺን ኡንቱንቱካ ሁጲያን ሁጲያን ባሬንቱ ኦሱዋ ዎልቃ ጋቲያ ኣኬዲኖ።</verse>
				<verse number="11">ሄዋፔ ጉዪያን፥ ‹ሃ ጉዬፔ ዬዳዋንቱ ኢቲ ሳቲያ ፃላላ ኦꬄዲኖ፤ ኩሜንꬃ ጋላሳ ዳቡሪዴ ጫዎቴዳ ኑዋና ኡንቱንቱ ኦሱዋ ዲርጉዋ ቃራ ኦꬃዳ› ያጊዴ ባሬንታ ኦሱዋን ጌሊሴዳዋ ቦላ ዙዙሜዲኖ።</verse>
				<verse number="12">***</verse>
				<verse number="13">«ሺን ኢ ኡንቱንቱፔ ኢቱዋ ሃዋዳን ያጌዳ፤ ‹ታ ላጌው፥ ታኒ ኔና ናቃቤይኪ፤ ኦꬃዴ ፔሼዳ ዎልቃ ጋቲያ ታናና ጊጋቤይኪዬ?</verse>
				<verse number="14">ኔዋ ኣካዴ ባ፤ ታኒ ሃዒ ዉርሴꬃን ኦሱዋን ጌሌዳዎካ ኔዋ ኬና ኢማናው ኮያይ።</verse>
				<verse number="15">ታኒ ታ ሚሻን ታ ኮዬዳዋዳን ኦꬃናው ታው ማታይ ባዌ? ዎይ ታኒ ሎዓ ጊዴዳ ዲራው፥ ኔኒ ቃናታይ?› ያጌዳ።</verse>
				<verse number="16">«ሄዋዳንካ፥ ቃሲ ጉዬቴዳዋንቱ ሲንꬃታናዋንታ፤ ሲንꬃቴዳዋንቱ ቃይ ጉዬታናዋንታ፤ ኣያው ጎፔ፥ ፄሴቴዳዋንቱ ጮራ፤ ሺን ዶሬቴዳዋንቱ ጉꬃ» ያጌዳ።</verse>
				<verse number="17">ዬሱሲ ዬሩሳላሜ ቢዴ፥ ኦጊያን ባሬናና ቢያ ታማኔ ላዑ ባሬና ካሊያዋንታ ጋፃ ኬሲዴ፥ ዱማ ኡንቱንቱሲ ያጌዳ።</verse>
				<verse number="18">«ቤዒቴ፥ ኑኒ ዬሩሳላሜ ሃዒ ኬሴቶ። ያኒ ታና፥ ኣሳ ናዓ ቄሳቱዋ ካፓቱዋሲኔ ሂጊያ ታማሪሲያዋንቱሲ ኣꬂዴ ኢማናዋንታ፤ ኡንቱንቱ ታ ቦላ ሃይቁዋ ፒርዳ ፒርዳናዋንታ።</verse>
				<verse number="19">ቃሲ ኣዪሁዳ ጊዴና ኣሳሲካ ታና ኣꬂዴ ኢማናዋንታ፤ ሄ ኣዪሁዳ ጊዴና ኣሳይ ታ ቦላ ቂሊጫናዋንታኔ ታና ሊሱዋን ሾጫናዋንታ፤ ያቲዴ ማስቃሊያ ቦላ ሚሲማሪያን ꬊሺዴ፥ ታና ካቃናዋንታ፤ ታኒ ሄዜንꬂያ ጋላሲ ሃይቁዋፔ ዴንዳና» ያጌዳ።</verse>
				<verse number="20">ሄ ዎዴ ዛቢዲዮሳ ናና ዳያ ባሬ ናናና ዬሱሳኮ ያዱ፤ ኣ ሲንꬃን ጉልባታዴ ኢቲባ ኣ ዎሳዱ።</verse>
				<verse number="21">ዬሱሲ ኢዞ፥ «ኣያ ኮያይ?» ያጊዴ ኦቼዳ። ኢዛ ዛራዴ፥ «ሃ ታ ላዑ ናናይ ኔ ካዉቴꬃን ኢቱ ኔፔ ኡሼቻ ባጋና፥ ቃሲ ኢቱ ኔፔ ሃዲርሳ ባጋና ኡቲኖ ያጋሪኪ» ያጋዴ ዎሳዱ።</verse>
				<verse number="22">ሺን ዬሱሲ ዛሪዴ ናና፥ «ሂንቴንቱ ኣያ ዎሳናው ቤሲንቶ ኤሪኪታ። ታና ጋኪያ ዎሊቃማ ሜቱዋ ሜቶታኒቴ? ታኒ ፃማቄታና ፂንቃታ ፃማቄታናው ዳንዳዪቴ?» ያጌዳ። ኡንቱንቱ፥ «ኤ ዳንዳያና» ያጌዲኖ።</verse>
				<verse number="23">ዬሱሲ፥ «ታና ጋኪያ ዎሊቃማ ሜቱዋ ቱማካ ሂንቴንቱ ሜቶታኒታ፤ ሺን ታፔ ኡሼቻ ባጋናኔ ሃዲርሳ ባጋና ኡታናዋንታ ዶራናው ታው ማታይ ባዋ፤ ሺን ሄ ሳዓይ ታ ኣቡ ኢማናው ጊጊሲ ዎꬄዳዋንቱሳ» ያጌዳ።</verse>
				<verse number="24">ዮኮ ታሙ ዬሱሳ ካሊያዋንቱ ሄዋ ሲሴዳ ዎዴ፥ ሄ ላዑ ኢሻቱዋሲ ሃንቄቴዲኖ።</verse>
				<verse number="25">ሺን ዬሱሲ ኡንቱንቱ ኡባቱዋካ ባሬኮ ፄሲዴ፥ ሃዋዳን ያጌዳ፤ «ኣሂዛቤ ኣሳቱዋ ካፓቱኔ ሃዋንታ ካሌꬂያ ኣሳቱ ባሬንቱ ኣሳ ኣዪሲያዋ ኤሪታ።</verse>
				<verse number="26">ሂንቴንቱ ጊዱዋን ሄዋ ማላ ጊዴና፤ ሺን ሂንቴንቱ ጊዱዋን ꬎቃቴꬃ ኮዪያ ኦኒኔ ሂንቴንቶ ቆማ ጊዳናው ቤሴ።</verse>
				<verse number="27">ቃሲ ሂንቴንቱ ጊዱዋን ኡባፔ ቦላ ጊዳናው ኮዪያዌ ኦኒኔ ሂንቴንቶ ኣይሌ ጊዳናው ቤሴ።</verse>
				<verse number="28">ሄዋዳን ታኒ፥ ኣሳ ናዓይ፥ ኣሳው ኦꬃናዉኔ ዳሮ ኣሳ ዎዛናው ታ ሼምፑዋ ኢማናው ዬዳዋፔ ኣቲን፥ ኣሳይ ታው ኦꬃና ማላ ያቤይኬ» ያጌዳ።</verse>
				<verse number="29">ዬሱሲኔ ኣ ካሊያዋንቱ ኢያርኮፔ ኬሲሺን፥ ዳሮ ኣሳይ ኡንቱንታ ካሌዳ።</verse>
				<verse number="30">ላዑ ቆቃ ኣሳቱ ኦጊያ ዶናን ኡቴዳዋንቱ ዬሱሲ ሄዋና ኣꬊያዋ ሲሲዴ፥ ባሬንቱ ኮሻ ꬎቁ ኦꬂዴ፥ «ጎዳው፥ ዳዊታ ናዓው፥ ኑሲ ቃሬታሪኪ» ያጌዲኖ።</verse>
				<verse number="31">ዳሮ ኣሳይ ኡንቱንታ፥ «ሃይዚቴ» ጊዴ ሃንቄቴዳ፤ ሺን ኡንቱንቱ ባሬንቱ ኮሻ ዳሪ ꬎቁ ኦꬂዴ፥ «ጎዳው፥ ዳዊታ ናዓው፥ ኑና ማራሪኪ!» ያጌዲኖ።</verse>
				<verse number="32">ዬሱሲ ኦጊያን ኤቂዴ፥ ኡንቱንታ ፄሲዴ፥ «ታኒ ሂንቴንቶ ኣያ ኦꬃና ማላ ኮዪቴ?» ያጌዳ።</verse>
				<verse number="33">ቆቃቱ፥ «ጎዳው፥ ኑ ኣይፊያ ፓꬃሪኪ» ያጌዲኖ።</verse>
				<verse number="34">ዬሱሲ ኡንቱንቶ ቃሬቲዴ፥ ኡንቱንቱ ኣይፊያ ቦቼዳ፤ ኤሌካ ኡንቱንቱ ኣይፊ ፄሊ ኣጊና፥ ኣ ካሊ ኣጌዲኖ።</verse>
			</chapter>
			<chapter number="21">
				<verse number="1">ኡንቱንቱ ዬሩሳላሜ ማቲዴ፥ ዴብሬ ዛይቴ ጌቴቲያ ዴሪያ ላንቂያን ዴዒያ ቤቴፋጌ ጌቴቲያ ቄሪ ካታማ ጋኬዲኖ፤ ዬሱሲ ባሬና ካሊያዋንቱፔ ላዑዋ ሲንꬃው ኪቲዴ፥</verse>
				<verse number="2">ኡንቱንታ ሃዋዳን ያጌዳ፤ «ሂንቴንቱፔ ሲንꬃን ዴዒያ ቄሪ ካታማ ቢቴ፤ ሄዋን ኢቲ ሃራታ ቃሹዋን ዴዔዉኖ ኢዚ ማራና ሂንቴንቱ ቢ ሲሞ ሳንካ ዴማኒታ፤ ኡንቱንታ ቢሊዴ፥ ታው ኣኪ ዪቴ።</verse>
				<verse number="3">ኦኒኔ ሂንቴንታ ኦቾፔ፥ ‹ጎዳይ ሃዋንታ ኮዬ› ያጊቴ፤ ኤሌካ ኢ ኡንቱንታ ዬዲ ኣጋናዋ።»</verse>
				<verse number="4">ቲምቢቲያ ኦዲያ ናቢ፥ «ፂዮኔ ካታማ ኣሳው፥ ‹ቤዓ፥ ኔ ካቲ ኣሺኬ ጊዲዴ፥ ሃሪያ ቦላ፥ ሃሬ ማራ ቦላ ኡቲዴ፥ ኔኮ ዬ› ያጊቴ» ያጊዴ ሃሳዬዳዌ ፖሌታና ማላ፥ ሃዌ ሃኔዳ።</verse>
				<verse number="5">***</verse>
				<verse number="6">ኣ ካሊያዋንቱ ቢዴ፥ ዬሱሲ ባሬንታ ኣዛዞዋዳን ኦꬄዲኖ።</verse>
				<verse number="7">ሃራቶኔ ሃሬ ማራ ኣሂዴ፥ ባሬንቱ ማዩዋ ኡንቱንቱ ዞኪያን ዎꬄዲኖ፤ ሄዋፔ ሲሚና ዬሱሲ ቶጌዳ።</verse>
				<verse number="8">ሄ ጮራ ኣሳፔ ዳሪያ ባጋይ ባሬ ማዩዋ ኦጊያን ሂፄዳ፤ ቃሲ ሃራንቱ ሚꬃ ሃይꬃ ካር ካሪዴ፥ ኦጊያን ዬጌዲኖ።</verse>
				<verse number="9">ዬሱሳፔ ሲንꬃና ሃሜቲያ ጮራ ኣሳይኔ ቃሲ ኣ ጌዱዋ ካሊያ ጮራ ኣሳይ፥ ባሬንቱ ኮሻ ꬎቁ ኦꬂዴ፥ «ዳዊታ ናዓይ ጋላቴቶ! ጎዳ ሱንꬃን ዪያዌ ኣንጄቴዳዋ! ፆሳይ ጋላቴቶ!» ያጌዳ።</verse>
				<verse number="10">ዬሱሲ ዬሩሳላሜ ካታማ ጌሌዳ ዎዴ፥ ካታማን ዴዒያ ኣሳይ ኡባይ፥ «ሃዌ ኦኔ?» ያጊዴ ሻቢሬቴዲኖ።</verse>
				<verse number="11">ኣሳይ፥ «ሃዌ ጋሊላን ዴዒያ ናዚሬቴ ጌቴቲያ ካታማፔ ዬዳ ናቢያ ዬሱሳ» ያጌዳ።</verse>
				<verse number="12">ዬሱሲ ጌሻ ጎሊያ ጌሊዴ፥ ሄዋን ዛሊዒያዋንታኔ ሻሚያዋንታ ኡባ ካሬ ዬዴርሴዳ፤ ቃሲ ሚሻ ላሚያዋንቱ ፃራጴዛኔ ዶጎሙዋ ዛሊዒያዋንቱ ኦይዲያ ጉጲ ዬጊዴ፥</verse>
				<verse number="13">ኡንቱንታ፥ «ፆሳ ማፃፋን፥ ‹ታ ጎሊ ፆሳ ዎሲያ ጎሊያ ጌቴታና› ያጌቲዴ ፃፌቲ ኡቴዳ፤ ሺን ሂንቴንቱ ኣ ቦንቂያዋንቱ ቆሴቲያ ጎንጎሉዋ ኬሴዲታ» ያጌዳ።</verse>
				<verse number="14">ቆቃቱኔ ጌዲ ሲሌዳዋንቱ ዬሱሳኮ ጌሻ ጎሊያ ዪና፥ ኢ ኡንቱንታ ፓꬄዳ።</verse>
				<verse number="15">ሺን ቄሳቱዋ ካፓቱኔ ሂጊያ ታማሪሲያዋንቱ ዬሱሲ ኦꬂያ ኦራꬃባ ቤዔዳ ዎዴኔ፥ ጉꬃ ናናይ ጌሻ ጎሊያን ባሬንቱ ኮሻ ꬎቁ ኦꬂዴ፥ «ዳዊታ ናዓይ ጋላቴቶ» ያጊያዋ ቤዔዳ ዎዴ ሃንቄቴዲኖ።</verse>
				<verse number="16">ያቲዴ ዬሱሳ፥ «ሃዋንቱ ጊያዋ ሲሳይ?» ያጌዲኖ። ዬሱሲ፥ «ኤ ሲሳይ፤ ፆሳ ማፃፋይ፥ ‹ጉꬃ ናናይኔ ꬋሚያ ናናይ ኔና ጋላታና ማላ፥ ኡንቱንታ ኤሪሳዳ› ያጊያዋ ኡባካ ናባቢቤይኪቴ?» ያጌዳ።</verse>
				<verse number="17">ዬሱሲ ኡንቱንታ ኣጊዴ፥ ሄ ካታማፔ ቢታኒያ ጌቴቲያ ካታማ ቢዴ፥ ያኒ ኣቄዳ።</verse>
				<verse number="18">ዬሱሲ ዎንታ ጉራና ካታማ ቤዳ ዲራው ኮሻቴዳ።</verse>
				<verse number="19">ኦጊያ ዶናን ኢቲ ባላሲያ ጌቴቲያ ሚꬃቶ ቤዒዴ፥ ኢኮ ቤዳ፤ ቢ ጋኪያ ዎዴ ሄ ሚꬃቲን ሃይꬃ ፃላላፔ ኣቲን፥ ኣይፊያ ኣይኔ ዴሚቤና፤ ኢዞ፥ «ላዔꬁዋ ሜꬊናዉካ ኣይፎፓ» ያጊና፥ ሄ ባላሳታ ማንዒያን ሜላ ኣጋዱ።</verse>
				<verse number="20">ኣ ካሊያዋንቱ ሄዋ ቤዒዴ ማላሌቲዴ፥ «ሃ ባላሳታ ዋናዴ ኢቲ ኩꬃን ሜላ ኣጋዴ?» ያጌዲኖ።</verse>
				<verse number="21">ዬሱሲ ዛሪዴ፥ «ታኒ ሂንቴንቶ ቱሙዋ ጋይ፤ ሂንቴንቱ ኣማኑ ዴዒያዋንታኔ ሲꬌናዋንታ ጊዶፔ፥ ሃ ባላሳቶ ታኒ ኦꬄዳዋ ማላ ፃላላ ኦꬂኪታ፤ ሺን ሃራይ ኣቶ ሂንቴንቱ ሃ ዴሪያ፥ ‹ዴንዳዴ ኣባን ኩንዳ› ጊንቶካ ሃናና፤</verse>
				<verse number="22">ሂንቴንቱ ኣማኒዴ ፆሳ ዎሲያዋ ኣያ ጊዲንቶካ ኣካና» ያጌዳ።</verse>
				<verse number="23">ዬሱሲ ጌሻ ጎሊያ ዪዴ ታማሪሲሺን፥ ቄሳቱዋ ካፓቱኔ ኣዪሁዳ ጪማቱ ኣኮ ዪዴ፥ «ኔኒ ሃዋ ኦꬃናው ኔው ኣይ ማታይ ዴዒ? ኔው ሃ ማታ ኦኔ ኢሜዳዌ?» ያጌዲኖ።</verse>
				<verse number="24">ዬሱሲ ዛሪዴ ኡንቱንታ፥ «ታኒካ ሂንቴንታ ኢቲባ ኦቻና፤ ሂንቴንቱ ታው ሄዋ ኦዶፔ፥ ታኒ ሃዋ ኣይ ማታኒ ኦꬃይታንቶ፥ ሂንቴንቶ ኦዳና፤</verse>
				<verse number="25">ዮሃኒሲ ፃማቂያ ማታይ ሃቃፔ ዬዴ? ፆሳፔ ዬዴዬ ኣሳፔ ዬዴ?» ያጌዳ። ኡንቱንቱ ባሬንቱ ጊዱዋን ፓሉማ ዶሚዴ፥ «ኑኒ፥ ‹ፆሳፔ ዬዳ› ያጎፔ ኢ ኑና፥ ‹ያቶፔ፥ ዮሃኒሲ ኦዴዳዋ ኣያው ኣማኒቤይኪቴ?› ያጋናዋ።</verse>
				<verse number="26">ሺን ኑኒ፥ ‹ኣሳፔ ዬዳ› ያጎፔ፥ ኣሳይ ኡባይ ዮሃኒሲ ናቢያ ጊዴዳዋ ኤሪያ ዲራው፥ ኣሳው ያዬቶ» ያጌዲኖ።</verse>
				<verse number="27">ኡንቱንቱ ዬሱሳው፥ «ኑኒ ኤሮኮ» ያጊዴ ዛሬዲኖ። ዬሱሲ፥ «ታኒካ ሃዋ ኣይ ማታኒ ኦꬃይታንቶ፥ ሂንቴንቶ ኦዲኬ» ያጌዳ።</verse>
				<verse number="28">«ሺን ሂንቴንቱ ኣያ ቆፒቴ? ላዑ ናናይ ዴዒያ ኢቲ ቢታኒ ዴዔ፤ ሄ ቢታኒ ባይራ ናዓኮ ቢዴ፥ ‹ታ ናዓው፥ ሃቼ ባዴ ታ ዎዪኒያ ቱራ ኦꬃ› ያጌዳ።</verse>
				<verse number="29">ናዓይ ዛሪዴ፥ ‹ቢኬ› ጌዳ፤ ሺን ጉዬፔ ባሬ ዎዛናን ቆፒ ኣኪዴ፥ ዎዪኒያ ቱራ ኦꬃናው ቤዳ።</verse>
				<verse number="30">ኣዉ ዮኮ ናዓኮ ቢዴ፥ ባይራው ጌዳዋዳንካ ኣው ጌዳ፤ ቴፋ ናዓይ ዛሪዴ፥ ‹ሎዓ ታ ጎዳው› ያጌዳ፤ ሺን ቢቤና።</verse>
				<verse number="31">ሃ ላዑ ናናፔ ባሬ ኣዉ ኮዬዳዋ ኦꬄዳዌ ሃቃዌ?» ያጌዳ። ኡንቱንቱ፥ «ባይራ» ያጌዲኖ። ዬሱሲ ኡንቱንታ ሃዋዳን ያጌዳ፤ «ታኒ ሂንቴንቶ ቱሙዋ ጋይ፤ ቃራፃ ኣኪያዋንቱኔ ዎሹሚያዋንቱ ሂንቴፔ ሲንꬃቲዴ፥ ፆሳ ካዉቴꬃ ጌላና።</verse>
				<verse number="32">ኣዪሲ ጎፔ፥ ፃማቂያ ዮሃኒሲ ፂሎቴꬃ ኦጊያ ታማሪሲዴ፥ ሂንቴኮ ዪና፥ ኢ ጊያዋ ኣማኒቤይኪታ። ሺን ቃራፃ ኣኪያዋንቱኔ ዎሹሚያዋንቱ ኢ ጊያዋ ኣማኔዲኖ፤ ሂንቴንቱ ሃራይ ኣቶ ሄዋ ቤዒዲካ፥ ሂንቴንቱ ናጋራፔ ሲሚዴ፥ ኢ ጊዪያዋ ኣማኒቤይኪታ» ያጌዳ።</verse>
				<verse number="33">ቃሲካ ዬሱሲ ሃዋዳን ያጌዳ፤ «ሃራ ሌሚሱዋካ ሲሲቴ፤ ዎዪኒያ ጌቴቲያ ቱራ ቶኬዳ ኢቲ ቢታኒ ዴዔ፤ ዎዪኒያ ቱራ ዩሺ ኣꬂዴ ዲሬዳ፤ ቃሲ ሄ ዎዪኒያ ጉሚዒያ ኦላካ ቦኬዳ፤ ሄዋ ናጊያ ኣሳው ኣዱሳ ሹቻ ጊምቤዳ። ሄዋፔ ጉዪያን፥ ኮꬃ ኦꬂያ ኣሳው ኢሚዴ፥ ሃራ ጋዴ ቤዳ።</verse>
				<verse number="34">ዎዪኒያ ኣይፊያ ማፂያ ዎዲ ጋኪና፥ ባሬና ጋኪያዋ ኣኪዴ ያና ማላ፥ ባሬ ቆማቱዋ ባሬ ኮꬃዋቱዋኮ ኪቴዳ።</verse>
				<verse number="35">ኮꬃዋቱ ኣ ቆማቱዋ ኦይቂዴ፥ ኢቱዋ ዎꬌዲኖ፤ ቃሲ ዮኩዋ ሹቻን ጳልቄዲኖ።</verse>
				<verse number="36">ቃሲካ ሄ ቢታኒ ካሴዋንቱፔ ዳሪያ ሃራ ቆማቱዋ ኪቴዳ፤ ኮꬃዋቱ ሄ ቆማቱዋካ ካሴዋንቱዋዳን ኦꬄዲኖ።</verse>
				<verse number="37">«ሺን ዉርሴꬃን ኢ፥ ‹ታ ናዓ ኡንቱንቱ ቦንቻናዋንታ› ያጊዴ ባሬ ናዓ ኡንቱንቱኮ ኪቴዳ።</verse>
				<verse number="38">«ሺን ኮꬃዋቱ ናዓ ቤዒዴ፥ ባሬንቱ ጊዱዋን፥ ‹ጋዲያ ላታናዌ ሃዋ፤ ቢዴ ኣ ዎꬊዴ፥ ጋዲያ ኑኒ ላታና› ያጌዲኖ።</verse>
				<verse number="39">ናዓ ኦይቂዴ፥ ዎዪኒያ ቱራ ጊዶፔ ጋፃ ኬሲዴ ዎꬌዲኖ።</verse>
				<verse number="40">«ሲሚ ዎዪኒያ ቱራ ጎዳይ ዪያ ዎዴ፥ ሄ ኮꬃዋቱዋ ዎታኔ?» ያጊዴ ኦቼዳ።</verse>
				<verse number="41">ኡንቱንቱ፥ «ኢ ሄ ኢታ ኣሳቱዋ ዎꬊ ዉርሲዴ፥ ዎዪኒያ ቱራይ ኣይፊያ ዎዴ ባሬና ጋኪያዋ ዎዲያን ሼꬊያ ሃራ ኮꬃዋቱዋሲ ኢማና» ያጌዲኖ።</verse>
				<verse number="42">ዬሱሲ ኡንቱንታ ሃዋዳን ያጌዳ፤ « ‹ጊምቢያዋንቱ ካꬊዴ ኢፄዳ ሹቻይ ጎዳ ፃጱዋ ሚኒሲያ፥ ኡባፔ ኣꬊያ ሹቻ ጊዴዳ። ሃዌ ጎዳይ ኦꬄዳዋ፤ ቃሲ ኑ ፄላዉካ ማላሊሲያዋ› ያጊያዋ ፆሳ ማፃፋፔ ኡባካ ናባቢቤይኪቴ?</verse>
				<verse number="43">«ሄዋ ዲራው፥ ታኒ ሂንቴንቶ ኦዳይ፤ ፆሳ ካዉቴꬃይ ሂንቴፔ ኣኬቲዴ፥ ሎዖ ኣይፊያ ኢሚያ ኣሳው ኢሜታናዋ።</verse>
				<verse number="44">ሄ ሹቻ ቦላ ኩንዲያ ኡባይ ሜዔሬታና፤ ቃሲ ሄ ሹቻይ ኣሳ ቦላ ኩንዶፔ፥ ሄ ኩንዴዳ ኡራ ሊቂሳና» ያጌዳ።</verse>
				<verse number="45">ቄሳቱዋ ካፓቱኔ ፓሪሳዋቱ ዬሱሲ ኦዴዳ ሌሚሱዋ ሲሴዳ ዎዴ፥ ባሬንቱዋ ሃሳዪያዋ ኤሬዲኖ።</verse>
				<verse number="46">ኡንቱንቱ ዬሱሳ ኦይቃናው ኮዬዲኖ፤ ሺን ዬሱሳ ዳሮ ኣሳይ ናቢያ ጊዴ ቆፒ ኡቴዳ ዲራው፥ ሄ ኣሳው ያዬዲኖ።</verse>
			</chapter>
			<chapter number="22">
				<verse number="1">ዬሱሲ ኣሳው ላዔꬁዋ ሌሚሱዋን ሃዋዳን ያጊዴ ሃሳዬዳ፤</verse>
				<verse number="2">«ሳሉዋ ካዉቴꬃይ ባሬ ናዓው ማቺያ ኢማናው ኡባባ ማኬዳ ካቲያ ማላ።</verse>
				<verse number="3">ሄ ካቲ ቡላቻው ኦዲ ዎꬄዳ ኣሳቱዋ ፄሳናው ባሬ ቆማቱዋ ኪቴዳ፤ ሺን ኣሳቱ ያናው ኮዪቤይኪኖ።</verse>
				<verse number="4">«ቃሲ ሃራ ቆማቱዋ፥ ‹ፄሴቴዳዋንታ፥ «ታኒ ቁማ ጊጊሳዲ፤ ታ ሳንጋቱኔ ታ ሞꬎ ሚያቱ ሹኬቴዲኖ፤ ኡባባይካ ማኬቴዳ። ቡላቻ ሃ ዪቴ» ያጊቴ› ያጊዴ ኪቴዳ።</verse>
				<verse number="5">ሺን ፄሴቴዳዋንቱ ኮዬናን ኢፂዴ፥ ባሬንቱ ኦሶ ቤዲኖ፤ ኢቱ ባሬ ጎሻው ቢና፥ ዮኩ ባሬ ዛሊዔው ቤዳ።</verse>
				<verse number="6">ኣቴዳዋንቱ ቃሲ ካቲያ ቆማቱዋ ኦይቂ ዋꬊዴ ዎꬌዲኖ።</verse>
				<verse number="7">«ካቲ ዳሮ ሃንቄቴዳ፤ ቃሲ ባሬ ዎታዳራቱዋ ዬዲዴ፥ ሄ ሼምፑዋ ዎꬌዳዋንታ ዎꬊሲዴ፥ ኡንቱንቱ ካታማ ጉዲሴዳ።</verse>
				<verse number="8">ሄዋፔ ጉዪያን፥ ባሬ ቆማቱዋ፥ ‹ቡላቻይ ማኬቴዳ፤ ሺን ፄሴቴዳዋንቱ ቡላቻው ቤሲያ ኣሳ ጊዲኪኖ።</verse>
				<verse number="9">ሄዋ ዲራው፥ ዎጋ ቃꬋ ቢዴ፥ ሂንቴንቱ ዴሜዳ ኣሳ ኡባ ቡላቻው ፄሲቴ› ያጌዳ።</verse>
				<verse number="10">ሄ ቆማቱ ቃꬋ ቢዴ፥ ባሬንቱ ዴሜዳ ኣሳ ኡባ ሎዑዋ ኢታ ሺሺዴ፥ ቡላቻ ዳሲያ ኩንꬄዲኖ።</verse>
				<verse number="11">«ሺን ካቲ ቁማ ማናው ኡቴዳ ኣሳ ቤዓናው ጌሌዳ ዎዴ፥ ቡላቻ ማዩዋ ማዪቤና ኢቲ ቢታኒያ ሄዋን ቤዒዴ፥</verse>
				<verse number="12">‹ታ ላጌው፥ ቡላቻ ማዩዋ ማዬናን ዋናዴ ሃዋ ጌላዲ?› ያጊና ቢታኒ ጮዑ ጌዳ።</verse>
				<verse number="13">«ሄዋፔ ጉዪያን፥ ካቲ ባሬ ቆማቱዋ፥ ‹ሃ ቢታኒያ ኩሺያኔ ጌዲያ ቃቺዴ፥ ካሬ ꬉማ ኬሲ ኦሊቴ፤ ኢ ሄዋን ዬካናኔ ኣቻ ꬋቃና› ያጌዳ።</verse>
				<verse number="14">«ኣዪሲ ጎፔ፥ ፄሴቴዳዋንቱ ዳራ፤ ሺን ዶሬቴዳዋንቱ ጉꬃ» ያጌዳ።</verse>
				<verse number="15">ሄዋፔ ጉዪያን፥ ፓሪሳዋቱ ቢዴ፥ ኣ ሃሳያፔ ባላ ዴሚዴ፥ ኣ ኦይቃና ማላ ማቄቴዲኖ።</verse>
				<verse number="16">ቃሲ ባሬንታ ካሊያዋንቱፔኔ ሄሮዲሳ ባጋቱዋፔ ኣማሬዳዋንታ ኣኮ ኪቴዲኖ። ኡንቱንቱ፥ «ታማሪሲያዎ፥ ኔኒ ቱሙዋ ሃሳዪያዋኔ ፆሳ ኦጊያ ቱማቴꬃን ታማሪሲያዋ ኑኒ ኤሬቶ፤ ኣያው ጎፔ፥ ኔኒ ኣሳፔ ኣሳ ሻካካኔ ዱማያካ።</verse>
				<verse number="17">ኔ ቆፋይ ኣዬንቶ ኑሲ ኦዳ፤ ኑኒ ሮሜ ጋዲያ ካቲያ ቄሳሬው ጊራ ጊሪያዌ ዎጌዬ ዎጋ ጊዴኔ?» ያጌዲኖ።</verse>
				<verse number="18">ሺን ዬሱሲ ኡንቱንቱ ኢታ ቆፋ ኤሪዴ፥ «ሃ ሎዓ ማላቲያ ኢታ ኣሳቶ፥ ኣያው ታና ፓጪቴ?</verse>
				<verse number="19">ጊራ ጊሪያ ሚሻ ታና ቤሲቴ» ያጌዳ። ሄዋፔ ጉዬ ኡንቱንቱ ቢራ ሳንቲሚያ ኣው ኣሄዲኖ።</verse>
				<verse number="20">ኢ፥ «ሃ ማላይኔ ሱንꬃይ ኦዌ?» ያጌዳ።</verse>
				<verse number="21">ሄዋፔ ሲሚዴ ኡንቱንታ ኦቺና፥ ኡንቱንቱ፥ «ሮሜ ጋዲያ ካቲያ ቄሳሬዋ» ያጌዲኖ። ሄዋፔ ጉዪያን፥ ዬሱሲ ኡንቱንታ፥ «ያቶፔ፥ ቄሳሬዋ ቄሳሬሲ፥ ፆሳዋ ፆሳሲ ኢሚቴ» ያጌዳ።</verse>
				<verse number="22">ኡንቱንቱ ሄዋ ሲሴዳ ዎዴ፥ ማላሌቲዴ ኣ ኣጊዴ ቤዲኖ።</verse>
				<verse number="23">ሃይቄዳ ኣሳይ ዴንዴና ጊያ ሳዱቃዋናቱዋፔ ኢቲ ኢቲ ኣሳቱ ሄ ጋላሲ ዬሱሳኮ ዪዴ፥ ሃዋዳን ያጊዴ፥ ኣ ኦቼዲኖ፤</verse>
				<verse number="24">«ታማሪሲያዎ፥ ሙሴ፥ ‹ኢቲ ኣሳይ ናዓ ዬሌናን ሃይቆፔ፥ ሄ ሃይቄዳዋ ኢሻይ ኣ ማቻቶ ላቲዴ፥ ባሬ ኢሻው ናዓ ዬላናው ቤሴ› ያጌዳ።</verse>
				<verse number="25">ኑናና ላፑ ኢሻቱ ዴዒኖ፤ ባይራይ ማቻቶ ኣኪዴ፥ ናዓ ዬሌናን ሃይቄዳ፤ ሄዋፔ ጉዪያን ኣ ማቻቶ ኣ ኢሻይ ኣኬዳ።</verse>
				<verse number="26">ቃሲ ላዔꬂያዌካ ሃይቄዳ፤ ሄዜꬂያዌካ፥ ላፑንꬃ ጋካናዉካ ሄዋዳን ሃኔዲኖ።</verse>
				<verse number="27">ኡባፔ ጉዪያን፥ ሄ ሚሺራታ ሃይቃዱ።</verse>
				<verse number="28">ያቲና፥ ሃይቄዳ ኣሳይ ሃይቁዋፔ ዴንዲያ ጋላሲ ሄ ሚሺራታ ላፑናቱዋፔ ሃቃዎ ማቼ ጊዳኔ? ኣዪሲ ጎፔ፥ ላፑናቱ ኡባይካ ኢዞ ኣኬዲኖ» ያጌዲኖ።</verse>
				<verse number="29">ዬሱሲ ዛሪዴ፥ ሃዋዳን ያጌዳ፤ «ፆሳ ማፃፋቱዋ ዎይ ኣ ዎልቃ ሂንቴንቱ ኤሬና ዲራው ባሊታ።</verse>
				<verse number="30">ኣዪሲ ጎፔ፥ ሃይቄዳ ኣሳይ ሃይቁዋፔ ዴንዲያ ጋላሲ፥ ሳሉዋን ዴዒያ ኪታንቻቱዋ ማላ ጊዳናፔ ኣቲን፥ ኣቱማ ኣሳይኔ ኣኬና፤ ማጫ ኣሳይኔ ጌሌና።</verse>
				<verse number="31">ሺን ሃይቄዳዋንቱ ዴንዱዋባ ጊዶፔ፥ ፆሳይ፥ ‹ታኒ ኣብራሃሜ ፆሳ፥ ዪሳቃ ፆሳ፥ ያዪቆባ ፆሳ› ያጊዴ ሂንቴው ኦዴዳዋ ኡባካ ናባቢቤይኪቴ? ፆሳይ ፓፃ ዴዒያዋንቱ ፆሳ ጊዲያዋፔ ኣቲን፥ ሃይቄዳዋንቱ ፆሳ ጊዴና» ያጌዳ።</verse>
				<verse number="32">***</verse>
				<verse number="33">ዳሮ ኣሳይ ሄዋ ሲሲዴ፥ ኣ ቲሚርቲያን ማላሌቴዲኖ።</verse>
				<verse number="34">ሺን ዬሱሲ ሳዱቃዋናቱዋ ጮዑ ኦꬄዳዋ ፓሪሳዋቱ ሲሴዳ ዎዴ፥ ኢቲሳ ሺቄዲኖ።</verse>
				<verse number="35">ኡንቱንቱ ጊዶፔ ሂጊያ ታማሪሲያ ኢቱ፥ ዬሱሳ ፓጫናው ኢቲባ ኦቼዳ።</verse>
				<verse number="36">«ታማሪሲያዎ፥ ሂጊያ ጊዱዋን ኡባፔ ኣꬊያ ኣዛዙ ሃቃዌ?» ያጊዴ ኣ ኦቼዳ።</verse>
				<verse number="37">ዬሱሲ ዛሪዴ፥ ሃዋዳን ያጌዳ፤ « ‹ኔኒ ጎዳ ኔ ፆሳ ኔ ኩሜንꬃ ዎዛናፔ፥ ኔ ኩሜንꬃ ሼምፑዋፔ፥ ኔ ኩሜንꬃ ቆፋፔ ሲቃ› ያጌዳ።</verse>
				<verse number="38">ሄዌ ኡባፔ ዳሪያ ኣዛዙዋኔ ቃሲ ኡባፔ ኣꬊያ ኣዛዙዋ።</verse>
				<verse number="39">ቃሲ ላዔꬂያ ኣዛዙካ ኣ ማላ፤ ሄዌ፥ ‹ኔኒ ኔ ሾሩዋ ኔ ሁጲያዳን ሲቃ› ጊያዋ።</verse>
				<verse number="40">ሙሴ ሂጊያ ኡባይኔ ናባቱዋ ቲሚርቲ ሃ ላዑ ኣዛዛቱዋን ቃሼቴ» ያጌዳ።</verse>
				<verse number="41">ፓሪሳዋቱ ኢቲሳ ሺቄዳሳን ዬሱሲ ኡንቱንታ፥ «ኪሪስቶሳባ ዋጊዴ ቆፒቴ? ኢ ኦ ናዔ?» ያጊዴ ኦቼዳ። ኡንቱንቱ፥ «ኪሪስቶሲ ዳዊታ ናዓ» ያጌዲኖ።</verse>
				<verse number="42">***</verse>
				<verse number="43">ዬሱሲ ኡንቱንታ፥ «ያቲና፥ ዳዊቴ ባሬና ጌሻ ኣያናይ ሃሳዪሲና ኪሪስቶሳ ዋጊዴ፥ ‹ጎዳ› ጊዴ ፄሲ? ቃሲካ ዳዊቴ፥</verse>
				<verse number="44">‹ጎዳይ ታ ጎዳ፥ «ታኒ ኔ ሞርኬቱዋ ኔኒ ዬꬋ ኤቂያዋ ኦꬃና ጋካናው፥ ሃዋን ታፔ ኡሼቻ ባጋና ኡታዴ ታናና ኢቲፔ ዳናታ» ጌዳ› ያጌዳ።</verse>
				<verse number="45">ዳዊቴ ኪሪስቶሳ፥ ‹ጎዳ› ጊዴ ፄሶፔ፥ ያቲና፥ ኪሪስቶሲ ዋኒዴ ዳዊታ ናዓ ጊዲ?» ያጌዳ።</verse>
				<verse number="46">ዬሱሳው ኢቲ ቃላ ዛራናው ዳንዳዬዳ ኢቲ ኣሳይኔ ባዋ፤ ቃሲ ሄ ጋላሳፔ ዶሚና፥ ሃራ ኦሻ ኣ ኦቻናው ፃሌዳዌ ኦኒኔ ባዋ።</verse>
			</chapter>
			<chapter number="23">
				<verse number="1">ሄዋፔ ጉዪያን፥ ዬሱሲ ሺቄዳ ኣሳዉኔ ባሬና ካሊያዋንቶ ሃዋዳን ያጊዴ ሃሳዬዳ፤</verse>
				<verse number="2">«ሂጊያ ታማሪሲያዋንቱኔ ፓሪሳዋቱ ሙሴ ሂጊያ ታማሪሲያ ማታና ዴዒኖ።</verse>
				<verse number="3">ሄዋ ዲራው፥ ሂንቴንቱ ኦꬃና ማላ፥ ኡንቱንቱ ሂንቴንታ ኣዛዚያ ኡባባ ኦꬂቴኔ ቃሲ ናጊቴ፤ ሺን ኡንቱንቱ ኦꬂያዋዳን ኦꬆፒቴ፤ ኣያው ጎፔ፥ ኡንቱንቱ ባሬንቱ ኦዲያዋ ኦꬂኪኖ።</verse>
				<verse number="4">ቶካናው ዴፂያ ቶኩዋ ኡንቱንቱ ቃቺዴ፥ ኣሳ ቶሲኖ፤ ሺን ባሬንቱ ሁጲያን ሃራይ ኣቶ፥ ሄ ቶኩዋ ቢራꬊያን ቦቻናዉካ ኮዪኪኖ።</verse>
				<verse number="5">«ሺን ኡንቱንቱ ባሬንቱ ኦሱዋ ኡባ ኣሳይ ቤዓናዳን ኦꬂኖ፤ ኣያው ጎፔ፥ ባሬንቱ ሶምዒያኒኔ ባሬንቱ ኩሺያ ቄሲያን ቃቺያ ፂቂሲያና ዴዒያ ኪታፋ ኣሲኖኔ ባሬንቱ ማዩዋ ማጫራካ ኣዱሲኖ።</verse>
				<verse number="6">ኣሳይ ባሬንታ ሾቢዴ ኣፎሳን ቦንቾ ኡቱዋ ዶሲኖ፤ ቃሲ ኣዪሁዳ ዎሳ ጎሌቱዋኒካ ዳሮ ሎዒያ ኦይዲያ ዶሲኖ።</verse>
				<verse number="7">ኣሳይ ጌዋን ባሬንታ ቦንቺዴ ሳሮታና ማላኔ ‹ታማሪሲያዎ› ጊዴ ባሬንታ ፄሳናዳን ኮዪኖ።</verse>
				<verse number="8">«ሺን ሂንቴንታ ታማሪሲያዌ ኢቱዋ ፃላላ ጊዴዳ ዲራዉኔ ሂንቴንቱ ኡባይ ኢሻቱዋ ጊዴዳ ዲራው፥ ኢቱ ኢቱዋ፥ ‹ታማሪሲያዎ› ጊዴ ፄሶፒቴ።</verse>
				<verse number="9">ሃ ሳዓን ኦናኔ ‹ኣዉዋ› ጊዴ ፄሶፒቴ፤ ኣያው ጎፔ፥ ሂንቴንቶ ሳሉዋን ዴዒያ ኢቲ ኣዉ ዴዔ።</verse>
				<verse number="10">ኢቱ ኢቱዋ፥ ‹ታማሪሲያዎ› ጊዴካ ፄሶፒቴ፤ ኣያው ጎፔ፥ ሂንቴንቶ ኢቲ ጎዳይ፥ ኪሪስቶሳ ፃላላይ ዴዔ።</verse>
				<verse number="11">ሂንቴንቱ ጊዶን ኡባፔ ዳሪያዌ ሂንቴንቶ ቆማ ጊዳናው ቤሴ።</verse>
				<verse number="12">ባሬና ዳሪሲያዌ ኦኒኔ ቶሼታና፤ ቃሲ ባሬና ቶቺያዌ ኦኒኔ ꬎቁ ጋና።</verse>
				<verse number="13">«ሎዓ ማላቲያ ኢታቶ፥ ሂጊያ ታማሪሲያዋንቶኔ ፓሪሳዋቶ፥ ኣሳው ሳሉዋ ካዉቴꬃ ሂንቴንቱ ጎርዲያ ዲራው፥ ሂንቴንቶ ኣዬሮ፤ ኣያው ጎፔ፥ ሂንቴንቱ ሁጴዉኔ ጌሊኪታ፤ ቃሲ ጌላናው ኮዪያዋንታካ ጌሊሲኪታ።</verse>
				<verse number="14">«ሎዓ ማላቲያ ኢታቶ፥ ሂጊያ ታማሪሲያዋንቶኔ ፓሪሳዋቶ ኣምዔቱዋ ጎሊያ ሂንቴንቱ ቦንቂዴ፥ ሂንቴንቶ ሎዓ ማላታናው ፆሳ ዎሳ ኣዱሲታ፤ ሄዋ ዲራው፥ ሂንቴንቶ ኣዬሮ፤ ኡባፔ ኣꬊያ ፒርዳ ሂንቴንቱ ኣካና።</verse>
				<verse number="15">«ሎዓ ማላቲያ ኢታቶ፥ ሂጊያ ታማሪሲያዋንቶኔ ፓሪሳዋቶ ሂንቴንቱ ኢቲ ኡራ ኣማንꬃናው ኣባኒኔ ሳዓን ዩዪያ ዲራዉኔ ቃሲ ሂንቴንቱ ኣ ኣማንꬂያ ዎዴ፥ ሄ ኡራ ሂንቴንቱዋፔ ላዑ ኩሺያ ኢቴዳ ጋናሜው ናዓ ኦꬂያ ዲራው፥ ሂንቴንቶ ኣዬሮ።</verse>
				<verse number="16">« ‹ኦኒኔ ጌሻ ጎሊያን ጫቆፔ፥ ኣይኔ ባዋ፤ ሺን ጌሻ ጎሊያን ዴዒያ ዎርቃን ጫቆፔ፥ ሄ ጫቁ ኣ ጋኬ› ጊያ ሂንቴንቶ ቆቂ ኡቲዴ ኣሳ ካሌꬂያዋንቶ፥ ሂንቴንቶ ኣዬሮ።</verse>
				<verse number="17">ሃ ኤያቱ፥ ሃ ቆቃቱ፥ ዎርቃይ ኣꬊዬ? ዎርቃ ጌሻ ኦꬂያ ጌሻ ጎሊ ኣꬊ?</verse>
				<verse number="18">ቃሲ ሂንቴንቱ፥ ‹ኦኒኔ ያርሹዋ ያርሺያባን ጫቆፔ፥ ኣይኔካ ባዋ፤ ሺን ኦኒኔ ኣ ቦላ ዴዒያ ያርሹዋን ጫቆፔ፥ ሄ ጫቁ ኣ ጋኬ› ያጊዴ ታማሪሲታ።</verse>
				<verse number="19">ሃ ኤያቱ፥ ሃ ቆቃቱ፥ ያርሹ ኣꬊዬ? ዎይ ያርሹዋ ጌሻ ኦꬂያ ኣ ያርሺያባይ ኣꬊ?</verse>
				<verse number="20">ሄዋ ዲራው፥ ያርሹዋ ያርሺያባን ጫቂያ ኡራይ ሄ ያርሺያዋኒካ ጫቄ፤ ቃሲ ኣ ቦላ ዴዒያ ኡባባንካ ጫቄ።</verse>
				<verse number="21">ጌሻ ጎሊያን ጫቂያ ኡራይ፥ ሄ ጌሻ ጎሊያኒኔ ኣ ጊዶን ዴዒያ ፆሳን ጫቄ።</verse>
				<verse number="22">ሳሉዋን ጫቂያ ኡራይ፥ ፆሳ ካዉቴꬃ ኦይዲያኒኔ ሄ ኦይዲያን ኡቲያዋን ጫቄ።</verse>
				<verse number="23">«ሎዓ ማላቲያ ኢታቶ፥ ሂጊያ ታማሪሲያዋንቶኔ ፓሪሳዋቶ፥ ሂንቴንቶ ኣዬሮ። ኣዪሲ ጎፔ፥ ካሬꬃ ኣኑጋፔ፥ ሺላሪያፔኔ ኦካሺያፔ ኣሲራታ ሂንቴንቱ ኢሚታ፤ ሺን ሂጊያን ዴዒያ ዳሪ ኮሺያዋንታ ኣጊታ፤ ሄዋንቱ ፒርዳ፥ ማሮቴꬃኔ ፂሎቴꬃ። ሃራንታካ ኣጌናን፥ ሂንቴንቱ ኦꬃናው ቤሲያ ዬዋቱ ሃዋንታ።</verse>
				<verse number="24">ሂንቴንቶ ቆቂ ኡቲዴ፥ ኣሳ ካሌꬂያዋንቶ፥ ሂንቴንቱ ኡሻፔ ኡዱንፂያ ጋጪዴ፥ ጋሉዋ ሚቲታ።</verse>
				<verse number="25">«ሎዓ ማላቲያ ኢታቶ፥ ሂጊያ ታማሪሲያዋንቶኔ ፓሪሳዋቶ፥ ሂንቴንቶ ኣዬሮ። ኣዪሲ ጎፔ፥ ሂንቴንቱ ሻታኔ ኬሪያ ቦላ ባጋ ጌሺታ፤ ሺን ኣ ጊዱዋን ቦንቂያኒኔ ኡዜቴꬃን ኩንꬄዲታ።</verse>
				<verse number="26">ሃ ቆቃ ፓሪሳዌው፥ ሻታኔ ኬሪያ ጋርሳ ካሴታዴ ጌሻ ዲጋ፤ ሄዋፔ ጉዪያን፥ ቦላ ባጋይካ ጌሻ ጊዳናዋ።</verse>
				<verse number="27">«ሎዓ ማላቲያ ኢታቶ፥ ሂጊያ ታማሪሲያዋንቶኔ ፓሪሳዋቶ፥ ሂንቴንቶ ኣዬሮ። ኣዪሲ ጎፔ፥ ካሬ ባጋና ቦሺንቻን ኦኬቲዴ፥ ሎዒ ኡቲዴ፥ ቃሲ ጋርሳ ባጋና ሃይቄዳ ኣሳ ሜቄꬃይኔ ዎቄዳባይ ኡባባይ ኩሜዳ ዱፎቱዋ ማላቲታ።</verse>
				<verse number="28">ሄዋዳንካ፥ ቃሲ ቦላ ባጋና ኣሳ ኡባው ፂሉዋ ማላቲታ፤ ሺን ሂንቴንቶ ጋርሳ ባጋና ሎዓ ማላቲያ ኢታቴꬃይኔ ማካላይ ኩሚ ኡቴዳ።</verse>
				<verse number="29">«ሎዓ ማላቲያ ኢታቶ፥ ሂጊያ ታማሪሲያዋንቶኔ ፓሪሳዋቶ፥ ሂንቴንቶ ኣዬሮ። ኣዪሲ ጎፔ፥ ናባቱዋ ዱፉዋ ቦላ ጎሊያ ኬፂታ፤ ቃሲ ፂላቱዋ ዱፉዋካ ሎይꬂታ።</verse>
				<verse number="30">ቃሲ ሂንቴንቱ፥ ‹ኑኒ ቤኒ ኑ ኣዎቱዋ ዎዴ ዴዔዳዋንታ ጊዲንቶ፥ ኡንቱንቱና ኢቲፔ ናባቱዋ ዎꬎኮ ሺን› ያጊታ።</verse>
				<verse number="31">ሄዋ ጊዶፔ፥ ናባቱዋ ዎꬌዳዋንቱ ናና ሂንቴንቱ ጊዴዳዋ ሂንቴንቱ ሁጲያን ማርካቲታ።</verse>
				<verse number="32">ሲሚ ሂንቴንቱ ኣዎቱ ዶሜዳዋ ፖሊኪቴ!</verse>
				<verse number="33">«ሃ ሾሻቶ፥ ሾሻ ናናው፥ ጋናሚያ ፒርዳፔ ዋኒዴ ኣታኒቴ?</verse>
				<verse number="34">ሄዋ ዲራው፥ ቤይቴ፥ ታኒ ናባቱዋ ኣꬎ ኤራንቻቱዋኔ ሂጊያ ታማሪሲያዋንታ ሂንቴኮ ኪታና። ኡንቱንቱፔ ኢቱዋ ኢቱዋ ሂንቴንቱ ዎꬋናኔ ማስቃሊያ ቦላ ሚሲማሪያን ꬊሺዴ ካቃኒታ፤ ቃሲ ኢቱዋ ኢቱዋ ሂንቴንቱ ዎሳ ጎሌቱን ሊሱዋን ሾጫኒታኔ ካታማፔ ካታማ ዬዴርሳኒታ።</verse>
				<verse number="35">ሄዋ ዲራው፥ ፂሉዋ ኣቤላ ዎꬎዴፔ ዶሚዴ፥ ጌሻ ጎሊያፔኔ ያርሺያሳፔ ጊዱዋን ሂንቴንቱ ዎꬌዳ ባራኪያ ናዓ ዛካራሳ ዎዲያ ጋካናው፥ ሃይቄዳ ፂላቱዋ ኡባቱዋ ሱꬃ ዲራው፥ ሂንቴንቱ ሙሬታኒታ።</verse>
				<verse number="36">ታኒ ሂንቴንቶ ቱሙዋ ኦዳይ፤ ሃ ኡባባይ ሃ ዎዲያ ኣሳ ቦላ ጋካናዋ።</verse>
				<verse number="37">«ዬሩሳላሜ ካታማ ኣሳው፥ ዬሩሳላሜ ካታማ ኣሳው፥ ናባቱዋ ሂንቴንቱ ዎꬊታ፤ ፆሳይ ሂንቴንቱኮ ኪቴዳዋንታካ ሹቻን ጫዲታ፤ ኩታታ ባሬ ማራቱዋ ባሬ ቄፊያን ሃጲያዋዳን፥ ታኒ ሂንቴንቱ ኣሳ ኢቲሳ ሺሻናው ኣፑ ካላ ኮያዲታ! ሺን ታና ዲጌዲታ።</verse>
				<verse number="38">ቤዒቴ፥ ሂንቴንቱ ጎሊ ኡባካ ኦና ጊዳናዋ።</verse>
				<verse number="39">ኣዪሲ ጎፔ፥ ታኒ ሂንቴንቶ ኦዳይ፤ ሂንቴንቱ፥ ‹ጎዳ ሱንꬃን ዪያዌ ኣንጄቴዳዋ ጋና ጋካናው፥ ላዔንꬁዋ ታና ቤዒኪታ› ጋይ» ያጌዳ።</verse>
			</chapter>
			<chapter number="24">
				<verse number="1">ዬሱሲ ጌሻ ጎሊያፔ ኬሲዴ ቢያ ዎዴ፥ ጌሻ ጎሊያ ዲርሳ ጊዶን ዴዒያ ጎሊያ ቤሳናው ኣ ካሊያዋንቱ ኣኮ ዬዲኖ።</verse>
				<verse number="2">ዬሱሲ ዛሪዴ ኡንቱንታ፥ «ሄዋ ኡባ ቤዒቴ? ታኒ ሂንቴንቶ ቱሙዋ ኦዳይ፤ ሃ ጎሌቱዋን ዴዒያ ኢቲ ሹቻይኔ ኣቴናን ኡባይ ኮሌታና» ያጌዳ።</verse>
				<verse number="3">ዬሱሲ ዴብሬ ዛይቴ ጌቴቲያ ዴሪያ ቦላን ኡቲዴዒሺን፥ ኣ ካሊያዋንቱ ባሬንቱ ፃላላ ኣኮ ዪዴ ኣ፥ «ሄዌ ኣዉዴ ሃናኔንቶ፥ ኑሲ ኦዳሪኪ፤ ቃሲ ኔ ዩሳዉኔ ዎዲያ ዉርሴꬃው ማላይ ኣያ ጊዳኔ?» ያጌዲኖ።</verse>
				<verse number="4">ዬሱሲ ዛሪዴ፥ ኡንቱንታ ሃዋዳን ያጌዳ፤ «ሂንቴንታ ኦኒኔ ባሌꬄና ማላ ናጌቲቴ።</verse>
				<verse number="5">ኣዪሲ ጎፔ፥ ዳሮ ኣሳይ ታ ሱንꬃን፥ ‹ታኒ ኪሪስቶሳ› ያጊዴ ያና፤ ያቲዴ ዳሮ ኣሳ ባሌꬃና።</verse>
				<verse number="6">ማታን ዴዒያ ኦላ ዋሱዋኔ ሃኩዋን ዴዒያ ኦላ ኦዱዋ ሲሳናው ሂንቴንቱ ዴዒታ፤ ሄዋ ማላባይ ሃናናው ቤሲያ ዲራው፥ ናጌቲቴ፤ ሂርጎፒቴ፤ ሺን ዉርሴꬃይ ቢራ።</verse>
				<verse number="7">ኣዪሲ ጎፔ፥ ኢቲ ጋዲያ ኣሳይ ሃራ ጋዲያ ኣሳና ኦሌታና፤ ቃሲ ኢቲ ካዉቴꬃይ ሃራ ካዉቴꬃና ኦሌታና፤ ኮሻይኔ ቢታ ቃꬃይ ኡባሳን ዴዓናዋ።</verse>
				<verse number="8">ሄዌ ኡባይካ ኮይሮ ኦይꬃ ማላ።</verse>
				<verse number="9">«ኣሳይ ሄ ዎዴ ሂንቴንታ ዋዪሳናኔ ዎꬋናዋ፤ ታ ሱንꬃ ዲራው፥ ጋዴ ኡባይ ሂንቴንታ ኢፃናዋ።</verse>
				<verse number="10">ሄ ዎዴ ጮራ ኣሳይ ኣማኑዋ ኣጋናዋንታ፤ ባሬንቱ ጊዶን ኢቱ ኢቱዋ ኣꬂዴ ኢማናኔ ኢቱ ኢቱዋ ኢፃናዋ።</verse>
				<verse number="11">ቃሲ ዎርዶ ናባቱ ጮራቱ ዴንዲዴ፥ ዳሮ ኣሳ ጪማናዋንታ።</verse>
				<verse number="12">ማካላይ ዳሪያ ዲራው፥ ጮራ ኣሳ ሲቁ ኢርፃናዋ።</verse>
				<verse number="13">ሺን ዉርሴꬃይ ጋካናው ጌንጪያ ኡራይ ኣታናዋ።</verse>
				<verse number="14">ኣሳው ኡባው ማርካ ጊዳና ማላ፥ ካዉቴꬃ ዎንጋላ ሚሺራቹ ሳዓ ኡባን ኦዴታናዋ፤ ሄዋፔ ጉዪያን፥ ዉርሴꬃይ ጋካናዋ።</verse>
				<verse number="15">«ሄዋ ዲራው፥ ናቢያ ዳኔል ኦዴዳ ባሻ ቱናቴꬃይ ጌሻ ሳን ኤቄዳዋ ሂንቴንቱ ቤዓና፤ ሄዌ ዋጊያዌንቶ፥ ናባቢያዌ ኣኬኮ።</verse>
				<verse number="16">«ዪሁዳ ጋዲያን ሄ ዎዴ ዴዒያዋንቱ ዴሪያኮ ኬሲኖ።</verse>
				<verse number="17">ጎሊያ ሁጲያን ዴዒያ ኡራይካ ባሬ ሶዪን ዴዒያዋ ኣካናው ዎꬎፖ።</verse>
				<verse number="18">ጋዴን ዴዒያዌ ባሬ ማዩዋ ኣካናው ጉዬ ሲሞፖ።</verse>
				<verse number="19">ሄ ዎዴ ሻሃራ ማጫዋንቱሲኔ ꬋንꬂያ ማጫዋንቱሲ ኣዬሮ።</verse>
				<verse number="20">ባልጉዋን ዎይ ሳምባታን ሂንቴንቱ ቤቴና ማላ፥ ፆሳ ዎሲቴ፤</verse>
				<verse number="21">ኣያው ጎፔ፥ ኣላሚ ሜꬌቶዴፔ ሃቼ ጋካናው ዴዒቤናባይኔ ቃሲ ሃዋፔ ሲንꬃዉካ ኡባ ዴዔና ኢታ ዋዪ ሄ ዎዴ ዴዓናዋ።</verse>
				<verse number="22">ፆሳይ ሄ ጋላሳቱዋ ፓይዱዋ ጉꬂያዌ ባዌንቶ፥ ኣሳ ጊዴዳ ኦኒኔ ኣቴና፤ ሺን ኢ ባሬ ዶሬዳ ኣሳቱዋ ዲራው፥ ሄ ጋላሳቱዋ ፓይዱዋ ጉꬃናዋ።</verse>
				<verse number="23">«ሄ ዎዴ ኦኒኔ ሂንቴንታ፥ ‹ቤዒቴ። ኪሪስቶሲ ሃዋን ዴዔ› ዎይ፥ ‹ሄዋን ዴዔ› ያጎፔ ኣዋ ኣማኖፒቴ።</verse>
				<verse number="24">ኣዪሲ ጎፔ፥ ዎርዶ ኪሪስቶሳቱኔ ዎርዶ ናባቱ ዴንዳና፤ ያቲዴ ባሬንቶ ዳንዳዬቶፔ፥ ሃራይ ኣቶ ፆሳይ ዶሬዳዋንታካ ባሌꬃናው ዎልቃማ ማላታኔ ማላሊሲያባ ቤሳናዋ።</verse>
				<verse number="25">ቤዒቴ፥ ታኒ ሂንቴው ሄዋ ካሴታዴ ኦዳዲ።</verse>
				<verse number="26">«ሄዋ ዲራው፥ ኣሳይ ሂንቴንታ፥ ‹ቤዒቴ፥ ኪሪስቶሲ ባዙዋን ዴዔ› ጎፔ፥ ያ ቦፒቴ፤ ዎይ ሂንቴንታ፥ ‹ቤዒቴ፥ ቆልዖን ዴዔ› ጊንቶካ፥ ኡንቱንቱባ ኣማኖፒቴ።</verse>
				<verse number="27">ኣዪሲ ጎፔ፥ ዋልቃንꬃይ ኣዋይፊ ዶሊያ ባጋፔ ዋልቃሚዴ፥ ኣዋይፊ ዉሊያ ባጋ ጋካናው ጶልቁጊያዋዳን፥ ታ ዩሳይ፥ ኣሳ ናዓ ዩሳይ፥ ሄዋዳን ሃናናዋ።</verse>
				<verse number="28">«ባኩታይ ዴዒያሳ ሾርቲ ሺቃና።</verse>
				<verse number="29">«ሄ ዎዴ ዋዪያፔ ጉዪያን፥ ማንዒያን ኣዋይ ꬉማና፤ ኣጌናይ ፖዒያዋ ኣጋናዋ፤ ፆሊንታቱ ሳሉዋፔ ኩንዳናዋንታ፤ ቃሲ ሳሉዋን ዴዒያ ዎልቃቱካ ቃፄታናዋንታ።</verse>
				<verse number="30">ሄ ዎዴ ታ ማላይ፥ ኣሳ ናዓ ማላይ፥ ሳሉዋን ቤታናዋ፤ ሳዓን ሄ ዎዴ ዴዒያ ኣሳ ዛሪ ኡባይ ዬካናዋንታ። ቃሲ ታኒ፥ ኣሳ ናዓይ፥ ዎልቃናኔ ዎልቃማ ቦንቹዋና ሳሉዋፔ ሻሪያ ጊዶና ዪሺን፥ ኡንቱንቱ ቤዓና።</verse>
				<verse number="31">ኢ ባሬ ኪታንቻቱዋ ዎልቃማ ማላካታና ኪታና፤ ኪታንቻቱ ኣላሜው ሃ ጋፃፔ ያ ጋፃ ጋካናው፥ ቃሲ ሳዓን ኦይዱ ባጋፔ ኣው ዶሬቴዳ ኣሳ ሺሻናዋ።</verse>
				<verse number="32">«ሌሚሱዋ ባላሳቶ ጌቴቲያ ሚꬃቲፔ ኣኬኪቴ፤ ባላሳታ ኣጪያ ዎዴኔ ኢዚ ሃይꬃይ ቆሌቲያ ዎዴ፥ ቦኒ ማቴዳዋ ሂንቴንቱ ኤራኒታ።</verse>
				<verse number="33">ሄዋዳንካ፥ ሂንቴንቱ ሄ ኡባባ ቤዒያ ዎዴ፥ ኢ ማቲዴ ፔንጊያ ሺቄዳዋ ኤሪቴ።</verse>
				<verse number="34">ታኒ ሂንቴንቶ ቱሙዋ ኦዳይ፤ ሃ ኡባባይ ሃናና ጋካናው፥ ሃ ዎዲያ ኣሳይ ሃይቂዲጌና።</verse>
				<verse number="35">ሳሉኔ ሳዓይ ኣꬋና፤ ሺን ታ ቃላይ ኡባካ ኣꬌና።</verse>
				<verse number="36">«ሺን ሄ ጋላሳኔ ሄ ሳቲያ ኣዉዋ ፃላላፔ ኣቲን፥ ሃራይ ኣቶ ሳሉዋን ዴዒያ ኪታንቻቱዋ ጊዲና፥ ዎይ ታና ናዓ ጊዲናካ ኦኒኔ ኤሪያዌ ባዋ።</verse>
				<verse number="37">ታ ዩሳይ፥ ኣሳ ናዓ ዩሳይ፥ ኖሄ ዎዴ ሃኖዋ ማላ ጊዳናዋ።</verse>
				<verse number="38">ኣዪሲ ጎፔ፥ ባሻ ሃꬃ ዩሳፔ ካሴ ዎዴ፥ ኖሄ ማርካቢያን ጌሌዳ ጋላሳይ ጋካናው፥ ኣሳይ ሜኔ ኡሼኔ፤ ቃሲ ኣቱማ ኣሳይ ኣኬኔ ማጫ ኣሳይ ኣሲና ጌሌ።</verse>
				<verse number="39">ባሻ ሃꬃይ ዪዴ፥ ኡንቱንታ ኡባ ኣፋና ጋካናው፥ ኡንቱንቱ ኣኬኪ ቤይኪኖ፤ ታኒ፥ ኣሳ ናዓይ፥ ዪያ ዎዲ፥ ሄዋ ማላ ጊዳናዋ።</verse>
				<verse number="40">«ሄ ዎዴ ላዑ ኣሳቱ ጋዴን ኦꬂያዋንቱፔ ኢቱዋ ኣፋና፤ ኢቱ ኣታናዋ።</verse>
				<verse number="41">ላዑ ማጫዋንቱ ዎፃን ጋጪያዋንቱፔ ኢቲኖ ኣፋና፤ ኢቲና ኣታና።</verse>
				<verse number="42">«ሲሚ ሂንቴ ጎዳይ ኣይ ጋላሲ ያናዌንቶ ሂንቴንቱ ኤሬና ዲራው፥ ናጊ ኡቲቴ።</verse>
				<verse number="43">ሺን ካዪሱ ቃማፔ ዎይሳ ዎዲያን ያኔንቶ ጎሊያ ጎዳይ ኤሬዴንቶ፥ ባሬ ጎሊ ቦኬቴና ማላ፥ ቤጎቲዴ ናጊ ኡታናዋ ኤሪቴ።</verse>
				<verse number="44">ሄዋ ዲራው፥ ሂንቴንቱካ ጊጊ ኡቲቴ፤ ኣያው ጎፔ፥ ታኒ፥ ኣሳ ናዓይ፥ ሂንቴንቱ ቆፔና ሳቲያን ያና።</verse>
				<verse number="45">«ያቲና፥ ባሬ ሶይ ኣሳው ቁማ ኮሺያ ዎዲያን ኢማና ማላ፥ ኣ ጎዳይ ሱንꬄዳ ኣማኔቴዳ ዎዛናማ ቆማይ ኦኔ?</verse>
				<verse number="46">ኢ ሄዋዳን ኦꬂሺን፥ ኣ ጎዳይ ዪዴ ዴሚያ ቆማይ ኣንጄቴዳዋ።</verse>
				<verse number="47">ታኒ ሂንቴንቶ ቱሙዋ ኦዳይ፤ ጎዳይ ሄ ቆማ ባሬዋ ኡባ ቦላ ሱንꬃና።</verse>
				<verse number="48">ሺን ቆማይ ኢታ ጊዶፔ፥ ‹ታ ጎዳይ ጋሚዒዴ ያናዋ› ያጊዴ ባሬ ዎዛናን ቆፒዴ፥</verse>
				<verse number="49">ባሬ ላጌꬃ ቆማቱዋ ዋꬋ ዶሞፔ፥ ማꬆቲያዋንቱና ሞፔኔ ኡሾፔ፥</verse>
				<verse number="50">ሄ ቆማ ጎዳይ ኢ ቆፒቤና ጋላሳኒኔ ኢ ኤሪቤና ሳቲያን ያና።</verse>
				<verse number="51">ሄዋፔ ጉዪያን ኣ ቃንፄሬꬂዴ፥ ሎዓ ማላቲያ ኢታ ኣሳቱ ዴዒያሳን ዎꬃና፤ ሄዋን ኢ ዬካናኔ ኣቻ ꬋቃና።</verse>
			</chapter>
			<chapter number="25">
				<verse number="1">«ሄ ዎዴ ሳሉዋ ካዉቴꬃይ ባሬንቱ ኩራዚያ ኦይቂዴ፥ ማቻቶ ኣኪያዋ ሞካናው ካሬ ኬሴዳ ታሙ ዎዶራቱዋ ማላታና።</verse>
				<verse number="2">ኡንቱንቱፔ ኢቼሻቱ ቦዛቱዋ፤ ቃሲ ኢቼሻቱ ጪንጫ።</verse>
				<verse number="3">ቦዛቱ ባሬንቱ ኩራዚያ ኦይቄዲኖ፤ ሺን ላምባ ኦይቂቤይኪኖ።</verse>
				<verse number="4">ሺን ጪንጫቱ ባሬንቱ ኩራዚያኔ ፃሩሙሲያን ላምባ ኦይቄዲኖ።</verse>
				<verse number="5">ማቻቶ ኣኪያዌ ዬናን ጋሚዒና፥ ሄ ዎዶራቱ ባሬንታ ጌሚዒሺሲና ጊሲ ኣጌዲኖ።</verse>
				<verse number="6">«ቢላሄ ጊዴዳ ዎዴ፥ ‹ቤዒቴ፥ ማቻቶ ኣኪያዌ ጋኬዳ፤ ኣ ሞካናው ካሬ ኬሲቴ› ያጊያ ዎልቃማ ጫቡ ዴንዴዳ።</verse>
				<verse number="7">«ሄ ዎዴ ሄ ዎዶራቱ ኡባቱ ቤጎቲዴ፥ ባሬንቱ ኩራዚያ ጊጊሴዲኖ።</verse>
				<verse number="8">ቦዛቱ ጪንጫቱዋ፥ ‹ኑ ኩራዚ ቶዓና ሃኒያ ዲራው፥ ሂንቴንቱ ላምባፔ ኑሲ ኢሜሪኪቴ› ያጌዲኖ።</verse>
				<verse number="9">«ሺን ጪንጫቱ ዛሪዴ ኡንቱንታ፥ ‹ኣጊቴ፥ ኑሲኔ ሂንቴንቱሲ ጊዴና፤ ሄዋ ዲራ ሂንቴው ዛሊዒያዋንቱኮ ቢዴ ሻሚ ኣኪቴ› ያጌዲኖ።</verse>
				<verse number="10">ሄዋፔ ጉዬ ቦዛ ዎዶራቱ ላምባ ሻማናው ቢዲጊና፥ ማቻቶ ኣኪያዌ ፑቱ ጊና፥ ጊጊ ኡቴዳ ኢቼሹ ዎዶራቱ ኣናና ኢቲፔ ቡላቻ ጎሊያ ጌሌዲኖ፤ ኢፒꬃይካ ጎርዴቲ ኣጌዳ።</verse>
				<verse number="11">«ጉዬፔ ቃሲ ዮኮ ዎዶራቱ ዪዴ፥ ‹ጎዳው፥ ጎዳው፥ ኑሲ ዶያሪኪ› ያጌዲኖ።</verse>
				<verse number="12">«ሺን ማቻቶ ኣኪያዌ ዛሪዴ፥ ‹ታኒ ሂንቴንቶ ቱሙዋ ኦዳይ፤ ታኒ ሂንቴንታ ኤሪኬ› ያጌዳ።</verse>
				<verse number="13">«ሲሚ ታኒ፥ ኣሳ ናዓይ፥ ያና ጋላሳ ዎይ ሳቲያ ሂንቴንቱ ኤሬና ዲራው፥ ናጊ ኡቲቴ።</verse>
				<verse number="14">«ኣዪሲ ጎፔ፥ ሳሉዋ ካዉቴꬃይ ባሬ ቆማቱዋ ፄሲዴ፥ ባሬው ዴዒያዋ ኡንቱንቶ ሼꬊዴ፥ ኦጊያ ባና ሃኒያ ቢታኒያ ቤሴ።</verse>
				<verse number="15">ኡንቱንቱ ሁጲያን ሁጲያን ኡንቱንቱ ዎልቃ ኬና ኢቶ ኢቼሹ ሻዓ ቢራ፥ ኢቶ ላዑ ሻዓ ቢራ፥ ቃሲ ኢቶ ኢቲ ሻዓ ቢራ ኢሚዴ፥ ባሬ ኦጊያ ቤዳ።</verse>
				<verse number="16">ኢቼሹ ሻዓ ቢራ ኣኬዳ ቆማይ ኤሌካ ቢዴ ዛሊዒዴ፥ ሃራ ኢቼሹ ሻዓ ቢራ ዎꬊሴዳ።</verse>
				<verse number="17">ሄዋዳንካ፥ ቃሲ ላዑ ሻዓ ቢራ ኣኬዳ ቆማይ ሃራ ላዑ ሻዓ ቢራ ዎꬊሴዳ።</verse>
				<verse number="18">ሺን ኢቲ ሻዓ ቢራ ኣኬዳዌ ቢዴ፥ ኦላ ቦኪዴ፥ ባሬ ጎዳ ሚሻ ሞጊ ኣጌዳ።</verse>
				<verse number="19">«ዳሮ ዎዲያፔ ጉዪያን፥ ሄ ቆማቱዋ ጎዳይ ዪዴ፥ ባሬ ሚሻ ኡንቱንቱና ሄቴቴዳ።</verse>
				<verse number="20">ኢቼሹ ሻዓ ቢራ ኣኬዳ ቆማይ ዪዴ፥ ሃራ ኢቼሹ ሻዓ ቢራ ሼꬊዴ፥ ‹ታ ጎዳው፥ ኔኒ ታው ኢቼሹ ሻዓ ቢራ ኢማዳ፤ ቤዓ፥ ሃራ ኢቼሹ ሻዓ ቢራ ዎꬊሳዲ› ያጌዳ።</verse>
				<verse number="21">ኣ ጎዳይ ኣ፥ ‹ሃያናሾ! ኔኒ ሎዓኔ ኣማኔቲያ ቆማ፤ ኔኒ ጉꬃባን ኣማኔታዳ። ታኒ ኔና ዳሮባው ካፖ ኦꬃና፤ ሃ ጌላዴ ኔ ጎዳና ናሼታ› ያጌዳ።</verse>
				<verse number="22">«ቃሲ ላዑ ሻዓ ቢራ ኣኬዳዌካ ዪዴ፥ ‹ታ ጎዳው፥ ኔኒ ታው ላዑ ሻዓ ቢራ ኢማዳ፤ ቤዓ፥ ታኒ ሃራ ላዑ ሻዓ ቢራ ዎꬊሳዲ› ያጌዳ።</verse>
				<verse number="23">ኣ ጎዳይ ኣ፥ ‹ሃያናሾ! ኔኒ ሎዓኔ ኣማኔቲያ ቆማ፤ ኔኒ ጉꬃባን ኣማኔታዳ። ታኒ ኔና ዳሮባው ካፖ ኦꬃና፤ ሃ ጌላዴ ኔ ጎዳና ናሼታ› ያጌዳ።</verse>
				<verse number="24">«ኢቲ ሻዓ ቢራ ኣኬዳዌ ቃሲ ዪዴ፥ ‹ታ ጎዳው፥ ኔኒ ዜራቤናሳፔ ቆይጪያ ኣሳ ጊዲያዋኔ ካꬃ ላላቤናሳፔ ማፂያ ሜቄꬂ ባይና ኣሳ ጊዲያዋ ታኒ ኤራይ።</verse>
				<verse number="25">ታኒ ያያዲ፤ ያታዴ ባዴ ኔ ቢራ ቢታን ሞጋዲ፤ ቤዓ፥ ኔ ቢራይ ሃዌኩ› ያጌዳ።</verse>
				<verse number="26">«ኣ ጎዳይ ዛሪዴ፥ ኣ ሃዋዳን ያጌዳ፤ ‹ሃ ኢታ ኣዛላ ኣሺካሬው፥ ታኒ ዜራቤናሳፔ ቆይጪያ ኣሳ ጊዲያዋኔ ካꬃ ላላቤናሳፔ ማፂያ ኣሳ ጊዲያዋ ኤራዲ?</verse>
				<verse number="27">ያቲና፥ ኔኒ ታ ሚሻ ዎꬊሲያዋንቱ ማታን ዎꬄዳዋ ጊዲንቶ፥ ታኒ ሲሚያ ዎዴ ታ ሚሻ ዎꬊያና ኣካናዋሺን ኣቴዳ።</verse>
				<verse number="28">ሄዋ ዲራው፥ ሄ ሚሻ ኣፔ ዎꬂ ኣኪዴ፥ ታሙ ሻዓ ቢራይ ዴዒያዎ ኢሚቴ።</verse>
				<verse number="29">ኣዪሲ ጎፔ፥ ዴዒያ ኡባው ሃራይ ጉጄታና፤ ኢ ባሬው ጊዲያዋፔ ዳሪሲዴ ኣካና፤ ሺን ባይናዎ ሃራይ ኣቶ፥ ሄ ኣው ዴዒያ ጉꬃይካ ኣፔ ኣኬታናዋ።</verse>
				<verse number="30">ጎዔና ቆማ ካሬ ꬉማ ኬሲ ኦሊቴ፤ ሄዋን ኢ ዬካናኔ ባሬ ኣቻ ꬋቃና› ያጌዳ።</verse>
				<verse number="31">«ታኒ፥ ኣሳ ናዓይ፥ ኪታንቻቱዋ ኡባቱዋና ቦንቹዋን ዪያ ዎዴ፥ ታ ቦንቾ ካዉቴꬃ ኦይዲያን ኡታና።</verse>
				<verse number="32">ሳዓን ዴዒያ ኣሳይ ኡባይ ታ ሲንꬃ ሺቃናዋንታ፤ ሄሚያዌ ዶርሳቱዋ ዴሻቱዋፔ ሻኪያዋዳን፥ ታኒ ሄ ኣሳ ላዑ ኬሳዴ ሻካና።</verse>
				<verse number="33">ቃሲ ዶርሳቱዋ ታፔ ኡሼቻ ባጋና ኤሳዴ፥ ዴሻቱዋ ታፔ ሃዲርሳ ባጋና ኤሳና።</verse>
				<verse number="34">«ሄዋፔ ጉዪያን፥ ታኒ ካቲ ታፔ ኡሼቻ ባጋና ዴዒያዋንታ ሃዋዳን ያጋና፤ ‹ታ ኣቡ ኣንጄዳዋንቶ፥ ሃ ዪዴ ሳዓይ ሜꬌቶዴፔ ሃቼ ጋካናው፥ ሂንቴንቶ ጊጌዳ ካዉቴꬃ ላቲቴ።</verse>
				<verse number="35">ኣዪሲ ጎፔ፥ ታኒ ኮሻቲና ሚዜዲታ፤ ሳሜቲና ኡሼዲታ፤ ኢማꬃ ጊዳዴ ቢናካ ሞኬዲታ።</verse>
				<verse number="36">ታኒ ካሎቲና ማዪዜዲታ፤ ሃርጊና ቤዔዲታ፤ ቃሼቲና ታኮ ጋኪዴ ኦቼዲታ› ያጋና።</verse>
				<verse number="37">«ሄዋፔ ጉዪያን፥ ፂላቱ ዛሪዴ፥ ኣ ሃዋዳን ያጋና፤ ‹ጎዳው፥ ኔኒ ኮሻቲና፥ ኣዉዴ ቤዒዴ ሚዜዶ? ዎይ ኔኒ ሳሜቲና፥ ኣዉዴ ቤዒዴ ኡሼዶ?</verse>
				<verse number="38">ኔኒ ኢማꬃ ጊዳዴ ዪና ኣዉዴ ቤዒዴ ሞኬዶ? ዎይ ኔኒ ካሎቲና ኣዉዴ ማዪዜዶ?</verse>
				<verse number="39">ቃሲ ኔኒ ሃርጊና፥ ዎይ ቃሼቲና ኔኮ ቢዴ ኣዉዴ ኔና ቤዔዶ?› ያጋናዋንታ።</verse>
				<verse number="40">ታኒ ካቲ ዛራዴ፥ ‹ታኒ ሂንቴንቶ ቱሙዋ ኦዳይ፤ ሂንቴንቱ ሃ ታ ኢሻቱዋ ኡባፔ ሃራይ ኣቶ፥ ላፊያ ኢቶ ኦꬄዳዋ ጊዲንቶካ፥ ሄዋ ታው ኦꬄዲታ› ያጋና።</verse>
				<verse number="41">«ሄ ዎዴ፥ ታፔ ሃዲርሳ ባጋና ዴዒያዋንታ ታኒ ያጋና፤ ‹ሃ ሼቄቴዳዋንቶ፥ ታ ማታፔ ኪቺቴ፤ ቢዴ ፃላሂያ ካፖኔ ኣ ኪታንቻቱዋሲ ጊጌዳ ሜꬊና ታማን ጌሊቴ።</verse>
				<verse number="42">ኣዪሲ ጎፔ፥ ታኒ ኮሻቲና፥ ታና ሚዚቤይኪታ፤ ሳሜቲና ኡሺቤይኪታ።</verse>
				<verse number="43">ታኒ ኢማꬃ ጊዳዴ ቢና፥ ታና ሞኪቤይኪታ፤ ካሎቲና ማዪዚቤይኪታ፤ ቃሲ ሃርጊና፥ ቃሼቲናካ ታና ቤዒቤይኪታ› ያጋና።</verse>
				<verse number="44">«ሄ ዎዴ ኡንቱንቱ ቃሲ ሃዋዳን ያጊዴ ዛራናዋንታ፤ ‹ጎዳው፥ ኔኒ ኮሻቲና ዎይ ሳሜቲና፥ ዎይ ኢማꬃ ጊዳዴ ቢና ዎይ ካሎቲና፥ ዎይ ሃርጊና ዎይ ቃሼቲና፥ ኣዉዴ ቤዒዴ፥ ኔና ማዴናን ኢፄዶ?› ያጋናዋንታ።</verse>
				<verse number="45">«ሄ ዎዴ ታኒ ካቲ ዛራዴ ኡንቱንታ፥ ‹ታኒ ሂንቴንቶ ቱሙዋ ኦዳይ፤ ሂንቴንቱ ሃ ኡባፔ ላፊያ ኢቱዋ ማዴናን ኢፄዳዌ፥ ታና ማዴናን ኢፄዳዋ› ያጋና።</verse>
				<verse number="46">ሄዋንቱ ሜꬊና ሙራው ባና፤ ሺን ፂላቱ ሜꬊና ዴዖ ባና» ያጌዳ።</verse>
			</chapter>
			<chapter number="26">
				<verse number="1">ዬሱሲ ሃ ቲሚርቲያ ኡባ ዉሪሴዳ ዎዴ፥ ባሬና ካሊያዋንታ፥</verse>
				<verse number="2">«ላዑ ጋላሳፔ ጉዪያን፥ ፓሲጋ ባላ ቦንቺያ ጋላሳ ጊዲያዋ ኤሪታ። ሄ ጋላሲ ታና፥ ኣሳ ናዓ፥ ኣሳይ ማስቃሊያ ቦላ ሚሲማሪያን ꬊሺዴ ካቃናው ኣꬂዴ ኢማና» ያጌዳ።</verse>
				<verse number="3">ሄ ዎዴ ቄሳቱዋ ካፓቱኔ ጋዲያ ጪማቱ ቃያፋ ጌቴቲያ ቄሳቱዋ ኡባቱዋ ካፑዋ ዎጋ ጎሊያን ሺቂዴ፥</verse>
				<verse number="4">ኣሳይ ኤሬናን ዬሱሳ ኦይቂዴ፥ ዎꬋናው ማቄቴዲኖ።</verse>
				<verse number="5">ሺን ኡንቱንቱ፥ «ኣሳይ ዋላሳ ኬሴና ማላ፥ ፓሲጋ ቦንቺያ ጋላሲ ሄዋ ኦꬆኮ» ያጌዲኖ።</verse>
				<verse number="6">ዬሱሲ ቢታኒያ ካታማን ኦሉዋ ሃርጊያ ሲሞና ሶዪን ዴዒሺን፥</verse>
				<verse number="7">ኢቲ ሚሺራታ ኣልባስፂሮሳ ጌቴቲያ ሹቻፔ ኦሴቴዳ ቢልቃሲያ ኩሜዳ ዳሪ ኣልዖ ሺቱዋ ኣካዴ ዬዳዉና ቁማ ኢ ሚና፥ ሄ ሺቱዋ ዬሱሳ ሁጲያን ጫጫፋዱ።</verse>
				<verse number="8">ሺን ዬሱሳ ካሊያዋንቱ ሄዋ ቤዒዴ፥ «ሃ ሺቱዋ ጮ ባዪዙሳይ ኣያሴ?</verse>
				<verse number="9">ኣዪሲ ጎፔ፥ ሃ ሺቱዋ ኣልዖ ጋቲያን ዛሊዒዴ፥ ሚሻ ሂዬሳው ኢማናው ዳንዳዬቴ» ያጌዲኖ።</verse>
				<verse number="10">ዬሱሲ ኡንቱንቱ ጊያዋ ኤሪዴ፥ ኡንቱንታ ሃዋዳን ያጌዳ፤ «ሃ ሚሺራቶ ኣያው ዋዪሲቴ? ኢዛ ታው ሎዖባ ኦꬃዱ።</verse>
				<verse number="11">ሂዬሳቱ ኡባ ዎዴ ሂንቴናና ዴዒኖ፤ ሺን ታኒ ሂንቴናና ኡባ ዎዴ ዴዒኬ፤</verse>
				<verse number="12">ኢዛ ሃ ሺቱዋ ታ ቦላ ቲጊያዌ ታና ሞጋናው ጊጊሳናሳ።</verse>
				<verse number="13">ታኒ ሂንቴንቶ ቱሙዋ ኦዳይ፤ ሳዓ ኡባን ሃ ዎንጋላ ሚሺራቹዋ ኦዲያሳን ሃቃኒኔ፥ ኣሳይ ኢዞ ዎዛና ኣꬃና ማላ፥ ኢዛ ኦꬄዳዌ ኦዴታናዋ» ያጌዳ።</verse>
				<verse number="14">ሄ ዎዴ ታማኔ ላዑ ዬሱሳ ካሊያዋንቱፔ ኢቱ ዪሁዳ ኣስቆሮቱ ያጌቲያዌ ቄሳቱዋ ካፓቱዋኮ</verse>
				<verse number="15">ቢዴ፥ «ታኒ ሂንቴንቱሲ ዬሱሳ ኦይꬆፔ፥ ታው ኣያ ኢማኒቴ?» ያጊና ኡንቱንቱ ኣው ሃታሙ ቢራ ቆፒዴ ኢሜዲኖ።</verse>
				<verse number="16">ሄዋፔ ጉዪያን፥ ዪሁዳይ ዬሱሳ ኣꬂ ኢማናው ኢንጄቲያ ዎዲያ ዎቼ።</verse>
				<verse number="17">ባላ ዳቡዋ ሚያ ጋላሳ ቦንቺያ ኮይሮ ጋላሲ፥ ዬሱሳ ካሊያዋንቱ ኣኮ ዪዴ፥ «ፓሲጋ ቦንቺያ ጋላሲ ኔኒ ማና ቁማ ሃቃን ጊጊሳኔ?» ያጌዲኖ።</verse>
				<verse number="18">ሄዋፔ ጉዬ ዬሱሲ ኡንቱንታ፥ «ካታማ ቢዴ፥ ኢቲ ቢታኒያ፥ ‹ታማሪሲያዌ ኔና፥ «ታው ዎዲ ጋኬዳ፤ ታኒ ታና ካሊያዋንቱና ፓሲጋ ቦንቺያ ጋላሳ ኔ ሶዪን ኣꬃና» ጌዳ› ጊቴ» ያጌዳ።</verse>
				<verse number="19">ኣ ካሊያዋንቱ ዬሱሲ ባሬንታ ኣዛዞዋዳን ኦꬂዴ፥ ፓሲጋ ቦንቺያ ጋላሲ ማና ቁማ ጊጊሴዲኖ።</verse>
				<verse number="20">ሳዓይ ኦማርሴዳ ዎዴ፥ ዬሱሲ ታማኔ ላዑ ኣ ካሊያዋንቱና ቁማ ማናው ኡቴዳ።</verse>
				<verse number="21">ኡንቱንቱ ሚሺን፥ ዬሱሲ ኡንቱንታ፥ «ታኒ ሂንቴንቶ ቱሙዋ ኦዳይ፤ ሂንቴፔ ኢቲ ኡራይ ታና ኣꬂዴ ኢማናዋ» ያጌዳ።</verse>
				<verse number="22">ኡንቱንቱ ዳሪ ዳጋሚዴ፥ ሁጲያን ሁጲያን፥ «ጎዳው፥ ቱሙ ታኔሻ?» ጉሳ ዶሜዲኖ።</verse>
				<verse number="23">ዬሱሲ ዛሪዴ፥ «ባሬ ኩሺያ ታናና ኢቲፔ ዎጪቲያፔ ዬዲዴ ቱሺያዌ ታና ኣꬂ ኢማና።</verse>
				<verse number="24">ታኒ፥ ኣሳ ናዓይ፥ ፆሳ ማፃፋይ ሃይቃና ጌዳዋዳን ሃይቃና፤ ሺን ታና፥ ኣሳ ናዓ፥ ኣꬂ ኢሚያ ኡራው ኣዬሮ፤ ሄ ኡራይ ዬሌቴናን ኣቴዴንቶ ኣው ሎዓሺን» ያጌዳ።</verse>
				<verse number="25">ኣ ኣꬂ ኢሚያ ዪሁዳይ ዛሪዴ፥ «ታማሪሲያዎ፥ ኔኒ ጊያዌ ታኔ?» ያጌዳ። ዬሱሲ ዛሪዴ ኣ፥ «ኔኒ ኔ ሁጲያን ጋዳ» ያጌዳ።</verse>
				<verse number="26">ኡንቱንቱ ሚሺን፥ ዬሱሲ ዳቡዋ ኣኪዴ፥ ፆሳ ጋላቴዳ፤ ሄ ዳቡዋ ሜንꬄሬꬂዴ፥ ባሬና ካሊያዋንቱሲ ኢሚዴ፥ «ሄይቴ፤ ሚቴ፤ ሃዌ ታ ኣሹዋ» ያጌዳ።</verse>
				<verse number="27">ፁዓ ኣኪዴ፥ ፆሳ ጋላቴዳ። ኡንቱንቶ ኢሚዴ፥ «ኡባይ ሃዋፔ ኡሺቴ፤</verse>
				<verse number="28">ኣያው ጎፔ፥ ሃዌ ዳሮ ኣሳ ናጋራይ ኣቶ ጌቴታና ዲራው ጉኪያ ታ ሱꬃ፤ ታ ሱꬃይ ኦራꬃ ጫቁዋ።</verse>
				<verse number="29">ሺን ታኒ ሂንቴንቶ ኦዳይ፤ ታኒ ታ ኣቡ ካዉቴꬃን ኦራꬃ ዎዪኒያ ኤሳ ሂንቴንቱና ኡሻና ጋላሳይ ጋካናው፥ ላዔꬁዋ ሃ ዎዪኒያ ኤሳ ኡባካ ኡሺኬ» ያጌዳ።</verse>
				<verse number="30">ማዚሙሪያ ዬፆዋፔ ጉዪያን፥ ዴብሬ ዛይቴ ጌቴቲያ ዴሪያ ቤዲኖ።</verse>
				<verse number="31">ዬሱሲ ሄ ዎዴ ኡንቱንታ፥ «ሃቼ ቃማ ሂንቴንቱ ኡባይ ታና ኣጊዴ ኪቻና፤ ኣያው ጎፔ፥ ፆሳ ማፃፋይ፥ ‹ፆሳይ ዶርሳ ሄሚያዋ ዎꬋናዋ፤ ሄዋፔ ጉዪያን ዶርሳ ዉዲ ላሌታናዋ› ያጌ።</verse>
				<verse number="32">ሺን ታኒ ሃይቁዋፔ ዴንዶዋፔ ጉዪያን፥ ሂንቴፔ ካሴታዴ ጋሊላ ባና» ያጌዳ።</verse>
				<verse number="33">ጴፂሮሲ ዛሪዴ፥ «ኡንቱንቱ ኡባቱ ኔና ኣጊዴ ኪቻናዋንታ፤ ታኒ ኔና ኡባካ ዬጋዴ ኪቺኬ» ያጌዳ።</verse>
				<verse number="34">ዬሱሲ ጴፂሮሳ፥ «ታኒ ኔው ቱሙዋ ኦዳይ፤ ሃቼ ቃማ ኩቱ ዋሳናፔ ካሴ፥ ኔኒ ታና ሄዙ ካላ ካዳናሳ» ያጌዳ።</verse>
				<verse number="35">ጴፂሮሲ ዛሪዴ፥ «ታኒ ሃራይ ኣቶ፥ ኔናና ኢቲፔ ሃይቂንቶካ፥ ኔና ኡባካ ካዲኬ» ያጌዳ። ቃሲ ዬሱሳ ካሊያዋንቱ ኡባቱካ ሄዋዳን ጌዲኖ።</verse>
				<verse number="36">ዬሱሲ ሄ ዎዴ ባሬና ካሊያዋንቱና ጌቴሴማኒያ ጌቴቲያሳ ቢዴ ኡንቱንታ፥ «ታኒ ሂኒ ባዴ ፆሳ ዎሲሺን፥ ሂንቴንቱ ሃዋን ኡቲሺቴ» ያጌዳ።</verse>
				<verse number="37">ሄዋፔ ጉዬ ጴፂሮሳኔ ዛቢዲዮሳ ናና ላዑዋ ባሬናና ኣፊዴ፥ ዳሮ ካዩዋኔ ኡጋ ዶሜዳ።</verse>
				<verse number="38">ቃሲ ኡንቱንታ፥ «ታኒ ሃይቃና ጋካናሲካ ካዮታይ፤ ሃዋን ቤጎቲዴ፥ ታናና ናጊቴ» ያጌዳ።</verse>
				<verse number="39">ላፋ ሲንꬃኮ ሺቂዴ፥ ሳዓን ጉፋኒዴ፥ «ታ ኣቦ፥ ዳንዳዬቲያዋ ጊዶፔ፥ ሃ ፁዓ ታፔ ዲጋ፤ ሺን ኔኒ ኮዪያዋዳን ሃኖፔ ኣቲን፥ ታኒ ኮዪያዋዳን ሃኖፖ» ያጊዴ ፆሳ ዎሴዳ።</verse>
				<verse number="40">ዬሱሲ ባሬና ካሊያዋንቱኮ ሲሚዴ ዬዳ፤ ጌሚዒሾዋንታ ዴሚዴ ጴፂሮሳ፥ «ሂንቴንቱ ኢቲ ሳቴንቶኔካ ጌሚዒሼናን ታናና ናጋናው ዳንዳዪቤይኪቴ?</verse>
				<verse number="41">ፓጪያን ሂንቴንቱ ጌሌና ማላ፥ ሚኒቴኔ ፆሳ ዎሲቴ፤ ኣያናይ ጊጊ ኡቴዳ፤ ሺን ኣሳቴꬃ ኤሻይ ዳቡራንቻ» ያጌዳ።</verse>
				<verse number="42">ዬሱሲ ቃሲ ላዔንꬁዋ ቢዴ፥ «ታ ኣቦ፥ ታኒ ሃ ዎሊቃማ ሜቱዋ ኣኬናን ዴዒሺን ፁዓ ዴንꬃናው ዳንዳዬቴናዋ ጊዶፔ፥ ኔኒ ጊያዌ ሃኖ» ያጊዴ ፆሳ ዎሴዳ።</verse>
				<verse number="43">ቃሲካ ሲሚ ዪዴ፥ ኣ ካሊያዋንቱ ኣይፊያ ጌሚዒሹ ጎዚ ዎꬄዳ ዲራው፥ ጌሚዒሾዋንታ ዴሜዳ።</verse>
				<verse number="44">ቃሲካ ኡንቱንታ ዬጊ ቢዴ፥ ሄዜንꬁዋ ካሴ ቃላ ዛሪዴ፥ ፆሳ ዎሴዳ።</verse>
				<verse number="45">ሄዋፔ ጉዪያን፥ ባሬና ካሊያዋንቶ ዪዴ፥ «ሃዒ ጋካናዉካ ጌሚዒሺቴኔ ሼምፒቴ? ቤዒቴ፥ ታና፥ ኣሳ ናዓ፥ ናጋራንቻ ኣሳቱዋሲ ኣꬂዴ ኢሚያ ዎዲ ጋኬዳ።</verse>
				<verse number="46">ዴንዲና ቦይቴ፤ ቤዒቴ፥ ታና ኣꬂ ኢሚያዌ ሃዌኩ ጋኬዳ» ያጌዳ።</verse>
				<verse number="47">ዬሱሲ ሄዋ ቢሮ ሃሳዪሺን፥ ታማኔ ላዑ ኣ ካሊያዋንቱፔ ኢቱ፥ ዪሁዳይ፥ ጋኪ ዎꬌዳ፤ ቃሲ ቄሳቱዋ ካፓቱኔ ጋዲያ ጪማቱ ኪቲና፥ ማሻኔ ፃምዓ ኦይቄዳ ጮራ ኣሳይ ኣናና ኢቲፔ ዬዳ።</verse>
				<verse number="48">ዬሱሳ ኣꬂ ኢሚያዌ ሄ ጮራ ኣሳ፥ «ታኒ ዬሪያዌ ኣ፤ ኣ ኦይቂቴ» ያጊዴ ማላ ኦዲ ዎꬄዳ።</verse>
				<verse number="49">ኤሌካ ዬሱሳኮ ሺቂዴ፥ «ታማሪሲያዎ፥ ሳሮ ዴዓይ» ያጊዴ ኣ ዬሪ ኣኬዳ።</verse>
				<verse number="50">ዬሱሲ ዪሁዳ፥ «ታ ላጌው፥ ኔኒ ኦꬃናባ ኦꬃ ኣጋ» ያጌዳ። ሄዋፔ ጉዪያን፥ ሄ ጮራ ኣሳይ ሺቂዴ፥ ዬሱሳ ሎይꬂ ኦይቄዳ።</verse>
				<verse number="51">ዬሱሳና ዴዒያዋንቱፔ ኢቱ ባሬ ማሻ ኬሲዴ ቄሳቱዋ ኡባቱዋ ካፑዋ ቆማ ሃይꬃ ቃንፂ ኦሌዳ።</verse>
				<verse number="52">ዬሱሲ ሄ ዎዴ ኣ ሃዋዳን ያጌዳ፤ «ኔ ማሻ ኣኬዳሳኒ ዛራዴ ዎꬃ፤ ኣያው ጎፔ፥ ማሻ ዴንꬂያ ኡባይ ማሻን ሃይቃና።</verse>
				<verse number="53">ታ ኣቡ ዳሮ ሻዓ ኪታንቻቱዋ ኢቲ ኩꬃን ዬዲዴ፥ ታና ማዳና ማላ፥ ታኒ ኣ ዎሳናው ዳንዳዪያዋ ኤሪኪ?</verse>
				<verse number="54">ያቲና፥ ፆሳ ቃላይ ሃዋዳን ሃናናው ቤሴ ያጌዳዌ ዋኒዴ ፖሌታናው ዳንዳዪ?» ያጌዳ።</verse>
				<verse number="55">ሄዋፔ ጉዪያን፥ ዬሱሲ ሄዋን ሺቄዳ ጮራ ኣሳ ሃዋዳን ያጌዳ፤ «ታና ካዪሶ ኬሲዴ፥ ካዪሱዋ ኦይቂያዋዳን ኦይቃናው ማሻኔ ፃምዓ ኦይቂዴ ዬዲቴ? ታኒ ጌሻ ጎሊያን ታማሪሳዴ፥ ጋላሳን ጋላሳን ሂንቴንቱና ኦꬂያ ዎዴ ታና ኦይቂቤይኪታ፤</verse>
				<verse number="56">ሺን ሃዌ ኡባይ ሃኔዳዌ ናባቱ ፆሳ ቃላን ፃፌዳዌ ፖሌታናሳ» ያጌዳ። ዬሱሳ ካሊያዋንቱ ሄ ዎዴ ኡባቱ ኣ ዬጊ ቤዲኖ።</verse>
				<verse number="57">ዬሱሳ ኦይቄዳዋንቱ ቄሳቱዋ ኡባቱዋ ካፑዋ ቃያፋኮ፥ ሂጊያ ታማሪሲያዋንቱኔ ጪማቱ ሺቄዳሳ ኣኪዴ ቤዲኖ።</verse>
				<verse number="58">ሺን ጴፂሮሲ ቄሳቱዋ ኡባቱዋ ካፑዋ ዲርሳ ጊዶ ጋካናው፥ ሃኩዋን ኣ ካሌዳ፤ ዬዉዋ ዉርሴꬃ ቤዓናው ዲርሳ ጊዶ ጌሊዴ፥ ናጊያዋንቱና ኡቲ ኣጌዳ።</verse>
				<verse number="59">ቄሳቱዋ ካፓቱኔ ሺቄዳ ኣሳይ ኡባይ ዬሱሳ ዎꬋናው ኣ ቦላ ዎርዱዋ ማርካ ዴማናው ኮዬዲኖ።</verse>
				<verse number="60">ሺን ሃራይ ኣቶ ጮራ ኣሳይ ዪዴ፥ ኣ ቦላ ዎርዱዋን ማርካቲናካ ኣፔ ኣይኔ ዴሚቤይኪኖ። ጉዬፔ ላዓቱ ዪዴ፥</verse>
				<verse number="61">«ሃ ቢታኒ፥ ‹ታኒ ፆሳ ጌሻ ጎሊያ ኮላዴ፥ ሄዙ ጋላሳን ዛራዴ ኬፃናው ዳንዳያይ› ጌዳ» ያጌዲኖ።</verse>
				<verse number="62">ቄሳቱዋ ኡባቱዋ ካፑ ዴንዲ ኤቂዴ ዬሱሳ፥ «ሃዋንቱ ኔና ሞቲያ ሞቶ ኔው ዛሪያባይ ባዌ?» ያጌዳ።</verse>
				<verse number="63">ሺን ዬሱሲ ጮዑ ጌዳ፤ ቃሲካ ቄሳቱዋ ኡባቱዋ ካፑ ኣ፥ «ታኒ ኔና ዴዑዋ ፆሳ ሱንꬃን ጫላይ፤ ኔኒ ፆሳ ናዓ ኪሪስቶሳ ጊዶፔ ኑሲ ኦዳ» ያጌዳ።</verse>
				<verse number="64">ዬሱሲ ዛሪዴ፥ «ኔኒ ኔ ሁጴዉካ ጋዳ፤ ሺን ታኒ ሂንቴንቱሲ ኦዳይ፤ ሃዋፔ ሲንꬃን፥ ሂንቴንቱ ታና፥ ኣሳ ናዓ፥ ዎልቃማ ፆሳፔ ኡሼቻ ባጋና ኡቴዳዋኔ ሳሉዋ ሻሪያና ዪሺን ቤዓና» ያጌዳ።</verse>
				<verse number="65">ሄዋፔ ጉዪያን፥ ቄሳቱዋ ኡባቱዋ ካፑ ባሬ ማዩዋ ጴꬊ ኦሊዴ፥ «ሃዌ ቦሬዳ፤ ኑና ሃዋፔ ሲንꬃን ኣያው ሃራ ማርካ ኮሺ? ኢ ሃዒ ቦሪያዋ ሂንቴንቱ ሲሴዲታ።</verse>
				<verse number="66">ሂንቴንቱ ቆፋይ ኣዬ?» ያጌዳ። ኡንቴንቱ፥ «ኣው ሃይቁ ቤሴ» ያጊዴ ዛሬዲኖ።</verse>
				<verse number="67">ሄዋፔ ጉዪያን፥ ኡንቱንቱ ኣ ዴሙዋን ጩቺዴ፥ ኣ ዴቼዲኖ፤ ሃራንቱ ቃሲ ኣ ባቂዴ፥</verse>
				<verse number="68">«ኪሪስቶሳ! ኔን ኔና ናቤ ጋሳሺን፥ ኔና ሾጬዳዌ ኦኔንቶ ኣኔ ኑሲ ኦዳ!» ያጌዲኖ።</verse>
				<verse number="69">ጴፂሮሲ ጎሊያፔ ካሬና ዲርሳ ጊዶን ኡቲዴዒሺን፥ ኢቲ ኣሺካራታ ኣኮ ያዴ፥ «ኔኒካ ጋሊላ ዬሱሳና ኢቲፔ ዴዓ» ያጋዱ።</verse>
				<verse number="70">ሺን ኢ ኡንቱንቱ ኡባ ሲንꬃን ሄ ኣሺካራቶ፥ «ኔኒ ጊያዌ ኣዬንቶ ታኒ ኤሪኬ» ያጊዴ ካዴዳ።</verse>
				<verse number="71">ቃሲ ቢዴ ዲርሳ ፔንጊያኮ ኬሲሺን፥ ሃራ ኣሺካራታ ኣ ቤዓዴ፥ ሄዋን ዴዒያ ኣሳቱዋሲ፥ «ሃ ቢታኒ ናዚሬቲያ ዬሱሳና ዴዔ» ያጋዱ።</verse>
				<verse number="72">ጴፂሮሲ ላዔንꬁዋ ጫቂዴ፥ «ታኒ ሄዋ ቢታኒያ ኤሪኬ» ያጌዳ።</verse>
				<verse number="73">ላፋ ጋሚዒሺን፥ ሄዋን ኤቄዳ ኣሳይ ጴፂሮሳኮ ዪዴ፥ «ኔኒካ ቱማ ኡንቱንቱና ኢቲፔ ዴዓ፤ ኣያው ጎፔ፥ ኔኒ ሃሳዪያ ሃሳያይካ ኔና ኤሪሴ» ያጌዲኖ።</verse>
				<verse number="74">ሄዋፔ ጉዪያን ጴፂሮሲ፥ «ታኒ ሄዋ ቢታኒያ ኤሪኬ!» ያጊዴ፥ ባሬና ሼቃኔ ጫቁዋ ዶሜዳ። ሄ ዎዴ ኤሌካ ኩቱ ዋሲ ኣጌዳ።</verse>
				<verse number="75">ጴፂሮሲ ባሬና ዬሱሲ፥ «ኔኒ ኩቱ ዋሳናፔ ካሴ ሄዙ ካላ ታና ካዳናሳ» ጌዳዋ ሃሳዪዴ፥ ካሬ ኬሲዴ፥ ሴሌቲ ዬኬዳ።</verse>
			</chapter>
			<chapter number="27">
				<verse number="1">ዎንታ ጉራን ቄሳቱዋ ካፓቱ ኡባቱኔ ጋዲያ ጪማቱ ዬሱሳ ዎꬋናው ማቄቴዲኖ፤</verse>
				<verse number="2">ኡንቱንቱ ዬሱሳ ቃቺ ኣፊዴ፥ ጋዲያ ኣዪሲያ ጲላፆሳው ኣꬂ ኢሜዲኖ።</verse>
				<verse number="3">ዬሱሳ ሄ ዎዴ ኦይꬄዳ ዪሁዳይ ጲላፆሲ ዬሱሳ ቦላ ፒርዴዳዋ ቤዒዴ፥ «ኣዬሮ! ኦይꬄናን ኣጋሪኪታ!» ያጊዴ፥ ሄ ማንዒያንካ ሃታሙ ቢራ ቄሳቱዋ ካፓቶኔ ጋዲያ ጪማቶ ጉዬ ዛሪዴ፥</verse>
				<verse number="4">«ታኒ ጌሻ ኣሳ ኦይꬃዴ ናጋራ ኦꬃዲ» ያጌዳ። ሺን ኡንቱንቱ ኣ፥ «ሄዌ ኑሲ ኣያ ሜቴ? ሄዌ ኔ ሼኔ» ያጌዲኖ።</verse>
				<verse number="5">ዪሁዳይ ቢራ ጌሻ ጎሊያን ኦሊ ኣጌዳ፤ ኡንቱንቱ ማታፔ ቢዴ፥ ሱሌቲ ሃይቄዳ።</verse>
				<verse number="6">ቄሳቱዋ ካፓቱ ቢራ ኣኪዴ፥ «ሃ ቢራይ ሱꬃ ሚሻ ጊዲሺን፥ ኑኒ ጌሻ ጎሊያ ሚሻና ጋꬂያዌ ዎጋ ጊዴና» ያጌዲኖ።</verse>
				<verse number="7">ሄዋፔ ጉዬ ኢቲፔ ዞሬቲዴ፥ ኢማꬃ ኣሳው ሞጎ ጋዲያ ኦꬃናው ኡርቃፔ ሚሻ ሜꬊያዋንቱ ጋዲያ ሻሜዲኖ።</verse>
				<verse number="8">ሄዋ ዲራው፥ ሄ ጋዲ ሃቼ ጋካናዉካ፥ ሱꬃ ጋዲያ ጌቴቲዴ ፄሴቴ።</verse>
				<verse number="9">ናቢያ ኤርሚያሲ፥ «ኡንቱንቱ ኣው ኢማናው ቆፔዳ ሃታሙ ሹቻ ቢራ ኣኪዴ፥</verse>
				<verse number="10">ጎዳይ ታና ኣዛዞዋዳን፥ ኡርቃፔ ሚሻ ሜꬊያዋንቱ ጋዲያ ሻማናው ኢሜዲኖ» ጌቴቶዌ ሄ ዎዴ ፖሌቴዳ ጌዳ።</verse>
				<verse number="11">ዬሱሲ ጋዲያ ኣዪሲያዋ ሲንꬃ ሺቂና፥ ጋዲያ ኣዪሲያዌ ኣ፥ «ኔኒ ኣዪሁዳቱዋ ካቴ?» ያጊዴ ኦቼዳ። ዬሱሲ ኣ፥ «ኔኒካ ጋዴዓ» ያጌዳ።</verse>
				<verse number="12">ቄሳቱዋ ካፓቱኔ ጋዲያ ጪማቱ ኣ ሞቲና፥ ኡንቱንቶ ኣይኔ ዛሩዋ ኢሚቤና።</verse>
				<verse number="13">ሄ ዎዴ፥ ጲላፆሲ ዬሱሳ፥ «ሃዋንቱ ኔና ሞቲያባ ኡባ ሲሲኪ?» ያጌዳ።</verse>
				<verse number="14">ዬሱሲ ሃራይ ኣቶ፥ ኢቲ ቃላካ ዛሬናን ኢፂና፥ ጋዲያ ኣዪሲያዋንቱ ዳሪ ማላሌቴዳ።</verse>
				<verse number="15">ጋዲያ ኣዪሲያዌ ፓሲጋ ቦንቺያ ጋላሳን፥ ኣሳይ ኮዪያ ኢቲ ኡራ ቃሹዋፔ ቢሊያ ዎጋይ ዴዔ።</verse>
				<verse number="16">ሄ ዎዴ ኢቲ ባርባና ጌቴቲያ ዬሱሲ ዳሮ ኤሬቴዳ ኢታ ቢታኒ ቃሾ ጎሌን ዴዔ።</verse>
				<verse number="17">ሄዋ ዲራው፥ ጮራ ኣሳይ ኢቲሳ ሺቄዳሳን ጲላፆሲ፥ «ታኒ ሂንቴንቶ ባርባና ጊያ ዬሱሳ ቢሎ፥ ዎይ ኪሪስቶሳ ጌቴቲያ ዬሱሳ ቢሎ?» ያጊዴ ኣሳ ኦቼዳ።</verse>
				<verse number="18">ኣዪሲ ጎፔ፥ ኡንቱንቱ ቃናቲዴ ዬሱሳ ኦꬄዳዋ ኢ ኤሬ።</verse>
				<verse number="19">ጲላፆሲ ፒርዳ ጎሌን ኡቲዴዒሺን፥ ኣ ማቻታ ኣው፥ «ሄ ፂሎ ቢታኒያ ኣይኔ ኦꬆፓ፤ ኣያው ጎፔ፥ ታኒ ሃቼ ቃማ ኣኩሙዋን ኣባን ዳሮ ሜቶታዲ» ያጋዴ ኪታዱ።</verse>
				<verse number="20">ሺን ቄሳቱዋ ካፓቱኔ ጋዲያ ጪማቱ ጲላፆሲ ባርባና ቢሊዴ፥ ዬሱሳ ዎꬋናዳን፥ ሺቄዳ ኣሳይ ኣ ዎሳና ማላ፥ ኣሳ ጪሜዲኖ።</verse>
				<verse number="21">ጲላፆሲ ዛሪዴ ኡንቱንታ፥ «ታኒ ኡንቱንቱ ላዓቱዋፔ ሂንቴው ኦና ቢላናዳን ኮዪቴ?» ያጊና ኡንቱንቱ፥ «ባርባና ቢላናዳን ኮዬቶ» ያጌዲኖ።</verse>
				<verse number="22">ጲላፆሲ፥ «ያቲና፥ ኪሪስቶሳ ጌቴቲያ ዬሱሳ ዎቶ?» ያጊዴ ኡንቱንታ ኦቺና ኡባይ፥ «ማስቃሊያ ቦላ ሚሲማሪያን ꬊሼቲዴ ካቄቶ» ያጌዲኖ።</verse>
				<verse number="23">ጲላፆሲ ኣሳ፥ «ኣዪሲ? ኣይ ኢታባ ኦꬄዴ?» ያጌዳ። ሺን ኣሳይ ካሴዋፔካ ባሬንቱ ኮሻ ꬎቁ ኦꬂዴ፥ «ማስቃሊያ ቦላ ሚሲማሪያን ꬊሼቲዴ ኢ ካቄቶ» ያጌዲኖ።</verse>
				<verse number="24">ዋላሳይ ዴንዳናዋፔ ኣቲን፥ ኣይኔ ሃኔናዋ ጲላፆሲ ቤዒዴ፥ ሃꬃ ኣኪዴ፥ «ሃ ቢታኒ ሃይቂያዋን ታኒ ጌሊኬ፤ ሄዋ ሂንቴንቱ ኤሪቴ» ያጊዴ ሺቄዳ ኣሳ ሲንꬃን ባሬ ኩሺያ ሜጬቴዳ።</verse>
				<verse number="25">ሺቄዳ ኣሳይ ኡባይ ዛሪዴ፥ «ኣ ሱꬃ ጎሚ ኑናኔ ኑ ናና ጋኮ» ያጌዳ።</verse>
				<verse number="26">ሄዋፔ ጉዪያን፥ ጲላፆሲ ባርባና ኡንቱንቶ ቢሌዳ፤ ሊሱዋን ዬሱሳ ሾጪዴ፥ ማስቃሊያ ቦላ ሚሲማሪያን ꬊሺዴ ካቃናው ኡንቱንቶ ኣꬂዴ ኢሜዳ።</verse>
				<verse number="27">ሄዋፔ ጉዪያን፥ ጲላፆሳ ዎታዳራቱ ዬሱሳ ጋዲያ ኣዪሲያዋ ቤሩዋ ኣፊና፥ ዎታዳራቱ ኡባይ ኣ ሚዪያን ዩዪ ኣꬊዴ ኤቄዲኖ።</verse>
				<verse number="28">ኣ ማዩዋ ቃሪ ኣኪዴ፥ ዞዖ ማዩዋ ኣ ማዪዜዲኖ።</verse>
				<verse number="29">ቃሲ ኣጉንꬃ ኣኪሊሊያ ጊጊሲዴ፥ ኣ ሁጲያን ዎꬄዲኖ፤ ኣ ኡሼቻ ኩሺያን ማቃ ፃምዓ ኦይꬂዴ፥ ኣ ሲንꬃን ጉልባቲዴ፥ «ኣዪሁዳቱዋ ካቴው፥ ሳሮ ዴዓይ!» ያጊዴ፥ ኣ ቦላ ቂሊጬዲኖ።</verse>
				<verse number="30">ኣ ቦላ ጩቼዲኖ፤ ሄ ማቃ ፃምዓ ኣኪዴ፥ ኣ ሁጲያ ሾጬዲኖ።</verse>
				<verse number="31">ኡንቱንቱ ኣ ቦላ ቂሊጬዳዋፔ ጉዪያን፥ ዞዖ ማዩዋ ኣፔ ቃሪ ኣኪዴ፥ ኣ ማዩዋ ኣ ማዪዜዲኖ፤ ቃሲ ማስቃሊያ ቦላ ሚሲማሪያን ꬊሺዴ ኣ ካቃናው ኣፌዲኖ።</verse>
				<verse number="32">ኡንቱንቱ ካሬ ኬሲዴ፥ ኢቲ ሲሞና ጌቴቲያ ቄሬና ጋዴ ኣሳ ዴሚዴ፥ ዬሱሳ ማስቃሊያ ዎልቃን ቶሴዲኖ።</verse>
				<verse number="33">ጎልጎታ ጌቴቲያሳ ጋኬዲኖ። «ጎልጎታ» ያጌቲያዌ «ሁጲያሳ» ጊያዋ።</verse>
				<verse number="34">ሄዋን ኡንቱንቱ ጫሜዳ ዎዪኒያ ኤሳ ዬሱሳው ኡሻናው ኢሜዲኖ፤ ኢ ሄዋ ጋንፂ ፄሊዴ፥ ኡሼናን ኢፄዳ።</verse>
				<verse number="35">ኡንቱንቱ ማስቃሊያ ቦላ ሚሲማሪያን ꬊሺዴ ኣ ካቆዋፔ ጉዪያን፥ ኣ ማዩዋ ሻኪዴ፥ ሳማ ዬጊዴ ኣኬዲኖ።</verse>
				<verse number="36">ሄዋፔ ጉዪያን፥ ኣ ናጋናው ሄዋን ኡቲ ኣጌዲኖ።</verse>
				<verse number="37">ቃሲ፥ «ሃዌ ኣዪሁዳቱ ካቲያ ዬሱሳ» ያጊዴ ሞቱ ፃፌቶዋ ኣ ሁጴ ባጋና ዎꬄዲኖ።</verse>
				<verse number="38">ዬሱሳና ሄ ዎዴ ላዑ ካዪሳቱዋ ኢቱዋ ኣፔ ኡሼቻ ባጋና፥ ቃሲ ኢቱዋ ኣፔ ሃዲርሳ ባጋና፥ ማስቃሊያ ቦላ ሚሲማሪያን ꬊሺዴ ካቄዲኖ።</verse>
				<verse number="39">ኦጊያና ኣꬊያ ኣሳይ ዬሱሳ ካꬊዴ፥ ባሬንቱ ሁጲያ ቃꬂዴ ቦሬዲኖ።</verse>
				<verse number="40">«ጌሻ ጎሊያ ኮላዴ ሄዙ ጋላሳ ጊዶን ኬፂያዎ፥ ኔ ሁጲያ ኣሻ፤ ኔኒ ፆሳ ናዓ ጊዶፔ፥ ኣኔ ማስቃሊያ ቦላፔ ዎꬋ» ያጌዲኖ።</verse>
				<verse number="41">ሄዋዳንካ፥ ቄሳቱዋ ካፓቱ ሂጊያ ታማሪሲያዋንቱናኔ ጪማቱዋና ኢቲፔ ዬሱሳ ቦላ ቂሊጪዴ፥ ሃዋዳን ያጌዲኖ፤</verse>
				<verse number="42">«ሃራንታ ኣሼዳ፤ ሺን ባሬና ኣሻናው ዳንዳዬና። ኢ ኢስራዔሊያ ካቲያ፤ ኣኔ ማስቃሊያ ቦላፔ ሃዒ ዎꬎ፤ ኑኒካ ቃሲ ኣኒ ኣማናና።</verse>
				<verse number="43">ፆሳን ኢ ኣማኔቴ፤ ፆሳይ ኣ ኣሻናው ኮዮፔ ኣኔ ኣሾ፤ ኣያው ጎፔ፥ ኢ ባሬና፥ ‹ታኒ ፆሳ ናዓ› ጌ» ያጌዲኖ።</verse>
				<verse number="44">ቃሲ ሃራይ ኣቶ፥ ኣናና ማስቃሊያ ቦላ ሚሲማሪያን ꬊሼቲዴ ካቄቴዳ ካዪሳቱካ ሄዋዳን ጊዴ፥ ኣ ቦላ ቂሊጬዲኖ።</verse>
				<verse number="45">ኡሱፑን ሳቲያፔ ዶሚዴ፥ ኡዱፑ ሳቲያ ጋካናው፥ ቢታይ ኡባይ ꬉሜዳ።</verse>
				<verse number="46">ኡዱፑ ሳቴ ጊዲያ ሄራን ዬሱሲ ባሬ ቃላ ꬎቁ ኦꬂዴ፥ «ኤሎሄ፥ ኤሎሄ፥ ላማ ሳባቂታኒ?» ያጌዳ። ሄዋ ጉሳይ፥ «ታ ፆሳው፥ ታ ፆሳው፥ ታና ኣዪሲ ጮዑ ጋዲ?» ጉሳ።</verse>
				<verse number="47">ሄዋን ኤቄዳ ኣሳፔ ኢቱ ሄዋ ሲሲዴ፥ «ሃ ቢታኒ ኤላሳ ፄሴ» ያጌዳ።</verse>
				<verse number="48">ሄ ማንዒያንካ ኡንቱንቱፔ ኢቱ ዎፂዴ፥ ኢስፖንጂያ ኣኪዴ፥ ጫላ ዎዪኒያ ኤሳ ጊዶ ዬጊዴ፥ ሄዋ ማቃ ፃምዓ ፄራን ዎꬂዴ፥ ኡሻናው ኣ ዶናኮ ሺሼዳ።</verse>
				<verse number="49">ሺን ዮኮንቱ፥ «ኣኔ ዴዓሻ፥ ኤላስ ኣ ኣሻናው ያናዌንቶ ቤዓና» ያጌዲኖ።</verse>
				<verse number="50">ዬሱሲ ላዔንꬁዋ ባሬ ቃላ ꬎቁ ኦꬂ ዋሲዴ፥ ሃይቂ ኣጌዳ።</verse>
				<verse number="51">ኣኬኪቴ፤ ጌሻ ጎሊያን ካቄቴዳ ጋሪዱ ቆሞፔ ዱጌ ጋካናው፥ ላዑ ኬሲዴ፥ ፖሼቲ ዎꬌዳ፤ ሳዓይ ቃፄዳ። ቃሲ ዛላይካ ጳልቄቴዳ፤</verse>
				<verse number="52">ጮራ ዱፉ ዶዬቴዳ። ፆሳ ኣሳፔ ጮራቱ ሃይቄዳዋንቱ፥ ሃይቁዋፔ ዴንዴዲኖ።</verse>
				<verse number="53">ኡንቱንቱ ዱፉዋፔ ኬሲዴ፥ ዬሱሲ ሃይቁዋፔ ዴንዶዋፔ ጉዪያን፥ ጌሻ ካታማ ቤዲኖ፤ ሄዋን ኡንቱንታ ጮራ ኣሳይ ቤዔዳ።</verse>
				<verse number="54">ፄቱዋ ካፑኔ ኣናና ዬሱሳ ናጊያ ዎታዳራቱ ሳዓይ ቃፂያዋኔ ሄዋን ሃኔዳዋ ኡባ ቤዔዳ ዎዴ ዳሮ ያዬዲኖ፤ ያሻ ጋሱዋን፥ «ቱሙ ሃዌ ፆሳ ናዓ» ያጌዲኖ።</verse>
				<verse number="55">ሄዋን ጮራ ማጫዋንቱ፥ ጋሊላፔ ዶሚዴ፥ ዬሱሳ ማዲዴ ካሊያዋንቱ፥ ሃኩዋን ኤቂዴ ፄሊኖ።</verse>
				<verse number="56">ኡንቱንቱ ጊዶን ማግዳላ ጌቴቲያ ካታማፔ ዬዳ ማይራማ፥ ያዪቆባኔ ዮሴፎ ዳያ ማይራማኔ ዛቢዲዮሳ ናና ዳያ ዴዒኖ።</verse>
				<verse number="57">ሳዓይ ኦማርሲያ ዎዴ፥ ዮሴፋ ጌቴቲያ ኢቲ ዱሬ ቢታኒ፥ ኣርማቲያሳ ካታማ ቢታኒ ዬዳ፤ ኢ ባሬ ሁጴዉካ ዬሱሳ ካሊያዋ።</verse>
				<verse number="58">ዮሴፎ ጲላፆሳኮ ቢዴ፥ ዬሱሳ ኣኃ ኣካናው ዎሴዳ፤ ጲላፆሲ ዮሴፎ ኢሜታና ማላ ኣዛዜዳ።</verse>
				<verse number="59">ዬሱሳ ኣኃ ኣኪዴ፥ ጌሻ ሞጉዋ ማዩዋን</verse>
				<verse number="60">ፃፂዴ ባሬው ሞጌታናው ሹቻ ዎጬዳ ኦራꬃ ጎንጎሉዋ ጊዶን ኣ ኣኃ ዎꬄዳ፤ ቃሲ ሄ ጎንጎሉዋ ዶናን ዎጋ ሹቻ ጎንዶርሲ ዎꬂዴ፥ ባሺ ቤዳ።</verse>
				<verse number="61">ማግዳላ ካታማፔ ዬዳ ማይራማኔ ዮኮ ማይራማ ሄዋን ጎንጎሉዋኮ ሲሚዴ ኡቴዲኖ።</verse>
				<verse number="62">ሳምባታሲ ጊጌቲያ ጋላሳፔ ዎንቴꬃ ጋላሲ፥ ቄሳቱዋ ካፓቱኔ ፓሪሳዋቱ ጲላፆሳና ጋኬቲዴ፥ ሃዋዳን ያጌዲኖ፤</verse>
				<verse number="63">«ጎዳው፥ ሄ ዎርዱ ፓፃ ዴዒያ ዎዴ፥ ‹ታኒ ሄዙ ጋላሳፔ ጉዪያን፥ ሃይቁዋፔ ዴንዳና› ያጎዋ ኑኒ ሃሳዬዶ።</verse>
				<verse number="64">ሄዋ ዲራው፥ ኣ ሞጌዳ ጎንጎሉዋ ሄዙ ጋላሳ ጋካናው፥ ሎይꬂ ናጋና ማላ ኣዛዛሪኪ፤ ሄዌ ꬋዮፔ ኣ ካሊያዋንቱ ቢዴ፥ ኣ ኣኃ ዉዒዴ ኣሳው፥ ‹ሃይቁዋፔ ዴንዴዳ› ያጋናዋንታ፤ ላዔንꬂያ ባላይ ካሴ ባላፔ ኡባ ያ ኢታና» ያጌዲኖ።</verse>
				<verse number="65">ጲላፆሲ ኡንቱንታ፥ «ሂንቴንቶ ናጊያዋንቱ ዴዒኖ፤ ቢዴ ሂንቴንቶ ዳንዳዬቲያ ኬና ናጊሺቴ» ያጌዳ።</verse>
				<verse number="66">ሄዋፔ ጉዬ ኡንቱንቱ ቢዴ፥ ሹቻ ቦላ ማታፋ ኣታሚዴ፥ ቃሲ ናጊያዋ ያኒ ዎꬂዴ፥ ዬሱሳ ሞጌዳ ጎንጎሉዋ ናጊሴዲኖ።</verse>
			</chapter>
			<chapter number="28">
				<verse number="1">ሳምባታይ ኣꬊና ዎጋ ጋላሲ ዎንታ ባካሊያን፥ ማግዳላ ጌቴቲያ ካታማፔ ዬዳ ማይራማኔ ዮኮ ማይራማ ዬሱሲ ሞጌቴዳ ጎንጎሉዋ ቤዓናው ቤዲኖ።</verse>
				<verse number="2">ጎዳ ኪታንቻይ ሳሉዋፔ ዎꬌዳ ዲራው፥ ሳዓይ ዳሮ ቃፄዳ፤ ሄ ኪታንቻይ ዪዴ፥ ሹቻ ጎንዶርሲ ኦሊዴ፥ ኣ ቦላ ኬሲ ኡቴዳ።</verse>
				<verse number="3">ኣ ማላይ ዋልቃንꬃ ማላቴ፤ ኣ ማዩካ ሻቻዳን ቦꬃ።</verse>
				<verse number="4">ናጊያዋንቱ ኪታንቻው ያሻ ኮኮሪዴ፥ ሃይቄዳ ኣሳዳን ሃኔዲኖ።</verse>
				<verse number="5">ኪታንቻይ ማጫዋንታ ሃዋዳን ያጌዳ፤ «ያዮፒቴ፤ ኣያው ጎፔ፥ ማስቃሊያ ቦላ ሚሲማሪያን ꬊሺዴ ካቄዳ ዬሱሳ ሂንቴንቱ ኮዪያዋ ታኒ ኤራይ።</verse>
				<verse number="6">ኢ ሃዋን ባዋ፤ ኣያው ጎፔ፥ ኢ ባሬ ጌዳዋዳንካ ሃይቁዋፔ ዴንዲ ዲጌዳ፤ ሃ ዪዴ፥ ኢ ሞጌቲ ጊሶሳ ቤዒቴ።</verse>
				<verse number="7">ሂንቴንቱ ሃዒ ኤሌካ ቢዴ፥ ዬሱሳ ካሊያዋንቶ፥ ‹ዬሱሲ ሃይቁዋፔ ዴንዲ ዲጌዳ። ቃሲ ኢ ሂንቴፔ ካሴቲዴ፥ ጋሊላ ቤ፤ ሂንቴንቱ ኣ ያኒ ቤዓና› ያጊዴ ኦዲቴ። ቤዒቴ፥ ታኒ ሂንቴንቱሲ ኦዳዲ» ያጌዳ።</verse>
				<verse number="8">ኡንቱንቱ ያዪዲኔ ቃሲ ዳሮ ናሼቲዴ፥ ዬሱሲ ሞጌቴዳ ጎንጎሉዋ ማታፔ ኤሌካ ኪቺዴ፥ ዬሱሳ ካሊያዋንቶ ኦዳናው ዎፄዲኖ።</verse>
				<verse number="9">ሄ ማንዒያንካ ዬሱሲ ኡንቱንቱና ጋኬቲዴ ኡንቱንታ፥ «ሳሮ ዴዒቴ» ያጊ ኣጌዳ፤ ኡንቱንቱ ኣኮ ሺቂ ኣ ጌዲያ ኦይቂዴ፥ ኣው ጎዪኔዲኖ።</verse>
				<verse number="10">ዬሱሲ ሄ ዎዴ ኡንቱንታ፥ «ያዮፒቴ፤ ታ ኢሻቱ ጋሊላ ባና ማላ፥ ቢዴ ኡንቱንቶ ኦዲቴ፤ ኡንቱንቱ ታና ያኒ ቤዓናዋንታ» ያጌዳ።</verse>
				<verse number="11">ሄ ማጫዋንቱ ቢያ ዎዴ፥ ጎንጎሉዋ ናጊያ ዎታዳራቱዋፔ ኣማሬዳዋንቱ ካታማ ቢዴ፥ ሃኔዳዋ ኡባ ቄሳቱዋ ካፓቶ ኦዴዲኖ።</verse>
				<verse number="12">ቄሳቱዋ ካፓቱ ጪማቱዋና ኢቲፔ ሺቂ ዞሬቲዴ፥ ዎታዳራቶ ዳሮ ሚሻ ኢሚዴ፥</verse>
				<verse number="13">« ‹ኑኒ ጌሚዒሹዋን ዴዒሺን ኣ ካሊያዋንቱ ቃማ ዪዴ፥ ኣ ኣኃ ዉዔዲኖ› ያጊቴ።</verse>
				<verse number="14">ሃ ዬዉዋ ጋዲያ ኣዪሲያዌ ሲሶፔ፥ ኑኒ ኣው ኦዲ ኣማንꬃና፤ ቃሲ ሂንቴንታ ኣይኔ ሂርጊሴናዳን ኦꬃና» ያጌዲኖ።</verse>
				<verse number="15">ዎታዳራቱ ሚሻ ኣኪዴ፥ ባሬንቶ ኦዴዳዋዳን ኦꬄዲኖ። ሃ ዬዉ ኣዪሁዳቱዋ ማታን ሃቼ ጋካናው፥ ኦዴቲዴ ዴዔ።</verse>
				<verse number="16">ሺን ታማኔ ኢቲ ኣ ካሊያዋንቱ ዬሱሲ ባሬንታ ቢቴ ጌዳ ጋሊላ ጋዲያ ቢዴ ኣ ቤዔዳ ዎዴ፥ ኣው ጎዪኔዲኖ፤ ሺን ኡንቱንቱፔ ኢቱ ኢቱ ሲꬌዲኖ።</verse>
				<verse number="17">***</verse>
				<verse number="18">ዬሱሲ ኡንቱንቱኮ ሺቂዴ፥ ኡንቱንታ ሃዋዳን ያጌዳ፤ «ማታይ ኡባይ ሳሉዋኒኔ ሳዓን ታው ኢሜቴዳ።</verse>
				<verse number="19">ሄዋ ዲራው፥ ሂንቴንቱ ቢዴ፥ ኣሳ ኡባ ታና ካሊያዋንታ ኦꬂቴ፤ ኣዉዋ ሱንꬃን፥ ናዓ ሱንꬃኒኔ ጌሻ ኣያና ሱንꬃን ኡንቱንታ ፃማቂቴ።</verse>
				<verse number="20">ታኒ ሂንቴንታ ኣዛዜዳባ ኡባ ኡንቱንቱ ናጋና ማላ፥ ኡንቱንታ ታማሪሲቴ፤ ታኒ ዎዲያ ዉርሴꬃይ ጋካናሲካ ኡባ ዎዴ ሂንቴንቱና ዴዒያዋ ኣኬኪቴ» ያጌዳ።</verse>
			</chapter>
		</book>
		<book number="41">
			<chapter number="1">
				<verse number="1">ፆሳ ናዓ ዬሱሲ ኪሪስቶሳ ዎንጋላ ሚሺራቹዋ ዶሜꬃ።</verse>
				<verse number="2">ናቢያ ኢሲያሲ ፃፌዳ ማፃፋን ፆሳይ፥ «ቤዓ፤ ታ ኪቲያዋ ታኒ ኔፔ ሲንꬃው ዬዳና። ኢ ኔው ኦጊያ ኬሳናዋ።</verse>
				<verse number="3">ኢቲ ቢታኒ ቢታ ባዙዋን ባሬ ኮሻ ꬎቁ ኦꬂዴ፥ ‹ጎዳ ኦጊያ ጊጊሲቴ። ኢ ሃሜታና ሎሱዋካ ኣው ሱሪሲቴ› ጌዳዋዳን» ሃኔዳ።</verse>
				<verse number="4">ፃማቂያ ዮሃኒሲ ኣሳ ፃማቂዲኔ፥ «ፆሳይ ሂንቴ ናጋራ ኣቶ ጋና ማላ፥ ሂንቴንቱ ናጋራፔ ሲሚዴ ፃማቄቲቴ» ያጊ ቃላ ኦዲዴ ቢታ ባዙዋን ኬሲ ዎꬌዳ።</verse>
				<verse number="5">ዪሁዳ ጋዲያን ዴዒያ ኣሳይ ኡባይኔ ዬሩሳላሜ ካታማ ኣሳይ ኡባይ ዮሃኒሳኮ ዬዲኖ። ባሬንቱ ናጋራካ ፓፂና፥ ዮሃኒሲ ሄ ኣሳ ዮርዳኖሳ ሻፋን ፃማቄዳ።</verse>
				<verse number="6">ዮሃኒሲ ጋሉዋ ኢስኪያፔ ዳዴቴዳ ማዩዋ ማዪዴ፥ ባሬ ፄሳን ዳፉዋ ዳንጬዳ፤ ቃሲ ቦሊያኔ ዎራ ኤሳ ሜዳ።</verse>
				<verse number="7">ዮሃኒሲ ቃላ ኦዲዴ፥ «ታፔ ጉዬና ዳሮ ሚኒያዌ ዬ፤ ሃራይ ኣቶ፥ ኣ ጫማካ ጌዲያፔ ኬሳ ቶካናው ታኒ ቤሲኬ።</verse>
				<verse number="8">ታኒ ሂንቴንታ ሃꬃን ፃማቃይ፤ ሺን ኢ ሂንቴንታ ጌሻ ኣያናን ፃማቃናዋ» ያጌዳ።</verse>
				<verse number="9">ዬሱሲ ሄ ዎዴ ጋሊላ ጋዲያን ዴዒያ ናዚሬቴ ካታማፔ ዪና፥ ዮሃኒሲ ዮርዳኖሳ ሻፋን ኣ ፃማቄዳ።</verse>
				<verse number="10">ዬሱሲ ሃꬃፔ ኬሶሳና ሳሉ ዶዬቲሺናኔ ጌሻ ኣያናይ ባሬ ቦላ ሃራጲያዳን ዎꬊሺን ቤዔዳ።</verse>
				<verse number="11">ቃሲ ሳሉዋፔ፥ «ታኒ ሲቂያ ታ ናዓይ ኔና፤ ታና ኔባይ ናሼቼ» ያጊያ ቃላይ ሲሴቴዳ።</verse>
				<verse number="12">ኤሌካ ጌሻ ኣያናይ ኣሳይ ባዪና ሜላሳ ኣ ዬዴዳ።</verse>
				<verse number="13">ዬሱሲ ኣሳይ ባዪናሳኒ ባሬና ሴፃናይ ፓጪሺን፥ ኦይታሙ ጋላሳ ጋꬄዳ፤ ዱዓናካ ዴዔዳ፤ ኪታንቻቱካ ዪዴ፥ ኣው ኦꬄዲኖ።</verse>
				<verse number="14">ዮሃኒሲ ቃሼቶዋፔ ጉዪያን፥ ዬሱሲ ፆሳ ካዉቴꬃ ዎንጋላ ሚሺራቹዋ ኦዲዴ፥ ጋሊላ ጋዲያ ቢዴ፥</verse>
				<verse number="15">«ዎዲ ጋኬዳ፤ ፆሳ ካዉቴꬃይካ ማታቴዳ። ሂንቴንቱ ናጋራፔ ሲሚዴ፥ ዎንጋላ ሚሺራቹዋ ኣማኒቴ» ያጌዳ።</verse>
				<verse number="16">ዬሱሲ ጋሊላ ኣባ ላንቂያና ኣꬊዴ፥ ሞሊያ ኦይቂያዋንታ፥ ሲሞናኔ ኣ ኢሻ ኢንዲራሳ፥ ባሬንቱ ዳባ ኣባን ዬጊያዋንታ ቤዔዳ።</verse>
				<verse number="17">ያቲዴ ኡንቱንታ፥ «ታና ካሊቴ፤ ታኒ ሂንቴንታ ሞሊያ ኦይቂያዋዳን ኣሳ ታኮ ኣሂያ ኦጊያ ታማሪሳና» ያጌዳ።</verse>
				<verse number="18">ሄዋፔ ጉዪያን ኡንቱንቱ ኤሌካ ባሬንቱ ዳባ ኣጊዴ፥ ዬሱሳ ካሌዲኖ።</verse>
				<verse number="19">ዬሱሲ ጉꬃ ሲንꬃዉኮ ቢዴ፥ ዛቢዲዮሳ ናና ላዑ ኢሻቱዋ፥ ያዪቆባኔ ዮሃኒሳ ዎንጊሪያ ጊዶን ባሬንቱ ዳባ ጊጊሲያዋንታ ቤዔዳ።</verse>
				<verse number="20">ኢ ቤዖሳንካ ኡንቱንታ ፄሲና፥ ባሬንቱ ኣዉዋ፥ ዛቢዲዮሳ፥ ኣ ኦሳንቻቱዋና ዎንጊሪያ ጊዶን ኣጊዴ፥ ዬሱሳ ካሊዴ ቤዲኖ።</verse>
				<verse number="21">ኡንቱንቱ ቂፊሪናሆማ ጌቴቲያ ካታማ ዪዴ ጌሌዲኖ፤ ዬሱሲ ሳምባታ ጋላሳይ ጋኮ ዎዴ፥ ኣዪሁዳ ዎሳ ጎሌ ጌሊዴ፥ ታማሪሱዋ ዶሚ ኣጌዳ።</verse>
				<verse number="22">ባሬው ማታይ ዴዒያ ኣሳዳን፥ ኣሳ ኢ ታማሪሲያዋፔ ኣቲን፥ ሂጊያ ታማሪሲያዋንቱዳን ታማሪሴና ዲራው፥ ኣሳይ ኣ ቲሚርቲያን ማላሌቴዳ።</verse>
				<verse number="23">ሄ ዎዴ ኢታ ኣያናይ ዴዒያ ኢቲ ቢታኒ ኣዪሁዳ ዎሳ ጎሌ ጌሎሳናካ ባሬ ኮሻ ꬎቁ ኦꬂዴ፥</verse>
				<verse number="24">«ናዚሬቲያ ዬሱሳ፥ ኔኒ ኑፔ ኣያ ኮያይ? ኑና ꬋዪሳናው ያዲ? ኔኒ ኦኔንቶ ኤራይ፤ ኔኒ ፆሳፔ ኪቴቴዳ ጌሻ ጊዲኪ!» ያጌዳ።</verse>
				<verse number="25">ዬሱሲ ሄ ኢታ ኣያና፥ «ሃይዛ፤ ቢታኒያፔ ኬሳ» ያጊዴ ኣዛዜዳ።</verse>
				<verse number="26">ኢታ ኣያናይ ቢታኒያ ቡጬሬꬂ፥ ዳሪ ዋሲሲዴ፥ ኣፔ ኬሲ ኣጌዳ።</verse>
				<verse number="27">ኣሳይ ኡባይ ማላሌቲዴ፥ «ሃዌ ኣዬ? ሃ ቢታኒ ባሬ ማታኒ ሃራይ ኣቶ፥ ኢታ ኣያናቱዋካ ኣዛዜዳ፤ ኡንቱንቱካ ቃሲ ኣው ኣዛዜቲኖ፤ ሃዌ ኣይቤ ኦራꬃ ቲሚርቴ?» ያጊዴ፥ ባሬ ጊዶን ኢቱ ኢቱዋ ኦቼዳ።</verse>
				<verse number="28">ጋሊላ ጋዲያን ዴዒያ ሄራይ ኡባይ ኤሌካ ዬሱሳ ዋሪያ ሲሴዲኖ።</verse>
				<verse number="29">ዬሱሲ ኣዪሁዳ ዎሳ ጎሊያፔ ኬሶሳን፥ ያዪቆባናኔ ዮሃኒሳና ኢቲፔ ሲሞናኔ ኢንዲራሳ ሶይ ቢ ኣጌዳ።</verse>
				<verse number="30">ሲሞና ቦሎታታ ቆፁዋ ሃርጋዴ ጊሴዳዉኒባ ኢ ያ ጋኮሳናካ ኣው ኦዲ ኣጌዲኖ።</verse>
				<verse number="31">ኢ ኢዚኮ ሺቂዴ፥ ኢዚ ኩሺያ ኦይቂዴ፥ ኢዞ ዴንꬂ ኤሴዳ፤ ቆፁ ኢዞ ኣጊና፥ ኢዛ ኡንቱንቶ ኦꬃዱ።</verse>
				<verse number="32">ሃርጌዳ ኣሳ ኡባኔ ኢታ ኣያናቱ ኦይቄዳ ኣሳ ኡባ ኦማርሲ ኣዋይ ዉሌዳዋፔ ጉዪያን፥ ኣሳይ ኣኮ ኣሄዲኖ።</verse>
				<verse number="33">ካታማን ዴዒያ ኣሳይ ኡባይ ሄ ካሪያ ሺቄዳ።</verse>
				<verse number="34">ዬሱሲ ዱማ ዱማ ሃርጊያን ኦይቄቴዳ ጮራ ኣሳ ፓꬂዴ፥ ጮራ ፃላሃቱዋካ ኬሴዳ። ኢ ኪሪስቶሳ ጊዲያዋ ኢታ ኣያናቱ ኤሬዳ ዲራው፥ ኡንቱንታ ሃሳዪሴናኒ ዲጌዳ።</verse>
				<verse number="35">ዬሱሲ ጉራ ዎንቱማꬃኒ ዴንዲዴ፥ ሶዪፔ ኬሲዴ፥ ኣሳይ ባይናሳ ቢዴ ያኒ ፆሳ ዎሴዳ።</verse>
				<verse number="36">ሲሞኒኔ ኣናና ዴዒያዋንቱ ኣ ኮዪዴ ቤዲኖ።</verse>
				<verse number="37">ኡንቱንቱ ኣ ዴሚዴ፥ «ኣሳይ ኡባይ ኔና ኮዬ» ያጌዲኖ።</verse>
				<verse number="38">ሄዋፔ ጉዬ ዬሱሲ ቃሲ ኡንቱንታ፥ «ሄዋ ሄራን ዴዒያ ሃራ ካታማቱዋ ቦይቴ፤ ታኒ ሄዋን ቃላ ኦዳናው ቤሴ፤ ኣዪሲ ጎፔ፥ ታኒ ዬዳዌ ሄዋሳ» ያጌዳ።</verse>
				<verse number="39">ኣዪሁዳ ዎሳ ጎሌቱዋን ቃላ ኦዲዲኔ ኢታ ኣያናቱዋ ኬሲዴ፥ ጋሊላ ጋዲያ ኡባ ዩዬዳ።</verse>
				<verse number="40">ኦሉ ኦይቄዳ ኢቲ ቢታኒ ዬሱሳኮ ዪዴ፥ ኣ ሲንꬃን ጉልባቲዴ፥ «ኔኒ ኮዮፔ፥ ታና ጌሻ ፓꬃናው ዳንዳያ» ያጊዴ ዎሴዳ።</verse>
				<verse number="41">ዬሱሲ ኣው ቃሬቴዳ፤ ባሬ ኩሺያ ዬዲ፥ ኣ ቦቺዴ፥ «ታኒ ኮያይ፤ ጌያ፤ ፓፃ!» ያጌዳ።</verse>
				<verse number="42">ኤሌካ ኦሉ ቢታኒያ ዬዲ ኣጊና፥ ቢታኒ ጌዪ ፓፂ ኣጌዳ።</verse>
				<verse number="43">ዬሱሲ ዳሪ ሃንቄቲዴ፥ ኤሌካ ኣ ኬሲ ዬዴዳ።</verse>
				<verse number="44">ኢ ቢታኒያ፥ «ኔና ኤራ! ሃዋ ኦሲኔ ኦዶፓ፤ ሺን ባዴ ኔ ቦላ ቄሳ ቤሳ፤ ቃሲ ኔኒ ሃዒ ጌሻ ጊዴዳዋ ኣሳ ኤሪሳናው፥ ሙሴ ኣዛዜዳ ያርሹዋ ያርሻ» ያጌዳ።</verse>
				<verse number="45">ሺን ቢታኒ ቢዴ፥ ዬዉዋ ኡባሳን ኣሳ ኡባው ኦዱዋኔ ላሌꬃ ዶሜዳ፤ ሄዋ ዲራው፥ ዬሱሲ ቆንጪያ ኬሲዴ፥ ካታማ ጌላናው ዳንዳዪቤና፤ ሺን ኣሳይ ባዪናሳ ጋፃን ዴዔዳ፤ ቃሲ ኣሳይ ኡባሳፔ ኣኮ ዬዲኖ።</verse>
			</chapter>
			<chapter number="2">
				<verse number="1">ኣማሬዳ ጋላሳፔ ጉዪያን፥ «ዬሱሲ ቂፊሪናሆማ ጉዬ ሲሚዴ፥ ሶዪን ዴዔ» ጊያ ሃሳያይ ሲሴቴዳ።</verse>
				<verse number="2">ጎሊ ኣኬናን ኢፂና፥ ሃራይ ኣቶ፥ ካሪካ ኡንዓና ጋካናሲ ጮራ ኣሳይ ሺቄዳ፤ ሄዋንቱሲ ዬሱሲ ቃላ ኦዴ።</verse>
				<verse number="3">ኦይዱ ኣሳቱ ቦላይ ሲሌዳ ኢቲ ቢታኒያ ቶኪዴ፥ ኣኮ ኣሄዲኖ።</verse>
				<verse number="4">ኣሳይ ጮሬዳ ዲራው፥ ቢታኒያ ዬሱሳኮ ኣፋናው ኡንቱንቶ ዳንዳዬቴናን ኢፂና፥ ዬሱሲ ዴዒያ ባጋና ጎሊያ ቃሪዴ፥ ካራ ሉኬዲኖ፤ ሄ ሉኬዳሳና ቢታኒያ ኢ ጊሴዳ ሻንቻማና ዱጌ ዎꬄዲኖ።</verse>
				<verse number="5">ዬሱሲ ኡንቱንቱ ኣማኑዋ ቤዒዴ፥ ሄ ቦላይ ሲሌዳ ቢታኒያ፥ «ታ ናዓው፥ ኔ ናጋራይ ኣቶ ጌቴቴዳ» ያጌዳ።</verse>
				<verse number="6">ሂጊያ ታማሪሲያዋንቱፔ ሄዋን ኡቴዳ ኢቱ ኢቱ ባሬንቱ ዎዛናኒ፥</verse>
				<verse number="7">«ላ ሃ ቢታኒ ሃዋ ማላ ኢታባ ፆሳ ቦላ ኣዪሲ ሃሳዪ? ፆሳ ፃላላፔ ኣቲን፥ ሃራይ ኦኔ ናጋራ ኣቶ ጋናው ዳንዳዪያዌ?» ያጊዴ ቆፔዲኖ።</verse>
				<verse number="8">ኡንቱንቱ ባሬንቱ ዎዛናን ሄዋዳን ቆፖዋ ዬሱሲ ኤሌካ ባሬ ኣያናን ኤሪዴ፥ ኡንቱንታ «ሂንቴንቱ ሂንቴ ዎዛናን ኣዪሲ ሄዋዳን ቆፒቴ?</verse>
				<verse number="9">ቦላይ ሲሌዳ ቢታኒያ፥ ‹ኔ ናጋራይ ኣቶ ጌቴቴዳ› ጊያዌ ማቴዬ? ዎይ፥ ‹ዴንዳ ኤቃዴ ኔ ሻንቻማ ቶካዴ ሃሜታ› ጊያዌ ማቴ?</verse>
				<verse number="10">ሺን ታኒ፥ ኣሳ ናዓው፥ ሳዓ ቦላን ናጋራ ኣቶ ጋናው ማታይ ዴዒያዋ ታኒ ሂንቴንታ ኤሪሳና» ያጊዴ ሄ ቦላይ ሲሌዳ ቢታኒያ፥</verse>
				<verse number="11">«ኔና ጋይ፤ ዴንዳ ኤቃ፤ ያታዴ ኔ ሻንቻማ ቶካዴ ኔ ሶይ ባ» ያጌዳ።</verse>
				<verse number="12">ቢታኒ ኤሌካ ዴንዲ ኤቂዴ፥ ባሬ ሻንቻማ ቶኪዴ፥ ኣሳይ ኡባይ ፄሊሺን ቢና ኣሳይ ኡባይ ማላሌቲዴ፥ «ኑኒ ሃዋ ማላባ ኡባካ ቤዒ ኤሮኮ» ያጊዴ ፆሳ ጋላቴዲኖ።</verse>
				<verse number="13">ዬሱሲ ጉጂካ ጋሊላ ኣባ ዶና ቤዳ፤ ኣሳይ ኡባይ ኣኮ ዬዳዋንታ ታማሪሴዳ።</verse>
				<verse number="14">ሄዋና ኣꬊዴ፥ ኢልፒዮሳ ናዓ ሌዊያ፥ ጊያዌ ቃራፃ ቃንፂያሳን ኡቴዳዋ ዴሚዴ፥ «ታና ካላ» ያጌዳ። ሄዋፔ ጉዬ ሌዊ ዴንዲ ኤቂዴ፥ ኣ ካሌዳ።</verse>
				<verse number="15">ዬሱሲ ቁማ ማናው ሌዊያ ሶዪን ኡቴዳ ዎዴ፥ ቃራፃ ኣኪያ ጮራ ኣሳይኔ ናጋራንቻቱ ኣናናኔ ኣ ካሊያዋንቱና ኢቲፔ ኡቴዲኖ። ኣ ካሊያዋንቱ ጊዶን ሄዋንቱ ማላ ኣሳቱ ዳሬዲኖ።</verse>
				<verse number="16">ሂጊያ ታማሪሲያ ኢቲ ኢቲ ፓሪሳዋቱ ዬሱሲ ናጋራንቻቱዋናኔ ቃራፃ ኣኪያዋንቱና ቁማ ሚሺን ቤዒዴ፥ «ኢ ኣዪሲ ናጋራንቻቱዋናኔ ቃራፃ ኣኪያዋንቱና ቁማ ሚ?» ያጊዴ፥ ኣ ካሊያዋንታ ኦቼዲኖ።</verse>
				<verse number="17">ዬሱሲ ኡንቱንቱ ጊያዋ ሲሲዴ፥ «ሃርጋንቻቱዋፔ ኣቲን፥ ፓፃ ኣሳው ኣኪሚ ኮሼና፤ ታኒ ናጋራንቻቱዋ ፄሳናው ዬዳዋፔ ኣቲን፥ ፂላቱዋ ፄሳናው ያቤይኬ» ያጊዴ ኡንቱንቶ ዛሬዳ።</verse>
				<verse number="18">ፃማቂያ ዮሃኒሳ ካሊያዋንቱኔ ፓሪሳዋቱ ፆሚኖ፤ ኣማሬዳ ኣሳቱ ዬሱሳኮ ዪዴ፥ «ዮሃኒሳ ካሊያዋንቱኔ ፓሪሳዋቱዋ ካሊያዋንቱ ፆሚኖ፤ ሺን ኔና ካሊያዋንቱ ኣዪሲ ፆሚኪኖ?» ያጌዲኖ።</verse>
				<verse number="19">ዬሱሲ ኡንቱንታ «ቡላቻ ዬዳ ኣሳቱ ማቻቶ ኣኪያዌ ባሬንቱና ዴዒሺን፥ ፆማናው ዳንዳዪኖ? ማቻቶ ኣኪያዌ ኡንቱንቱና ዴዒሺን፥ ፆማናው ዳንዳይኪኖ።</verse>
				<verse number="20">ሺን ማቻቶ ኣኪያዋ ኡንቱንቱ ማታፔ ኣፋና ዎዲ ያናዋ፤ ኡንቱንቱ ሄ ዎዴ ፆማናዋንታ።</verse>
				<verse number="21">«ኤጫ ማዩዋ ቦላ ኦራꬃ ꬌፊያ ዎꬂ ሲኪያ ኣሳይ ባዋ፤ ኤጫ ዎꬂ ሲኮፔ፥ ኦራꬃ ꬌፊ ኤጫ ማዩዋ ፔꬌሬꬄ፤ ፔꬌꬃይካ ኮይሮዋፔ ዳራና።</verse>
				<verse number="22">ቃሲ ሆዖ ዎዪኒያ ኤሳ ኤጫ ኦጎሩዋን ናዒያ ኣሳይ ባዋ፤ ሺን ናዖፔ፥ ሄ ዎዪኒያ ኤሳይ ኦጎሩዋ ዳኬ፤ ባሬዉካ ዎፌቴ፤ ኦጎሩካ ባዬ፤ ሺን ሆዖ ዎዪኒያ ኤሳ ኦራꬃ ኦጎሩዋን ናዔቴ» ያጌዳ።</verse>
				<verse number="23">ዬሱሲ ኢቲ ሳምባታ ጋላሲ ቲሻ ባንጋ ጊዶና ኣꬊሺን፥ ኣ ካሊያዋንቱና ኣናና ቢዴ፥ ባንጋ ቲሻፔ ዱሳ ዶሜዲኖ።</verse>
				<verse number="24">ፓሪሳዋቱ ዬሱሳ፥ «ቤዓ፤ ኔና ካሊያዋንቱ ሳምባታ ጋላሲ ሂጌ ጊዴናባ ኣዪሲ ኦꬂኖ?» ያጌዲኖ።</verse>
				<verse number="25">ዬሱሲ ኡንቱንታ፥ «ዳዊቴ ኮሻቲዴ፥ ሚያባ ኮዬዳ ዎዴ፥ ባሬናና ዴዒያዋንቱና ኦꬄዳዋ ኡባካ ናባቢቤይኪቴ?</verse>
				<verse number="26">ኣቢያታሪ ቄሳቶ ኡባቶ ካፖ ጊዴዳ ዎዴ፥ ዳዊቴ ፆሳ ጎሊያ ጌሊዴ፥ ቄሳቱዋ ፃላላይ ማናፔ ኣቲን፥ ኦኒኔ ማናው ሂጌ ጊዴናዋ ጎዳ ሲንꬃን ዎꬄዳ ቁማ ሚዴ፥ ባሬናና ዴዒያዋንቶካ ኢሜዳ» ያጌዳ።</verse>
				<verse number="27">ቃሲካ ዬሱሲ ኡንቱንታ፥ «ሳምባታይ ኣሳው ሜꬌቴዳዋፔ ኣቲን፥ ኣሳይ ሳምባታው ሜꬌቲቤና።</verse>
				<verse number="28">ሄዋ ዲራው፥ ታኒ፥ ኣሳ ናዓይ፥ ሃራይ ኣቶ፥ ሳምባታዉካ ጎዳ» ያጌዳ።</verse>
			</chapter>
			<chapter number="3">
				<verse number="1">ዬሱሲ ኣዪሁዳ ዎሳ ጎሊያ ሺሬቲካ ጌሌዳ፤ ሄዋን ኩሺ ሲሌዳ ኢቲ ቢታኒ ዴዔ።</verse>
				<verse number="2">ኢቲ ኢቲ ኣሳይ ዬሱሳ ሞታናው ኮዪዴ፥ ኩሺ ሲሌዳ ቢታኒያ ሳምባታን ኢ ፓꬆፔ ቤዓናው ናጌ።</verse>
				<verse number="3">ዬሱሲ ሄ ኩሺ ሲሌዳ ቢታኒያ፥ «ዴንዳ ኤቃዴ ሲንꬃው ሃ ያ» ያጌዳ።</verse>
				<verse number="4">ሄዋፔ ጉዪያን ኣሳ፥ «ሳምባታን ሎዖባ ኦꬂያዌ ዎጌዬ ኢታባ ኦꬂያዌ ዎጌ? ኣሳ ሼምፑዋ ኣሺያዌ ዎጌዬ ዎꬊያዌ ዎጌ?» ያጊዴ ኦቼዳ። ሺን ኣሳይ ጮዑ ጌዳ።</verse>
				<verse number="5">ዬሱሲ ሃንቄቲዴ፥ ኡንቱንታ ዩሺ ኣꬂ ፄሊዴ፥ ኡንቱንቱ ኦዲና ሲሴናዋንታ ጊዲያ ዲራው፥ ኡንቱንቶ ዳሪ ካዮቴዳ፤ ሄ ቢታኒያ፥ «ኔ ኩሺያ ፒዲ ኦꬃ» ያጌዳ፤ ቢታኒ ፒዲ ኦꬂና፥ ኣ ኩሺ ፓፂ ኣጌዳ።</verse>
				<verse number="6">ፓሪሳዋቱ ኣዪሁዳ ዎሳ ጎሊያፔ ካሬ ኬሲዴ፥ ዬሱሳ ዎቲ ዎꬋኔንቶ ሄሮዲሳና ዴዒያዋንቱና ማቄቴዲኖ።</verse>
				<verse number="7">ዬሱሲ ባሬና ካሊያዋንቱና ጋሊላ ኣባ ቤዳ፤ ጋሊላፔ ጮራ ኣሳይ ኣ ካሌዳ።</verse>
				<verse number="8">ቃሲካ ጮራ ኣሳይ ዪሁዳፔ፥ ዬሩሳላሜፔ፥ ኤዶሚያሳፔ፥ ዮርዳኖሳ ሻፋፔ ሄፊንꬃ ባጋፔ፥ ፂሮሳ ካታማፔኔ ሲዶና ካታማፔ ዬሱሲ ኦꬄዳዋ ሲሲዴ፥ ኣኮ ዬዳ።</verse>
				<verse number="9">ዬሱሲ ጮራ ኣሳይ ባሬና ሱጊ ኡንዔꬄና ማላ፥ ባሬና ካሊያዋንታ ዎንጊሪያ ባሬው ጋሚዔꬃና ማላ ኣዛዜዳ።</verse>
				<verse number="10">ዳሮ ኣሳ ኢ ፓꬄዳ ዲራው፥ ሃርጊያ ኣሳይ ኡባይ ኣ ቦቻናው ሱጌሬቴ።</verse>
				<verse number="11">ኢታ ኣያናይ ዴዒያ ኣሳቱካ ኣ ቤዔዳ ዎዴ ኡባን ኣ ሲንꬃን ጉፋኒዴ፥ ባሬንቱ ቃላ ꬎቁ ኦꬂዴ፥ «ኔን ፆሳ ናዓ ጊዲኪ!» ያጌዲኖ።</verse>
				<verse number="12">ዬሱሲ ሄ ኢታ ኣያናቱ ባሬባ ኣሳው ኦዲዴ፥ ባሬና ቆንጪያ ኬሴና ማላ፥ ኡንቱንታ ሚኒሲዴ ኣዛዜዳ።</verse>
				<verse number="13">ዬሱሲ ዴሪያ ቦላ ኬሲዴ፥ ባሬ ኮዬዳ ኣሳቱዋ ባሬኮ ፄሴዳ፤ ሄዋፔ ጉዬ ኣኮ ቤዲኖ።</verse>
				<verse number="14">ኡንቱንቱ ባሬናና ዴዓና ማላኔ ቃላ ኦዳናው ኡንቱንታ ኪታና ማላ፥ ኢታ ኣያናቱዋ ኣሳፔ ኬሳናው ኡንቱንቶ ማታይ ዴዓና ማላ፥ ታማኔ ላዑ ኣሳቱዋ ዶሬዳ።</verse>
				<verse number="15">***</verse>
				<verse number="16">ኢ ዶሬዳ ታማኔ ላዓቱ ሃዋንታ፡ ጴፂሮሳ ያጊዴ ሱንꬄዳ ሲሞና፥</verse>
				<verse number="17">ቦዓኔርጌሳ ያጊዴ ሱንꬄዳ ዛቢዲዮሳ ናና ያዪቆባኔ ያዪቆባ ኢሻ ዮሃኒሳ። «ቦዓኔርጌሳ» ጊያዌ «ዎልቃማ ኣሳቱዋ» ጊያዋ።</verse>
				<verse number="18">ኢንዲራሳኔ ፒሊጶሳ፥ ባርታላሞሳኔ ማቶሳ፥ ቶማሳኔ ኢልፒዮሳ ናዓ ያዪቆባ፥ ታዶሳኔ ባሬ ቢታው ሴሌቲያ ሲሞና፥</verse>
				<verse number="19">ዬሱሳ ኣꬂ ኢሜዳ ዪሁዳ ኣስቆሮታ።</verse>
				<verse number="20">ዬሱሲ ሶይ ቤዳ፤ ላዔንꬁዋካ ቃሲ ጮራ ኣሳይ ሺቂና፥ ኢኔ ኣ ካሊያዋንቱና ሃራይ ኣቶ፥ ቁማ ማናዉካ ዳንዳይቤይኪኖ፤</verse>
				<verse number="21">ኣሳይ ኣ፥ «ጎዬ» ጊያ ዲራው፥ ኣ ዳባቱ ሄዋ ሲሲዴ፥ ኣ ኣካናው ቤዲኖ።</verse>
				<verse number="22">ሂጊያ ታማሪሲያ ኢቲ ኢቲ ኣሳቱ ዬሩሳላሜፔ ዪዴ፥ «ዬሱሳ ቦላ ቢዔል-ዜቡል ዴዔ» ያጌዲኖ፤ ቃሲ፥ «ፃላሃቱዋ ካፑ ባሬው ዎልቃ ኢሚና፥ ኢታ ኣያናቱዋ ኬሴ» ያጊዴ ሃሴዬዲኖ።</verse>
				<verse number="23">ዬሱሲ ኣሳ ባሬኮ ፄሲዴ፥ ሌሚሱዋ ኦዲዴ፥ «ሴፃናይ ሴፃና ዎቲ ኬሳናው ዳንዳዪ?</verse>
				<verse number="24">ኢቲ ካዉቴꬃይ ባሬ ጊዶን ሻኬቶፔ፥ ሄ ካዉቴꬃይ ኤቃናው ዳንዳዬና፤</verse>
				<verse number="25">ቃሲ ኢቲ ጎሌ ኣሳይካ ባሬ ጊዶን ሻኬቶፔ፥ ሄ ጎሌ ኣሳይካ ኤቃናው ዳንዳዬና።</verse>
				<verse number="26">ሴፃናይ ባሬናና ዋላቄቲዴ ሻኬቶፔ፥ ባያናፔ ኣቲን፥ ዴዓና ዳንዳዬና።</verse>
				<verse number="27">«ሺን ዎልቃማ ኣሳ ጎሌ ጌሊዴ ካሴቲዴ ኣ ቃቼናን ዴዒዴ፥ ኣ ሚሻ ቦንቃናው ዳንዳዪያ ኣሳይ ባዋ፤ ቃቼዳዋፔ ጉዪያን፥ ኣ ጎሊያ ቦንቃናው ዳንዳዬ።</verse>
				<verse number="28">«ታኒ ሂንቴንቶ ቱሙዋ ጋይ፤ ፆሳይ ኣሳ ናናው ናጋራ ኡባኔ ኡንቱንቱ ቦሪያ ቦሪያ ኡባ ኣቶ ጋና፤</verse>
				<verse number="29">ሺን ጌሻ ኣያና ቦላ ኢታ ቦሪያ ሃሳዪያ ኦሲኔ ሜꬊናው ናጋራ ጊዳናፔ ኣቲን፥ ፆሳይ ኡባካ ኣቶ ጌና» ያጌዳ።</verse>
				<verse number="30">ዬሱሲ ሄዋ ጌዳዌ፥ ኢቲ ኢቲ ኣሳቱ፥ «ዬሱሳ ቦላ ኢታ ኣያናይ ዴዔ» ያጌዳ ዲራሳ።</verse>
				<verse number="31">ዬሱሳ ዳያኔ ኣ ኢሻቱ ዪዴ፥ ካሬን ኤቂ ኣኮ ኣሳ ኪቲዴ፥ ኣ ፄሲሴዲኖ።</verse>
				<verse number="32">ጮራ ኣሳይ ኣ ማታን ኡቴዲኖ፤ ሄ ኪቴቴዳዌ ኣ፥ «ቤዓ፤ ኔ ዳያኔ ኔ ኢሻቱ ካሬን ኤቂዴ፥ ኔናና ጋኬታናው ኮዪኖ» ያጌዳ።</verse>
				<verse number="33">ዬሱሲ ዛሪዴ፥ «ታ ዳያ ኦኔ? ቃሲ ታ ኢሻቱ ኦኔ?» ያጌዳ።</verse>
				<verse number="34">ባሬ ማታን ኡቴዳ ኣሳ ዩሺ ኣꬂ ፄሊዴ፥ «ቤዒቴ፤ ታ ዳያኔ ታ ኢሻቱ ሃዋንቱሺ።</verse>
				<verse number="35">ፆሳይ ኮዪያዋ ኦꬂያ ኡባይ ታ ኢሻ፥ ታ ሚቻቶኔ ታ ዳዮ» ያጌዳ።</verse>
			</chapter>
			<chapter number="4">
				<verse number="1">ዬሱሲ ሺሬቲካ ጋሊላ ኣባ ማታን ታማሪሱዋ ዶሜዳ፤ ጮራ ኣሳይ ባሬ ሚዪያን ዩዪ ኣꬊዴ ሺቂ ኡቲና፥ ኣባን ዴዒያ ዎንጊሪያ ጊዶ ጌሊዴ፥ ኣኒ ኡቴዲኖ፤ ቃሲ ሄ ኣሳይ ኡባይ ኣባ ሚዪያን ዴዔ።</verse>
				<verse number="2">ኢ ኡንቱንታ ዳሮባ ሌሚሱዋን ታማሪሲዴ፥</verse>
				<verse number="3">«ሲሲቴ፤ ኢቲ ቢታኒ ዜሬꬃ ዜራናው ኬሴዳ።</verse>
				<verse number="4">ኢ ዜሪሺን፥ ኢቲ ኢቲ ዜሬꬃይ ኦጊያ ዶናን ዎꬌዳ፤ ሄዋ ካፉ ዪዴ ሜዳ።</verse>
				<verse number="5">ኢቲ ኢቲ ዜሬꬃይ ኣንጮ ቢታ ቦላ ዎꬌዳ፤ ዳሮ ቢታይ ባይና ዲራው፥ ሄ ዜሬꬃይ ኤሌካ ሞኬዳ።</verse>
				<verse number="6">ኣዋይ ኬሴዳ ዎዴ ሹሌዳ፤ ኣዱሳ ፃጱዋ ዬዲቤና ዲራው፥ ሜሊ ኣጌዳ።</verse>
				<verse number="7">ኢቲ ኢቲ ዜሬꬃይ ኣጉንꬃ ጊዶን ዎꬌዳ፤ ሄዋን ሞኬዳዋ ኣጉንꬃይ ዲጪዴ ጩሊና፥ ኣይፌናን ኣቴዳ።</verse>
				<verse number="8">ኢቲ ኢቲ ዜሬꬃይ ቱዔ ቢታን ዜሬቲዴ ሞኬዳ፤ ዲጪዴ ኢቱ ሃታሙዋ፥ ኢቱ ኡሱፑን ታሙዋ ኣይፊና፥ ኢቱ ፄቱዋ ኣይፌዳ።»</verse>
				<verse number="9">ቃይካ ዬሱሲ፥ «ሲሳናው ሃይꬃይ ዴዒያ ኡራይ ሲሶ» ያጌዳ።</verse>
				<verse number="10">ታማኔ ላዑ ዬሱሳ ካሊያዋንቱኔ ኢ ኦዴዳዋ ሲሴዳ ሃራ ኣሳቱ ኢ ባሬካ ዴዒሺን ኣኮ ሺቂዴ፥ ሄ ሌሚሱዋ ቢሌꬃ ኣ ኦቼዲኖ።</verse>
				<verse number="11">ዬሱሲ ኡንቱንቱሲ፥ «ሂንቴንቶ ፆሳ ካዉቴꬃ ፁራ ዬዉዋ ኤራይ ኢሜቴዳ፤ ሺን ሃራቱ ካዉቴꬃፔ ካሬና ዴዒያዋንቱ፥ ፄላ ፄሊዴ ቤዔና ማላ፥ ቃሲ ሲሳ ሲሲዲካ ኣኬኬና ማላ፥ ኡንቱንቱ ሺሬቲዴ ፆሳኮ ሲሚና፥ ኢ ኡንቱንቱ ናጋራ ኣቶ ጌና ማላ፥ ኡንቱንቶ ኡባባይ ሌሚሱዋን ኦዴቴ» ያጌዳ።</verse>
				<verse number="12">***</verse>
				<verse number="13">ዬሱሲ ኡንቱንታ፥ «ሃ ሌሚሱዋ ኤሪኪቴ? ያቲና፥ ሌሚሱዋ ኡባ ዎቲ ኤራኒቴ?</verse>
				<verse number="14">ዜሪያዌ ፆሳ ቃላ ዜሬ።</verse>
				<verse number="15">ቃላይ ዜሬቲያ ኦጊያ ዶናን ዴዒያዋንቱ ሃዋንታ፤ ኡንቱንቱ ቃላ ሲሲያ ዎዴ፥ ሴፃናይ ኤሌካ ዪዴ፥ ኡንቱንቱ ዎዛናን ዜሬቴዳ ቃላ ኣፊዲጌዳ።</verse>
				<verse number="16">ሃዋዳንካ ቃሲ ኣንጮቲያ ቢታን ዜሬቴዳዋንቱ ሃዋንታ፤ ኡንቱንቱ ቃላ ሲሲዴ፥ ኤሌካ ናሼቻን ኣኪኖ።</verse>
				<verse number="17">ኡንቱንቱ ሃዒው ዴዒኖፔ ኣቲን፥ ኡንቱንቶ ሚኖ ፃጱ ባዋ፤ ጉዬፔ ቃላ ጋሱዋን ዋዪ ዎይ ዬዴርሱ ዪያ ዎዴ፥ ኡንቱንቱ ኤሌካ ꬉቤቲ ኣጊኖ።</verse>
				<verse number="18">ቃሲ ኣጉንꬃ ጊዶን ዜሬቴዳዋንቱ ሃዋንታ፤ ኡንቱንቱ ቃላ ሲሲያዋንታ።</verse>
				<verse number="19">ሺን ሃ ሳዓ ዴዖ ሂርጊያዌ ዱሬቴꬃ ዶሲያዌኔ ሃራባ ኣሞቲያዌ ኡንቱንቱ ዎዛናን ጌሊዴ፥ ቃላ ጩሊና ኣይፌናን ኣቲ ኣጌዳ።</verse>
				<verse number="20">ሺን ቱዔ ቢታን ዜሬቴዳዋንቱ ቃላ ሲሲዴ ኣኪያዋንታ፤ ኢቱ ሃታሙዋ፥ ኢቱ ኡሱፑን ታሙዋ ኣይፊና፥ ኢቱ ፄቱዋ ኣይፌዳ» ያጌዳ።</verse>
				<verse number="21">ዬሱሲ ጉጂዴ፥ «ፆምፒያ ኣሂዴ፥ ጊላፔ ዎይ ኣርሳፔ ጋርሳና ዎꬂያ ኣሳይ ዴዒ? ꬎቃሳን ዎꬄኔ?</verse>
				<verse number="22">ኣዪሲ ጎፔ፥ ቆሴዳባይ ኡባይ ቆንጪያ ኬሳናዋ፤ ቃሲ ጌማን ዎꬄዳባይ ኡባይ ቤቴናን ኣቴና።</verse>
				<verse number="23">ሲሳናው ሃይꬃይ ዴዒያ ኡራይ ዴዖፔ ሲሶ» ያጌዳ።</verse>
				<verse number="24">ቃሲካ ኡንቱንታ፥ «ሂንቴንቱ ሲሲያዋ ኣኬኪዴ ሲሲቴ፤ ፆሳይ ሂንቴ ማኬዳ ቁንዓን ሂንቴንቶ ማካናዋ። ኢ ሂንቴንቶ ዳሪሲዴ ኢማና፤</verse>
				<verse number="25">ዴዒያ ኡራው ጉጂ ኢማና፤ ባይናዋፔ ሃራይ ኣቶ፥ ኣው ዴዒያ ሄ ጉꬃቶካ ኣኪዲጋና» ያጌዳ።</verse>
				<verse number="26">ዬሱሲ ቃሲካ፥ «ፆሳ ካዉቴꬃይ ጋዴን ካꬃ ዜሪያ ኣሳ ማላ።</verse>
				<verse number="27">ሄ ቢታኒ ቃማ ጌሚዒሼ፤ ጉራ ዴንዴ፤ ኢ ባሬ ሁጴው ዋኒንቶ ኤሬናን፥ ሄ ዜሬꬃይ ሞኬኔ ዲጬ።</verse>
				<verse number="28">ቢታይ ካꬃ ባሬካ ሞኬኔ ኣይፌ፤ ኮይሮ ጫርሻይ ጫሬ፤ ጉዬፔ ኣይፋናው ኩኩሜ፤ ቃሲ ዉርሴꬃን ኩሜንꬃ ኣይፊያ ኣይፌ።</verse>
				<verse number="29">ሺን ካꬃይ ጋኪያ ዎዴ፥ ካꬃ ሺሺያ ዎዲ ጋኬዳ ዲራው፥ ቢታኒ ኤሌካ ባጫን ጫኩዋ ጌሊ ኣጌዳ» ያጌዳ።</verse>
				<verse number="30">ዬሱሲ፥ «ኑኒ ፆሳ ካዉቴꬃ ኣያ ማላቴ ጋኔ? ዎይ ኣያና ሌሚሳኔ?</verse>
				<verse number="31">ፆሳ ካዉቴꬃይ ሳናፊጪያ ኣይፋቶ ማላቴ። ሄ ኣይፋታ ዜሪያ ዎዴ፥ ሳዓን ዴዒያ ሚꬃ ኣይፊያ ኡባፔካ ጉፃው፤</verse>
				<verse number="32">ሄኖ ዜሪና ሞካዴ ሃራ ኣታኪልቲያ ኡባፔ ዳራው፤ ዳሮ ዳሻ ዳሻው። ካፉ ኢዚ ቃንካ ኩዋን ጎሊያ ኬፃና ዳንዳዬ» ያጌዳ።</verse>
				<verse number="33">ዬሱሲ ሃዋ ማላ ዳሮ ሌሚሱዋን ኣሳይ ሲሳናው ዳንዳዪያዋ ኬና፥ ባሬ ቃላ ኦዴዳ።</verse>
				<verse number="34">ኣሳው ሌሚሱ ባይናን ኦዴና፤ ሺን ዬሱሲ ባሬና ካሊያዋንቱ ፃላላና ዴዒያ ዎዴ፥ ኡንቱንቶ ኡባባ ቢሊዴ ኦዴ።</verse>
				<verse number="35">ሄ ጋላሲ ሳዓይ ኦማርሲና፥ ዬሱሲ ባሬና ካሊያዋንታ «ኣባፔ ሄፊንꬃ ፒኖይቴ» ያጌዳ።</verse>
				<verse number="36">ኣ ካሊያዋንቱ ኣሳ ኣጊዴ፥ ዬሱሲ ካሴ ጌሊ ኡቴዳ ዎንጊሪያን ጌሊዴ፥ ዬሱሳ ባሬንቱና ኣፌዲኖ፤ ሃራ ዎንጊራቱካ ሄዋን ዴዒኖ።</verse>
				<verse number="37">ዎልቃማ ጎቱ ዴንዲና፥ ቤታይ ዎንጊሪያ ሾጪና፥ ሃꬃይ ኩማና ጋካናው ዎንጊሪያ ጊዶ ጌሌዳ።</verse>
				<verse number="38">ሄ ዎዴ ዬሱሲ ዎንጊሪያን ጉዬ ባጋና ቦርኮꬃ ቦርኮቲዴ ጌሚዒሼዳ። ዬሱሳ ካሊያዋንቱ ኣ ዴንꬂዴ፥ «ታማሪሲያዎ፥ ኑኒ ꬋዪያ ዎዴ ጮዑ ጋዴ ፄላይ?» ያጌዲኖ።</verse>
				<verse number="39">ኢ ቤጎቲዴ ጎቱዋ፥ «ጮዑ ጋ» ጊዴ፥ ኣባካ፥ «ዎፑ ጋ» ጌዳ፤ ጎቱካ ጮዑ ጊና፥ ኡባባይካ ዎፑ ጌዳ።</verse>
				<verse number="40">ዬሱሲ ባሬና ካሊያዋንታ «ኣዪሲ ሃዋዳን ያዪቴ? ሂንቴንቱ ዋኒ ኣማኒኪቴ?» ያጌዳ።</verse>
				<verse number="41">ኡንቱንቱ ዳሮ ያዪዴ ባሬንቱ ጊዶን፥ «ሃዌ ላ ሃራይ ኣቶ፥ ጎቱኔ ኣባይ ኣዛዜቲያዌ ኦኔ?» ያጌዲኖ።</verse>
			</chapter>
			<chapter number="5">
				<verse number="1">ዬሱሲኔ ኣ ካሊያዋንቱ ኣባፔ ሄፊንꬃው ፒኒዴ፥ ጌርጌሴኖና ጌቴቲያ ጋዲያ ጋኬዲኖ።</verse>
				<verse number="2">ኣሳ ሞጊያ ዱፉ ዴዒያሳፔ ኢታ ኣያናይ ዴዒያ ኢቲ ቢታኒ ኬሲዴ፥ ዬሱሲ ዎንጊሪያፔ ኬሴዳ ዎዴ፥ ዬሱሳና ጋኬቴዳ።</verse>
				<verse number="3">ቢታኒ ሄ ዱፉ ዴዒያሳን ኣቂ ፔሺዴ፥ ያኒ ዴዔ፤ ኣ ኦኒኔ ሃራይ ኣቶ፥ ሳንꬃላታን ቃቻናዉካ ዳንዳይቤና።</verse>
				<verse number="4">ኣዪሲ ጎፔ፥ ኢ ዳሮ ዎዴ ኡቂናኒኔ ሳንꬃላታን ቃሼቲዴ ዴዔ፤ ሺን ሳንꬃላታ ዱሴሬꬄዳ፤ ኡቂናካ ሜንꬄሬꬄዳ፤ ኣ ፆናናው ዳንዳዬዳዌ ኦኒኔ ባዋ።</verse>
				<verse number="5">ኢ ኡባ ዎዴ ጋላሲኔ ቃማ፥ ሄ ዱፉ ዴዒያሳኒኔ ዴሪያ ቦላ ዋሴ፤ ባሬ ቦላካ ሹቻን ጋሬ።</verse>
				<verse number="6">ዬሱሳ ሃኩዋን ቤዔዳ ዎዴ፥ ኣኮ ዎፂ ዪዴ ኣው ጎዪኔዳ።</verse>
				<verse number="7">ሄ ቢታኒ ባሬ ኮሻ ꬎቁ ኦꬂዴ፥ «ኡባፔ ቦላ ፆሳ ናዓው፥ ዬሱሳ፥ ኔናኔ ታና ኣዬ ጋꬂ? ታና ሙሬና ማላ፥ ታኒ ኔና ፆሳ ሱንꬃን ዎሳይ» ያጌዳ።</verse>
				<verse number="8">ኢ ሄዋ ኣዪሲ ጌዴ ጎፔ፥ ዬሱሲ ኣ፥ «ላ ሃ ኢታ ኣያናው፥ ሃ ቢታኒያፔ ኬሳ» ያጌዳዋሳ።</verse>
				<verse number="9">ዬሱሲ ኣ፥ «ኔ ሱንꬃይ ኦኔ?» ያጊዴ ኦቼዳ። ኢ፥ «ኑኒ ጮራ ጊዲያ ዲራው፥ ታ ሱንꬃይ ሌጊዮና» ያጌዳ።</verse>
				<verse number="10">ኢታ ኣያናቱዋ ሄ ጋዲያፔ ኬሲ ዬዴና ማላ፥ ዬሱሳ ሚኒሲዴ ዎሴዳ።</verse>
				<verse number="11">ሄ ዴሪያ ቦላን ጮራ ጉዱንꬃ ዉዲ ሄሜቴ፤</verse>
				<verse number="12">ኢታ ኣያናቱ ዬሱሳ፥ «ኑና ሂኒ ጉዱንꬃ ዉዲያኮ ዬዳርኪ፤ ኡንቱንቱን ቢዴ ጌላና» ያጊዴ ዎሲና፥</verse>
				<verse number="13">ዬሱሲ፥ «ቢቴ» ያጌዳ። ኢታ ኣያናቱ ቢታኒያፔ ኬሲዴ፥ ጉዱንꬃቱዋን ጌሌዲኖ፤ ላዑ ሻዓ ጊዲያ ጉዱንꬃ ዉዲ ካካ ሁጲያና ካጆቲዴ፥ ኣባን ጌሊዴ፥ ሚቴቲ ኣጌዳ።</verse>
				<verse number="14">ጉዱንꬃ ዉዲያ ሄሚያዋንቱ ባቃቲዴ፥ ሃኔዳዋ ካታማኒኔ ካታማፔ ጋፃ ጋዲያን ኦዴዲኖ፤ ሄዋ ቤዓናው ኣሳይ ዬዳ።</verse>
				<verse number="15">ኣሳይ ዬሱሳኮ ዪዴ፥ ጮራ ኢታ ኣያናቱ ቤኒ ኦይቄዳ ቢታኒ ባሬ ዎዛናይ ሲሚና፥ ማዩዋ ማዪዴ፥ ሄዋን ኡቴዳዋ ቤዒዴ፥ ኡባይ ያዬዳ።</verse>
				<verse number="16">ሄዋ ቤዔዳ ኣሳቱ ኢታ ኣያናቱ ኦይቄዳ ቢታኒ ሃኔዳዋኔ ቃሲ ጉዱንꬃ ዉዲያባ ሄ ኣሳሲ ኦዴዲኖ።</verse>
				<verse number="17">ሄዋ ዲራው፥ ኣሳይ ባሬንቱ ጋዲያፔ ዬሱሲ ባና ማላ፥ ዎሳ ዶሜዳ።</verse>
				<verse number="18">ዬሱሲ ዎንጊሪያን ጌሊሺን፥ ኢታ ኣያናቱ ኦይቄዳ ቢታኒ ዬሱሳና ዴዓና ማላ፥ ዬሱሳ ዎሴዳ።</verse>
				<verse number="19">ሺን ዬሱሲ ኢፂዴ ኣ፥ «ኔ ሶይ ሲማዴ፥ ጎዳይ ኔው ኣይ ማላ ዎልቃማባ ኦꬄዴንቶኔ ቃሲ ኢ ኔው ኣይ ማላ ኬኬንቶ ኔ ሶይ ኣሳው ኦዳ» ያጌዳ።</verse>
				<verse number="20">ቢታኒ ቢዴ፥ ታሙ ካታማ ጊያሳን ዩዪዴ፥ ዬሱሲ ባሬው ኣይ ማላ ዎልቃማባ ኦꬄዴንቶ፥ ኦዱዋ ዶሜዳ፤ ኢ ኦዴዳዋ ሲሴዳ ኣሳይ ኡባይ ማላሌቴዳ።</verse>
				<verse number="21">ዬሱሲ ሲሚዴ፥ ዎንጊሪያን ጌሊዴ፥ ኣባ ፒኔዳዋፔ ጉዪያን፥ ጮራ ኣሳይ ኣባ ማታን ኣኮ ዩዪ ኣꬊዴ ሺቄዲኖ።</verse>
				<verse number="22">ያዒሮሳ ጊያዌ፥ ኣዪሁዳ ዎሳ ጎሊያ ካፓቱዋፔ ኢቱ፥ ዬሱሳ ቤዔዳ ዎዴ ኣኮ ዪ ኣ ጌዲያን ኩንዲዴ፥</verse>
				<verse number="23">«ታ ናታ ሃርጋዴ ሃይቃና ሃናው፤ ኢዛ ፓፃዴ ሎዖ ዴዓና ማላ፥ ያዴ ኔ ኩሺያ ኢዚ ቦላ ዎꬃሪኪ» ያጊዴ ዬሱሳ ሚኒሲዴ ዎሴዳ።</verse>
				<verse number="24">ዬሱሲ ያዒሮሳና ቤዳ፤ ኢ ቢሺን ጮራ ኣሳይ ኣ ካሊዴ ሜቶꬄዲኖ።</verse>
				<verse number="25">ታማኔ ላዑ ላይꬃ ኡባ ኢዚ ቦላፔ ሱꬃይ ጎጊያ ኢቲ ሚሺራታ ዴዓው።</verse>
				<verse number="26">ጮራ ኣኪማቱ ኢዞ ኣኪሚሺንካ፥ ኢዛ ፓፃ ካዔታዱ፤ ባሬ ሚሻ ኡባ ዉርሲናካ ኢዚው ሃ ኢቴዳዋፔ ኣቲን፥ ኣይኔ ኢዞ ማዲቤና።</verse>
				<verse number="27">ሄ ሚሺራታ ዬሱሳባ ሲሳዴ፥ ኣሳ ጊዶና ዬሱሳፔ ጉዬና ያዴ፥ ኣ ማዩዋ ቦቻዱ።</verse>
				<verse number="28">ኣዪሲ ጎፔ ኢዛ፥ «ታኒ ሃራይ ኣቶ፥ ኣ ማዩዋ ቦቾፔካ ፓፃና» ያጋዴ ቆፓዱ።</verse>
				<verse number="29">ኢፔ ጎጊያ ሱꬃይ ኤሌካ ኤቂ ኣጌዳ፤ ኢዛ ባሬ ዋዪያፔ ፓፄዳዋ ባሬ ቦላን ኤራ ኣጋዱ።</verse>
				<verse number="30">ዬሱሲ ባሬፔ ዎልቃይ ኬሴዳዋ ባሬ ሁጴው ኤሪዴ፥ ኤሌካ ጮራ ኣሳ ጊዶን ጉዬ ሲሚዴ፥ «ታ ማዩዋ ቦቼዳዌ ኦኔ?» ያጌዳ።</verse>
				<verse number="31">ዬሱሳ ካሊያዋንቱ ኣ፥ «ኣሳይ ኔና ሱጊያ ዎዴ ቤዓዴ፥ ‹ታና ኦኔ ቦቼዳዌ?› ያጋይ?» ጌዲኖ።</verse>
				<verse number="32">ዬሱሲ ሄዋ ኦኔ ኦꬄዴንቶኔ ቤዓናው ዩሺ ኣꬂዴ ፄሌዳ፤</verse>
				<verse number="33">ሺን ሚሺራታ ባሬው ሃኔዳዋ ኤራዴ፥ ያሻ ኮኮራዴ ያዴ ዬሱሳ ሲንꬃን ጉፋናዱ፤ ቃሲ ቱማቴꬃን ሃኔዳዋ ኡባ ኣው ኦዳዱ።</verse>
				<verse number="34">ዬሱሲ ኢዞ፥ «ታ ናቴ፥ ኔና ኔ ኣማኑ ፓꬄዳ፤ ሳሩዋን ባ፤ ኔ ዋዪያፔኔ ፓፃ» ያጌዳ።</verse>
				<verse number="35">ዬሱሲ ቢሮ ሄዋ ጊሺን፥ ኣዪሁዳ ዎሳ ጎሊያ ካፑዋ ሶዪፔ ኪቴቴዳ ኣሳቱ ዪዴ፥ «ኔ ናታ ሃይቃዲጋዱ፤ ሲሚ ታማርሲያዋ ኣዪሲ ዳቡርሳይ?» ያጌዲኖ።</verse>
				<verse number="36">ሺን ዬሱሲ ኡንቱንቱ ጊያዋ ሲሲዴ፥ ኣዪሁዳ ዎሳ ጎሊያ ካፑዋ፥ «ኣማኖ ፃላላ ኣማናፔ ኣቲን፥ ያዮፓ» ያጌዳ።</verse>
				<verse number="37">ዬሱሲ ጴፂሮሳፔ፥ ያዪቆባፔኔ ያዪቆባ ኢሻ ዮሃኒሳፔ ሃራይ ኦኒኔ ባሬና ካሌና ማላ ዲጌዳ።</verse>
				<verse number="38">ኡንቱንቱ ኣዪሁዳ ዎሳ ጎሊያ ካፑዋ ሶይ ጋኬዳ ዎዴ፥ ዬሱሲ ኣሳይ ሎይꬂ ዬኪያዋኔ ዚላሊያዋ ቤዔዳ።</verse>
				<verse number="39">ጌሊዴ ኣሳ፥ «ኣዪሲ ሎይꬂ ዬኪቴ? ናታ ጌሚዒሻዱፔ ኣቲን፥ ሃይቃቤይኩ» ያጌዳ።</verse>
				<verse number="40">ሄዋፔ ጉዬ ኣሳይ ኣ ቦላ ሚጬዳ፤ ሺን ኣሳ ኡባ ካሬ ኬሲዴ፥ ናቲ ኣዉዋኔ ኣቶ ሄዋን ባሬናና ዴዒያ ኣ ካሊያዋንታኔ ኣኪዴ፥ ናታ ዴዒያሳ ጌሌዳ።</verse>
				<verse number="41">ዬሱሲ ናቲ ኩሺያ ኦይቂዴ፥ «ፃሊታ፥ ቁሚ» ያጌዳ፤ ሄዋ ቢሌꬃይ፥ «ጉꬃ ናቴ፥ ታኒ ኔና ዴንዳ ጋይ» ጊያዋ።</verse>
				<verse number="42">ናታ ኤሌካ ዴንዳ ኤቃዴ ሃሜታዱ፤ ኢዛ ታማኔ ላዑ ላይꬃ ናቶ፤ ሄዌ ሃኒያዋን ኣሳይ ዳሮ ማላሌቴዳ።</verse>
				<verse number="43">ዬሱሲ ሄዋ ኡንቱንቱ ኦሲኔ ኦዴና ማላ፥ ኡንቱንታ ሚኒሲ ኣዛዚዴ፥ «ኢዚው ሚያባ ኢሚቴ» ያጌዳ።</verse>
			</chapter>
			<chapter number="6">
				<verse number="1">ዬሱሲ ሄዋፔ ኬሲዴ፥ ባሬ ጋዲያ ናዚሬቴ ካታማ ቤዳ፤ ኣ ካሊያዋንቱካ ኣ ካሊዴ ቤዲኖ።</verse>
				<verse number="2">ሳምባታ ጋላሲ ኣዪሁዳ ዎሳ ጎሊያን ታማሪሱዋ ዶሜዳ፤ ኢ ታማርሲያዋ ሲሴዳ ጮራ ኣሳይ ማላሌቲዴ፥ «ሃዌ ሃ ኡባባ ሃቃፔ ዴሜዴ? ሃ ኣው ኢሜቴዳ ኣꬎ ኤራቴꬃይ ኣዬ? ፆሳይ ኦꬂያ ማላታ ኢ ዎቲ ኦꬂ?</verse>
				<verse number="3">ሃዌ ኣናፂያ ጊዴኔ? ማይራሚ ናዓ፥ ያዪቆባ ኢሻ፥ ዮሳ ኢሻ፥ ዪሁዳ ኢሻ፥ ሲሞና ኢሻ ጊዴኔ? ኣ ሚቻቱ ኑናና ሃዋን ዴዒያዋንታ ጊዲኪኖ?» ያጊዴ፥ ኢ ጊያዋ ኣኬናን ኢፄዲኖ።</verse>
				<verse number="4">ዬሱሲ ሄ ኣሳሲ፥ «ናቢ ባሬ ጋዲያን፥ ባሬ ዳባቱዋኒኔ ባሬንቱ ሶይ ኣሳን ቦንቼቴናዋፔ ኣቲን፥ ኡባሳን ቦንቼቴ» ያጌዳ።</verse>
				<verse number="5">ኢ ሄዋን ባሬ ኩሺያ ኣማሬዳ ኣሳቱዋ ቦላ ዎꬂዴ፥ ኡንቱንታ ፓꬄዳዋፔ ኣቲን፥ ጮራ ማላታ ኦꬃናው ኣይኔ ዳንዳይቤና።</verse>
				<verse number="6">ኣሳይ ኣማኒቤና ዲራው ማላሌቴዳ። ሄዋፔ ጉዪያን፥ ዬሱሲ ሄዋ ሄራን ዴዒያ ቄሪ ካታማቱዋን ዩዪ ዩዪዴ፥ ኣሳ ታማርሴዳ።</verse>
				<verse number="7">ዬሱሲ ታማኔ ላዑ ባሬና ካሊያዋንታ ባሬኮ ፄሲዴ፥ ላዑዋ ላዑዋ ኪቴዳ፤ ቃሲ ኡንቱንቶ ኢታ ኣያናቱዋ ኬሲያ ማታ ኢሜዳ።</verse>
				<verse number="8">ኡንቱንታ፥ «ኦጊያ ፃምዓፔ ኣቲን፥ ቁማ፥ ቃርጪቲያ፥ ሂንቴው ሚሻ ኣያኔካ ኦይቆፒቴ።</verse>
				<verse number="9">ሂንቴንቱ ጌዲያን ጫማካ ዎꬂቴ፤ ሺን ላዑ ማዩዋ ማዮፒቴ» ያጌዳ።</verse>
				<verse number="10">ቃሲካ ኡንቱንታ፥ «ሂንቴንታ ኣሳይ ሃቃን ሞኮፔኔ፥ ሄዋፔ ኬሳና ጋካናው፥ ሄ ጎሊያን ኡቲ ኣጊቴ።</verse>
				<verse number="11">ሂንቴንታ ኣሳይ ሞኬናሳ ዎይ ሂንቴ ኦዲያባ ሲሴናሳ ሃቃ ጊዶፔካ፥ ሄ ጋዲያን ዴዒያ ኣሳው ሄዌ ማርካ ጊዳና ማላ፥ ሄዋፔ ኬሲዴ፥ ሂንቴ ጌዲያፔ ባና ሾጪቴ» ያጌዳ።</verse>
				<verse number="12">ታማኔ ላዑ ኣ ካሊያዋንቱ ቢዴ፥ ኣሳይ ባሬንቱ ናጋራፔ ሲማናዳን፥ ቃላ ኦዴዲኖ።</verse>
				<verse number="13">ኡንቱንቱ ኣሳፔ ዳሮ ኢታ ኣያናቱዋ ኬሲዴ፥ ሃርጊያ ኣሳ ጮራ ዛይቲያ ኦኪዴ ፓꬄዲኖ።</verse>
				<verse number="14">ኣሳይ ዬሱሳ ሱንꬃ ዴንꬂያ ዲራው፥ ካቲያ ሄሮዲሴ ሄዋ ኡባ ሲሴዳ፤ ኢቲ ኢቲ ኣሳይ፥ «ፃማቂያ ዮሃኒሲ ሃይቁዋፔ ዴንዴዳ፤ ሄዋሲ ኣው ዎልቃማ ማላታ ኦꬂያ ዎልቃይ ዴዔ» ያጌዳ።</verse>
				<verse number="15">ሺን ሃራንቱ ኣ፥ «ሃዌ ኤላሳ» ያጌዲኖ። ሃራንቱ ቃሲ፥ «ሃዌ ቤኒ ዎዴ ናባቱዋ ማላቲያ ናቢያ» ያጌዲኖ።</verse>
				<verse number="16">ሺን ሄሮዲሴ ሄዋ ሲሴዳ ዎዴ፥ «ሄዌ ታኒ ቆꬊያ ሙጪሴዳ ፃማቂያ ዮሃኒሳ። ኢ ሃይቁዋፔ ፓፄዳ» ያጌዳ።</verse>
				<verse number="17">ኣዪሲ ጎፔ፥ ሄሮዲሴ ባሬ ኢሻ ፒሊጶሳ ማቻቶ ሄሮዲያዶ ኣኪ ዎꬄዳ፤ ሄሮዲሴ ኢዚ ዲራው፥ ባሬ ሁጴው ኣሳ ኪቲዴ፥ ዮሃኒሳ ኦይꬂዴ፥ ቃሺሲ ዎꬄዳ።</verse>
				<verse number="18">ኣዪሲ ጎፔ፥ ዮሃኒሲ ሄሮዲሳ፥ «ኔኒ ኔ ኢሻ ማቻቶ ኣካናው ቤሴና» ያጊ ዎꬄዳ።</verse>
				<verse number="19">ሄሮዲያዳ ዮሃኒሳው ኡሉዋን ሞርኪያ ኦይቃዴ ኣ ዎꬊሳናው ኮያዱ፤ ሺን ዳንዳያቤይኩ።</verse>
				<verse number="20">ዮሃኒሲ ፂሎ ኣሳኔ ጌሻ ኣሳ ጊዴዳዋ ሄሮዲሴ ኤሬዳ ዲራው፥ ኣው ያዪዴ፥ ሎይꬂ ናጊ ዎꬄዳ፤ ዮሃኒሲ ጊያዋ ሲሲዴ፥ ባሬ ዎዛናን ዳሪሲ ሜቶቲዴካ ኣባ ናሼቻን ሲሴዳ።</verse>
				<verse number="21">ሄሮዲሴ ባሬ ዬሌቴዳ ጋላሲ፥ ጋዲያ ኣዪሲያዋንቶ፥ ሻላቃቱዋሲኔ ጋሊላን ዴዒያ ዎልቃማ ኣሳው ሾቢያ ጊጊሴዳ ዎዴ፥ ዉርሴꬃን ሄሮዲያዳ ኢንጄ ጋላሳ ዴማዱ።</verse>
				<verse number="22">ሄሮዲያዲ ናታ ኢማꬃ ሞኪያሳ ጌላ ዱራዴ፥ ሄሮዲሳኔ ኣ ኢማꬃቱዋ ናሼቻዱ፤ ሄዋፔ ጉዬ ካቲ ናቲው፥ «ኔና ሎዔዳዋ ኣያ ጊዶፔኔ ታና ኦቻ፤ ታኒ ኔው ኢማና» ያጌዳ።</verse>
				<verse number="23">ቃሲ ኢዚው ዳሪ ጫቂዴ፥ «ኔኒ ኦቼዳዋ ኣያ ጊዶፔካ፥ ታኒ ኔው ኢማና፤ ሃራይ ኣቶ፥ ታ ካዉቴꬃፔ ባጋ ጊዶፔካ፥ ታኒ ኔው ኢማና» ያጌዳ።</verse>
				<verse number="24">ናታ ካሬ ኬሳዴ ባሬ ዳዮ፥ «ኣያ ኢማ ጎ?» ያጋዴ ኦቻዱ። ኢ ዳያ፥ «ፃማቂያ ዮሃኒሳ ሁጲያ ኢማ ጋ» ያጋዱ።</verse>
				<verse number="25">ናታ ኤሌካ ካቲያኮ ባዴ ኣ፥ «ፃማቂያ ዮሃኒሳ ሁጲያ ዎጪቲያን ዎꬃዴ፥ ኔኒ ሃዒ ታው ኢማናዳን ኮያይ» ያጋዱ።</verse>
				<verse number="26">ሄዋፔ ጉዬ ካቲ ዳሪ ቃሬቴዳ፤ ሺን ባሬ ጫቁዋ ዲራዉኔ ባሬ ኢማꬃቱዋ ዲራው ኢዚው ጫቄዳ ጫቁዋ ኮላናው ኮዪቤና።</verse>
				<verse number="27">ሄዋ ዲራው፥ ኤሌካ ናጊያዋ ኪቲዴ፥ ዮሃኒሳ ሁጲያ ኣሃና ማላ ኣዛዜዳ፤ ናጊያዌ ቃሾ ጎሌ ቢዴ፥ ዮሃኒሳ ቆꬊያ ሙጬዳ።</verse>
				<verse number="28">ሄ ሙጬዳዋ ዎጪቲያን ዎꬂ ኣሂዴ፥ ናቲው ኢሜዳ፤ ናታ ቃሲ ባሬ ኣቲው ኢማዱ።</verse>
				<verse number="29">ዮሃኒሳ ካሊያዋንቱ ሄዋ ሲሴዳ ዎዴ ዪዴ፥ ኣ ኣኃ ኣፊዴ ሞጌዲኖ።</verse>
				<verse number="30">ዬሱሲ ኪቴዳዋንቱ ሲሚዴ፥ ዬሱሳና ጋኬቲዴ፥ ባሬንቱ ኦꬄዳባኔ ባሬንቱ ታማርሴዳባ ኡባ ዬሱሳሲ ኦዴዲኖ።</verse>
				<verse number="31">ቢያ ኣሳይኔ ዪያ ኣሳይ ዳሪና፥ ሃራይ ኣቶ ቁማ ማናዉካ ኡንቱንታ ጋꬄናን ኢፄዳ ዲራው፥ ዬሱሲ ኡንቱንታ፥ «ኑሬካ ጉꬃ ሼምፒ ኣካናው ኣሳይ ባይናሳ ቦይቴ» ያጌዳ።</verse>
				<verse number="32">ዬሱሲኔ ኡንቱንቱ ባሬንቱ ፃላላ ዎንጊሪያን ኡቲዴ፥ ኣሳይ ባይናሳ ቤዲኖ።</verse>
				<verse number="33">ኡንቱንቱ ቢሺን፥ ጮራ ኣሳይ ኡንቱንታ ቤዒዴ ኤሬዳ፤ ካታማ ኡባፔ ጌዲያን ዎፂዴ፥ ኡንቱንቱ ቢያሳ ኡንቱንቱፔ ካሴቲዴ ጋኬዲኖ።</verse>
				<verse number="34">ዬሱሲ ዎንጊሪያፔ ኬሲዴ፥ ጮራ ኣሳ ቤዔዳ፤ ኣሳይ ሄሚያ ኣሳይ ባይና ዶርሳ ማላ ጊዴዳ ዲራው፥ ቃሬቲዴ ኣሳ ዳሮባ ታማሪሱዋ ዶሜዳ።</verse>
				<verse number="35">ሳዓይ ኦማርሲያ ዎዴ፥ ዬሱሳ ካሊያዋንቱ ኣኮ ዪዴ፥ «ሃዌ ሳዓይ ኣሳይ ባይና ሳዓ፤ ሃዒ ሳዓይካ ቃሚዲጌዳ፤</verse>
				<verse number="36">ኣሳይ ሄራኔ ቄሪ ካታማቱዋ ጊዶ ቢዴ፥ ባሬንቶ ሚያባ ሻማና ማላ፥ ኣሳ ሞዪዛ» ያጌዲኖ።</verse>
				<verse number="37">ሺን ዬሱሲ ዛሪዴ ኡንቱንታ፥ «ኣሳው ሚያባ ሂንቴ ኢሚቴ» ያጌዳ። ሄዋፔ ጉዬ ኡንቱንቱ፥ «ኑኒ ቢዴ፥ ላዑ ፄቱ ቢራ ሳንቲሚያ ቁማ ሻሚዴ፥ ኣሳይ ማናው ኢማኔ?» ያጊዴ ኣ ኦቼዲኖ።</verse>
				<verse number="38">ዬሱሲ ኡንቱንታ፥ «ሂንቴንቶ ኣፑን ዳቡ ዴዒ? ቢዴ ቤዒቴ» ያጌዳ። ኡንቱንቱ ቤዒዴ፥ «ኢቼሹ ዳቡዋኔ ላዑ ሞሊያ» ያጌዲኖ።</verse>
				<verse number="39">ዬሱሲ ባሬና ካሊያዋንታ ኣሳ ኡባ ጪታን ጪታን ሻኪ ሻኪዴ፥ ማታን ኡቲሳና ማላ ኣዛዜዳ።</verse>
				<verse number="40">ኣሳይ ፄቱ ፄቱኔ ኢሻታሙ ኢሻታሙ ጪታን ጪታን ኡቴዲኖ።</verse>
				<verse number="41">ዬሱሲ ኢቼሹ ዳቡዋኔ ላዑ ሞሊያ ኦይቂዴ፥ ፑዴ ሳሉዋ ፄሊዴ፥ ፆሳ ጋላቴዳ፤ ዳቦቱዋ ሜንꬂዴ ኣሳው ጊሻና ማላ፥ ባሬና ካሊያዋንቱሲ ኢሜዳ፤ ቃሲ ላዑ ሞሊያካ ኡንቱንቱ ኡባው ሻኬዳ።</verse>
				<verse number="42">ኣሳይ ኡባይ ሚዴ ካሌዲኖ።</verse>
				<verse number="43">ሄዋፔ ጉዬ ኣቴዳ ዳቦቱዋ ዶካይኔ ሞሊያ ዶካይ ታማኔ ላዑ ዛምቤሊያ ኩሜዳዋ ዬሱሳ ካሊያዋንቱ ዴንꬄዲኖ።</verse>
				<verse number="44">ዳቡዋ ሜዳ ኣቱማ ኣሳይ ኢቼሹ ሻዓ።</verse>
				<verse number="45">ኤሌካ ዬሱሲ ሄ ጮራ ኣሳ ሞዪዚዴ፥ ባሬና ካሊያዋንቱ ዎንጊሪያን ጌሊዴ፥ ኣባፔ ሄፊንꬃን ዴዒያ ቤቴሳይዳ ጊያ ካታማ ባሬፔ ሲንꬃቲዴ ባናዳን ኣዛዜዳ።</verse>
				<verse number="46">ኡንቱንታ ሞዪዜዳዋፔ ጉዪያን፥ ፆሳ ዎሳናው ዞዚያ ኬሴዳ።</verse>
				<verse number="47">ሳዓይ ቃሚያ ዎዴ ዎንጊሪ ዎምባ ጊዱዋን ዴዒሺን፥ ዬሱሲ ዎምባፔ ጋፃን ባሬካ ዴዔ።</verse>
				<verse number="48">ጫርኩ ኣ ካሊያዋንቱኮ ጫርኪያ ዲራው፥ ባሬና ካሊያዋንታ ዎምባ ቤታይ ሜቶꬂያዋ ዬሱሲ ቤዒዴ፥ ኩቱ ዋሳና ሃኒያ ዎዴ ዎምባ ቦላን ሃሜቲዴ፥ ኡንቱንቱኮ ዬዳ፤ ኡንቱንታ ዬጊ ኣꬋናው ኮዬዳ።</verse>
				<verse number="49">ሺን ዎምባ ቦላን ኢ ሃሜቲሺን፥ ኡንቱንቱ ኣ ቤዒዴ፥ ባሬንቶ ሞይቲሊያ ማላቲና ዋሴዲኖ።</verse>
				<verse number="50">ኣዪሲ ጎፔ፥ ኡንቱንቱ ኡባይ ኣ ቤዒዴ፥ ያሻ ኮኮሬዲኖ፤ ሺን ኤሌካ ዬሱሲ ኡንቱንታ፥ «ኣይኔ ባዋ፤ ታናቴኔ ያዮፒቴ» ያጌዳ።</verse>
				<verse number="51">ዬሱሲ ኡንቱንቱና ኢቲፔ ዎንጊሪያን ጌሊና፥ ጫርኩ ዎፑ ጌዳ፤ ኡንቱንቱ ዳሮ ማላሌቴዲኖ።</verse>
				<verse number="52">ኣዪሲ ጎፔ፥ ኡንቱንቱ ዎዛናይ ጆሌዳ ዲራው፥ ኡንቱንቱ ኡኪꬃባ ኣኬኪቤይኪኖ።</verse>
				<verse number="53">ኡንቱንቱ ኣባ ፒኒዴ፥ ጌንሳሬፃ ጊያ ቢታ ጋኬዲኖ፤ ያኒ ዎንጊሪያ ጋፃ ሺሺ ቃቼዲኖ።</verse>
				<verse number="54">ኡንቱንቱ ዎንጊሪያፔ ዎꬊያዋን፥ ኣሳይ ኤሌካ ዬሱሳ ኤሪኔ</verse>
				<verse number="55">ሄዋ ሄራን ዴዒያ ጋዲያ ኡባን ዎፄሬቲዴ፥ ሃርጋንቻቱዋ ሻንቻማን ቶኪዴ፥ «ዬሱሲ ዴዔ» ጊና ሲሴዳሳ ኣሁዋ ዶሜዳ።</verse>
				<verse number="56">ዬሱሲ ቤዳሳ ኡባን ቄሪ ካታማን ጊዲና፥ ዎልቃማ ካታማን ጊዲና፥ ሄራ ጊዶን ጊዲናካ፥ ጌያ ዴንባን ኣሳይ ሃርጋንቻቱዋ ኣኮ ኣፌ። ዬሱሲ ባሬ ማዩዋ ማጫራ ጊዶፔኔ ሃርጋንቻቱዋ ቦሺሳና ማላ፥ ኣሳይ ኣ ዎሴዳ፤ ቦቼዳ ኡባይ ፓፄዳ።</verse>
			</chapter>
			<chapter number="7">
				<verse number="1">ፓሪሳዋቱኔ ዬሩሳላሜፔ ዪዴ፥ ሙሴ ሂጊያ ታማሪሲያ ኣማሬዳ ኣሳቱ ዬሱሳኮ ሺቄዲኖ።</verse>
				<verse number="2">ዬሱሳ ካሊያዋንቱፔ ኢቱ ኢቱ ቱና ኩሺያን፥ ሄዋ ጊያዌ ሜጬቴናን ቁማ ሚያዋንታ ቤዔዲኖ።</verse>
				<verse number="3">ኣዪሲ ጎፔ፥ ፓሪሳዋቱኔ ኣዪሁዳ ኣሳይ ኡባይ ባሬንቱ ኣዋቱዋ ዎጋ ናጊዴ፥ ባሬንቱ ኩሺያ ሎይꬂ ሜጬቴናን ሚኪኖ።</verse>
				<verse number="4">ቃሲ ጌያፔ ዪዴካ ሜጬቴናን ዴዒዴ ሚኪኖ። ቃሲ ኡንቱንቱ ባሬንቱ ኣዋቱዋፔ ኣኬዳ ሃራ ጮራ ዎጋይ ዴዔ፤ ሄዌካ ዋንጫ፥ ኬሪያ፥ ቢራታፔ ሜꬌዳ ሚሻኔ ኣርሳ ሜጪያ ዎጋ።</verse>
				<verse number="5">ፓሪሳዋቱኔ ሙሴ ሂጊያ ታማርሲያዋንቱ ዬሱሳ፥ «ኔና ካሊያዋንቱ ኣዪሲ ኑ ኣዋቱዋ ዎጋ ካሌናን ኢፂዴ፥ ባሬንቱ ኩሺያ ሜጬቴናን ቁማ ሚኖ?» ያጊዴ ኦቼዲኖ።</verse>
				<verse number="6">ዬሱሲ ኡንቱንታ ሃዋዳን ያጌዳ፤ «ኢሲያሲ ቲምቢቲያ ኦዴዳ ዎዴ፥ ሂንቴንቱባ፥ ሎዓ ማላቲያ ኢታቱባ ፃፌዳዋዳንካ፥ ‹ፆሳይ፥ «ሃዌ ኣሳይ ታና ባሬ ቦላ ዶናን ቦንቼ። ሺን ኡንቱንቱ ዎዛናይ ታፔ ሃኩዋን ዴዔ፤ ኣሳይ ታው ሜላ ጎዪኔ። ኣዪሲ ጎፔ፥ ኣሳይ ኦꬄዳ ኣዛዙዋ ፆሳ ሂጊያ ማላቲሲዴ ታማርሴ» ጌዳ› ያጊዴ ቲምቢቲያ ቱሙዋ ኦዴዳ።</verse>
				<verse number="7">***</verse>
				<verse number="8">«ፆሳ ኣዛዙዋ ሂንቴ ኣጊዴ፥ ኣሳ ዎጋ ሚኒሲዴ ናጊታ» ያጌዳ።</verse>
				<verse number="9">ቃሲካ ዬሱሲ፥ «ሂንቴንቱ ሂንቴ ዎጋ ናጋናው ፆሳ ኣዛዙዋ ኣጊታ።</verse>
				<verse number="10">ኣዪሲ ጎፔ ሙሴ፥ ‹ኔ ኣባኔ ኔ ዳዮ ቦንቻ› ቃሲ፥ ‹ባሬ ኣባኔ ባሬ ኣቶ ቦሪያዌ ሃይቁዋን ሙሬቶ› ያጌዳ።</verse>
				<verse number="11">ሺን ኢቲ ኡራው ባሬ ኣዉዋ ዎይ ባሬ ኣቶ ማዲያባይ ዴዒሺን ኢ፥ ‹ሃዌ ቁርባኒያ፤ ሃዋ ጉሳይ ፆሳባ ጊያዋ› ጎፔ፥</verse>
				<verse number="12">ኢ ባሬ ኣዉዋ ዎይ ባሬ ኣቶ ዎዴፔ ማዳናዋ ኣይኔ ኮዪኪታ።</verse>
				<verse number="13">ሃ ሃኖታን ሂንቴ ሂንቴንቱ ዎጋ ናጋናው፥ ፆሳ ቃላ ኮሊዴ፥ ሄዋ ማላ ዳሮባ ኦꬂታ» ያጌዳ።</verse>
				<verse number="14">ዬሱሲ ጮራ ኣሳ ቃሲካ ባሬኮ ፄሲዴ፥ «ኡባይ ታኒ ጊያዋ ሲሲቴኔ ኣኬኪቴ።</verse>
				<verse number="15">ኣሳፔ ኬሲያዌ ኣሳ ቱኒሲያዋፔ ኣቲን፥ ካሬፔ ኣሳ ጊዶ ጌሊዴ፥ ኣሳ ቱኒሲያባይ ኣይኔ ባዋ፤</verse>
				<verse number="16">ሲሳናው ሃይꬃይ ዴዒያ ኡራይ ኦኒኔ ሲሶ» ያጌዳ።</verse>
				<verse number="17">ዬሱሲ ጮራ ኣሳ ኣጊዴ ሶይ ጌሌዳ ዎዴ፥ ኣ ካሊያዋንቱ ሄ ሌሚሱዋባ ኣ ኦቼዲኖ።</verse>
				<verse number="18">ኢ ኡንቱንታ፥ «ሂንቴንቶካ ቃሲ ጌሊቤኔ? ካሬፔ ኣሳ ዎዛናን ጌሊያባይ ኣይኔ ኣሳ ቱኒሳናው ዳንዳዬናዋ ኣኬኪቴ?</verse>
				<verse number="19">ኣዪሲ ጎፔ፥ ቁማይ ኣሳ ኡሉዋ ጊዶ ጌሊዴ፥ ካሬው ኬሲያዋፔ ኣቲን፥ ኣሳ ዎዛና ጊዶ ጌሌና» ያጌዳ። ሃዋዳንካ ዬሱሲ ቁማ ኡባይ ቱና ጊዴናዋ ኤሪሴዳ።</verse>
				<verse number="20">ቃሲካ ዬሱሲ ሃዋዳን ያጌዳ፤ «ኣሳ ቱኒሲያባይ ኣሳ ዎዛና ጊዶፔ ኬሲያባ።</verse>
				<verse number="21">ኣዪሲ ጎፔ፥ ኣሳ ዎዛና ጊዶፔ ኬሲያዌ ኢታ ቆፋ፤ ዎሹሚያዋ፤ ዉዒያዋ፤ ዎꬊያዋ፤ ጫራቴꬃ፤</verse>
				<verse number="22">ዮራቴꬃ፤ ኡዚያ ዎይ ባሬና ዶሲያዋ፤ ኢታቴꬃ ዎይ ጪሚያዋ፤ ጌኒያ፤ ማጫዋ ኣሞቲያዋ፤ ቃናቲያዋ፤ ቦሪያዋ ዎይ ዚጊሪያዋ፤ ኣዩዋ፤ ኤያቴꬃ።</verse>
				<verse number="23">ሃ ኢታባይ ኡባይ ኣሳ ዎዛና ጊዶፔ ኬሲዴ፥ ኣሳ ቱኒሴ» ያጌዳ።</verse>
				<verse number="24">ዬሱሲ ሄዋፔ ኣጊዴ፥ ፂሮሳኔ ሲዶና ጊያ ካታማቱዋ ማታን ዴዒያ ጋዲያ ቢዴ፥ ኢቲ ጎሊያ ጌሌዳ፤ ቃሲ ኢ ያኒ ዴዒያዋ ኦኒኔ ኤራናዋ ኮዪቤና፤ ሺን ቆሴቲዴ ጋሚዓናው ዳንዳዪቤና።</verse>
				<verse number="25">ሺን ባሬ ጉꬃ ናቲ ቦላ ኢታ ኣያናይ ዴዒያ ኢቲ ሚሺራታ ዬሱሳባ ሲሳዴ፥ ኤሌካ ኣኮ ያኔ ኣ ጌዲያን ጉፋና ኣጋዱ።</verse>
				<verse number="26">ሄ ሚሺራታ ኣዪሁዳ ኣሳ ጊዱኩ፤ ኣ ዬሌቴዳዌካ ሶሪያ ጊያ ጋዲያና፤ ኣ ባሬ ናቲፔ ፃላሂያ ኬሳና ማላ፥ ዬሱሳ ዎሳዱ።</verse>
				<verse number="27">ሺን ዬሱሲ ዛሪዴ፥ «ናናይ ካሴቲዴ ቁማ ካሊኖ፤ ኣዪሲ ጎፔ፥ ናና ቁማ ኣኪዴ፥ ካናቱዋሲ ኦሊያዌ ሎዓ ጊዴና» ያጌዳ።</verse>
				<verse number="28">ሚሺራታ ዛራዴ፥ «ቱማካ ታ ጎዳው፥ ሃራይ ኣቶ ሳምፓ ሚዪያን ዴዒያ ካናቱካ ናናቱዋፔ ኣቴዳ ሱፓ ሚኖ» ያጋዱ።</verse>
				<verse number="29">ዬሱሲ ቃሲ ኢዞ፥ «ሃ ኔኒ ሃሳዬዳ ቃላ ዲራው፥ ፃላሂ ኔ ናቲፔ ኬሴዳ፤ ሲሚ ኔ ሶይ ባ» ያጌዳ።</verse>
				<verse number="30">ሚሺራታ ባሬ ሶይ ቢያ ዎዴ፥ ኢዚ ናቲፔ ፃላሂ ኬሲና፥ ሂፃን ጊሴዳዉኖ ዴማዱ።</verse>
				<verse number="31">ዬሱሲ ፂሮሳ ጋዲያፔ ኬሲዴ፥ ሲዶናናኔ ታሙ ካታማ ጊያ ጋዲያና ካንꬂዴ፥ ጋሊላ ኣባኮ ቤዳ።</verse>
				<verse number="32">ኣሳይ ቱሌኔ ዱዴ ጊዴዳ ቢታኒያ ዬሱሳኮ ኣሂዴ፥ ባሬ ኩሺያ ኣ ቦላን ዎꬃና ማላ፥ ዬሱሳ ዎሴዲኖ።</verse>
				<verse number="33">ዬሱሲ ባሬካ ሄ ቢታኒያ ጮራ ኣሳፔ ጋፃ ኬሲዴ፥ ባሬ ቢራꬊያ ኣ ሃይꬃን ዬዴዳ፤ ቃሲ ጩቻ ጩቺዴ፥ ኣ ኢንፃርሳ ቦቼዳ።</verse>
				<verse number="34">ሳሉዋ ፑዴ ፄሊዴ፥ ቶኪ ሼምፒዴ፥ «ኤፍታሂ» ያጌዳ፤ ሄዋ ጊያዌ ዶዬታ ጊያዋ።</verse>
				<verse number="35">ቢታኒያ ሃይꬃይ ኤሌካ ዶዬቲ ኣጌዳ፤ ቃሲ ኣ ሃሳዬና ኢንፃርሳይካ ቢሌቲ ኣጌዳ፤ ቢታኒ ኣይኔ ዋዬቴናን ሃሳዪ ኣጌዳ።</verse>
				<verse number="36">ዬሱሲ ኣሳው፥ «ሃዋ ኦሲኔ ኦዶፒቴ» ያጊዴ ኦዴዳ፤ ሺን ኢ ዳሪሲ ሚኒሲ ኦዲና፥ ኣሳይ ቃሲ ኦዱዋ ያ ዳሪሴዳ።</verse>
				<verse number="37">ሄዋ ሲሴዳ ኣሳይ ኡባይ ዳሮ ማላሌቲዴ፥ «ኡባባካ ኢ ሎይꬂ ኦꬄ። ሃራይ ኣቶ ቱሊያካ ሲሴ፤ ቃሲ ዱዲያካ ሃሳዪሴ» ያጌዲኖ።</verse>
			</chapter>
			<chapter number="8">
				<verse number="1">ሄዎዴ፥ ጮራ ኣሳይ ቃሲ ዬሱሳኮ ሺቄዳ፤ ኣሳው ሚያባይ ꬋዪና፥ ዬሱሲ ባሬና ካሊያዋንታ ባሬኮ ፄሲዴ፥</verse>
				<verse number="2">«ሃ ጮራ ኣሳይ ታናና ሄዙ ጋላሳይ ጋካናው ጋሚዒዴ፥ ሚያባ ኣይኔ ዴሚቤና ዲራው፥ ታኒ ኡንቱንቶ ቃሬታይ።</verse>
				<verse number="3">ታኒ ኡንቱንታ ኮሻና ሶይ ዬዶፔ፥ ቢዴ ኦጊያን ዳቡሪዴ ኩንዳና፤ ኣዪሲ ጎፔ፥ ኢቱ ኢቱ ሃኮሳፔ ዬዳ» ያጌዳ።</verse>
				<verse number="4">ኣ ካሊያዋንቱ ዛሪዴ፥ «ሃ ኣሳይ ባዪና ሳን ሃ ኣሳ ኡባ ሚዛናው ጊዲያ ቁማ ዴማናው ዳንዳዪያዌ ኦኔ?» ያጌዲኖ።</verse>
				<verse number="5">ዬሱሲ ኡንቱንታ፥ «ሂንቴንቶ ኣፑን ዳቡ ዴዒ?» ያጊዴ ኦቼዳ። ኡንቱንቱ፥ «ላፑ ዳቡ ዴዔ» ያጌዲኖ።</verse>
				<verse number="6">ዬሱሲ ኣሳ፥ «ሳዓን ኡቲቴ» ያጊዴ ኣዛዜዳ፤ ቃሲ ላፑ ዳቡዋ ኣኪዴ፥ ፆሳ ጋላቴዳ፤ ሄ ዳቡዋ ሜንꬂዴ፥ ኣሳው ጊሻና ማላ፥ ባሬና ካሊያዋንቶ ኢሜዳ። ዬሱሳ ካሊያዋንቱ ሄ ጮራ ኣሳሲ ጊሼዲኖ።</verse>
				<verse number="7">ኡንቱንቶ ቃሲካ ኣማሬዳ ሱፓ ሞሌቱ ዴዒኖ፤ ዬሱሲ ሄዋንቶካ ፆሳ ጋላቲዴ፥ ኣሳው ጊሻና ማላ፥ ባሬና ካሊያዋንታ ኣዛዜዳ።</verse>
				<verse number="8">ኣሳይ ኡባይ ሚዴ ካሊና ኣቴዳ ዶካይ ላፑ ዛምቤሊያ ኩሜዳዋ ኣ ካሊያዋንቱ ዴንꬄዲኖ።</verse>
				<verse number="9">ቁማ ሜዳ ኣሳይ ኦይዱ ሻዓ ጊዳና፤ ሄዋፔ ጉዪያን፥ ዬሱሲ ኣሳ ዬዴዳ።</verse>
				<verse number="10">ኢ ቃሲ ባሬና ካሊያዋንቱና ኤሌካ ዎንጊሪያን ጌሊዴ፥ ዳልማኑታ ጊያ ጋዲያ ቤዳ።</verse>
				<verse number="11">ፓሪሳዋቱ ዪዴ፥ ዬሱሳና ፓሉማ ዶሜዲኖ። ዬሱሳ ፓጫናው ኮዪዴ፥ ሳሉዋፔ ማላታ ባሬንታ ቤሳና ማላ ኦቼዲኖ።</verse>
				<verse number="12">ዬሱሲ ዳሪሲ ቶኪ ሼምፒዴ፥ «ሃ ዎዲያ ኣሳይ ኣዪሲ ማላታ ኮዪ? ታኒ ሂንቴንቶ ቱሙዋ ኦዳይ፤ ሃ ዎዲያ ኣሳው ማላታይ ኡባካ ኢሜቴና» ያጌዳ።</verse>
				<verse number="13">ቃሲ ኡንቱንታ ሄዋን ኣጊዴ፥ ዛሪ ዎንጊሪያን ጌሊዴ፥ ኣባፔ ሄፊንꬃ ፒኔዳ።</verse>
				<verse number="14">ዬሱሳ ካሊያዋንቱ ቁማ ኣፋናዋ ዶጌዲኖ፤ ኡንቱንቶ ዎንጊሪያ ጊዶን ኢቲ ኡኪꬃፔ ሃራይ ባዋ።</verse>
				<verse number="15">ዬሱሲ ኡንቱንታ፥ «ሂንቴንታ ኤሪቴ፤ ፓርሳዋቱዋ ኢርሹዋፔኔ ሄሮዲሳ ኢርሹዋፔ ናጌቲቴ» ያጊዴ ኣዛዜዳ።</verse>
				<verse number="16">ኡንቱንቱ ባሬንቱ ጊዶን፥ «ኢ ሃዋ ጊያዌ ኑሲ ቁማይ ባይና ዲራሳ» ያጊዴ ሃሳያ ዶሜዲኖ።</verse>
				<verse number="17">ዬሱሲ ኡንቱንቱ ጊያዋ ኤሪዴ፥ «ሂንቴንቶ ዳቡ ባዪናዋ ኣዪሲ ሃሳዪቴ? ሃዒ ጋካናው ሂንቴው ጌሌኔ? ዎይ ኣኬኪኪቴ? ሂንቴ ዎዛናይ ጆሌዴ?</verse>
				<verse number="18">ሂንቴንቶ ኣይፊ ዴዔ፤ ቤዒኪቴ? ቃሲ ሃይꬃይ ዴዔ፤ ሲስኪቴ? ሂንቴንቶ ሃሳዬቴኔ?</verse>
				<verse number="19">ታኒ ኢቼሹ ዳቡዋ ኢቼሹ ሻዓ ኣሳው ሜንꬃ ኢሜዳ ዎዴ፥ ኣፑን ዛምቤሊያ ኩሜዳ ዶካ ዴንꬄዲቴ?» ያጌዳ። ኡንቱንቱ፥ «ታማኔ ላዑ ዛምቤሊያ ኩሜዳ ዶካ ዴንꬄዶ» ያጌዲኖ።</verse>
				<verse number="20">«ታኒ ቃሲካ ላፑ ዳቡዋ ኦይዱ ሻዓ ኣሳው ሜንꬃዴ ኢሜዳ ዎዴ፥ ኣፑን ዛምቤሊያ ኩሜዳ ዶካ ዴንꬄዲቴ?» ያጌዳ። ኡንቱንቱ፥ «ላፑ ዛምቤሊያ ኩሜዳ ዶካ ዴንꬄዶ» ያጌዲኖ።</verse>
				<verse number="21">ኢ ቃሲ፥ «ሃዒካ ኣኬኪቤይኪቴ?» ያጌዳ።</verse>
				<verse number="22">ዬሱሲኔ ኣ ካሊያዋንቱ ቤቴሳይዳ ጊያ ካታማ ቤዲኖ፤ ኣሳቱ ቆቃ ቢታኒያ ዬሱሳኮ ኣሂዴ፥ ሄ ቢታኒያ ቦቻና ማላ፥ ኣ ዎሴዲኖ።</verse>
				<verse number="23">ዬሱሲ ቆቃ ቢታኒያ ኩሺያ ኦይቂዴ፥ ሄራፔ ጋፃ ኬሴዳ፤ ኣ ኣይፊያን ጩቺዴ፥ ባሬ ኩሺያ ኣ ቦላ ዎꬂዴ፥ «ኔው ኣዬንቶ ቤቲ?» ያጊዴ ኦቼዳ።</verse>
				<verse number="24">ቢታኒ ꬎቂዴ፥ «ታኒ ኣሳ ቤዓይ፤ ሺን ኣሳይ ሃሜቲዴ፥ ሚꬃ ማላቴ» ያጌዳ።</verse>
				<verse number="25">ሄዋፔ ጉዪያን፥ ዬሱሲ ሺሬቲዴ ቢታኒያ ኣይፊያን ባሬ ኩሺያ ዎꬄዳ። ኣ ኣይፊ ፓፄዳ፤ ቢታኒካ ሎይꬂ ፄሌዳ፤ ቃሲ ኡባባካ ጌሺዴ ቤዔዳ።</verse>
				<verse number="26">ዬሱሲ ቢታኒያ፥ «ሄራ ጌሎፓ» ያጊ ኣ ሶይ ዬዴዳ።</verse>
				<verse number="27">ዬሱሲ ባሬና ካሊያዋንቱና ቂሳሪያ ፒሊጶሳ ዴዒያ ቄሪ ሄራቱዋ ቤዳ፤ ኢ ቢሺን ኦጊያን ዬሱሲ፥ «ታና ኣሳይ ኦና ጊ?» ያጊዴ ባሬና ካሊያዋንታ ኦቼዳ።</verse>
				<verse number="28">ኣ ካሊያዋንቱ፥ «ኢቲ ኢቲ ኣሳይ ኔና፥ ‹ፃማቂያ ዮሃኒሳ› ጌ፤ ሃራንቱ፥ ‹ኤላሳ› ጊኖ፤ ቃሲ ሃራንቱ፥ ‹ናባቱዋፔ ኢቱዋ› ጊኖ» ያጌዲኖ።</verse>
				<verse number="29">ዬሱሲ ኡንቱንታ፥ «ሂንቴሺ ታና ኦና ጊቴ?» ያጊዴ ኦቼዳ። ጴፂሮሲ፥ «ኔኒ ዶሬቴዳ ኪሪስቶሳ» ያጊዴ ዛሬዳ።</verse>
				<verse number="30">ዬሱሲ፥ «ታባ ኦሲኔ ኦዶፒቴ» ያጊዴ ኡንቱንታ ኣዛዜዳ።</verse>
				<verse number="31">ዬሱሲ ባሬና ካሊያዋንታ፥ «ታኒ፥ ኣሳ ናዓይ፥ ዳሪ ዋዬታናው ቤሴ፤ ጪማቱ፥ ቄሳቱዋ ካፓቱኔ ሂጊያ ታማርሲያዋንቱ ታና ኢፃናው ቤሴ፤ ኡንቱንቱ ታና ዎꬋናዉኔ ታኒ ሄዜንꬂያ ጋላሳፔ ጉዪያን፥ ሃይቁዋፔ ዴንዳናው ቤሴ» ያጊዴ ታማሪሱዋ ዶሜዳ።</verse>
				<verse number="32">ሄዋ ኢ ኡንቱንቶ ጌሺዴ ኦዴዳ፤ ጴፂሮሲ ኣ ኢቲ ባጋ ዛሪዴ፥ ዞሬታ ዶሜዳ።</verse>
				<verse number="33">ሺን ዬሱሲ ጉዬ ሲሚዴ፥ ባሬና ካሊያዋንታ ፄሊዴ ጴፂሮሳ፥ «ሃ ሴፃናው፥ ኪቻ ታ ማታፔ! ኔን ኣሳይ ቆፒያዋ ቆፓሳፔ ኣቲን፥ ፆሳይ ቆፒያዋ ጊዴና» ያጌዳ።</verse>
				<verse number="34">ዬሱሲ ጮራ ኣሳኔ ባሬና ካሊያዋንታ ባሬኮ ፄሲዴ፥ «ታና ካላና ኮዪያ ኡራይ ዴዖፔ፥ ባሬና ካዶ፤ ያቲዴ ባሬ ማስቃሊያ ቶኪዴ፥ ታና ካሎ።</verse>
				<verse number="35">ኣዪሲ ጎፔ፥ ባሬ ሼምፑዋ ኣሻና ኮዪያ ኡራይ ባዪዛናዋ፤ ሺን ታ ዲራዉኔ ዎንጋላ ሚሺራቹዋ ዲራው ባሬ ሼምፑዋ ባዪዚያ ኡራይ ኣሻናዋ።</verse>
				<verse number="36">ኢቲ ኡራይ ሳዓን ዴዒያ ኡባባ ባሬው ሺሺዴ፥ ባሬ ሼምፑዋ ባዪዞፔ፥ ኣ ኣያ ማዳኔ?</verse>
				<verse number="37">ኢቲ ኡራይ ባሬ ሼምፑዋ ዎዛናው ኣያ ኢማና ዳንዳዪ?</verse>
				<verse number="38">ፆሳ ኣማኔና ሃ ናጋራንቻ ዬሌታ ዎዲያን፥ ኢቲ ኡራይ ታናኒኔ ታ ቃላን ዬላቶፔ፥ ታኒካ፥ ኣሳ ናዓይ፥ ቃሲ ታ ኣዉዋ ቦንቹዋን ጌሻ ኪታንቻቱዋና ዪያ ዎዴካ፥ ኣኒ ዬላታና» ያጌዳ።</verse>
			</chapter>
			<chapter number="9">
				<verse number="1">ዬሱሲ ኡንቱንታ፥ «ታኒ ሂንቴንቶ ቱሙዋ ጋይ፤ ኣማሬዳ ኣሳቱ ፆሳ ካዉቴꬃይ ዎልቃና ዪያዋ ቤዔናን ሃይቄናዋንቱ ሃዋን ዴዒኖ» ያጌዳ።</verse>
				<verse number="2">ዬሱሲ ኡሱፑን ጋላሳፔ ጉዪያን፥ ባሬናና ጴፂሮሳ፥ ያዪቆባኔ ዮሃኒሳ ኣኪዴ፥ ኡንቱንቱ ፃላላ ዎልቃማ ዴሪያ ቦላ ኬሴዳ፤ ኡንቱንቱ ሲንꬃን ላሜቴዳ፤</verse>
				<verse number="3">ኣ ማዩካ ጶሌዳ፤ ሳዓን ማዩዋ ሜጪያ ኦኒኔ ጌሻናው ዳንዳዬናዋ ኬና ዳሪ ቦፄዳ።</verse>
				<verse number="4">ሄ ሄዙ ዬሱሳ ካሊያዋንቱ፥ ኤላሲኔ ሙሴ ዬሱሳና ሃሲያዋንታ ቤዔዲኖ።</verse>
				<verse number="5">ጴፂሮሲ ዬሱሳ፥ «ታማሪሲያዎ፥ ኑኒ ሃዋን ዴዒያዌ ኑሲ ሎዓ፤ ኑኒ ሄዙ ዳሳቱዋ ኢቱዋ ኔው፥ ኢቱዋ ሙሴው፥ ቃሲ ኢቱዋ ኤላሳሲ ኬፃና» ያጌዳ።</verse>
				<verse number="6">ኢ ዋጋኔንቶኔ ኤሪቤና፤ ኣዪሲ ጎፔ፥ ኢካ ዮኮንቱካ ዳሪ ያዬዲኖ።</verse>
				<verse number="7">ሄዋፔ ጉዪያን፥ ሻሪ ዪዴ ኡንቱንታ ካሚና ሻሪያፔ፥ «ሃዌ ታኒ ሲቂያ ታ ናዓ፤ ኢ ጊያዋ ሲሲቴ» ጊያ ቃላይ ዬዳ።</verse>
				<verse number="8">ኤሌካ ኡንቱንቱ ዩሺ ኣꬂ ፄሊያ ዎዴ፥ ዬሱሳፔ ኣቲን፥ ሃራ ኦናኔ ባሬንቱ ማታን ቤዒቤይኪኖ።</verse>
				<verse number="9">ኡንቱንቱ ዴሪያፔ ዎꬊሺን፥ ዬሱሲ ኡንቱንታ፥ «ታኒ፥ ኣሳ ናዓይ፥ ሃይቁዋፔ ዴንዳና ጋካናው፥ ሂንቴ ቤዔዳባ ኦሲኔ ኦዶፒቴ» ያጊዴ ኣዛዜዳ።</verse>
				<verse number="10">ኢ ኣዛዜዳዋ ኡንቱንቱ፥ « ‹ኤኖ› ጊዴ፥ ሃ ሃይቁዋፔ ዴንዲያዋ ጊያዌ ዋጊያዌ» ያጊዴ፥ ባሬንቱ ጊዶን ሃሳዬቴዲኖ።</verse>
				<verse number="11">ኡንቱንቱ ዬሱሳ፥ «ሂጊያ ታማርሲያዋንቱ ኣዪሲ፥ ‹ኤላስ ካሴቲዴ ያናው ቤሴ› ጊኖ?» ያጊዴ ኦቼዲኖ።</verse>
				<verse number="12">ኢ ዛሪዴ ያጌዳ፤ «ቱማካ፥ ኤላስ ካሴት ዪዴ፥ ኡባባ ጊጊሴ፤ ያቲና፥ ኣዪሲ ፆሳ ማፃፋይ፥ ‹ኣሳ ናዓይ ዳሪ ዋዬታናኔ ኢፄታና› ያጊ?</verse>
				<verse number="13">ሺን ታኒ ሂንቴንቶ ኦዳይ፤ ኤላስ ዬዳ፤ ቃሲ ኣባይ ፆሳ ማፃፋን ፃፌቴዳዋዳንካ፥ ኣሳይ ኣ ባሬ ኮዬዳባ ኦꬄዳ» ያጌዳ።</verse>
				<verse number="14">ዬሱሲ፥ ጴፂሮሲ፥ ያዪቆቢኔ ዮሃኒሲ ዮኮ ዬሱሳ ካሊያዋንቱኮ ሲሚዴ ዪያ ዎዴ፥ ጮራ ኣሳይ ሄ ካሊያዋንቱ ዩሹዋን ኤቄዳዋኔ ሂጊያ ታማሪሲያ ኣማሬዳ ኣሳቱ ኡንቱንቱና ፓሉሜቲያዋንታ ቤዔዲኖ።</verse>
				<verse number="15">ሄ ጮራ ኣሳይ ዬሱሳ ቤዔዳ ዎዴ ማላሌቲ ዳጋሚዴ፥ ኤሌካ ኣኮ ዎፂ ዪዴ፥ ኣ ሳሮቴዳ።</verse>
				<verse number="16">ዬሱሲ ባሬና ካሊያዋንታ «ኡንቱንቱና ኣያ ፓሉሜቲቴ?» ያጊዴ ኦቼዳ።</verse>
				<verse number="17">ሄ ጮራ ኣሳ ጊዶፔ ኢቲ ቢታኒ ዛሪዴ፥ «ታማሪሲያዎ፥ ታ ናዓ ቦላን ሃሳያ ዲጊያ ኢታ ኣያናይ ዴዒያ ዲራው፥ ኣ ኔኮ ኣካዴ ያዲ።</verse>
				<verse number="18">ሃ ኢታ ኣያናይ ኣ ኦይቂያ ዎዴ ኡባን፥ ኣ ኦሌ፤ ኣ ዶናናካ ሆሙ ፓሮቴ፤ ቃሲ ኣቻ ጋርጪሴ፤ ቦላካ ዞሊሴ። ኣፔ ሃ ኢታ ኣያና ኬሳና ማላ፥ ኔና ካሊያዋንቶ ኦዳዲ፥ ሺን ኬሳናው ዳንዳይቤይኪኖ» ያጌዳ።</verse>
				<verse number="19">ዬሱሲ ዛሪዴ ኡንቱንታ፥ «ኣማኔና ሃ ዎዲያ ኣሳው! ታኒ ሂንቴንቱና ኣዉዴ ጋካናው ዴዓኔ? ቃሲ ሂንቴንቱባ ኣዉዴ ጋካናው ዳንዳያኔ? ናዓ ታኮ ሃ ኣኪ ዪቴ» ያጌዳ።</verse>
				<verse number="20">ኡንቱንቱ ናዓ ኣኮ ኣሄዲኖ፤ ሄ ኢታ ኣያናይ ዬሱሳ ቤዔዳ ማንዒያንካ ናዓ ኮኮርሲ ኣጌዳ፤ ናዓይ ሳዓን ኩንዲዴ፥ ዶናና ሆሙ ጎፑ ጊሺን ጎንዶሬቴዳ።</verse>
				<verse number="21">ዬሱሲ ሄ ናዓ ኣዉዋ፥ «ሃዌ ኔ ናዓ ኦይቆዴፔ ዎይሳ ዎዴ ጊዳኔ?» ያጊዴ ኦቼዳ። ናዓ ኣቡ፥ «ኢ ናዓቴꬃን ዴዒያ ዎዲያፔ ዶሜዳ።</verse>
				<verse number="22">ኣ ዎꬋናው ዳሮ ዎዴ ታማኒኔ ሃꬃን ኦሌዳ፤ ሺን ኔኒ ዳንዳዮፔ፥ ኑሲ ቃሬታዴ ኑና ማዳሪኪ» ያጌዳ።</verse>
				<verse number="23">ዬሱሲ ኣ፥ «ኔኒ ዳንዳዮፔ ጋይ? ኣማኒያ ኣሳው ኡባባይ ዳንዳዬቴ» ያጌዳ።</verse>
				<verse number="24">ኤሌካ ናዓ ኣቡ ባሬ ኮሻ ꬎቁ ኦꬂዴ፥ «ታኒ ኣማናይ፤ ሺን ጉጃ ኣማናናዳን፥ ታና ማዳሪኪ» ያጌዳ።</verse>
				<verse number="25">ዬሱሲ ኣሳይ ዳሪ ዳሪ ቢያዋ ቤዒዴ፥ ኢታ ኣያና፥ «ናዓ ቱሌኔ ዱዴ ኡዴዳ ኣያናው፥ ሃ ናዓፔ ኬሳ ጋዴ ኔና ታ ኣዛዛይ፤ ቃሲ ዛሬꬃዴ ኣኒ ጌሎፓ» ያጌዳ።</verse>
				<verse number="26">ሄ ኢታ ኣያናይ ዋሲዴ፥ ናዓ ዳሪሲ ኮኮርሲዴ፥ ኣፔ ኬሴዳ። ናዓይ ሃይቄዳዋ ማላቲና፥ ዳሮ ኣሳይ፥ «ናዓይ ሃይቄዳ» ያጌዳ።</verse>
				<verse number="27">ሺን ዬሱሲ ናዓ ኩሺያ ኦይቂዴ ዴንꬂና፥ ናዓይ ዴንዲ ኤቄዳ።</verse>
				<verse number="28">ዬሱሲ ሶይ ጌሌዳዋፔ ጉዪያን፥ ኣ ካሊያዋንቱ ዬሱሳ ዱማ፥ «ኑኒ ሄ ኢታ ኣያና ኬሳናው ኣዪሲ ዳንዳይቤይኮ?» ያጊዴ ኦቼዲኖ።</verse>
				<verse number="29">ዬሱሲ ዛሪዴ፥ «ሄዋ ማላይ ዎሳፔኔ ፆማፔ ኣቲን፥ ሃራባን ኬሳናው ዳንዳዬና» ያጌዳ።</verse>
				<verse number="30">ኡንቱንቱ ሄዋፔ ዴንዲዴ፥ ጋሊላና ኣꬊዴ ቤዲኖ፤ ዬሱሲ ባሬ ዴዒያሳ ኦኒኔ ኤራና ማላ ኮዪቤና።</verse>
				<verse number="31">ኣዪሲ ጎፔ፥ ኢ ባሬና ካሊያዋንታ «ታና፥ ኣሳ ናዓ፥ ኣሳይ ኣሳው ኣꬂዴ ኢማናኔ ዎꬋና፤ ታኒ ቃሲ ሄዙ ጋላሳፔ ጉዪያን፥ ሃይቁዋፔ ዴንዳና» ያጊዴ ታማሪሴ።</verse>
				<verse number="32">ሺን ኡንቱንቶ ኢ ጊያዌ ጌሊቤና፤ ቃሲ ኣ ኦቻናዉካ ያዬዲኖ።</verse>
				<verse number="33">ኡንቱንቱ ቂፊሪናሆማ ጊያ ካታማ ቤዲኖ፤ ሶይ ጌሌዳዋፔ ጉዪያን፥ ዬሱሲ ኡንቱንታ፥ «ኦጊያን ኣያ ፓሉሜቲቴ?» ያጊዴ ኦቼዳ።</verse>
				<verse number="34">ሺን ኡንቱንቱ ቢዴ ኦጊያን፥ «ኑ ጊዶን ኑ ኡባፔ ኣꬊያዌ ኦኔ?» ያጊዴ ፓሉሜቴዳ ዲራው፥ ጮዑ ጌዲኖ።</verse>
				<verse number="35">ዬሱሲ ኡቲዴ፥ ታማኔ ላዑ ባሬና ካሊያዋንታ ፄሲዴ ኡንቱንታ፥ «ኦኒኔ ሲንꬃው ኣꬋና ኮዮፔ፥ ኡባፔ ጉዬ ኣꬊዴ፥ ሄ ኡባው ቆማ ጊዳናው ቤሴ» ያጌዳ።</verse>
				<verse number="36">ኢቲ ጉꬃ ናዓ ኦይቂዴ፥ ኡንቱንቱ ጊዶን ኤሴዳ፤ ሄ ጉꬃ ናዓ ኢዲሚዴ ኡንቱንታ፥</verse>
				<verse number="37">«ሃዋንቱ ማላ ጉꬃ ናናፔ ኢቱዋ ታ ሱንꬃን ሞኪያ ኦኒኔ ታና ሞኬ፤ ቃሲ ታና ሞኪያ ኦኒኔ ታና ኪቴዳዋ ሞኪያዋፔ ኣቲን፥ ታ ፃላላ ሞኬና» ያጌዳ።</verse>
				<verse number="38">ዮሃኒሲ ኣ፥ «ታማሪሲያዎ፥ ኢቲ ኣሳይ ኔ ሱንꬃን ኢታ ኣያናቱዋ ኬሲያዋ ኑኒ ቤዒዴ፥ ኑ ባጋ ጊዴና ዲራው፥ ኣ ዲጌዶ» ያጌዳ።</verse>
				<verse number="39">ሺን ዬሱሲ ያጌዳ፤ «ኦኒኔ ታ ሱንꬃን ማላታ ኦꬂዴ፥ ኤሌካ ታ ቦላ ኢታባ ሃሳያናው ዳንዳዪያዌ ባዪና ዲራው ዲጎፒቴ፤</verse>
				<verse number="40">ኣዪሲ ጎፔ፥ ኑባ ኤቄቴና ኡራይ ኑ ባጋ።</verse>
				<verse number="41">ታኒ ሂንቴንቶ ቱሙዋ ኦዳይ፤ ሂንቴ ታዋንታ ኪሪስቶሳዋንታ ጊዲያ ዲራው፥ ኦኒኔ ሂንቴንቶ ታ ሱንꬃን ቡሊያ ሃꬃ ኡሻናው ኢሞፔካ፥ ባሬ ጋቲያ ኣካናዋ።</verse>
				<verse number="42">«ታና ኣማኒያ ሃ ጉꬃቱዋፔ ኢቱዋ ባሌꬂያ ኦናኔ፥ ጋጪያ ዎጋ ዎፃ ኣ ቆꬊያን ቃቺዴ፥ ኣባን ኣ ኦሊያዌ ኣው ሎዓ።</verse>
				<verse number="43">ኔ ኩሺ ኔና ባሌꬆፔ፥ ቃንፃ ኦላ፤ ኔኒ ላዑ ኩሺያና ቃሲ ኡባካ ቶዔና ጋናሚያ ታማን ጌሊያዋፔ፥ ዱፃ ኩሺያና ዴዑዋ ጌሊያዌ ኔው ሎዓ።</verse>
				<verse number="44">***</verse>
				<verse number="45">ኔ ጌዲ ኔና ባሌꬆፔ፥ ቃንፃ ኦላ፤ ኔን ላዑ ጌዲያና ኡባካ ቶዔና ጋናሚያ ታማን ዬጌቲያዋፔ፥ ዶማ ጊዳዴ ዴዑዋ ጌሊያዌ ኔው ሎዓ።</verse>
				<verse number="46">***</verse>
				<verse number="47">ኔ ኣይፊ ኔና ባሌꬆፔ፥ ዎጫ ኦላ፤ ኔኒ ላዑ ኣይፊያና ኡባካ ቶዔና ጋናሚያ ታማን ዬጌቲያዋፔ፥ ኢቲ ኣይፊያና ፆሳ ካዉቴꬃ ጌሊያዌ ኔው ሎዓ።</verse>
				<verse number="48">***</verse>
				<verse number="49">«ቁማን ማፂኒያ ዬጊያዋዳን፥ ታማይ ኣሳ ኡባ ቦላ ዬጌታና።</verse>
				<verse number="50">ማፂኒ ሎዓ፤ ሺን ኢ ማልዓና ꬋዮፔ፥ ዛሪዴ ኣ ዎቲ ማልዔꬃኒቴ? ሂንቴንቱን ማፂኒ ዴዖ፤ ያቲዴ ኢቱ ኢቱዋና ሳሮቴꬃን ዴዒቴ» ያጌዳ።</verse>
			</chapter>
			<chapter number="10">
				<verse number="1">ዬሱሲ ሄዋፔ ዴንዲዴ፥ ዮርዳኖሳ ሻፋፔ ሄፊንꬃ ባጋና ዪሁዳ ጋዲያ ቤዳ። ጮራ ኣሳይ ሺሬቲዴ ኣኮ ሺቂና፥ ካሴ ኢ ኦꬂያዋዳንካ ሄ ኣሳ ታማሪሱዋ ዶሜዳ።</verse>
				<verse number="2">ኢቲ ኢቲ ፓሪሳዋቱ ፓጫናው ዬሱሳኮ ዪዴ፥ «ኢቲ ኣሳይ ባሬ ማቻቶ ዬዳናው ኑሲ ሂጊ ኣዛዚ?» ያጊዴ ኣ ኦቼዲኖ።</verse>
				<verse number="3">ኢ ዛሪዴ፥ «ሙሴ ሂንቴንታ ዋጊ ኣዛዜዴ?» ያጌዳ።</verse>
				<verse number="4">ኡንቱንቱ፥ «ሙሴ፥ ‹ኢቲ ኣሳይ ባሬ ማቻቶ ፓራማ ኢሚዴ ዬዶ› ጌዳ» ያጌዲኖ።</verse>
				<verse number="5">ዬሱሲ ዛሪዴ ኡንቱንታ፥ «ሂንቴንቱ ኦዲና ሲሴናዋንታ ጊዲያ ዲራው፥ ሙሴ ሃ ኣዛዙዋ ሂንቴንቶ ፃፌዳ።</verse>
				<verse number="6">ሺን ፆሳይ ኮይሮ ሜꬊያ ዎዴ፥ ኣቱማ ኣሳኔ ማጫ ኣሳ ኦꬂዴ፥ ኡንቱንታ ሜꬌዳ።</verse>
				<verse number="7">ሄዋ ዲራው፥ ኢቲ ኣሳይ ባሬ ኣባኔ ባሬ ዳዮ ኣጊዴ፥ ባሬ ማቻቲና ኢቱዋ ጊዴ፤</verse>
				<verse number="8">ኡንቱንቱ ላዓቱ ኢቲ ኣሾ ጊዲኖ፤ ሄዋ ዲራው፥ ኡንቱንቱ ኢቲ ኣሳ ጊዲያዋፔ ኣቲን፥ ላዑ ኣሳ ጊዲኪኖ።</verse>
				<verse number="9">ሄዋ ዲራው፥ ፆሳይ ኢቲፔ ጋꬄዳዋ ኣሳይ ሻኮፖ» ያጌዳ።</verse>
				<verse number="10">ኡንቱንቱ ሶይ ሲሜዳ ዎዴ፥ ዬሱሳ ካሊያዋንቱ ሃ ዬዉዋባ ዬሱሳ ዛሪ ኦቼዲኖ።</verse>
				<verse number="11">ዬሱሲ ኡንቱንታ፥ «ባሬ ማቻቶ ዬዲዴ፥ ሃራሮ ኣኪያ ኡራይ ኦኒኔ ኢዚና ዎሹሜ።</verse>
				<verse number="12">ቃሲ ማጫዉናካ ባሬ ኣሲናፔ ኬሳዴ ሃራ ኣሲና ጌሎፔ ዎሹማው» ያጌዳ።</verse>
				<verse number="13">ዬሱሲ ጉꬃ ናና ቦቻና ማላ፥ ኢቲ ኢቲ ኣሳይ ናና ኣኮ ኣሄዳ፤ ሺን ዬሱሳ ካሊያዋንቱ ሄ ኣሳ ሴሬዲኖ።</verse>
				<verse number="14">ዬሱሲ ሄዋ ቤዒዴ፥ ባሬና ካሊያዋንታ ሃንቄቴዳ፤ ኡንቱንታ፥ «ጉꬃ ናናይ ታኮ ዪያዋንታ ዲጎፒቴ፤ ኣዪሲ ጎፔ፥ ፆሳ ካዉቴꬃይ ሃዋንቱ ማላሳ።</verse>
				<verse number="15">ታኒ ሂንቴንቶ ቱሙዋ ጋይ፤ ፆሳ ካዉቴꬃ ጉꬃ ናዓዳን ኣኬና ኡራይ ኦኒኔ ሄ ካዉቴꬃ ኡባካ ጌሌና» ያጌዳ።</verse>
				<verse number="16">ጉꬃ ናና ኢዲሚዴ፥ ባሬ ኩሺያ ኡንቱንቱ ቦላ ሁጲያን ሁጲያን ዎꬂዴ፥ ኡንቱንታ ኣንጄዳ።</verse>
				<verse number="17">ዬሱሲ ባናው ኬሴዳ ዎዴ፥ ኢቲ ቢታኒ ዎፂዴ ዪ ኣ ሲንꬃን ጉልባቲዴ፥ «ሎዖ ታማርሲያዎ፥ ሜꬊና ዴዑዋ ላታናው ታኒ ኣያ ኦꬆ?» ያጊዴ ኣ ኦቼዳ።</verse>
				<verse number="18">ዬሱሲ፥ «ኣዪሲ ታና ሎዖ ጋይ? ፆሳ ፃላላፔ ኣቲን፥ ሃራ ሎዑ ኦኒኔ ባዋ።</verse>
				<verse number="19">ፆሳ ኣዛዙዋ፥ ‹ዎꬎፓ፤ ዎሹሞፓ፤ ዉዖፓ፤ ዎርዱዋ ማርካቶፓ፤ ጪሞፓ፤ ኔ ኣባኔ ኔ ዳዮ ቦንቻ› ያጊያዋ ኤራሳ» ያጌዳ።</verse>
				<verse number="20">ቢታኒ ዬሱሳ፥ «ታማሪሲያዎ፥ ታኒ ሄዋ ኡባ ናዓቴꬃፔ ዶማዴ ሃዒ ጋካናዉካ ናጋይ» ያጌዳ።</verse>
				<verse number="21">ዬሱሲ ቢታኒያ ዶሴዳ፤ ኣ ጫዲ ፄሊዴ፥ «ኔው ኢቲባይ ፓጬዳ፤ ባዴ ኔው ዴዒያባ ኡባ ዛልዓዴ፥ ሄ ሚሻ ሂዬሳው ኢማ፤ ኔን ሳሉዋን ዱሬታና። ያቶዋፔ ጉዪያን ያዴ ታና ካላ» ያጌዳ።</verse>
				<verse number="22">ሺን ቢታኒ ሄዋ ሲሲዴ፥ ኢ ዳሮ ዱሬ ጊዲያ ዲራው፥ ባሬ ሶምዒያ ꬉሚሲዴ፥ ናሼቴናን ኣጊዴ ቤዳ።</verse>
				<verse number="23">ዬሱሲ ባሬና ካሊያዋንታ ዩሺ ኣꬂ ፄሊዴ፥ «ዳሮ ዱሬ ኣሳይ ፆሳ ካዉቴꬃ ጌላናው ዋኒ ሜታንዴሻ!» ያጌዳ።</verse>
				<verse number="24">ኣ ካሊያዋንቱ ኣ ሃሳያ ሲሲዴ ማላሌቴዲኖ፤ ሺን ዬሱሲ ቃሲካ ኡንቱንታ፥ «ናቶ፥ ፆሳ ካዉቴꬃ ጌላናው ዎቲ ሜታንዴሻ!</verse>
				<verse number="25">ዱሬ ኣሳይ ፆሳ ካዉቴꬃ ጌላናዋፔ፥ ጋሉ ማርፒያ ፆዒያና ኣꬋናዌ ማታቴ» ያጌዳ።</verse>
				<verse number="26">ዬሱሳ ካሊያዋንቱ ማላሌቲዴ፥ «ያቲና፥ ኦኔ ኣታናው ዳንዳዪያዌ?» ያጊዴ ኢቱ ኢቱዋ ኦቼዲኖ።</verse>
				<verse number="27">ዬሱሲ ኡንቱንታ ጫዲ ፄሊዴ፥ «ሃዌ ፆሳው ዳንዳዬቲያዋፔ ኣቲን፥ ኣሳው ዳንዳዬቴና፤ ኣዪሲ ጎፔ፥ ፆሳው ኡባባይካ ዳንዳዬቴ» ያጌዳ።</verse>
				<verse number="28">ጴፂሮሲ ዬሱሳ፥ «ቤዓ፤ ኑኒ ኑባ ኡባ ኣጊዴ፥ ኔና ካሌዶ» ያጌዳ።</verse>
				<verse number="29">ዬሱሲ፥ «ታኒ ሂንቴንቶ ቱሙዋ ጋይ፤ ታ ዲራዉኔ ዎንጋላ ሚሺራቹዋ ዲራው፥ ጎሊያ ዎይ ኢሻቱዋ ዎይ ሚቻቱዋ፥ ዎይ ኣዉዋ ዎይ ኣቶ ዎይ ማቻቶ፥ ዎይ ናና ዎይ ጋዲያ ኣጌዳ ኣሳይ ኦኒኔ፥</verse>
				<verse number="30">ሃዒ ሃ ዎዲያን ፄቱ ዳኩዋፔ ዳሪያ ጎሌቱዋ፥ ኢሻቱዋ፥ ሚቻቱዋ፥ ኣቶ፥ ናና፥ ጋዲያ፥ ቃሲ ሜቱዋካ ኣካናዋ። ሲንꬃፔ ያና ዎዲያንካ ሜꬊና ዴዑዋ ኣካናዋ።</verse>
				<verse number="31">ሺን ጮራቱ ሃዒ ሲንꬃን ዴዒያዋንቱ ጉዬ ኣꬋና፤ ቃሲ ጮራቱ ሃዒ ጉዬን ዴዒያዋንቱ ሲንꬃው ኣꬋና» ያጌዳ።</verse>
				<verse number="32">ኡንቱንቱ ዬሩሳላሜ ቢዴ፥ ኦጊያን ዴዒኖ፤ ዬሱሲ ባሬና ካሊያዋንቱፔ ሲንꬃና ሃሜቴ። ኡንቱንቱ ማላሌቴዲኖ፤ ኣ ካሊያዋንቱ ያዬዲኖ። ዛሪዴ ታማኔ ላዑ ባሬና ካሊያዋንታ ጋፃ ኬሲዴ፥ ባሬና ጋካናባ ዱማዪዴ ኡንቱንቱሲ ሃዋዳን ያጊዴ ኦዴዳ፤</verse>
				<verse number="33">«ቤዒቴ፤ ኑኒ ዬሩሳላሜ ሃዒ ኬሶይቴ፤ ያኒ ታና፥ ኣሳ ናዓ፥ ቄሳቱዋ ካፓቱዋሲኔ ሙሴ ሂጊያ ታማርሲያዋንቱሲ ኣꬂዴ ኢማና። ኡንቱንቱ ታ ቦላን ሃይቁዋ ፒርዳ ፒርዳና፤ ቃሲ ኣዪሁዳ ጊዴና ኣሳሲካ ታና ኣꬂዴ ኢማና።</verse>
				<verse number="34">ሄ ኣዪሁዳ ጊዴና ኣሳይ ታ ቦላ ቂሊጫናኔ ጩቻና፤ ታና ሊሱዋን ሾጫናኔ ዎꬋና፤ ታኒ ቃሲ ሄዙ ጋላሳፔ ጉዪያን፥ ሃይቁዋፔ ዴንዳና።»</verse>
				<verse number="35">ዛቢዲዮሳ ናናይ ያዪቆቢኔ ዮሃኒሲ ዬሱሳኮ ዪዴ፥ «ታማሪሲያዎ፥ ኑኒ ኔና ዎሲያባ ኡባባ ኑሲ ኦꬃሪኪ» ያጌዲኖ።</verse>
				<verse number="36">ዬሱሲ ኡንቱንታ፥ «ታኒ ሂንቴንቶ ኣያ ኦꬆ?» ያጌዳ።</verse>
				<verse number="37">ኡንቱንቱ ኣ፥ «ኔ ቦንቾ ካዉቴꬃን ኔኒ ኡቲያ ዎዴ፥ ኑፔ ኢቱዋ ኔፔ ኡሼቻ ባጋና ቃሲ ኢቱዋ ሃዲርሳ ባጋና ኡቲሳሪኪ» ያጌዲኖ።</verse>
				<verse number="38">ሺን ዬሱሲ ኡንቱንታ፥ «ሂንቴንቱ ኣያ ዎሳናው ቤሲንቶካ ኤሪኪታ፤ ታኒ ኡሻናው ቤሲያ ሜቱዋ ፁዓ ኡሻናው ዳንዳዪቴ? ቃሲ ታኒ ፃማቄታናው ቤሲያ ፂንቃታ ፃማቄታናው ዳንዳዪቴ?» ያጌዳ።</verse>
				<verse number="39">ሄዋፔ ጉዬ ኡንቱንቱ ዛሪዴ፥ «ኤ ዳንዳዬቶ» ያጌዲኖ። ዬሱሲ ቃሲ፥ «ታኒ ኡሻናው ቤሲያ ሜቱዋ ፁዓ ሂንቴ ኡሻና፤ ታኒ ፃማቄታናው ቤሲያ ፂንቃታካ ሂንቴ ፃማቄታና።</verse>
				<verse number="40">ሺን ታፔ ኡሼቻ ባጋናኔ ሃዲርሳ ባጋና ኡታናዋንታ ዶሪያዌ ታና ጊዲኬ፤ ሺን ሄ ሳዓይ ፆሳይ ኢማናው ጊጊሲ ዎꬄዳዋንቱሳ» ያጌዳ።</verse>
				<verse number="41">ዮኮ ታሙ ዬሱሳ ካሊያዋንቱ ሄዋ ሲሴዳ ዎዴ፥ ያዪቆባኔ ዮሃኒሳ ሃንቄቴዲኖ።</verse>
				<verse number="42">ዬሱሲ ኡንቱንታ ኡባ ባሬኮ ፄሲዴ፥ ሃዋዳን ያጌዳ፤ « ‹ኣዪሁዳ ጊዴናዋንታ ሞዲያዋንታ› ጊዴ ቆፒያዋንቱኔ ሄዋንታ ካሌꬂያ ኣሳቱ ባሬንቱ ኣሳ ሞዲያዋ ኤሪታ።</verse>
				<verse number="43">ሺን ሂንቴ ጊዶን ሄዋ ማላ ጊዴና፤ ሂንቴ ጊዶን ዎጋታና ኮዪያ ኦኒኔ ሂንቴንቶ ቆማ ጊዳናው ቤሴ።</verse>
				<verse number="44">ቃሲ ሂንቴ ጊዶን ኡባፔ ቦላ ጊዳና ኮዪያ ኦኒኔ ሂንቴ ኡባው ኣዪሌ ጊዳናው ቤሴ።</verse>
				<verse number="45">ኣዪሲ ጎፔ፥ ሃራይ ኣቶ ታኒ፥ ኣሳ ናዓይካ፥ ኣሳው ኦꬃናዉኔ ጮራቱዋ ዎዛናው ዬዳዋፔ ኣቲን፥ ኣሳይ ታው ኦꬃና ማላ ያቤይኬ» ያጌዳ።</verse>
				<verse number="46">ኡንቱንቱ ኢያርኮ ጊያ ካታማ ቤዲኖ፤ ዬሱሲ ባሬና ካሊያዋንቱናኔ ጮራ ኣሳና ኢያርኮፔ ኬሲሺን፥ ፂሞሳ ናዓይ ቆቃይ፥ ባርፃሞሳ ጊያዌ፥ ኦጊያ ዶናን ዎሲዴ ኡቴዳ።</verse>
				<verse number="47">ባርፃሞስ ናዚሬቲያ ዬሱሳ ጊዴዳዋ ሲሲዴ፥ ባሬ ኮሻ ꬎቁ ኦꬂዴ፥ «ዳዊቴ ናዓ ዬሱሳ፥ ታና ማራሪኪ!» ያጉሳ ዶሜዳ።</verse>
				<verse number="48">ጮራ ኣሳይ ኣ፥ «ሃይዛ!» ጊዴ ሃንቄቴዳ። ሺን፥ ኢ ባሬ ኮሻ ካሴዋፔካ ዳሪሲ ꬎቁ ኦꬂዴ፥ «ዳዊቴ ናዓው፥ ታና ማራሪኪ!» ያጌዳ።</verse>
				<verse number="49">ዬሱሲ ኦጊያን ኤቂዴ፥ «ኣ ሃ ፄሲቴ» ያጌዳ። ኡንቱንቱ ቆቃ፥ «ኣይኔ ባዋ፤ ዴንዳ ኤቃ፤ ኔና ፄሴ» ያጊዴ ፄሴዲኖ።</verse>
				<verse number="50">ቆቃይ ባሬ ማዩዋ ኦሊ ኣጊዴ፥ ጉፒ ዴንዲ ኤቂዴ፥ ዬሱሳኮ ቤዳ።</verse>
				<verse number="51">ዬሱሲ ኣ፥ «ታኒ ኔው ኣያ ኦꬃናው ኮያይ?» ያጌዳ። ቆቃይ፥ «ታማሪሲያዎ፥ ታኒ ፄላናዋ ኮያይ» ያጌዳ።</verse>
				<verse number="52">ዬሱሲ ኣ፥ «ባ፤ ኔ ኣማኑ ኔና ፓꬄዳ» ያጌዳ። ኤሌካ ኣ ኣይፊ ፄሊ ኣጊና፥ ኦጊያን ዬሱሳ ካሊ ኣጌዳ።</verse>
			</chapter>
			<chapter number="11">
				<verse number="1">ኡንቱንቱ ዬሩሳላሜ ማቲዴ፥ ዴብሬ ዛይቴ ዴሪያ ማታን ዴዒያ ቤቴፋጌኔ ቢታኒያ ጋኬዲኖ፤ ዬሱሲ ባሬና ካሊያዋንቱፔ ላዑዋ ሲንꬃው ኪቲዴ፥</verse>
				<verse number="2">«ሂንቴንቱፔ ሲንꬃን ዴዒያ ሄራ ቢቴ፤ ያ ጌሎሳና ኦኒኔ ኡባ ቶጊቤና ቃሹዋን ዴዒያ ሃሬ ማራ ሂንቴ ዴማና፤ ኣ ቢሊ ሃ ኣኪዴ ዪቴ።</verse>
				<verse number="3">ኦኒኔ ሂንቴንታ፥ ‹ሄዋ ኣዪሲ ኦꬂቴ?› ያጊዴ ኦቾፔ፥ ‹ጎዳው ሃዌ ኮሼ፤ ኤሌካ ዛሪ ሃ ዬዳናዋ› ያጊቴ» ያጌዳ።</verse>
				<verse number="4">ኡንቱንቱ ቢዴ፥ ሃሬ ማራ ፔንጊያ ማታን ኦጊያን ቃቺ ዎꬄዳዋ ዴሚዴ ቢሌዲኖ።</verse>
				<verse number="5">ሄዋን ኤቄዳ ኢቲ ኢቲ ኣሳቱ ኡንቱንታ፥ «ሃሬ ማራ ዎታናው ቢሊቴ?» ያጌዲኖ።</verse>
				<verse number="6">ዬሱሳ ካሊያዋንቱ ዬሱሲ ባሬንታ ኣዛዜዳዋ ኦዲና፥ ኣሳቱ ዬዲ ኣጌዲኖ።</verse>
				<verse number="7">ኡንቱንቱ ሃሬ ማራ ዬሱሳኮ ኣሂዴ፥ ባሬንቱ ማዩዋ ኣ ዞኪያን ዎꬄዲኖ፤ ዬሱሲ ሄ ሃሬ ማራ ቶጌዳ።</verse>
				<verse number="8">ጮራ ኣሳይ ባሬንቱ ማዩዋ ኦጊያን ሂፄዳ፤ ቃሲ ሃራንቱ ሚꬃ ሃይꬃ ካር ካሪዴ፥ ኦጊያን ሂፄዲኖ።</verse>
				<verse number="9">ዬሱሳፔ ሲንꬃና ሃሜቲያ ኣሳይኔ ኣ ጌዱዋ ካሊያ ኣሳይ ባሬንቱ ኮሻ ꬎቁ ኦꬂዴ፥ «ፆሳይ ጋላቴቶ! ጎዳ ሱንꬃን ዪያዌ ኣንጄቴዳዋ።</verse>
				<verse number="10">ጎዳ ሱንꬃን ዪያ ኑ ኣዉዋ ዳዊቴ ካዉቴꬃይ ኣንጄቴዳዋ። ሳሉዋ ኡባፔ ቦላ ሳሉዋን ዴዒያ ፆሳይ ጋላቴቶ» ያጌዲኖ።</verse>
				<verse number="11">ዬሱሲ ዬሩሳላሜ ቢዴ፥ ጌሻ ጎሊያ ጌሌዳ፤ ቃሲ ኡባባ ዩዪ ዩዪ ፄሌዳዋፔ ጉዪያን፥ ሳዓይ ቃሚያ ዲራው፥ ታማኔ ላዑ ዬሱሳ ካሊያዋንቱና ቢታኒያ ቤዳ።</verse>
				<verse number="12">ዎንቴꬃ ጋላሲ ኡንቱንቱ ቢታኒያፔ ኬሲዴ ቢሺን፥ ዬሱሲ ኮሻቴዳ።</verse>
				<verse number="13">ሃኩዋን ኢቲ ባላሲያ ጊያ ሚꬃቶ ሃይꬃ ማያ ኡቴዳዉኖ ቤዒዴ፥ ኦኒ ኤሪ ኢ ቦላ ኣይፊ ቤቶፔኔ ጊዴ፥ ቤዓናው ኢዚኮ ቤዳ፤ ሺን ኢዚኮ ኢ ቢያ ዎዴ፥ ሃይꬃ ፃላላፔ ኣቲን፥ ኣይኔ ኣይፊያ ዴሚቤና፤ ኣዪሲ ጎፔ፥ ባላሲ ኣይፊያ ዎዲ ጋኪቤና።</verse>
				<verse number="14">ዬሱሲ ሄ ባላሳቶ፥ «ኔፔ ሺሬቲዴ ሜꬊናው ኦኒኔ ኣይፊያ ሞፖ» ያጌዳ። ዬሱሳ ካሊያዋንቱ ኢ ጊያዋ ሲሴዲኖ።</verse>
				<verse number="15">ኡንቱንቱ ዬሩሳላሜ ቤዲኖ፤ ዬሱሲ ጌሻ ጎሊያ ጌሊዴ፥ ሄዋን ዛሊዒያዋንታኔ ሻሚያዋንታ ካሬ ዬዴርሱዋ ዶሜዳ፤ ቃሲ ሚሻ ላሚያዋንቱ ፃራጴዛኔ ዶጎሙዋ ዛሊዒያዋንቱ ኦይዲያ ኣꬂ ዬጊዴ፥</verse>
				<verse number="16">ኦኒኔ ኣዬንቶ ቶኪዴ፥ ጌሻ ጎሊያ ጊቢያ ጊዶና ኣꬋናዋ ዲጌዳ።</verse>
				<verse number="17">ዬሱሲ ኣሳ ሃዋዳን ያጊዴ ታማሪሴዳ፡ «ፆሳ ማፃፋን፥ ‹ታ ጎሊ ኣዪሁዳ ጊዴና ኣሳይ ኡባይ ፆሳ ዎሲያ ጎሌ ጌቴታና› ያጌቲዴ ፃፌቲ ኡቴዳ፤ ሺን ሂንቴ ኣ ቦንቃንቻቱ ቆሴቲያ ጎንጎሉዋ ኬሴዲታ።»</verse>
				<verse number="18">ቄሳቱዋ ካፓቱኔ ሙሴ ሂጊያ ታማርሲያዋንቱ ሄዋ ሲሲዴ፥ ኣ ዎꬋና ኦጊያ ኮሻ ዶሜዲኖ፤ ሺን ጮራ ኣሳይ ኢ ታማሪሲያዋን ማላሌቲያ ዲራው፥ ኣው ያዬዲኖ።</verse>
				<verse number="19">ሳዓይ ኦማርሴዳ ዎዴ፥ ዬሱሲኔ ኣ ካሊያዋንቱ ካታማፔ ጋፃ ኬሴዲኖ።</verse>
				<verse number="20">ኡንቱንቱ ዎንቴꬃ ጋላሲ ጉራ ኦጊያና ኣꬊዴ፥ ሄ ባላሳታ ፃጱዋና ሜላዲጌዳዉኖ ቤዔዲኖ።</verse>
				<verse number="21">ጴፂሮሲ ሃሳዪዴ፥ «ታማሪሲያዎ፥ ቤዓ፤ ኔን ሼቄዳ ባላሳታ ሜላዲጋዱ» ያጌዳ።</verse>
				<verse number="22">ዬሱሲ ዛሪዴ፥ ኡንቱንታ ሃዋዳን ያጌዳ፤ «ፆሳ ኣማኒቴ።</verse>
				<verse number="23">ታኒ ሂንቴንቶ ቱሙዋ ጋይ፤ ኦኒኔ ባሬ ዎዛናን ሲꬌናን ባሬ ጌዳባይ ሃናናዋ ኣማኒዴ፥ ሃ ዴሪያ፥ ‹ዴንዳዴ ኣባን ኩንዳ› ጎፔ ሃናና።</verse>
				<verse number="24">ሄዋ ዲራው፥ ፆሳ ሂንቴ ዎሲያባኔ ኦቺያባ ኡባ ኣኪዲጎዋዳን ኣማኒቴ፤ ሂንቴ ኣካና።</verse>
				<verse number="25">ፆሳ ዎሳናው ሂንቴ ኤቂያ ዎዴ፥ ሳሉዋን ዴዒያ ሂንቴ ኣዉ ሂንቴ ናጋራ ኣቶ ጋና ማላ፥ ኦኒኔ ሂንቴንታ ናቄዳባይ ዴዖፔ፥ ኣው ኣቶ ጊቴ።</verse>
				<verse number="26">ሺን ኣሳ ናጋራ ሂንቴ ኣቶ ጋና ꬋዮፔ፥ ሳሉዋን ዴዒያ ሂንቴ ኣዉካ ሂንቴ ናጋራ ሂንቴንቶ ኣቶ ጌና።»</verse>
				<verse number="27">ኡንቱንቱ ቃሲካ ዬሩሳላሜ ቤዲኖ፤ ዬሱሲ ጌሻ ጎሊያን ሃሜቲሺን፥ ቄሳቱዋ ካፓቱ፥ ሙሴ ሂጊያ ታማሪሲያዋንቱኔ ጪማቱ ዬሱሳኮ ዬዲኖ።</verse>
				<verse number="28">ኣ፥ «ኔኒ ሃዋ ኦꬃናው ኔው ኣይ ማታይ ዴዒ? ዎይ ኔው ሃ ማታ ኢሜዳዌ ኦኔ?» ያጌዲኖ።</verse>
				<verse number="29">ዬሱሲ ዛሪዴ ኡንቱንታ፥ «ታኒካ ሂንቴንታ ኢቲባ ኦቻና፤ ታው ኦዲቴ፤ ታኒ ቃሲ ሃዋ ኣይ ማታን ኦꬃይታንቶ፥ ሂንቴንቶ ኦዳና።</verse>
				<verse number="30">ዮሃኒሲ ፃማቂያ ማታ ኣኬዳዌ ፆሳፔዬ ዎይ ኣሳፔ? ታው ኦዲቴ» ያጌዳ።</verse>
				<verse number="31">ኡንቱንቱ ባሬንቱ ጊዶን ፓሉማ ዶሚዴ፥ «ኑኒ፥ ‹ፆሳፔ ዬዳ› ያጎፔ፥ ኢ ኑና፥ ‹ያቲና፥ ዮሃኒሲ ኦዴዳዋ ኣዪሲ ኣማኒቤይኪቴ?› ያጋና።</verse>
				<verse number="32">ሺን፥ ‹ኣሳፔ ዬዳ ጋኔ?› » ያጌዲኖ፤ ቃሲ ኣሳይ ኡባይ ዮሃኒሲ ናቢያ ጊዴዳዋ ኤሪያ ዲራው፥ ኣሳው ያዬዲኖ።</verse>
				<verse number="33">ሄዋ ዲራው፥ ኡንቱንቱ ዬሱሳው፥ «ኑኒ ኤሮኮ» ያጊዴ ዛሬዲኖ፤ ዬሱሲ፥ «ታኒካ ሃዋ ኣይ ማታን ኦꬃይታንቶ፥ ሂንቴንቶ ኦዲኬ» ያጌዳ።</verse>
			</chapter>
			<chapter number="12">
				<verse number="1">ዬሱሲ ኡንቱንቶ ኦዱዋ ሌሚሱዋን ያጊዴ ዶሜዳ፤ «ኢቲ ቢታኒ ዎዪኒያ ጊያ ቱራ ቶኪዴ፥ ዲርሳ ዩሺ ኣꬂዴ ዲሬዳ፤ ቃሲ ሄ ዎዪኒያ ጉሚዒያ ኦላካ ቦኬዳ፤ ሄዋ ናጊያ ኣሳው ናጊያሳ ኬፄዳ፤ ሄዋፔ ጉዪያን፥ ኮꬃ ኦꬂያ ኣሳው ኢሚዴ፥ ሃራ ጋዴ ቤዳ።</verse>
				<verse number="2">ዎዪኒያ ኣይፊያ ማፂያ ዎዲ ጋኪና፥ ባሬና ጋኪያዋ ኣኪዴ ያና ማላ፥ ኢቲ ቆማ ባሬ ኮꬃዋቱዋኮ ኪቴዳ።</verse>
				<verse number="3">ኮꬃ ኦꬂያዋንቱ ኣ ቆማ ኦይቂ ዋꬊዴ፥ ኩሼ ሜላ ዬዴዲኖ።</verse>
				<verse number="4">ላዔꬁዋ ሃራ ቆማ ኡንቱንቱኮ ኪቴዳ፤ ኡንቱንቱ ሄ ቆማ ሁጲያ ጳልቂዴ ፖኪሲ ዬዴዲኖ።</verse>
				<verse number="5">ዎዪኒያ ቱራ ጎዳይ ቃሲካ ሃራ ቆማ ኪቴዳ፤ ሄ ቆማ ዎꬌዲኖ፤ ቃሲ ሃራ ጮራቱዋካ ሄዋዳን ኦꬄዲኖ፤ ኢቱዋ ኢቱዋ ዋꬊዴ፥ ሃራቱዋ ዎꬌዲኖ።</verse>
				<verse number="6">«ዎዪኒያ ቱራ ጎዳው ኪታናው ኡባፔ ዉርሴꬃን ኢ ዳሪ ሲቂያ ኣ ናዓ ፃላላይ ኣቴዳ፤ ኢ፥ ‹ኡንቱንቱ ታ ናዓ ቦንቼናን ኣጊኪኖ› ጊዴ፥ ባሬ ናዓ ኡንቱንቱኮ ኪቴዳ።</verse>
				<verse number="7">«ሺን ኮꬃ ኦꬂያዋንቱ ባሬንቱ ጊዶን፥ ‹ላታናዌ ሃዋ፤ ቢዴ ኣ ዎꬎይቴ፤ ኣው ዴዒያዌ ኑዋ ጊዳና!› ያጌዲኖ።</verse>
				<verse number="8">ናዓ ኦይቂ ዎꬊዴ፥ ኣ ኣኃ ዎዪኒያ ቱራ ጊዶፔ ጋፃ ኬሲ ኦሌዲኖ።</verse>
				<verse number="9">«ሲሚ ዎዪኒያ ቱራ ጎዳይ ዎታኔ? ዪዴ ሄ ኮꬃዋቱዋ ዎꬊ ዉርሲዴ፥ ዎዪኒያ ቱራ ኮꬃ ኦꬂያ ሃራ ኣሳው ኢማናዋ።</verse>
				<verse number="10">‹ጊምቢያዋንቱ ካꬊ ኢፄዳ ሹቻይ ጎዳ ፃጱዋ ሚኒሲያ፥ ኡባፔ ኣꬊያ ሹቻ ጊዴዳ። ሃዌ ጎዳይ ኦꬄዳዋ፤ ቃሲ ኑናካ ማላሊሲያዋ› ያጊያዋ ፆሳ ማፃፋፔ ናባቢቤይኪቴ?» ያጌዳ።</verse>
				<verse number="11">***</verse>
				<verse number="12">ቄሳቱዋ ካፓቱ፥ ሂጊያ ታማሪሲያዋንቱኔ ጪማቱ ዬሱሲ ሄ ሌሚሱዋ ባሬንቱን ሌሚሴዳዋ ኤሬዳ ዲራው፥ ኣ ኦይቃናው ኮዬዲኖ፤ ሺን ኣሳው ያዪዴ፥ ባሺ ቤዲኖ።</verse>
				<verse number="13">ቃሲ ኣ ሃሳያፔ ባላ ዴማና ማላ፥ ፓሪሳዋቱዋፔኔ ሄሮዲሳ ባጋቱዋፔ ኣማሬዳዋንቱ ኣኮ ኪቲና ዪዴ፥</verse>
				<verse number="14">«ታማሪሲያዎ፥ ኔኒ ቱሙዋ ሃሳዪያዋኔ ኣሳፔ ኣሳ ሻኬናዋ ኑኒ ኤሬቶ፤ ኣዪሲ ጎፔ፥ ኔኒ ኣሳ ዱማያካ፤ ቃሲ ፆሳ ኦጊያ ቱማቴꬃን ታማሪሳ። ኑኒ ሮማ ካቲያ ቄሳሬው ጊራ ጊሪያዌ ዎጌዬ ዎጋ ጊዴኔ? ጊራ ጊራኔዬ ዲጋኔ?» ያጌዲኖ።</verse>
				<verse number="15">ሺን ኡንቱንቱ ሎዓ ማላቲያ ኢታ ኣሳ ጊዴዳዋ ዬሱሲ ኤሪዴ፥ «ታና ኣዪሲ ፓጪቴ? ኢቲ ሳንቲሚያ ሃ ታኮ ኣሂቴ፤ ታኒ ኣኔ ቤዓና» ያጌዳ።</verse>
				<verse number="16">ኡንቱንቱ ኣው ኣሄዲኖ፤ «ሃ ማላይኔ ሱንꬃይ ኦዌ?» ያጊዴ ኡንቱንታ ኦቼዳ። ኡንቱንቱ፥ «ቄሳሬዋ» ያጌዲኖ።</verse>
				<verse number="17">ዬሱሲ ዛሪዴ ኡንቱንታ፥ «ያቶፔ፥ ቄሳሬዋ ቄሳሬሲ፥ ፆሳዋ ፆሳሲ ኢሚቴ» ያጊና ኡንቱንቱ ኣባ ማላሌቴዲኖ።</verse>
				<verse number="18">ሃይቄዳ ኣሳይ ዴንዴና ጊያ ሳዱቃዋናቱዋፔ ኢቲ ኢቲ ኣሳቱ ዬሱሳኮ ዪዴ፥ ሃዋዳን ያጊዴ፥ ኣ ኦቼዲኖ፤</verse>
				<verse number="19">«ታማሪሲያዎ፥ ሙሴ ኑሲ ሂጊያ ፃፊዴ፥ ‹ማቻቶ ኣኬዳ ኣሳይ ናዓ ዬሌናን ሃይቆፔ፥ ሄ ሃይቄዳዋ ኢሻይ ኣ ማቻቶ ላቲዴ፥ ባሬ ኢሻው ናዓ ዬላናው ቤሴ› ያጊያዋ ፃፌዳ።</verse>
				<verse number="20">ኢቲ ዎዴ ላፑ ኢሻቱ ዴዒያዋንቱፔ ባይራይ ማቻቶ ኣኪዴ፥ ናዓ ዬሌናን ሃይቄዳ።</verse>
				<verse number="21">ላዔꬂያ ኢሻይ ኢዞ ኣኬዳ፤ ኢካ ናዓ ዬሌናን ሃይቄዳ፤ ሄዜንꬂያዌካ ሄዋዳን ሃኔዳ።</verse>
				<verse number="22">ላፑናቱካ ኢዞ ኣኪዴ፥ ናዓ ዬሌናን ሃይቄዲኖ፤ ኡባፔ ጉዪያን፥ ቃሲ ሄ ሚሺራታ ሃይቃዱ።</verse>
				<verse number="23">ያቲና፥ ሃይቄዳ ኣሳይ ሃይቁዋፔ ዴንዲያ ዎዴ፥ ኢዛ ኡንቱንቱፔ ሃቃዎ ማቼ ጊዳኔ? ኣዪሲ ጎፔ፥ ላፑናቱካ ኢዞ ኣኬዲኖ»።</verse>
				<verse number="24">ዬሱሲ ዛሪዴ ኡንቱንታ፥ «ሂንቴንቱ ባሌቲያዌ፥ ፆሳ ማፃፋቱዋኔ ኣ ዎልቃ ኤሬና ዲራሳ!</verse>
				<verse number="25">ኣዪሲ ጎፔ፥ ሃይቄዳ ኣሳይ ሃይቁዋፔ ዴንዲያ ዎዴ፥ ሳሉዋን ዴዒያ ኪታንቻቱዋ ማላ ጊዳናፔ ኣቲን፥ ኣቱማ ኣሳይኔ ኣኬና፤ ማጫ ኣሳይኔ ጌሌና።</verse>
				<verse number="26">ሺን ሃይቄዳዋንቱ ዴንዱዋባ ጊዶፔ፥ ሙሴ ማፃፋን ፃፌቴዳ ፃራጋይ ሚያ ቡራባ ኦዲያ ሳዓን፥ ፆሳይ ሙሳ፥ ‹ታኒ ኣብራሃሜ ፆሳ፥ ዪሳቃ ፆሳ፥ ያዪቆባ ፆሳ› ጊዲያዋ ኡባካ ናባቢቤይኪቴ?</verse>
				<verse number="27">ኢ ፓፃ ዴዒያዋንቱ ፆሳ ጊዲያዋፔ ኣቲን፥ ሃይቄዳዋንቱ ፆሳ ጊዴና፤ ሂንቴ ዳሪሲ ባሌዲታ» ያጌዳ።</verse>
				<verse number="28">ሂጊያ ታማሪሲያዋንቱፔ ኢቱ ኡንቱንቱ ፓሉሜቲያዋ ሺቂዴ ሲሴዳ፤ ቃሲ ዬሱሲ ኡንቱንቶ ሎዖ ዛሬዳዋ ሲሲዴ፥ «ኣዛዙዋ ኡባፔ ኣꬊያ ኣዛዙ ሃቃዌ?» ያጊዴ ዬሱሳ ኦቼዳ።</verse>
				<verse number="29">ዬሱሲ ዛሪዴ፥ ኣ «ኣዛዙዋ ኡባፔ ኣꬊያ ኣዛዙዋ፥ ‹ኢስራዔሊያ ኣሳይ ሲሲቴ፥ ጎዳይ ኑ ፆሳይ ኢቲ ጎዳ።</verse>
				<verse number="30">ሂንቴንቱ ጎዳ ሂንቴ ፆሳ ሂንቴ ኩሜንꬃ ዎዛናፔ፥ ሂንቴ ኩሜንꬃ ሼምፑዋፔ፥ ሂንቴ ኩሜንꬃ ቆፋፔ፥ ሂንቴ ኩሜንꬃ ዎልቃፔ ሲቂቴ› ያጌ።</verse>
				<verse number="31">ቃሲ ኣዛዙዋ ኡባፔ ኣꬊያ ላዔንꬆ ኣዛዙ ሃዋ፤ ‹ኔኒ ኔ ሾሩዋ ኔ ሁጲያዳን ሲቃ› ጊያዋ፤ ሃዋንቱፔ ኣꬊያ ሃራ ኣዛዙ ባዋ» ያጌዳ።</verse>
				<verse number="32">ሂጊያ ታማሪሲያዌ ዬሱሳ ያጌዳ፤ «ታማሪሲያዎ፥ ቱሙዋ ጋዳ፤ ኔኒ ‹ፆሳይ ኢቲ ፆሳ ፃላላ። ኣፔ ኣቲን፥ ሃራይ ባዋ› ጌዳዌ ቱማ።</verse>
				<verse number="33">ፆሳ ኩሜንꬃ ዎዛናፔ፥ ኩሜንꬃ ቆፋፔኔ ኩሜንꬃ ዎልቃፔ ዶሲያዌኔ ቃሲ ባሬ ሾሩዋካ ባሬ ሁጲያዳን ሲቂያዌ፥ ጉዲያ ያርሹዋፔኔ ሃራ ያርሹዋ ኡባፔ ኣꬌ» ያጌዳ።</verse>
				<verse number="34">ዬሱሲ ሂጊያ ታማርሲያዋ ዛሩ ኣꬎ ኤራንቻ ኣሳ ዛሩዋ ጊዴዳዋ ቤዒዴ፥ «ኔኒ ፆሳ ካዉቴꬃፔ ሃካቤይካ» ያጌዳ፤ ሄዋፔ ጉዪያን፥ ዬሱሳ ሃራባ ኦቻናው ኦኒኔ ፃሊቤና።</verse>
				<verse number="35">ዬሱሲ ጌሻ ጎሊያን ታማሪሲዴ፥ «ሂጊያ ታማርሲያዋንቱ ኪሪስቶሳ ዎቲ ዳዊቴ ናዓ ጊኖ?</verse>
				<verse number="36">ዳዊቴ ባሬና ጌሻ ኣያናይ ሃሳዪሲና፥ ‹ጎዳይ ታ ጎዳ፥ «ታኒ ኔ ሞርኬቱዋ ኔኒ ዬꬋ ኤቂያባ ኦꬃና ጋካናው፥ ሃዋን ታፔ ቦንቼታዴ ኡሼቻ ባጋና ኡታ» ጌዳ› ያጌዳ።</verse>
				<verse number="37">ዳዊቴ ባሬ ሁጴው ኪሪስቶሳ፥ ‹ጎዳ› ጊዴ ፄሶፔ፥ ያቲና፥ ኪሪስቶሲ ዋኒዴ፥ ዳዊቴ ናዓ ጊዲ?» ያጌዳ። ጮራ ኣሳይ ዬሱሲ ጊያዋ ናሼቻን ሲሴዳ።</verse>
				<verse number="38">ዬሱሲ ታማሪሲዴ፥ «ሂጊያ ታማሪሲያዋንቱፔ ናጌቲቴ፤ ኡንቱንቱ ኣዱሳ ማዩዋ ማዪዴ ዩዪያዋኔ ጌያ ሄራንካ ኣሳይ ኡንቱንታ ቦንቺዴ ሳሮቲያዋ ዶሲኖ።</verse>
				<verse number="39">ኡንቱንቱ ኣዪሁዳ ዎሳ ጎሌቱዋን ዳሪ ሎዒያ ኦይዲያ ዶሲኖ፤ ቃሲ ኣሳይ ባሬንታ ኢማꬃቴꬃን ሞኪያሳንካ ቦንቾ ሳዓ ዶሲኖ።</verse>
				<verse number="40">ኡንቱንቱ ኣምዔቱ ጎሊያ ቦንቂዴ፥ ባሬንቶ ሎዓ ማላታናው ፆሳ ዎሳ ኣዱሲኖ፤ ኡንቱንቱ ኡባፔ ኣꬊያ ሙራ ኣካናዋንታ» ያጌዳ።</verse>
				<verse number="41">ዬሱሲ ጌሻ ጎሊያን ኢሞታ ዬጊያ ሳፅኒያ ማታን ኡቲዴ፥ ኣሳይ ባሬ ሚሻ ሄ ሳፅኒያን ዬጊያዋ ቤዔዳ፤ ጮራ ዱሬ ኣሳይ ዳሮ ሚሻ ሄ ሳፅኒያን ዬጌዲኖ።</verse>
				<verse number="42">ኢቲ ሂዬሳ ኣምዓታ ያዴ፥ ኢቲ ሳንቲሚያን ላሜቲያ ላዑ ሴምቤራቱዋ ሄ ሳፅኒያን ዬጋዱ።</verse>
				<verse number="43">ዬሱሲ ባሬና ካሊያዋንታ ፄሲዴ፥ «ታኒ ሂንቴንቶ ቱሙዋ ጋይ፤ ኢሞታ ሳፅኒያን ዬጌዳ ኣሳ ኡባፔ ሃ ሂዬሳ ኣምዓታ ዳሪሳዴ ዬጋዱ።</verse>
				<verse number="44">ኣዪሲ ጎፔ፥ ሃራቱ ኡባይ ባሬንቶ ፓላሄዳ ሚሻፔ ዬጌዲኖ፤ ሺን ኢዛ ባሬ ፓጫፔ፥ ባሬው ዴዒያ ዴዑዋ ሙሌካ ኢማ ኣጋዱ» ያጌዳ።</verse>
			</chapter>
			<chapter number="13">
				<verse number="1">ዬሱሲ ጌሻ ጎሊያፔ ኬሲሺን፥ ኣ ካሊያዋንቱፔ ኢቱ ኣ፥ «ታማሪሲያዎ፥ ሃዌ ኣይቤ ሎዖ ሹቻቴንቶኔ ቃሲ ኣይቤ ሎዖ ሹቻ ጎላቱዋ ቤዓይ!» ያጌዳ።</verse>
				<verse number="2">ዬሱሲ ዛሪዴ፥ «ሃ ዎልቃማ ሹቻ ጎላቱዋ ቤዓይ? ሃ ጎላቱዋን ዴዒያ ኢቲ ሹቻይኔ ኣቴናን ኡባይ ኮሌታና» ያጌዳ።</verse>
				<verse number="3">ዬሱሲ ጌሻ ጎሊያፔ ሂኒ ባጋና ዴብሬ ዛይቴ ዴሪያ ቦላን ኡቴዳ ዎዴ፥ ጴፂሮሲ፥ ያዪቆቢ፥ ዮሃኒሲኔ ኢንዲራሲ ባሬንቱ ፃላላ ኣኮ ዪዴ ኣ፥</verse>
				<verse number="4">«ሄዌ ኣዉዴ ሃናኔንቶ፥ ኑሲ ኦዳሪኪ፤ ቃሲ ሄዌ ኡባይ ፖሌታና ዎዲያ ኤሪሲያ ማላቱ ኣያ ጊዳኔ?» ያጊዴ ኦቼዲኖ።</verse>
				<verse number="5">ዬሱሲ ቃሲ ኡንቱንቶ ሃዋዳን ያጊዴ፥ ኦዱዋ ዶሜዳ፤ «ሂንቴንታ ኦኒኔ ባሌꬄና ማላ ናጌቲቴ።</verse>
				<verse number="6">ጮራ ኣሳቱ ታ ሱንꬃን፥ ‹ታኒ ኪሪስቶሳ› ያጊዴ ያናዋ፤ ጮራ ኣሳ ባሌꬃና።</verse>
				<verse number="7">ማታን ዴዒያ ኦላ ኮሻኔ ሃኩዋን ዴዒያ ኦላ ኦዱዋ ሂንቴ ሲሲያ ዎዴ፥ ሂርጎፒቴ፤ ሄዋ ማላባይ ሃናናው ቤሴ፤ ሺን ዉርሴꬃይ ቢራ።</verse>
				<verse number="8">ኣዪሲ ጎፔ፥ ኢቲ ጋዴ ኣሳይ ሃራ ጋዴ ኣሳና ኦሌታና፤ ቃሲ ኢቲ ካዉቴꬃይ ሃራ ካዉቴꬃና ኦሌታና፤ ቢታ ቃꬃይ ኡባሳን ዴዓና፤ ኮሻይካ ዴዓና፤ ሺን ሄዌ ኮይሮ ዬሉዋ ኦይꬃ ማላ።</verse>
				<verse number="9">«ሺን ሂንቴ ሂንቴንቱ ሁጴው ናጌቲቴ፤ ኣዪሲ ጎፔ፥ ኣሳይ ሂንቴንታ ኦይቂዴ፥ ፒርዳ ጎሌው ኣꬂዴ ኢማና፤ ቃሲ ባሬ ኣዪሁዳ ዎሳ ጎሌቱዋኒካ ሂንቴንታ ሊሱዋን ሾጫና፤ ጋዲያ ሞዲያዋንቱ ሲንꬃኒኔ ካታቱዋ ሲንꬃን ታ ዲራው ሂንቴ ማርካታናው ኤቃና።</verse>
				<verse number="10">ሚሺራቹዋ ቃላይ ኮይሮና ኣሳው ኡባው ኦዴቲዲጋናው ቤሴ።</verse>
				<verse number="11">ኡንቱንቱ ሂንቴንታ ፒርዳ ጎሌ ኣሂያ ዎዴኔ ኣꬂዴ ኢሚያ ዎዴ፥ ዎቲ ሃሳያኒቴንቶ ኮይሮና ሂርጎፒቴ፤ ሄ ሳቲያን ፆሳይ ሂንቴንቶ ኢሚያባ ሃሳዪቴ። ኣዪሲ ጎፔ፥ ጌሻ ኣያናይ ሃሳያናፔ ኣቲን፥ ሃሳዪያዋንቱ ሂንቴንታ ጊዲኪታ።</verse>
				<verse number="12">«ኢሻይ ባሬ ኢሻ፥ ኣዉ ባሬ ናዓ ዎꬊሳና፤ ቃሲ ናናይ ባሬንቱ ኣዋቱዋ ቦላኒኔ ባሬንቱ ኣዬቱዋ ቦላ ዴንዲዴ፥ ኡንቱንታ ዎꬊሳና።</verse>
				<verse number="13">ኣሳይ ኡባይ ሂንቴንታ ታ ሱንꬃ ዲራው ኢፃና፤ ሺን ዉርሴꬃይ ጋካናው ጌንጪያዌ ኣታና።</verse>
				<verse number="14">«ሺን ናቢያ ዳኔል ኦዴዳ ባሻ ቱናቴꬃይ ኤቃናው ቤሴናሳን ኤቂሺን ሂንቴ ቤዒያ ዎዴ፥ ሄዌ ዋጊያዌንቶ፥ ናባቢያዌ ኣኬኮ፤ ዪሁዳ ጋዲያን ሄ ዎዴ ዴዒያዋንቱ ዴሪያኮ ቤቲኖ።</verse>
				<verse number="15">ጎሊያ ሁጲያን ዴዒያ ኡራይካ ኢቲባ ኣካናው ዱጌ ዎꬊዴ፥ ባሬ ሶይ ጌሎፖ።</verse>
				<verse number="16">ጋዴን ዴዒያዌካ ባሬ ማዩዋ ኣካናው ጉዬ ሲሞፖ።</verse>
				<verse number="17">ሄ ዎዴ ሻሃራ ማጫዋንቶኔ ꬋንꬂያ ማጫዋንቶ ኣዬሮ።</verse>
				<verse number="18">ሺን ሃዌ ኡባይ ሃኒያ ዎዲ ባልጉዋ ጊዴና ማላ፥ ፆሳ ዎሲቴ፤</verse>
				<verse number="19">ኣዪሲ ጎፔ፥ ፆሳይ ሳዓ ኮይሮ ሜꬌዳዋፔ ዶሚዴ፥ ሃዒ ጋካናው፥ ኡባካ ዴዒቤና ሜቱ፥ ቃሲ ሃዋፔ ሲንꬃዉካ ኡባ ዴዔና ሜቱ ኣሳ ቦላ ሄ ዎዴ ዴዓና።</verse>
				<verse number="20">ጎዳይ ሄ ጋላሳቱዋ ፓይዱዋ ጉꬂያዌ ባዌንቶ፥ ኣሳ ጊዴዳ ኦኒኔ ኣቴና፤ ሺን ኢ ባሬ ዶሬዳ ኣሳቱዋ ዲራው፥ ሄ ጋላሳቱዋ ፓይዱዋ ጉꬄዳ።</verse>
				<verse number="21">«ሄ ዎዴ ኦኒኔ ሂንቴንታ፥ ‹ቤዒቴ፤ ኪሪስቶሲ ሃዋን ዴዔ› ዎይ፥ ‹ቤዒቴ፤ ኪሪስቶሲ ሄዋን ዴዔ› ያጎፔ፥ ሄዋ ኣማኖፒቴ።</verse>
				<verse number="22">ኣዪሲ ጎፔ፥ ዎርዳንቻ ኪሪስቶሳቱኔ ዎርዶ ናባቱ ዴንዲዴ ባሬንቶ ዳንዳዬቶፔ፥ ሃራይ ኣቶ ፆሳይ ዶሬዳዋንታካ ባሌꬃናው ማላታኔ ማላሊሲያባ ቤሳና።</verse>
				<verse number="23">ሺን ሂንቴ ናጌቲቴ፤ ታኒ ሂንቴንቶ ኡባባ ካሴታዴ ኦዳዲ።</verse>
				<verse number="24">«ሺን ሄ ዎዴ ሄ ዋዪያፔ ጉዪያን፥ ኣዋይ ꬉማና፤ ኣጌናይ ፖዒያዋ ኣጋና፤</verse>
				<verse number="25">ፆሊንታቱ ሳሉዋፔ ኩንዳና፤ ቃሲ ሳሉዋን ዴዒያ ዎልቃቱካ ቃፄታና።</verse>
				<verse number="26">ሄ ዎዴ ታኒ፥ ኣሳ ናዓይ፥ ዎልቃማ ዎልቃናኔ ቦንቹዋና ሻሪያ ጊዶና ዪሺን፥ ኡንቱንቱ ቤዓና።</verse>
				<verse number="27">ሄ ዎዴ ታኒ ኪታንቻቱዋ ሳዓ ኦይዱ ባጋ ኪታና፤ ሳዓ ጋፃፔ ሳሉዋ ጋፃ ጋካናው፥ ፆሳይ ዶሬዳ ኣሳ ሺሻና።</verse>
				<verse number="28">«ሌሚሱዋ ባላሳቶ ጊያ ሚꬃቲፔ ታማሪቴ፤ ባላሳታ ኣጪያ ዎዴኔ ኢዚ ሃይꬃይ ሃይቲያ ዎዴ፥ ቦኒ ማቴዳዋ ሂንቴ ኤሪታ።</verse>
				<verse number="29">ሃዋዳንካ ሂንቴ ሄ ኡባባይ ሃኒያዋ ቤዒያ ዎዴ፥ ኢ ማታቲዴ ፔንጊያ ሺቄዳዋ ኤሪቴ።</verse>
				<verse number="30">ታኒ ሂንቴንቶ ቱሙዋ ኦዳይ፤ ሃ ኡባባይ ሃናና ጋካናው፥ ሃ ዎዲያ ዬሌታይ ሃይቂዲጌና።</verse>
				<verse number="31">ሳሉኔ ሳዓይ ኣꬋና፤ ሺን ታ ቃላይ ኡባካ ኣꬌና።</verse>
				<verse number="32">«ሺን ሄ ጋላሳኔ ሄ ሳቲያ ኣዉዋ ፃላላፔ ኣቲን፥ ሃራይ ኣቶ ሳሉዋን ዴዒያ ኪታንቻቱዋ ጊዲና፥ ዎይ ታና ናዓ ጊዲናካ ኦኒኔ ኤሪያባይ ባዋ።</verse>
				<verse number="33">ሄ ዎዲ ኣዉዴ ጊዳኔንቶ፥ ሂንቴ ኤሬና ዲራው፥ ናጌቲቴ፤ ሚኒቴ፤ ፆሳ ዎሲቴ።</verse>
				<verse number="34">ታ ዩሳይ ባሬ ጎሊያ ኣጊዴ፥ ኦጊያ ቢያ ቢታኒያ ማላ፤ ቢታኒ ባሬ ቆማቱዋሲ ሁጲያን ሁጲያን ኦሱዋ ኢሚዴ፥ ኡንቱንታ ባሬ ኦሱዋሲ ካፖ ኦꬄዳ፤ ቃሲ ካሪያ ናጊያዌካ ሚኒሲዴ ናጋና ማላ ኣዛዜዳ።</verse>
				<verse number="35">«ሄዋ ዲራው፥ ሚኒቴ፤ ኣዪሲ ጎፔ፥ ጎሊያዉ ኦማርሳ ጊዲና፥ ዎይ ቃማ ቢላሄ ጊዲና፥ ዎይ ኩቱ ዋሲያ ዎዴ ጊዲና፥ ዎይ ጉራ ዎንቱማꬃና ጊዲና ኣዉዴ ያኔንቶ፥ ሂንቴ ኤሪኪታ።</verse>
				<verse number="36">ሂንቴንቱ ኣኬኬናን ኢ ዮፔ፥ ሂንቴንታ ጌሚዒሼዳዋንታ ዴሜና ማላ ሚኒቴ።</verse>
				<verse number="37">ታኒ ሂንቴንቶ ኦዲያዋ ኣሳ ኡባው ኦዳይ፤ ሚኒቴ።»</verse>
			</chapter>
			<chapter number="14">
				<verse number="1">ፓሲጋ ባላ ጊያዋ ቦንቺያ ጋላሳይኔ ጫሊቤና ኡኪꬃ ሙሳ ቦንቺያ ባላ ጋላሳይ ጋካናው ላዑ ጋላሳይ ኣቴዳ፤ ቄሳቱዋ ካፓቱኔ ሂጊያ ታማርሲያዋንቱ ኣሳይ ኤሬናን ዬሱሳ ኦይቂዴ ዎꬋና ኦጊያ ኮዪኖ።</verse>
				<verse number="2">«ኣሳይ ዋላሳ ኬሴና ማላ፥ ፓሲጋ ቦንቺያ ጋላሲ ሄዋ ኦꬆኮ» ያጌዲኖ።</verse>
				<verse number="3">ዬሱሲ ቢታኒያ ጋዲያን ኦሉዋ ሃርጊያ ሲሞና ሶዪን ቁማ ማናው ኡቴዳ ዎዴ፥ ኢቲ ሚሺራታ ቢልቃሲያ ኩሜዳ ናርዶሳ ጊያ ዳሪ ኣልዖ ሺቱዋ ኣካዴ ያዱ፤ ሄ ቢልቃሲያ ሜንꬃዴ ሺቱዋ ዬሱሳ ሁጲያን ቲጋዱ።</verse>
				<verse number="4">ሄዋን ዴዒያ ኣሳፔ ኢቱ ኢቱ ሃንቄቲዴ፥ «ሃ ሺቱዋ ጮ ኣያው ባዪዛይ? ሃ ሺቱዋ ሄዙ ፄቱ ቢራ ሳንቲሚያን ዛሊዒዴ፥ ሚሻ ሂዬሳው ኢማናው ዳንዳዬቴ» ያጊዴ ባሬንቱ ጊዶን ሃሳዪኖ፤ ያቲዴ ሄ ሚሺራቶ ዳሪሲ ሃንቄቴዲኖ።</verse>
				<verse number="5">***</verse>
				<verse number="6">ሺን ዬሱሲ ሃዋዳን ያጌዳ፤ «ሃ ሚሺራቶ ኣይኔ ጎፒቴ፤ ኢዞ ኣዪሲ ሜቶꬂቴ? ኢዛ ታው ሎዖባ ኦꬃዱ።</verse>
				<verse number="7">ሂዬሳቱ ኡባ ዎዴ ሂንቴንቱና ዴዒኖ፤ ሂንቴ ኮዬዳ ዎዴ ኣዉዴኔ ኡንቱንታ ማዳናው ዳንዳዪታ፤ ሺን ታኒ ኡባ ዎዴ ሂንቴንቱና ዴዒኬ።</verse>
				<verse number="8">ኢዛ ባሬው ዳንዳዬቴዳዋ ኦꬃዱ፤ ቃሲ ታ ኣሳቴꬃይ ሞጌታናፔ ካሴታዴ ሞጎ ጊጊሳናው ሺቱዋ ኦካዱ።</verse>
				<verse number="9">ታኒ ሂንቴንቶ ቱሙዋ ኦዳይ፤ ሳዓ ኡባን ዎንጋላ ሚሺራቹዋ ኦዲያሳን ሃቃኒኔካ፥ ኣሳይ ኢዞ ቆፓና ማላ፥ ሃ ኢዛ ኦꬄዳዌ ኦዴታና» ያጌዳ።</verse>
				<verse number="10">ታማኔ ላዑ ዬሱሳ ካሊያዋንቱፔ ኢቱ ዪሁዳ ኣስቆሮቱ ጊያዌ፥ ዬሱሳ ቄሳቱዋ ካፓቱዋሲ ኣꬂዴ ኢማናው ኡንቱንቱኮ ቤዳ።</verse>
				<verse number="11">ኡንቱንቱ ሄዋ ሲሴዳ ዎዴ ናሼቲዴ፥ «ኑኒ ኔው ሚሻ ኢማና» ያጌዲኖ፤ ዪሁዳ ኣስቆሮቱ ዬሱሳ ኣꬂዴ ኢማናው ኢንጄቲያ ዎዲያ ዎቼ።</verse>
				<verse number="12">ጫሊቤና ኡኪꬃ ሚያ ባላ ጋላሳ ቦንቺያ ኮይሮ ጋላሲ፥ ፓሲጋ ቁማ ማናው ዶርሳ ሹኪያ ዎዴ፥ ዬሱሳ ካሊያዋንቱ ኣ፥ «ፓሲጋ ቦንቺያ ጋላሲ ኔኒ ማና ቁማ ኑኒ ሃቃ ቢዴ ጊጊሳኔ?» ያጊዴ ኦቼዲኖ።</verse>
				<verse number="13">ዬሱሲ ባሬና ካሊያዋንቱፔ ላዓቱዋ ሃዋዳን ያጊዴ ኪቴዳ፤ «ካታማ ቢቴ፤ ሂንቴ ቢሺን፥ ኦቱዋን ሃꬃ ቶኬዳ ኢቲ ቢታኒ ሂንቴንቱና ጋኬታናዋ፤ ኣ ካሊቴ።</verse>
				<verse number="14">ኢ ቢዴ ጌሊያ ጎሊያዉዋ፥ ‹ታማሪሲያዌ ኔና፥ «ታኒ ታና ካሊያዋንቱና ፓሲጋ ቁማ ማናው ታ ኢማꬃ ኪፊሊ ሃቃኔ?» ያጌ› ያጊቴ።</verse>
				<verse number="15">ጎሊያዉ ሂንቴንታ ፖቂያ ቦላን ዴዒያ ጊጊ ኡቴዳ ኣኮ ኪፊሊያ ቤሳና፤ ሄዋን ኑሲ ጊጊሲቴ» ያጌዳ።</verse>
				<verse number="16">ሄ ላዑ ዬሱሳ ካሊያዋንቱ ኬሲዴ፥ ካታማ ቤዲኖ፤ ዬሱሲ ባሬንቶ ኦዴዳዋዳንካ ኡባባ ዴሚዴ፥ ፓሲጋ ቁማ ጊግሴዲኖ።</verse>
				<verse number="17">ሳዓይ ኦማርሲያ ዎዴ ዬሱሲ ታማኔ ላዑ ባሬና ካሊያዋንቱና ያ ቤዳ።</verse>
				<verse number="18">ኡንቱንቱ ኡቲዴ ሳምፓፔ ቁማ ሚሺን፥ ዬሱሲ ኡንቱንታ፥ «ታኒ ሂንቴንቶ ቱሙዋ ኦዳይ፤ ሂንቴንቱፔ ኢቱ ታናና ሚያዌ፥ ታና ኣꬂዴ ኢማናዋ» ያጌዳ።</verse>
				<verse number="19">ኣ ካሊያዋንቱ ሎይꬂ ሲሴቲና፥ ሁጲያን ሁጲያን ኣ፥ «ቱሙ ታኔሻ?» ጊያዋ ዶሜዲኖ።</verse>
				<verse number="20">ዬሱሲ ዛሪዴ፥ «ኢ ሃ ሂንቴንቱ ታማኔ ላዓቱዋፔ ኢቱዋ፤ ኢ ታናና ኢቲፔ ቱሻናው ባሬ ዳቡዋ ሻታን ዬዲያዋ።</verse>
				<verse number="21">ታኒ፥ ኣሳ ናዓይ፥ ፆሳ ማፃፋይ ሃይቃና ጌዳዋዳን ሃይቃና፤ ሺን ታና፥ ኣሳ ናዓ፥ ኣꬂዴ ኢሚያ ኡራው ኣዬሮ፤ ሄ ኡራይ ዬሌቴናን ኣቴዴንቶ፥ ኣው ሎዓ ሺን» ያጌዳ።</verse>
				<verse number="22">ኡንቱንቱ ሚሺን፥ ዬሱሲ ዳቡዋ ኣኪዴ፥ ፆሳ ጋላቴዳ፤ ሄ ዳቡዋ ሜንꬂዴ፥ ባሬና ካሊያዋንቶ ኢሚዴ፥ «ሄይቴ፤ ሃዌ ታ ኣሹዋ» ያጌዳ።</verse>
				<verse number="23">ፁዓ ኣኪዴ፥ ፆሳ ጋላቲዴ፥ ኡንቱንቶ ኢሜዳ፤ ኡባይ ሄ ፁዓፔ ኡሼዲኖ።</verse>
				<verse number="24">ዬሱሲ፥ «ሃዌ ኦራꬃ ጫቁዋን ጮራ ኣሳ ዲራው ጉኪያ ታ ሱꬃ።</verse>
				<verse number="25">ታኒ ሂንቴንቶ ቱሙዋ ኦዳይ፤ ታኒ ፆሳ ካዉቴꬃን ኦራꬃ ዎዪኒያ ኤሳ ኡሻና ጋላሳይ ጋካናው፥ ላዔንꬁዋ ሃ ዎዪኒያ ኤሳ ኡባካ ኡሺኬ» ያጌዳ።</verse>
				<verse number="26">ማዚሙሪያ ዬፄዳዋፔ ጉዪያን፥ ዴብሬ ዛይቴ ዴሪያ ቤዲኖ።</verse>
				<verse number="27">ዬሱሲ ባሬና ካሊያዋንቶ፥ «ሂንቴንቱ ኡባይ ታና ዬጊዴ ዎፃኒታ፤ ኣዪሲ ጎፔ፥ ፆሳ ማፃፋይ፥ ‹ፆሳይ ዶርሳ ሄሚያዋ ዎꬋና፤ ሄዋፔ ጉዪያን ዶርሳይ ኡባይ ላሌታና ጌ› ያጌዳ።</verse>
				<verse number="28">ሺን ታኒ ሃይቁዋፔ ዴንዴዳዋፔ ጉዪያን፥ ሂንቴንቱፔ ካሴታዴ ጋሊላ ባና» ያጌዳ።</verse>
				<verse number="29">ጴፂሮሲ ዛሪዴ፥ «ኡንቱንቱ ኡባቱ ኔና ዬጊዴ ቦፔካ፥ ታኒ ኔና ሙሌካ ዬጊኬ» ያጌዳ።</verse>
				<verse number="30">ዬሱሲ ጴፂሮሳ፥ «ታኒ ኔው ቱሙዋ ኦዳይ፤ ሃቼ ቃማ ኩቱ ላዔꬁዋ ዋሳናፔ ካሴ፥ ኔን ታና ሄዙ ጌዴ ካዳናሳ» ያጌዳ።</verse>
				<verse number="31">ሺን ጴፂሮሲ ካሴዋፔካ ሚኒሲዴ፥ «ታኒ ሃራይ ኣቶ፥ ኔናና ኢቲፔ ሃይቂንቶካ፥ ኔና ሙሌካ ካዲኬ» ያጌዳ። ቃሲ ሃራቱ ኡባቱካ ሄዋዳን ጌዲኖ።</verse>
				<verse number="32">ጌቴሴማኔ ጊያ ሳዓ ቤዲኖ፤ ዬሱሲ ባሬና ካሊያዋንታ «ታኒ ፆሳ ዎሳናሲ፥ ሂንቴንቱ ሃዋን ኡቲሺቴ» ያጌዳ።</verse>
				<verse number="33">ዬሱሲ ጴፂሮሳ፥ ያዪቆባኔ ዮሃኒሳ ባሬናና ኣፌዳ፤ ዳሪ ካዮቴዳኔ ሜቶቴዳ።</verse>
				<verse number="34">ቃሲ ኡንቱንታ፥ «ታኒ ሃይቃና ጋካናዉካ ካዮታይ፤ ሃዋን ታኪሺቴ፤ ጌሚዒሾፒቴ» ያጌዳ።</verse>
				<verse number="35">ጉꬃ ሲንꬃኮ ሺቂዴ፥ ሳዓን ጉፋኒዴ፥ ዳንዳዬቲያዋ ጊዶፔ፥ ሄ ዎዲ ባሬፔ ኣꬋና ማላ፥ ፆሳ ዎሴዳ።</verse>
				<verse number="36">ቃሲካ፥ «ኣባቦ፥ ታ ኣቦ፥ ኡባባይ ኔው ዳንዳዬቴ፤ ሃ ፁዓ ታፔ ዲጋ፤ ሺን ኔ ሼኒያዳን ሃኖፔ ኣቲን፥ ታ ሼኒያዳን ሃኖፖ» ያጌዳ።</verse>
				<verse number="37">ዬሱሲ ባሬና ካሊያዋንቱኮ ሲሚ ዪዴ፥ ጌሚዒሼዳዋንታ ዴሚዴ ጴፂሮሳ፥ «ሲሞና፥ ጌሚዒሻዲ? ኔን ኢቲ ሳቴንቶኔ ናጋናው ዳንዳያቤይኪ?</verse>
				<verse number="38">ፓጪያን ሂንቴ ጌሌና ማላ፥ ናጌቲቴኔ ፆሳ ዎሲቴ፤ ኣያናይ ጊጊ ኡቴዳ፤ ሺን ኣሹ ዳቡራንቻ» ያጌዳ።</verse>
				<verse number="39">ቃሲካ ቢዴ ካሴዋዳንካ ፆሳ ዎሴዳ።</verse>
				<verse number="40">ኣ ካሊያዋንቱኮ ጉዬ ሲሚዴ ኢ ዪያ ዎዴ፥ ጌሚዒሼዳዋንታ ዴሜዳ፤ ኡንቱንቱ ኣይፊያ ጌሚዒሹ ጎዚ ዎꬄዳ ዲራው፥ ኣው ኣያ ሃሳዪኖንቶካ ኤሪቤይኪኖ።</verse>
				<verse number="41">ሄዜንꬁዋ ኡንቱንቱኮ ዪዴ፥ «ሃዒ ጋካናዉካ ጌሚዒሺቴኔ ሼምፒቴ? ጊዳና፤ ዎዲ ጋኬዳ፤ ቤዒቴ፥ ታና፥ ኣሳ ናዓ፥ ናጋራንቻ ኣሳቱዋ ኩሺያን ኣꬂዴ ኢሚያ ዎዲ ጋኬዳ።</verse>
				<verse number="42">ዴንዲና ቦይቴ፤ ቤዒቴ፥ ታና ኣꬂዴ ኢሚያዌ ሃዌኩ ጋኬዳ» ያጌዳ።</verse>
				<verse number="43">ዬሱሲ ሄዋ ቢሮ ሃሳዪሺን፥ ታማኔ ላዑ ኣ ካሊያዋንቱፔ ኢቱ፥ ዪሁዳ ኣስቆሮቱ፥ ኤሌካ ጋኪ ዎꬌዳ፤ ቃሲ ቄሳቱዋ ካፓቱ ሂጊያ ታማሪሲያዋንቱኔ ጪማቱ ኪቲና፥ ማሻኔ ፃምዓ ኦይቄዳ ጮራ ኣሳይ ኣናና ኢቲፔ ዬዳ።</verse>
				<verse number="44">ዬሱሳ ኣꬂ ኢሚያዌ ሄ ጮራ ኣሳው፥ «ታኒ ዬሪያዌ ኣ፤ ኣ ኦይቂዴ ሎይꬂ ናጊዴ፥ ኣፊቴ» ያጊዴ ማላ ኦዲ ዎꬄዳ።</verse>
				<verse number="45">ዪሁዳ ኣስቆሮቱ ጋኮሳናካ ዬሱሳኮ ሺቂዴ፥ «ታማሪሲያዎ» ያጊዴ ዬሱሳ ዬሪ ኣኬዳ።</verse>
				<verse number="46">ሄ ጮራ ኣሳይ ዬሱሳ ሚኒሲ ኦይቄዳ።</verse>
				<verse number="47">ሺን ማታን ኤቄዳዋንቱፔ ኢቱ ባሬ ጩቢያ ሾዲኔ ቄሳቱዋ ኡባቱዋ ካፑዋ ቆማ ሾጪዴ፥ ኣ ሃይꬃ ቃንፂ ኦሌዳ።</verse>
				<verse number="48">ዬሱሲ ዛሪዴ፥ ሄ ሺቄዳ ጮራ ኣሳ፥ «ታና ቦንቃንቻ ኬሲዴ፥ ቦንቃንቻ ኦይቂያዋዳን ኦይቃናው ጩቢያኔ ፃምዓ ኦይቂዴ ዬዲቴ?</verse>
				<verse number="49">ታኒ ጌሻ ጎሊያን ታማሪሳዴ፥ ጋላሳን ጋላሳን ሂንቴንቱና ዴዒያ ዎዴ ታና ኦይቂቤይኪታ፤ ሺን ፆሳ ማፃፋቱ ጌዳዌ ፖሌታናው ቤሴ» ያጌዳ።</verse>
				<verse number="50">ዬሱሳ ካሊያዋንቱ ኡባቱ ኣ ዬጊዴ ቢ ኣጌዲኖ።</verse>
				<verse number="51">ናፃላ ፃላላ ማዬዳ ኢቲ ያላጋ ቢታኒ ዬሱሳ ካሊያዋ ኣሳይ ኦይቄዳ።</verse>
				<verse number="52">ሺን ሄ ቢታኒ ናፃላ ኦሊዴ፥ ካሎ ፂራ ዎፄዳ።</verse>
				<verse number="53">ኣሳይ ዬሱሳ ቄሳቱዋ ኡባቱዋ ካፑዋ ሶይ፥ ቄሳቱዋ ካፓቱዋ ኡባቱ፥ ጪማቱኔ ሂጊያ ታማርሲያዋንቱ ሺቄዳሳ ኣፌዲኖ።</verse>
				<verse number="54">ጴፂሮሲ ቄሳቱዋ ኡባቱዋ ካፑዋ ዲርሳ ጊዱዋ ጋካናሲ ሃኩዋን ኣ ካሌዳ፤ ያኒ ናጊያዋና ታማ ካሺዴ፥ ኡቲ ኣጌዳ።</verse>
				<verse number="55">ቄሳቱዋ ካፓቱኔ ሄዋን ሺቄዳ ኣሳይ ኡባይ ዬሱሳ ዎꬋናው ኣ ቦላ ማርካ ኮዬዲኖ፤ ሺን ኣይኔ ዴሚቤይኪኖ።</verse>
				<verse number="56">ኣዪሲ ጎፔ፥ ጮራ ኣሳቱ ኣ ቦላን ዎርዱዋ ማርካቴዲኖ፤ ሺን ኡንቱንቱ ማርካቴꬃይ ኢቲ ማላ ጊዴና።</verse>
				<verse number="57">ኢቲ ኢቲ ኣሳቱ ዴንዲ ኤቂዴ ዬሱሳ ቦላ፥ «ኢ፥ ‹ታኒ ኣሳይ ኬፄዳ ሃ ጌሻ ጎሊያ ኮላዴ፥ ኣሳይ ኬፂቤና ሃራ ጌሻ ጎሊያ ሄዙ ጋላሳ ጊዶን ኬፃና› ጊሺን፥ ኑኒ ሲሴዶ» ያጊዴ ዎርዱዋ ማርካቴዲኖ።</verse>
				<verse number="58">***</verse>
				<verse number="59">ሺን ሃራይ ኣቶ ኡንቱንቱ ማርካቴꬃይ ሄዋን ኢቲ ማላ ጊዲቤና።</verse>
				<verse number="60">ቄሳቱዋ ኡባቱዋ ካፑ ኣሳ ኡባ ሲንꬃን ዴንዲ ኤቂዴ ዬሱሳ፥ «ሃዋንቱ ኔና ሞቲያ ሞቶ ኔው ዛሪያባይ ባዌ?» ያጊዴ ኦቼዳ።</verse>
				<verse number="61">ሺን ዬሱሲ ጮዑ ጊዴ፥ ኣይኔ ዛሪቤና፤ ቄሳቱዋ ኡባቱዋ ካፑ ኣ፥ «ኣንጄቴዳ ፆሳ ናዓይ ኪሪስቶሲ ኔኔ?» ያጊዴ ላዔንꬁዋ ኦቼዳ።</verse>
				<verse number="62">ዬሱሲ ዛሪዴ፥ «ኤ፥ ታና፤ ሂንቴ ታና፥ ኣሳ ናዓ፥ ዎልቃማ ፆሳፔ ኡሼቻ ባጋና ኡቲዴዒሺናኔ ሳሉዋ ሻሪያና ዪሺን ቤዓና» ያጌዳ።</verse>
				<verse number="63">ቄሳቱዋ ኡባቱዋ ካፑ ባሬ ማዩዋ ፔꬊ ኦሊዴ፥ «ኑና ሃዋፔ ሲንꬃን ኣዪሲ ሃራ ማርካ ኮሺ?</verse>
				<verse number="64">ሂንቴንቱ ኣ ቦሪያ ሲሴዲታ፤ ሂንቴ ቆፋይ ኣዬ?» ያጌዳ፤ ኡንቱንቱ ኡባይ፥ «ኢ ሃይቃና ቤሴ» ያጊዴ ኣ ቦላ ፒርዴዲኖ።</verse>
				<verse number="65">ኡንቱንቱፔ ኢቱ ኢቱ ኣ ቦላ ጩሼꬃ ዶሜዲኖ፤ ኣ ኣይፊያ ካሚ ዴቺዴ፥ «ኔና ዴቼዳዌ ኦኔ? ኣኔ ቲምቢቲያ ኦዳ!» ያጌዲኖ፤ ቃሲ ናጊያዋንቱካ ኣ ቂንፃሊያ ባቂዴ ኣፌዲኖ።</verse>
				<verse number="66">ጴፂሮሲ ዲርሳ ጊዶን ሂርኪና ዴዒሺን፥ ቄሳቱዋ ኡባቱዋ ካፑዋ ማጫ ኣሺካራቱዋፔ ኢቲና ያዱ።</verse>
				<verse number="67">ጴፂሮሲ ታማ ካሺያዋ ቤዓዴ፥ ጫዳ ፄላዴ፥ «ኔኒካ ናዚሬቲያ ዬሱሳና ኢቲፔ ዴዓ» ያጋዱ።</verse>
				<verse number="68">ሺን ጴፂሮሲ፥ «ኔኒ ጊያዌ ኣዬንቶ ታኒ ኤሪኬ፤ ታው ኣኬኬቴና» ያጊዴ ካዴዳ፤ ያቲዴ ዲርሳ ፔንጊያኮ ኬሴዳ፤ ኩቱካ ዋሴዳ።</verse>
				<verse number="69">ሄ ኣሺካራታ ጴፂሮሳ ቤዓዴ፥ ኣ ማታን ኤቄዳ ኣሳቱዋ፥ «ሃ ቢታኒካ ኡንቱንቱና ዴዔ» ጋዴ ጉጃዴ ኦዱዋ ዶማዱ።</verse>
				<verse number="70">ሺን ጴፂሮሲ ቃሲካ ካዴዳ። ጉꬃ ጋሚዒሺን፥ ማታን ኤቄዳ ኣሳቱ ላዔንꬁዋ ጴፂሮሳ፥ «ኔኒ ቱማ ኡንቱንቱና ኢቲፔ ዴዓ፤ ኣዪሲ ጎፔ፥ ኔኒ ጋሊላ ጋዲያ ኣሳ» ያጌዲኖ።</verse>
				<verse number="71">ሺን ጴፂሮሲ፥ «ታኒ ሄዋ ሂንቴ ጊያ ቢታኒያ ኤሪኬ!» ያጊዴ ባሬና ሼቃኔ ጫቁዋ ዶሜዳ።</verse>
				<verse number="72">ኤሌካ ኩቱ ላዔꬁዋ ዋሲ ኣጌዳ፤ ጴፂሮስ ባሬና ዬሱሲ፥ «ኔኒ ኩቱ ላዔꬁዋ ዋሳናፔ ካሴ ሄዙ ጌዴ ታና ካዳናሳ» ጌዳዋ ሃሳዪዴ፥ ዳሪ ዬኬዳ።</verse>
			</chapter>
			<chapter number="15">
				<verse number="1">ዎንታ ጉራን ኤሌካ ቄሳቱዋ ካፓቱ ጪማቱዋናኔ ሙሴ ሂጊያ ታማሪሲያዋንቱና ሄዋን ሺቄዳ ኣዪሁዳ ሻንጋቱዋ ኡባና ማቄቲዴ፥ ዬሱሳ ቃቺ ኣፊዴ፥ ጲላፆሳው ኣꬂዴ ኢሜዲኖ።</verse>
				<verse number="2">ጲላፆሲ ኣ፥ «ኔኒ ኣዪሁዳቱዋ ካቴ?» ያጊዴ ኦቼዳ። ዬሱሲ ዛሪዴ ኣ፥ «ኔ ጊያዋዳና» ያጌዳ።</verse>
				<verse number="3">ቄሳቱዋ ካፓቱ ዬሱሳ ዳሮባን ሞቴዲኖ።</verse>
				<verse number="4">ጲላፆሲ ሺሬቲዴ ዬሱሳ፥ «ኔው ዛሪያባይ ባዌ? ኡንቱንቱ ኔ ቦላ ዎዪሳ ሞቱዋ ኣሂንቶ ቤዒኪ?» ያጊዴ ኦቼዳ።</verse>
				<verse number="5">ሺን ዬሱሲ ሃራባ ዛሬናን ኢፂና፥ ጲላፆሲ ማላሌቴዳ።</verse>
				<verse number="6">ጲላፆሳው ፓሲጋ ባላ ቦንቺያ ጋላሳን ኣሳይ ኮዪያ ኢቲ ኡራ ቃሹዋፔ ቢሊያ ዎጋይ ዴዔ።</verse>
				<verse number="7">ሄ ዎዴ ኢቲ ባርባና ጊያ ቢታኒ ዋላሳ ኬሲዴ ሼምፑዋ ዎꬌዳ ኣሳቱዋና ኢቲፔ ቃሾ ጎሊያን ዴዔ።</verse>
				<verse number="8">ሺቄዳ ጮራ ኣሳይ ጲላፆሲ ካሴ ኤሬቶዋዳንካ ባሬንቶ ማሮታ ኦꬃና ማላ፥ ኣ ኦቼዲኖ።</verse>
				<verse number="9">ጲላፆሲ ኣሳ ዛሪዴ፥ «ታኒ ሂንቴንቶ ኣዪሁዳቱዋ ካቲያ ቢሊያዋ ኮዪቴ?» ያጊዴ ኦቼዳ።</verse>
				<verse number="10">ኣዪሲ ጎፔ፥ ቄሳቱዋ ካፓቱ ዬሱሳ ቃናቲዴ ኣꬂ ኢሜዳዋ ጲላፆሲ ኤሬዳ።</verse>
				<verse number="11">ሺን ቄሳቱዋ ካፓቱ ዬሱሳ ኮታ ባርባና ቢላናዳን፥ ሄ ሺቄዳ ኣሳይ ጲላፆሳ ዎሳና ማላ፥ ኣሳ ማቄዲኖ።</verse>
				<verse number="12">ጲላፆሲ ላዔንꬁዋ ዛሪዴ፥ «ያቲና፥ ሃ ኣዪሁዳ ካቲያ ሂንቴንቱ ጊያዋ ዎቶ?» ያጌዳ።</verse>
				<verse number="13">ኣሳይ ጲላፆሳው ዛሪ ዛሪ ባሬንቱ ኮሻ ꬎቁ ኦꬂዴ፥ «ኣ ካቃ» ያጌዲኖ።</verse>
				<verse number="14">ጲላፆሲ ኣሳ፥ «ኣዪሲ? ኢ ኣይ ኢታባ ኦꬄዴ?» ያጌዳ። ሺን ኣሳይ ካሴዋፔካ ባሬ ኮሻ ꬎቁ ኦꬂዴ፥ «ኣ ካቃ» ያጌዲኖ።</verse>
				<verse number="15">ጲላፆሲ ኣሳ ናሼቻናው ኮዪዴ፥ ባርባና ኣሳው ቢሌዳ፤ ያቲዴ ሊሱዋን ዬሱሳ ዎታዳራቱዋን ሾጪሲዴ፥ ካቃና ማላ ኡንቱንቶ ኣꬂ ኢሜዳ።</verse>
				<verse number="16">ሄዋፔ ጉዪያን፥ ዎታዳራቱ ዬሱሳ ጋዲያ ሞዲያዋ ጊቢያ ኣፊዴ፥ ሃራ ዎታዳራቱዋ ኡባ ኢቲፔ ፄሴዲኖ።</verse>
				<verse number="17">ቃሲ ዞዖ ማዩዋ ኣ ማዪዜዲኖ፤ ኣጉንꬃ ኣኪሊሊያ ጊጊሲዴ፥ ኣ ሁጲያን ዎꬄዲኖ።</verse>
				<verse number="18">ሄዋፔ ጉዪያን ኣ፥ «ኣዪሁዳቱዋ ካቴው፥ ሳሮታይ ኔው ጊዶ» ያጊ ሳሮቲዴ፥ ኣ ቂሊጩዋ ዶሜዲኖ።</verse>
				<verse number="19">ዬሱሳ ሁጲያ ማቃ ፃምዓን ሾጬዲኖ፤ ቃሲ ኣ ቦላን ጩቼዲኖ፤ ጉልባቲዴ ኣው ጎዪኔዲኖ።</verse>
				<verse number="20">ኣ ቦላ ቂሊጬዳዋፔ ጉዪያን፥ ዞዖ ማዩዋ ኣፔ ቃሪ ኣኪዴ፥ ኣ ማዩዋ ኣ ማዪዜዲኖ፤ ያቲዴ ማስቃሊያ ቦላን ሚሲማሪያን ꬊሺዴ፥ ኣ ካቃናው ኣፌዲኖ።</verse>
				<verse number="21">ኡንቱንቱ ቢዴ፥ ኢስኪንዲራኔ ሩፎሳ ዬሌዳ ኣዉዋ፥ ኢቲ ሲሞና ጊያ ቄሬና ጋዲያ ኣሳይ፥ ጋፃፔ ካታማ ዪያዋና ጋኬቲዴ፥ ዬሱሳ ማስቃሊያ ዎልቃን ቶሴዲኖ።</verse>
				<verse number="22">ያቲዴ ጎልጎታ ጌቴቲያሳ ዬሱሳ ኣፌዲኖ። «ጎልጎታ» ጊያዌ «ሁጲያ ጎሲያሳ» ጊያዋ።</verse>
				<verse number="23">ካዋራ ጊያ ꬋሊ ዋላኬቴዳ ዎዪኒያ ኤሳ ዬሱሳው ኡሻናው ኢሜዲኖ፤ ሺን ኢ ኡሼናን ኢፄዳ።</verse>
				<verse number="24">ኡንቱንቱ ኣ ካቄዲኖ፤ ቃሲ ኦና ኦና ጋካኔንቶ ኤራናው ኣ ማዩዋ ሻኪዴ፥ ሳማ ዬጌዲኖ።</verse>
				<verse number="25">ኡንቱንቱ ኣ ካቂያ ዎዴ፥ ዎንታፔ ሄዙ ሳቴ።</verse>
				<verse number="26">«ኣዪሁዳቱዋ ካቲያ» ያጊ ኣ ሞቲያ ፃፉ ፃፌቲ ኡቴዳ።</verse>
				<verse number="27">ዬሱሳና ላዑ ካዪሳቱዋ ኢቱዋ ኣፔ ኡሼቻ ባጋና፥ ቃሲ ኢቱዋ ኣፔ ሃዲርሳ ባጋና ማስቃሊያ ቦላ ሚሲማሪያን ꬊሺዴ ካቄዲኖ።</verse>
				<verse number="28">ፆሳ ማፃፋይ፥ «ኢታባ ኦꬄዳ ኣሳቱዋና ኢ ፓይዴቴዳ» ያጊያዌ ፖሌቴዳ።</verse>
				<verse number="29">ኦጊያና ኣꬊያ ኣሳይ ዬሱሳ ካꬊዴ፥ ባሬንቱ ሁጲያ ቃꬂዴ ቦሬዲኖ፤ «ሲሚ፥ ጌሻ ጎሊያ ኮላዴ ሄዙ ጋላሳ ጊዶን ኬፂያዎ፥</verse>
				<verse number="30">ኣኔ ማስቃሊያ ቦላፔ ዎꬋዴ፥ ኔ ሁጲያ ኣሻ» ያጌዲኖ።</verse>
				<verse number="31">ሃዋዳንካ ቄሳቱዋ ካፓቱ ሙሴ ሂጊያ ታማሪሲያዋንቱና ኢቲፔ ዬሱሳ ቦላ፥ «ሃራ ኣሳቱዋ ኣሼዳ፤ ሺን ባሬና ኣሻናው ዳንዳዬና፤</verse>
				<verse number="32">ኑኒ ቤዒዴ ኣማናና ማላ፥ ኪሪስቶሲ ኢስራዔሊያ ካቲ፥ ኣኔ ማስቃሊያ ቦላፔ ሃዒ ዎꬎ» ጊዴ ቂሊጬዲኖ። ቃሲ ሃራይ ኣቶ፥ ኣናና ማስቃሊያ ቦላ ሚሲማሪያን ꬊሼቲዴ ካቄቴዳዋንቱካ ኣ ቦላ ቂሊጬዲኖ።</verse>
				<verse number="33">ኡሱፑን ሳቲያፔ ዶሚዴ፥ ኡዱፑ ሳቲያ ጋካናው፥ ጋዲያ ኡባይ ꬉሜዳ።</verse>
				<verse number="34">ኡዱፑ ሳቲያን ዬሱሲ ባሬ ቃላ ꬎቁ ኦꬂዴ፥ «ኤሎሄ፥ ኤሎሄ፥ ላማ ሳባቂታኒ?» ያጌዳ። ሄዋ ጊያዌ፥ «ታ ፆሳው፥ ታ ፆሳው፥ ታና ኣዪሲ ኣጋዲ?» ጊያዋ።</verse>
				<verse number="35">ሄዋን ኤቄዳ ኣሳፔ ኢቱ ኢቱ ሄዋ ሲሲዴ፥ «ቤዒቴ፤ ኤላሳ ፄሴ» ያጌዳ።</verse>
				<verse number="36">ሄ ኣሳፔ ኢቱ ዎፂ ዪዴ፥ ዛንዛ ማላቲያዋን ጫላ ዎዪኒያ ኤሳ ኩንꬄዳ፤ ሄዋ ማቃ ጋቲማ ፄራን ዎꬂዴ፥ «ዴዒሺቴ ኣኔ፤ ኤላስ ማስቃሊያፔ ኣ ዎꬃናው ያኔንቶኔ ኣኔ ቤዖይቴ» ያጊዴ ዬሱሳ ዶናኮ ኡሻናው ሺሼዳ።</verse>
				<verse number="37">ዬሱሲ ቃላ ꬎቁ ኦꬂ ዋሲዴ፥ ሃይቂ ኣጌዳ።</verse>
				<verse number="38">ጌሻ ጎሊያን ቃሼቴዳ ጋሪዱ ቆሞፔ ዱጌ ጋካናው፥ ላዑ ኬሲዴ ፖሼቲ ዎꬌዳ።</verse>
				<verse number="39">ማስቃሊያፔ ሲንꬃ ባጋና ሄዋን ኤቄዳ ኢቲ ፄቱዋ ካፑ፥ ሄዋ ኬና ዬሱሲ ዋሲዴ ሃይቄዳዋ ቤዔዳ ዎዴ፥ «ሃ ቢታኒ ቱሙ ፆሳ ናዓ» ያጌዳ።</verse>
				<verse number="40">ሄዋን ሃኩዋን ኤቂዴ ፄሊያ ኣማሬዳ ማጫዋንቱ ዴዒኖ፤ ኡንቱንቱ ጊዶን ማግዳላ ጊያ ካታማፔ ዬዳ ማይራማ፥ ቴፋ ያዪቆባኔ ዮሳ ዳያ ማይራማኔ ሳሎማ ዴዒኖ።</verse>
				<verse number="41">ሄ ማጫ ኣሳቱ ዬሱሲ ጋሊላን ዴዒያ ዎዴ፥ ኣ ካሌዳዋንታኔ ኣ ማዴዳዋንታ፤ ቃሲ ዬሱሳና ኢቲፔ ዬሩሳላሜ ቤዳ ሃራ ጮራ ማጫ ኣሳቱ ሄዋን ዴዒኖ።</verse>
				<verse number="42">ሳዓይ ኦማርሴዳ ዎዴ፥ ሄዋን ሺቄዳ ኣሳን ቦንቼቴዳ ኢቲ ዮሴፋ ጊያ ቢታኒ፥ ፆሳ ካዉቴꬃይ ያናዋ ናጊ ኡቴዳዌ፥ ኣርማቲያሳ ጊያ ካታማ ኣሳይ ዬዳ፤ ሄ ጋላሳይ ዎንቴꬃ ሳምባታው ጊጌቲያ ጋላሳ ጊዴዳ ዲራው፥ ዮሴፎ ፃሊዴ ጲላፆሳኮ ቢዴ፥ ዬሱሳ ኣኃ ኣካናው ዎሴዳ።</verse>
				<verse number="43">***</verse>
				<verse number="44">ጲላፆሲ፥ ዬሱሲ ማንዒያንካ ሃይቂዲጌዳዋ ሲሴዳ ዎዴ ማላሌቴዳ፤ ፄቱዋ ካፑዋ ፄሲዴ፥ «ኢ ሃይቆዴፔ ጋሚዔዴ?» ያጊዴ ኦቼዳ።</verse>
				<verse number="45">ጲላፆሲ ዬሱሲ ሃይቄዳዋ ፄቱዋ ካፑዋፔ ሲሲዴ፥ ኣ ኣኃ ዮሴፎ ኣካናዳን ኡዴዳ።</verse>
				<verse number="46">ዮሴፎ ሞጉዋ ማዩዋ ሻሜዳ፤ ዬሱሳ ኣኃ ማስቃሊያፔ ዎꬂ ማዩዋን ፃፂዴ፥ ሹቻ ዎጬዳ ኣሳ ሞጊያ ጎንጎሉዋ ጊዶን ኣ ኣኃ ዎꬄዳ፤ ቃሲ ሄ ጎንጎሉዋ ዶናን ዎልቃማ ሹቻ ጎንዶርሲዴ ዎꬄዳ።</verse>
				<verse number="47">ማግዳላ ካታማፔ ዬዳ ማይራማኔ ዮሳ ዳያ ማይራማ ዬሱሳ ኣኃ ኡንቱንቱ ሃቃን ዎꬂንቶ ቤዒኖ።</verse>
			</chapter>
			<chapter number="16">
				<verse number="1">ሳምባታይ ኣꬌዳዋፔ ጉዪያን፥ ማግዳላ ካታማፔ ዬዳ ማይራማ፥ ያዪቆባ ዳያ ማይራማኔ ሳሎማ ቢዴ፥ ዬሱሳ ኣኃ ኦካናው ሺቱዋ ሻሜዲኖ።</verse>
				<verse number="2">ዎጋ ጋላሲ ዎንቱማꬃ ዳሮ ጉራን ፃልቂ ኬሲሺን፥ ሄ ጎንጎሉዋ ቤዲኖ።</verse>
				<verse number="3">ኡንቱንቱ ባሬንቱ ጊዶን ኢቱ ኢቱዋና፥ «ጎንጎሉዋ ዶናፔ ኑሲ ሹቻ ኦኔ ጎንዶርሲዴ ዲጋናዌሻ?» ያጊዴ ሃሳዪኖ።</verse>
				<verse number="4">ኡንቱንቱ ፄሊያ ዎዴ፥ ሄ ዳሮ ዎልቃማ ሹቻ ጎንዶርሲዲጌዳዋ ቤዔዲኖ።</verse>
				<verse number="5">ዬሱሲ ሞጌቴዳ ጎንጎሉዋ ጊዶ ጌሊያ ዎዴ፥ ኢቲ ዎዳላ ቢታኒ ቦꬃ ማዩዋ ማዪዴ፥ ኡሼቻ ባጋና ኡቴዳዋ ቤዒዴ ዳጋሜዲኖ።</verse>
				<verse number="6">ሺን ኢ ኡንቱንታ፥ «ዳጋሞፒቴ። ማስቃሊያ ቦላ ካቄቴዳ ናዚሬቲያ ዬሱሳ ሂንቴንቱ ኮዪያዋ ኤራይ። ኢ ሃዋን ባዋ፤ ዴንዲዲጌዳ። ኡንቱንቱ ኣ ዎꬄዳሳ ሃዋ ቤዒቴ።</verse>
				<verse number="7">ሺን ቢዴ ዬሱሲ ባሬና ካሊያዋንቶኔ ጴፂሮሳው፥ ‹ዬሱሲ ሂንቴንቱፔ ካሴቲዴ ጋሊላ ቤ፤ ኢ ሂንቴንቶ ኦዴዳዋዳንካ ሂንቴንቱ ኣ ያኒ ቤዓና› ያጊዴ ሃዋ ኦዲቴ» ያጌዳ።</verse>
				<verse number="8">ማጫ ኣሳቱ ያሻን ኮኮሪዴ፥ ዬሱሲ ሞጌቴዳ ጎንጎሉዋፔ ኬሲዴ ባቃቲ ኣጌዲኖ፤ ቃሲ ኡንቱንቱ ያዬዳ ዲራው፥ ኣሳው ሄዋ ኦሲኔ ኣይኔ ኦዲቤይኪኖ። ማጫ ኣሳቱ ቢዴ፥ ባሬንቶ ኦዴቴዳባ ኡባ ጴፂሮሳዉኔ ኣናና ዴዒያዋንቶ ቃንꬃን ኦዴዲኖ፤ ሄዋፔ ጉዪያን፥ ዬሱሲ ባሬ ሁጴው ባሬና ካሊያዋንቱ ቦላ፥ ሜꬊናው ኣሺያ ላሜቴና ጌሻ ሚሺራቹዋ ቃላ፥ ኣዋይ ሞኪያሳፔ ዉሊያሳ ጋካናው ኪቴዳ።</verse>
				<verse number="9">ዬሱሲ ሃይቁዋፔ ዴንዴዳዋፔ ጉዪያን፥ ዎጋ ጋላሲ ጉራ፥ ላፑ ኢታ ኣያናቱዋ ኬሴዳ ማግዳላ ካታማፔ ዬዳ ማይራሚው ካሴቲዴ ቤቴዳ።</verse>
				<verse number="10">ኢዛ ባዴ ካሴ ኣናና ዴዒያዋንቶ፥ ቃሬቲዲኔ ዬኪዴ ኡቴዳዋንቶ ኦዳዱ፤</verse>
				<verse number="11">ሺን ዬሱሲ ፓፃ ዴዒያዋኔ ኢዚው ቤቴዳዋ ኡንቱንቱ ሲሴዳ ዎዴ፥ ኢዚ ኦዱዋ ቱማ ጊቤይኪኖ።</verse>
				<verse number="12">ሄዋፔ ጉዪያን፥ ኡንቱንቱፔ ላዓቱ ካታማፔ ኬሲዴ ቢሺን፥ ኦጊያን ዬሱሲ ኮይሮዋፔ ዱማቲዴ፥ ኡንቱንቶ ቤቴዳ።</verse>
				<verse number="13">ኡንቱንቱ ጉዬ ሲሚዴ፥ ሃራቱዋሲ ኦዴዲኖ፤ ሺን ሄዋንቱ ኡንቱንቱ ኦዱዋ ቱማ ጊቤይኪኖ።</verse>
				<verse number="14">ጉዬፔ ታማኔ ኢቲ ዬሱሳ ካሊያዋንቱ ቁማ ሚሺን፥ ዬሱሲ ኡንቱንቶ ቤቴዳ። ኡንቱንቶ ኣማኑ ባይና ዲራው፥ ኢ ኡንቱንታ ሴሬዳ፤ ቃሲ ሃይቁዋፔ ኢ ዴንዴዳዋ ቤዔዳዋንቱ ኡንቱንቶ ኦዲና፥ ኡንቱንቱ ኣማኔናን ኢፄዳ ዲራዉኔ ኦዲና ሲሴናዋንታ ጊዲያ ዲራው፥ ኢ ኡንቱንታ ሴሬዳ።</verse>
				<verse number="15">ኢ ኡንቱንታ ሃዋዳን ያጌዳ፤ «ኣላሚያ ኡባ ቢዴ፥ ኣሳ ኡባው ዎንጋላ ሚሺራቹዋ ቃላ ኦዲቴ።</verse>
				<verse number="16">ኣማኖዌኔ ፃማቄቶዌ ኣታና፤ ሺን ኣማኔናዋ ቦላ ፆሳይ ፒርዳና።</verse>
				<verse number="17">ታናን ኣማኒያዋንቱ ሃ ማላታቱዋ ኦꬃናዋንታ፡ ኡንቱንቱ ታ ሱንꬃን ኢታ ኣያናቱዋ ኬሳናዋንታ፤ ቃሲ ኡንቱንቱ ዱማ ዱማ ኦራꬃ ቃላን ሃሳያናዋንታ።</verse>
				<verse number="18">ኡንቱንቱ ሾሻ ኦይቆፔካ፥ ዎይ ኣያኔ ዎꬊያ ማርዚያ ኡሺንቶካ ኡንቱንታ ቆሄና። ቃሲ ኡንቱንቱ ባሬንቱ ኩሺያ ሃርጋንቻቱዋ ቦላ ዎꬃና፤ ሄ ሃርጋንቻቱ ፓፃና» ያጌዳ።</verse>
				<verse number="19">ጎዳ ዬሱሲ ባሬና ካሊያዋንቱና ሃሳዬዳዋፔ ጉዪያን፥ ፆሳይ ኣ ፑዴ ሳሉዋ ኣፊና፥ ፆሳፔ ኡሼቻ ባጋና ኡቴዳ።</verse>
				<verse number="20">ኣ ካሊያዋንቱ ቢዴ፥ ኡባሳን ዎንጋላ ሚሺራቹዋ ኦዴዲኖ። ጎዳይካ ኡንቱንቱና ኢቲፔ ኦꬄ፤ ኡንቱንቱ ኦዲያ ቃላይካ ቱማ ጊዴዳዋ ኡንቱንቱ ኦꬂያ ማላታቱዋን ኤሪሴዳ።</verse>
			</chapter>
		</book>
		<book number="42">
			<chapter number="1">
				<verse number="1">ቦንቼቴዳ ቶፊሎሳ፥ ኮይሮ ባሬንቱ ኣይፊያን ቤዔዳዋንቱኔ ባሬንቱ ቃላን ማርካቴዳዋንቱ ኑሲ ኦዴዲኖ። ፃፌቴዳ ዬዉዋ ታ ባጋን ኡባ ፃጱዋፔ ቢዳ ፄሎዋፔ ጉዬ፥ ታሪኪያ ማራ ናጌዳ ኦጊያን ኔው ፃፋናው ሎዓ ጊዴዳዌ ታው ቤቴዳ።</verse>
				<verse number="2">***</verse>
				<verse number="3">***</verse>
				<verse number="4">***</verse>
				<verse number="5">ዪሁዳ ጋዲያ ካቲያ ሄሮዲሳ ዎዲያን፥ ኣቢያ ቄሳቴꬃ ኦሱዋ ባጋፔ ጊዴዳ ዛካራሳ ጌቴቲያ ኢቲ ቄሳይ ዴዔ። ማቻታካ ኤልሳቤፆ ጌቴቲያ ኣሮኔ ያራፔ ዬሌቴዳዉኖ።</verse>
				<verse number="6">ላዓቱካ ጎዳ ኣዛዙዋኔ ሴራ ዳሪሲዴ ናጊያዋንታኔ ካꬌ ባንታን ፆሳ ሲንꬃን ዴዒያ ፂላቱዋ።</verse>
				<verse number="7">ጊዶፔ ኣቲን ኤልሳቤፃ ማንꬃ ጊዶ ዲራው፥ ዬሉ ኡንቱንቶ ባዋ። ላዓቱካ ላይꬃ ሱጌዳዋንታ።</verse>
				<verse number="8">ኢቲ ጋላሲ ዛካራሲ ባሬ ባጋ ካላን ፆሳ ሲንꬃን ቄሳቴꬃን ኦꬂያ ዎዴ፥</verse>
				<verse number="9">ባሬ ቄሳቴꬃ ዎጋ ዶያዳን ጌሻ ጎሊያ ጌሊዴ ኢፃና ጩዊሱዋ ሳማይ ኣ ጋኬዳ።</verse>
				<verse number="10">ኢፃናይ ጩዊያ ዎዴ ኣሳይ ኡባይ ካሬን ኤቂዴ ዎሲ ዴዔ።</verse>
				<verse number="11">ጎዳ ኪታንቻይ ኢፃና ያርሹዋሳፔ ኡሼቻና ኤቂዴ ኣው ቤቴዳ።</verse>
				<verse number="12">ዛካራሲካ ቤዔዳ ዎዴ ዳጋሚዴ ያሻን ሚቴቴዳ።</verse>
				<verse number="13">ኪታንቻይካ ቃሲ ያጌዳ፥ «ዛካራሳ፥ ያዮፓ፤ ኔ ዎሳይ ሲሴቴዳ፥ ኔ ማቻታ ኤልሳቤፃ ኣቱማ ናዓ ዬላናዉኑ።</verse>
				<verse number="14">ኣ ዬሌታን ናሼታይኔ ኢሻሉ ኔው ሃናናዋ፤ ጮራቱካ ኢ ዬሌቶ ዲራው ሃሹ ጋናዋንታ፤</verse>
				<verse number="15">ኢካ ጎዳ ሲንꬃን ዳራ ጊዳናዋ። ማꬆዪያ ዎዪኒያ ኡሻ ጊዶ ሃራ ማꬆዪያ ኡሻ ኣይኔ ኡሼና፤ ባሬ ዳይ ኡሉዋን ዴዒሺን ኣያና ጌሻይ ኣኒ ኩማናዋ።</verse>
				<verse number="16">«ኢስራዔሊያ ኣሳቱዋፔካ ጮራቱዋ ኡንቱንቱ ጎዳ ፆሳኮ፥ ኢ ዛራናዋ።</verse>
				<verse number="17">ኢካ ጊጌና ኣሳ ጎዳው ጊጊሳናው፥ ኣዋቱዋ ዎዛና ናናቱዋኮ፥ ኣዛዜቴናዋንታካ ፂሎቴꬃ ኤራኮ ዛራናው፥ ኤላሳ ኣያናኒኔ ዎልቃን ጎዳፔ ሲንꬃና ቤ።»</verse>
				<verse number="18">ዛካራሲካ ኪታንቻ፥ «ታኒ ጪማዲ፥ ታማቻታካ ባሬ ላይꬃን ሱጌዳዉኖ፥ ሃዋ ታኒ ኣያን ኤራኒታ?» ጌዳ።</verse>
				<verse number="19">ኪታንቻይካ ዛሪዴ፥ «ታኒ ፆሳ ሲንꬃን ኤቂያ ጋብሬላ፤ ሃዋ ሚሺራቹዋ ኔው ኦዳናው ኔኮ ኪቴታዲ፤</verse>
				<verse number="20">ሄኮ ሄ ዎዲያን ሃናና ታ ቃላ ኔ ኣማና ቤና ዲራው፥ ሃ ዬዉ ሃናና ጋላሳይ ጋካናው ኔኒ ዱዴ ጊዳናሳ፤ ሃሳያናዉካ ዳንዳያካ» ጌዳ።</verse>
				<verse number="21">ሄ ዎዴ ኣሳይ፥ ዛካራሲ ጌሻ ጎሊያፔ ኬሴናን ኣያው ጋሚዔዴንቶ ማላሌቲዴ ናጊኖ።</verse>
				<verse number="22">ኬሴዳ ዎዲያንካ ሃሳያናው ዳንዳይቤና፤ ጌሻ ጎሊያን ሳፃ ኢ ቤዔዳዋ ኣኬኬዲኖ፤ ኢካ ሃሳያናው ዳንዳዪቤናዋ ፆርሲ ቤሲዴ፥ ዱዴ ጊዲዴ ዴዔዳ።</verse>
				<verse number="23">ዛካራሲካ ባሬ ኦሱዋ ዎዲያ ዉርሶ ዎዴ፥ ባሬ ጎሌ ሲሜዳ።</verse>
				<verse number="24">ሄዋፔ ጉዪያን ኣ ማቻታ ኤልሳቤፃ ሻሃራዴ ኢቼሹ ኣጌና ባሬና ጌንꬃዱ።</verse>
				<verse number="25">ኤልሳቤፃካ፥ «ታ ቶሺያ ኣሳ ጊዶፔ ዲጋናው ጎዳይ ባሬ ማሮቴꬃን ታና ፄሎ ዎዴ፥ ሃዋዳን ታው ኦꬄዳ» ጋዱ።</verse>
				<verse number="26">ኡሱፑንꬃ ኣጌናን ፆሳ ኪታንቻ ጋብሬል ጋሊላ ጋዲያን ናዚሬቴ ካታማ</verse>
				<verse number="27">ዳዊታ ያራፔ ጊዴዳ ዮሴፋ ጌቴቲያ ቢታኔው ኦሼታ ቃሼቴዳ ዎዶራቲኮ ፆሳ ማታፔ ኪቴቴዳ፤ ዎዶራቲ ሱንꬃይካ ማይራሞ ጌቴቴ።</verse>
				<verse number="28">ኪታንቻይካ ማይራሚኮ ዪዴ፥ «ዳሪሳዴ ዶሴታዉኔ፥ ሳሮቴꬃይ ኔው ጊዶ፤ ጎዳይካ ኔናና ጋꬆ ዴዔ፤ ኔኒካ ማጫዋንቱ ጊዶን ኣንጄቴዳዉኖ» ያጌዳ።</verse>
				<verse number="29">ማይራማካ ኣ ሃሳያፔ ዴንዶዋን ዳሪሳ ዳጋማዴ፥ «ሃዌ ኣያ ማላ ሳሮታ ጊዳኔ» ጋዴ ዬዉዋ ቆፓዱ።</verse>
				<verse number="30">ኪታንቻይ ኢዞ፥ «ሃኔ ማይራሜ፥ ፆሳ ማታን ሳባ ዴማዳ ያዮፓ።</verse>
				<verse number="31">ኔኒ ሻሃራዴ፥ ኣቱማ ናዓ ዬላናሳ፤ ኣ ሱንꬃካ ዬሱሳ ጋናሳ።</verse>
				<verse number="32">ኢካ ዳራ ጊዳናዋ፤ ኡባፔ ꬎቃ ፆሳ ናዓ ጌቴታና፤ ጎዳ ፆሳይ ኣ ኣቡ ዳዊታ ካዉቴꬃ ኦይዲያ ኣው ኢማናዋ።</verse>
				<verse number="33">ኢካ ያዪቆባ ጎሌን ሜꬊናው ካዉታናዋ፤ ኣ ካዉቴꬃዉካ ዉርሴꬃይ ባዋ» ያጌዳ።</verse>
				<verse number="34">ማይራማካ ኪታንቻ፥ «ታኒ ዎዶራቶ ጊዶ ዲራው፥ ሃዌ ዎቲ ሃናናዌ?» ያጋዱ።</verse>
				<verse number="35">ኪታንቻይካ ዛሪዴ ኢዚው፥ «ኣያና ጌሻይ ኔ ቦላ ያናዋ፤ ꬎቃ ፆሳ ዎልቃይ ኔናን ሼምፓናዋ። ሄዋ ዲራው፥ ኔፔ ዬሌቲያዌ ጌሻ ፆሳ ናዓ ጌቴታና።</verse>
				<verse number="36">ኔ ዳባታ ኤልሳቤፃ ባሬ ጪማቴꬃ ዎዲያን ኣቱማ ናዓ ሻሃራዱ። ማንꬃ ጌቴቴዳዉና ኤልሳቤፃ ሻሃሮዴፔ ኡሱፑንꬃ ኣጌና ኦይቃዱ።</verse>
				<verse number="37">ፆሳ ፆኒያ ዬዉ ባዋ» ያጌዳ።</verse>
				<verse number="38">ማይራማካ፥ «ታኒ ጎዳ ኣይላቶ፤ ኔኒ ጎዋዳን ሃኖ» ጋዱ። ሄዋፔ ጉዪያን ኪታንቻይ ኢዚ ማታፔ ቤዳ።</verse>
				<verse number="39">ማይራማካ ሄ ኣጌና ጊዶን ዴንዳዴ ኪሊ ዞዜቲያ ዪሁዳ ጋዴን ዴዒያ ኢቲ ካታማ ኤሌላ ኬሳዱ።</verse>
				<verse number="40">ዛካራሳ ጎሌ ጌላዴ ኤልሳቤፆ ሳሮታዱ።</verse>
				<verse number="41">ኤልሳቤፃካ ማይራሚ ሳሮታ ሲሴዳ ዎዴ፥ ኢዚ ኡሉዋን ዴዒያ ሻሃራይ ጉፔዳ፤ ኤልሳቤፃካ ኣያና ጌሻን ኩማዱ።</verse>
				<verse number="42">ባሬ ኮሻካ ꬎቁ ኦꬃዴ፥ «ኔኒ ማጫዋንቱ ጊዶፔ ኣንጄቴዳዉኖ። ኔፔ ዬሌቲያዌካ ኣንጄቶዋ።</verse>
				<verse number="43">ኔኒ ታ ጎዳ ዳያ ታኮ ያናው ታኒ ኦኔ?</verse>
				<verse number="44">ሄኮ ኔ ሳሮታ ኮሻይ ታ ሃይꬃን ሲሴቴዳ ዎዴ፥ ታ ኡሉዋን ዴዒያ ሻሃራይ ናሼቻን ጉፔዳ።</verse>
				<verse number="45">ጎዳይ ፖሌቴ ጊዴ ኢዚው ኦዴዳዋ ኣማኔዳዉና ኢዛ ኣንጄቴዳዉኖ» ያጋዱ።</verse>
				<verse number="46">ማይራማካ፥ «ታ ሼምፓታ ታ ጎዳ ቦንቻው፥</verse>
				<verse number="47">ታ ኣያናይካ ታ ፆሳ፥ ታ ꬋሊያን ሎይꬃ ናሼታው።</verse>
				<verse number="48">ኢካ ባሬ ኣይላቲ ቶሺያ ፄሌዳ። ሃቼፔ ዶሚዴ ዬሌታይ ኡባይ ኣንጄቴዳዉኔ ጊኖ።</verse>
				<verse number="49">ዎልቃማ ጊዴዳ ኢ ዳሮ ዬዉዋ ታው ኦꬄዳ፤ ኣ ሱንꬃይካ ጌሻ።</verse>
				<verse number="50">ኣ ማሮታይ ያዪያዋንቱሲ ዬሌታፔ ዬሌታይ ጋካናው ዴዔ።</verse>
				<verse number="51">ባሬ ዎልቃን ሚኖ ኪታ ኪቴቴዳ፤ ባሬንቱ ዎዛና ቆፋን ኦቶሬቲያዋንታ ላሌዳ።</verse>
				<verse number="52">ሞዲያዋንታ ካዉቴꬃ ማታ ኦይዲያፔ ዎꬄዳ፤ ኣሺካቱዋካ ቃሲ ꬎቁ ꬎቁ ኦꬄዳ።</verse>
				<verse number="53">ኮሻቴዳዋንታ ሎዖ ዬዉዋን ካሊሴዳ፤ ዱራቱዋ ቃሲ ሜላ ዬዴርሴዳ</verse>
				<verse number="54">ባሬ ማሮቴꬃ ቆፒዴ ባሬ ኣይሊያ ኢስራዔሊያ ማዴዳ።</verse>
				<verse number="55">ኑ ኣዋቶ ኢ ኦዴዳዋዳን ኣብራሃሜዉኔ ኣ ያራው ጌዳዋ ሜꬊናው ናጋና ዲራሳ» ያጋዱ።</verse>
				<verse number="56">ማይራማካ ሄዙ ኣጌና ኬና ኤልሳቤፂ ማታን ጋሚዖዋፔ ጉዪያን ባሬ ጎሌ ሲማዱ።</verse>
				<verse number="57">ኤልሳቤፂዉካ ዬሊያ ዎዲ ጋኪና፥ ኣቱማ ናዓ ዬላዱ።</verse>
				<verse number="58">ኢዚ ሾራቱኔ ኢዚ ዳቦ ጊዴዳዋንቱ፥ ጎዳይ ማሮቴꬃ ኢዚው ኦꬄዳዋ ሲሲዴ ኢዚና ኢቲፔ ናሼቴዲኖ።</verse>
				<verse number="59">ሆስፑንꬃ ጋላሳን ናዓ ቃፃራናው ዬዲኖ፤ ኣ፥ ኣዉዋ ሱንꬃን ዛካራሳ ጊዴ ሱንꬃናው ኮዬዲኖ።</verse>
				<verse number="60">ኣ ዳያ ቃሲ፥ «ሃኔና፥ ዮሃኒሳ ጌቴታናው ኮሼ» ያጋዱ።</verse>
				<verse number="61">ኡንቱንቱካ ኢዞ፥ «ኔ ዳባቱዋፔ ሃቼ ጋካናው ኢቱካ ሃ ሱንꬃን ፄሴቲቤና» ያጌዲኖ።</verse>
				<verse number="62">ኣ ኣባ፥ ኦና ጊያ ሱንꬃን ፄጌታናው ኮዪንቶ ፆርሲ ኦቼዲኖ።</verse>
				<verse number="63">ኣ ኣቡካ ፃፊያባ ኦቺ ኣኪዴ፥ «ናዓ ሱንꬃይ ዮሃኒሳ» ጊዴ ፃፊና፥ ኡባቱካ ዬዉዋን ማላሌቴዲኖ።</verse>
				<verse number="64">ሄዋንካ ዛካራሳ ዶናይ ዶዬቴዳ፥ ኣ ኢንፃርሳይካ ቢሌቲና ሃሳያ ዶሜዳ፥ ፆሳካ ጋላቴዳ።</verse>
				<verse number="65">ኣ ሾራቱካ ዴዒያሳ ኡባን ያሻን ኩሜዲኖ። ሃ ዬዉካ ዞዜቲያ ዪሁዳ ጋዲያ ኡባን ዳሪ ሃሳዬቴዳ።</verse>
				<verse number="66">ሃዋካ ሲሴዳዋንቱ ኡባቱ፥ «ሃ ናዓይ ኣያ ጊዳኔሻ?» ያጊዴ ዬዉዋ ባሬንቱ ዎዛናን ኦይቄዲኖ፤ ፆሳይካ ኣናና ዴዒያዋ ኤሬዲኖ።</verse>
				<verse number="67">ዮሃኒሳ ኣቡ ዛካራሲ ኣያና ጌሻን ኩሚዴ ቲምቢቲያ ያጊ ኦዴዳ፡</verse>
				<verse number="68">«ኢስራዔሊያ ጎዳይ ፆሳይ ኣንጄቶ፤ ዪዴ ባሬ ኣሳ ፆሞሴዳኔ ዎዜዳ።</verse>
				<verse number="69">ባሬ ኣይሊያ ዳዊቴ ጎሊያን፤ ዎልቃማ ኣሺያዋ ኑሲ ጊጊሴዳ።</verse>
				<verse number="70">ሃዌካ ቤኒ ጎዳ ጌሻ ናባቱዋ ዶናን ኦዴቶዋዳን፥</verse>
				<verse number="71">ኢ ኑና፥ ኑ ሞርኬቱዋፔኔ ኑናና ኤቄቲያዋንቱ ኩሺያፔ ኣሻናሳ።</verse>
				<verse number="72">ሃዋካ ኢ ኦꬄዳዌ፥ ኑ ኣዋቶ ማሮቴꬃ ቤሳናሳኔ፥ ባሬ ጌሻ ጫቁዋ ዎዛና ኣꬃናሳ።</verse>
				<verse number="73">ኑ ኣዉዋ ኣብራሃሞሲ ጫቄዳ ጫቁዋ ቆፓናው፥</verse>
				<verse number="74">ኑ ሞርኬቱዋ ኩሺያፔ ኬሲዴ ያሻይ ባንታን ኣው ኦꬃናዳን ማታ ኑሲ ኢሜዳ።</verse>
				<verse number="75">ሃዌኔካ፥ ኑና ኑ ዎዲያ ኡባን ጌሻቴꬃኒኔ ፂሎቴꬃን ባሬ ሲንꬃን ኤሳና ዲራሳ።</verse>
				<verse number="76">ዛሪዴካ፥ ኔኖ፥ ታ ናዓው፥ ꬎቃ ፆሳ ናቢያ ጌቴታናሳ፤ ኦጊያ ጊጊሳናው ጎዳፔ ሲንꬃና ባናሳ።</verse>
				<verse number="77">ኣሳ ናጋራ ማሪያ ኣቶቴꬃ ኤራ ኡንቱንቶ ኢማናሳ።</verse>
				<verse number="78">ሄዌካ ኪሊፔ ዬዳ ፖዑ፥ ኑና ፆሞሴዳዌ ኑ ፆሳ ማሮቴꬃኔ ቃሬታ ጋሱዋና።</verse>
				<verse number="79">ኣ ፖዑካ ꬉማኒኔ ሃይቁዋ ኩዋን ኡቴዳዋንቶ ፖዒሴ፤ ኑ ጌዲያካ ሳሮቴꬃ ኦጊያን ሱሪሴ።»</verse>
				<verse number="80">ናዓይካ ዲጪዴ፥ ኣያናን ሚኔዳ፤ ኢስራዔሊያ ኣሳው ቤቴዳ ጋላሳይ ጋካናው ሜላ ቢታን ዴዔዳ።</verse>
			</chapter>
			<chapter number="2">
				<verse number="1">ሄ ዎዴ ሮማ ካዉቴꬃ ጋርሳን ዴዒያ ኣሳይ ኡባይ ሱንꬃ ፃፌታናዳኒኔ ፓይዴታናዳን ኣዉጊስፆሴ ቄሳሬፔ ኣዛዙ ኬሴዳ።</verse>
				<verse number="2">ሄዌኔካ፥ ቄሬኔዮሴ ሶሪያ ጋዲያ ሞዲያ ዎዴ ሃኔዳ ኮይሮ ኣሳ ፓይዱዋ።</verse>
				<verse number="3">ሃዋ ዲራው ኢቲ ኢቲ ኣሳይ ፃፌታናው ባሬ ካታማ ባሬ ካታማ ቤዳ።</verse>
				<verse number="4">ዮሴፎካ ዳዊታ ጎሊያፔኔ ያራፔ ጊዲያ ዲራው ጋሊላ ኣዉራጃን ዴዒያ ናዚሬቴ ካታማፔ ዴንዲዴ ዳዊታ ካታማ ጊዴዳዉኒኮ ዪሁዳን ዴዒያ ቤቴሊሄሜ ጌቴቲያ ካታማ ኬሴዳ።</verse>
				<verse number="5">ሄ ዎዴ ዬሊያ ዎዲ ማቴዳ ኣው ኦሼታ ኡቴዳ ማይራማካ ኣናና ኢቲፔ ባዱ።</verse>
				<verse number="6">ኡንቱንቱ ሄዋን ዴዒሺን ኢዚው ዬሊያ ዎዲ ጋኪ ኣጌዳ።</verse>
				<verse number="7">ኢዛካ ባይራ ናዓ ጊዴዳ ኣቱማ ናዓ ዬላዱ፤ ኢማꬃይ ሼምፒያሳ ዴማ ቤና ዲራው፥ ናዓ ማዩዋን ፃፃዴ ጋጳቲያን ቄራዱ።</verse>
				<verse number="8">ሄ ጋዲያን ቃማ ባሬንቱ ዉዲያ ሄሚዴ ዴምባን ኣቂያዋንቱ ዴዒኖ።</verse>
				<verse number="9">ፆሳ ኪታንቻይ ቆፔናን ዪዴ ኡንቱንቱ ሚዪያን ኤቄዳ፤ ጎዳ ቦንቹ ኡንቱንቱ ዩሹዋን ፖዔዳ ዎዴ፥ ዎልቃማ ያሻይ ኡንቱንታ ኦይቄዳ።</verse>
				<verse number="10">ኪታንቻይ ኡንቱንታ፥ «ያዮፒቴ፥ ኣሳው ኡባው ሃኒያ ዳሮ ናሼቺያ ሚሺራቹዋ ታኒ ሂንቴንቶ ኣሃዲ።</verse>
				<verse number="11">ሃቼ ዳዊታ ካታማን ኣሺያዌ ዬሌቴዳ። ኢካ ጎዳ ኪሪስቶሳ።</verse>
				<verse number="12">ሃዌ ሂንቴንቶ ማላ ጊዶ፡ ጋጪኖ ናዓይ ማዩዋን ፃፄቲዴ ጋጳቲያ ጊዶን ጊሴዳዋ ዴማኒታ» ያጌዳ።</verse>
				<verse number="13">ቆፔናን ጮራ ፆሳ ኪታንቻቱ ኮይሮ ኪታንቻና ኢቲፔ ቆንጬዲኖ።</verse>
				<verse number="14">ፆሳካ ጋላቲዴ፥ ሃዋዳን ጌዲኖ፡ «ቦንቹ ፆሳው ቦላ ሳሉዋን ጊዶ። ሳዓን ኢ ዶሲያ ኣሳው ሳሮቴꬃይ ጊዶ» ያጌዲኖ።</verse>
				<verse number="15">ኪታንቻቱ ኡንቱንቱፔ ሻኬቲዴ ሳሉዋ ኬሶዋፔ ጉዬ፥ ዉዲያ ሄሚያዋንቱ፥ «ጎዳይ ኑሲ ቆንጪሴዳዋ፥ ሃዋ ሃኔዳ ዬዉዋ ቤዓናው ቤቴሊሄሜ ቦይቴ» ጌቴቴዲኖ።</verse>
				<verse number="16">ኡንቱንቱካ ኤሌሊዴ ቤዲኖ። ማይራሞኔ ዮሴፋ ዴሚዴ፥ ጋጪኖ ናዓይካ ጋጳቲያን ጊሴዳዋ ቤዔዲኖ።</verse>
				<verse number="17">ሄዋፔ ጉዪያን ጉꬃ ናዓ ዲራው ኦዴቴዳዋ ቆንጪሲዴ ኦዴዲኖ።</verse>
				<verse number="18">ሃዋ ሲሴዳ ኡባይ ኡንቱንቱ ኦዴዳ ዬዉዋን ማላሌቴዲኖ።</verse>
				<verse number="19">ማይራማ ቃይ ሃዋ ኡባ ባሬ ዎዛናን ኦይቃዴ ቆፓዴ ጋሚዓዱ።</verse>
				<verse number="20">ዉዲያ ሄሚያዋንቱካ ኡባ ዬዉ ኡንቱንቶ ኦዴቴዳዋዳን ሃኒና ዴሞ ዲራው፥ ሲሴዳዎኔ ቤዔዳዎ ኡባው ፆሳ ቦንቺዲኔ ጋላቲዴ ሲሜዲኖ።</verse>
				<verse number="21">ናዓው ሆስፑን ጋላሳ ጊዲና ቃፃሬቲያ ዎዲ ጋኮ ዎዴ፥ ኢ ኣቲ ኡሉዋን ኣታናፔ ካሴ፥ ኪታንቻይ ኬሶ ሱንꬃን፥ ዬሱሳ ጌቴቴዳ።</verse>
				<verse number="22">ሙሴ ዎጋ ማራዳን ጌዪያ ዎዲ ፖሌቴዳ ዎዴ ዮሴፎኔ ማይራማ ጋጪኖ ናዓ ፆሳው ሼꬋናው ዬሩሳላሜ ኣኪ ቤዲኖ።</verse>
				<verse number="23">ሄዌኔካ ጎዳ ዎጋን፥ «ኣቱማ ናዓ ጊዴዳ ባይራ ናዓይ ኡባይ ፆሳው ዱማቴዳዋ ጊዳናዋ» ጌቴቲ ፃፌቴዳዋዳኒኔ፥</verse>
				<verse number="24">ቃሲካ ጎዳ ዎጋን፥ «ላዑ ዶጎማቱዋ ዎይ ላዑ ሃራጴ ማራቱዋ» ጌቴቶዋዳን፥ ጎዳው ያርሹዋ ያርሻናው ኣፌዲኖ።</verse>
				<verse number="25">ሄ ዎዴ ፂሎኔ ጌንጫ ጊዴዳ ሲሞና ጌቴቲያ ኢቲ ቢታኒ ዬሩሳላሜን ዴዔ። ኢካ፥ ኢስራዔሊያ ኣሳው ኣቶቴꬃ ሂዶታ ናጊያዋኔ ኣያና ጌሻይ ኣ ቦላን ሼምፔዳ ኣሳ።</verse>
				<verse number="26">ጎዳን ኦኬቴዳ ኪሪስቶሳ ቤዔናን ሃይቄናዋ ኣያና ጌሻን ኣው ቆንጪሴዳ።</verse>
				<verse number="27">ኢካ ሄ ዎዴ ኣያና ጌሻይ ካሌꬂና፥ ጌሻ ጎሊያ ጌሌዳ። ናዓ ዬላዋንቱ ኤሪያ ዎጋ ማራዳን፥ ኮሺያዋ ኣው ፖላናው ጉꬃ ናዓ ዬሱሳ ኦይቂዴ ጌሎ ዎዴ፥</verse>
				<verse number="28">ሲሞኔ ሞኪ ኣኪ ናዓ ኢዲሚዴ ፆሳ ጋላቲዴ ሃዋ ያጌዳ፡</verse>
				<verse number="29">«ጎዳው፥ ኔኒ ቃላ ጌሎ ማራዳን ሃዒ ታና ኔ ኣይሊያ ሳሩዋን ኔኮ ኣፋ።</verse>
				<verse number="30">ጋሱካ፥ ታ ኣይፋቱ ኣሳ ኡባ ሲንꬃን ኔኒ ጊጊሴዳ፥ ኣሺያ ሂዶታ ቤዔዲኖ።</verse>
				<verse number="31">***</verse>
				<verse number="32">ሄዌካ ኢስራዔሊያ ጊዴና ኣሳው ቆንጬꬃ ኢሚያ ፖዑዋ። ቃሲ ኔ ኣሳው ኢስራዔሌው ቦንቹዋ።»</verse>
				<verse number="33">ዮሴፎኔ ኣ ዳያ ኣ ዲራው ሃሳዬቴዳ ዬዉዋሲ ማላሌቴዲኖ።</verse>
				<verse number="34">ሲሞኒካ ኣንጂዴ ማይራሞ፥ «ሃዌ ናዓይ ኢስራዔሊያን ጮራቱዋሲ ዴንዱዋሲኔ ኩንዴꬃው ጋሶ ጊዳናው፥ ቃሲካ ኢታ ሃሳዪያዋንቱሲ ማላ ጊዳናው ዶሬቴዳ።</verse>
				<verse number="35">ጮራቶካ ዎዛና ቆፋይ ቆንጮዋ ጊዳናው፥ ኔ ሼምፑካ ማሻን ቃንፆዋዳን ሴሌታናዋ » ያጌዳ።</verse>
				<verse number="36">ቃሲካ ኣሴራ ያራፔ ጊዴዳ ፓኑዔላ ናታ ሃኖ ጌቴቲያ ናባታ ዴዓው፤ ኢዛካ ሎይꬃ ጪማዱ። ባሬ ዎዶሮቴꬃን ጌሌዳ ኣሲናና ላፑ ላይꬃ ዴዔዳዉኖ።</verse>
				<verse number="37">ኢዚ ላይꬃይካ ሆስፑን ታማኔ ኦይዱዋ ጊዳና ጋካናው ጋላሳኔ ቃማ ጌሻ ጎሊያፔ ሻኬቴናን ፆማኒኔ ዎሳን ኪቴታዴ ኣምዔ ጊዳዴ ጋሚዓዱ።</verse>
				<verse number="38">ሄ ዎዴካ ሺቃዴ ፆሳ ጋላታዱ፤ ቃሲካ ዬሩሳላሜ ኣሳይ ዎዜታናው ናጊያዋንቶ ኡባቶ ጋጪኖ ናዓ ዬሱሳባ ኦዳዱ።</verse>
				<verse number="39">ዮሴፎኔ ማይራማ ጎዳ ሂጊያን ኣዛዜቴዳዋ ኡባ ፖሎዋፔ ጉዬ ጋሊላ ኣዉራጃን ዴዒያ ባሬንቱ ካታማ ናዚሬቴ ሲሜዲኖ።</verse>
				<verse number="40">ጉꬃ ናዓይካ ዲጪዴኔ ሚኒዴ ቤዳ፤ ኣꬎ ኤራኒካ ኩሜዳ፤ ፆሳ ኣꬎ ኬካቴꬃይ ኣቦላን ሼምፔዳ።</verse>
				<verse number="41">ዮሴፎኔ ማይራማ ላይꬃን ላይꬃን ፓሲጋ ባላ ቦንቻናው ዬሩሳላሜ ካታማ ቢኖ።</verse>
				<verse number="42">ናዓዉካ ታማኔ ላዑ ላይꬃ ጊዶ ዎዴ ዶያዳን ባላው ሂኒ ዬሩሳላሜ ኬሴዲኖ።</verse>
				<verse number="43">ባላ ፖሎዋፔ ካላ ባሬንቱ ጎሌ ኡንቱንቱ ሲሞዴ ጉꬃ ናዓ ዬሱሲ ዮሴፎኔ ማይራማ ኤሬናን ዬሩሳላሜን ኣቲ ኣጌዳ።</verse>
				<verse number="44">ኡንቱንቱና ኢቲፔ ዴዒያዋ ማላቲና ኢቲ ጋላሳ ኦጊያ ሃሜቴዲኖ። ጉዬፔ ቃሲካ ባሬንቱ ዳባቱዋናኔ ባሬንቱ ሲቄቲያዋንቱ ማታን ኮሻ ዶሜዲኖ።</verse>
				<verse number="45">ꬋዮ ዎዴ ኮዪዴ ሂኒ ዬሩሳላሜ ሲሜዲኖ።</verse>
				<verse number="46">ሄዙ ጋላሳፔ ጉዬ፥ ታማሪሲያዋንቱ ጊዶን ዬሱሲ ኡቲዴ ኡንቱንቱ ጊያዋ ሲሲዴኔ ኡንቱንታ ኦቺዴ ጌሻ ጎሊያ ጋርሳን ዴዒያዋ ቤዔዲኖ።</verse>
				<verse number="47">ሲሲያዋንቱ ኡባቱካ፥ ኣ ኣኬካኒኔ ኣ ዛሩዋን ማላሌቴዲኖ።</verse>
				<verse number="48">ዮሴፎኔ ኣ ዳያ ኣ ቤዖ ዎዴ ማላሌቴዲኖ። ኣ ዳያካ፥ «ታ ናዓው፥ ኣያው ኑና ሃዋዳን ኦꬃይ? ኔ ኣቡኔ ታኔ ኔና ኮዪዴ፥ ዳሮ ሜቶቴዶ» ያጋዱ።</verse>
				<verse number="49">ዬሱሲካ ኡንቱንቶ፥ «ኣያው ታና ኮዪቴ? ታ ኣቡ ጎሌን ዴዓናው ታው ኮሺያዋ ኤሪቤይኪቴ?» ያጊ ዛሬዳ።</verse>
				<verse number="50">ሄዋ ያጊ ኦዶፔ ኣቲን፥ ኡንቱንቶ ኢ ኦዴዳ ዬዉ ኣያ ጊንቶ ጌሊቤና።</verse>
				<verse number="51">ሄዋፔ ሲሚዴ፥ ኡንቱንቱና ኢቲፔ ሂኒ ናዚሬቴ ቤዳ፤ ሄዋንካ ኡንቱንቶ ኣዛዜቴ። ኣ ዳያካ ሄዋ ኡባ ባሬ ዎዛናን ዎꬃዱ።</verse>
				<verse number="52">ዬሱሲካ ኤራኒኔ ጌሳን፥ ሳባኒካ ፆሳኔ ኣሳ ሲንꬃን ዲጬዳ።</verse>
			</chapter>
			<chapter number="3">
				<verse number="1">ፂባሪዮሳ ጌቴቲያ ካቲ ካዉቴዳ ታማኔ ኢቼሼꬂያ ላይꬃን ጴንፄናዊያ ጲላፆሲ ዪሁዳ ሞዲያ ዎዴ፥ ሄሮዲሴ ጋሊላን ኦይዴንꬂያ ሻኩዋ ሞዲያ ዎዴ፥ ኣ ኢሻይ ፒሊጶሲካ ኢፁሪያኒኔ ፂርኮንዶሳን ኦይዴንꬂያ ሻኩዋ ሞዲያ ዎዴ፥ ሊሳኒዮሲካ ኣቢሌኔን ኦይዴንꬂያ ሻኩዋ ሞዲያዋ ጊዲዴ ሞዲ ዴዒሺን፥</verse>
				<verse number="2">ሃኒኔ ቄያፋይ ቄሳቱዋ ካፓቱዋ ጊዲዴ ዴዒሺን፥ ፆሳ ቃላይ ዛካራሳ ናዓ ዮሃኒሳኮ ሜላ ቢታን ዬዳ።</verse>
				<verse number="3">ዮሃኒሲ ዮርዳኖሳ ሻፋ ሄራ ኡባ ቢዴ፥ «ሂንቴ ናጋራይ ኣቶ ጌቴታና ማላ ናጋራ ፓፂዴ ፃማቄቲቴ» ያጊ ታማሪሴዳ።</verse>
				<verse number="4">ናቢያ ኢሲያሳ ማፃፋን ፃፌቴዳ ቃላዳን፥ «ሜላ ቢታን ዋሲያ ቢታኒያ ኮሻይ፥ ‹ጎዳው ኦጊያ ጊጊሲቴ፤ ኣ ኦጊያካ ሱሪሲቴ።</verse>
				<verse number="5">« ‹ኦላይ ኡባይ ኩሞ፤ ዴሪኔ ዞዚ ዴንባ ጊዶ፥ ጊጌና ኦጊ ኡባይ ጊጎ፥ ሃንቺሮ ኦጊ ኡባይ ሊቆ።</verse>
				<verse number="6">« ‹ሄዋ ጊዶፔ ኣሳይ ኡባይ ፆሳይ ኣሺያዋ ቤዓና› » ያጌዳ።</verse>
				<verse number="7">ሃዋ ዲራው ዮሃኒሲ ኣ ኩሺያን ፃማቄታናው ኬሴዳ ኣሳው ሃዋዳን ኦዱዋ ዶሜዳ፥ «ሄንቴኖ፥ ሾሻ ናቶ፤ ዪያ ሃንቁዋፔ ኣታና ማላ ሂንቴንታ ኦኒ ማቄዴ?</verse>
				<verse number="8">ሲሚ ሂንቴንቱ ናጋራፔ ሲሜዳዋንቶ ቤሲያ ኣይፊያ ኣይፊቴ። ሂንቴንቱ ዎዛናን ኣብራሃሞ ኑ ኣቡ ዴዔ ጎፒቴ። ፆሳይ ኣብራሃሞሲ ናና ሃ ሹቻቱዋፔ ዴንꬃናው ዳንዳዬ ያጋዴ ታኒ ሂንቴንቶ ኦዳይ።</verse>
				<verse number="9">ሃዒ ኡባ ቤፂ ሚꬃ ፃጱዋን ቃንፃናው ጊጊ ኡቴዳ፤ ሲሚ ሎዖ ኣይፊያ ኣይፌና ሚꬃይ ኡባይ ቃንፄቲዴ ታማን ኦሌታናዋ።»</verse>
				<verse number="10">«ያቲና ሃዒ ኑ ኣያ ኡዳኔ?» ያጊዴ ኣ ጮራ ኣሳይ ኦቼዳ።</verse>
				<verse number="11">ዮሃኒሲካ፥ «ላዑ ማዩ ዴዒያዌ ባይናዎ ኢሞ፤ ቁማይ ዴዒያዌካ ባይናዎ ጊሾ» ያጊ ዛሬዳ።</verse>
				<verse number="12">ቃራፃ ሺሺያዋንቱካ ፃማቄታናው ዪዴ፥ «ታማርሲያዎ፥ ኑ ኣያ ኡዳኔ?» ያጊ ኦቼዲኖ።</verse>
				<verse number="13">ኢ ኡንቱንቶ፥ «ጌቴቶዋፔ ኣꬎ ቃራፃ ኣꬂ ሺሾፒቴ» ያጊ ኦዴዳ።</verse>
				<verse number="14">ሄዋፔ ካላ ዎታዳራቱ፥ «ኑኒሺ፥ ኣያ ኡዳኔ?» ያጊ ኣ ኦቼዲኖ። ዮሃኒሲካ፥ «ኣሳ ሻሉዋ ናቁዋን ቦንቂ ኣኮፒቴ፥ ኦናኔ ዎርዱዋን ሞቶፒቴ፥ ሂንቴንቱ ዲርጉ ሂንቴንቶ ጊዳና» ያጊ ዛሬዳ።</verse>
				<verse number="15">ሄ ዎዴ ኣሳይ ኡባይ ኪሪስቶሳ ዩሳ ናጊዴ ዴዒያ ዲራው ዮሃኒሳ፥ «ሃዌካ ኪሪስቶሳ ጊዴናን ኣቴና» ያጊዴ ባሬንቱ ዎዛናን ማሌዲኖ።</verse>
				<verse number="16">ዮሃኒሲ ኡባቱዋካ፥ «ታኒ ሃꬃን ፃማቃይ፤ ጊዶፔ ኣቲን ታፔ ዎልቃማይኔ ታኒካ ኣ ጫማ ቃሹዋ ቢላና ዳንዳዬናዌ ቢሮ ያናዋ፤ ኢካ ኣያና ጌሻኒኔ ታማን ፃማቃናዋ፤</verse>
				<verse number="17">ኣ ኩሺያን ካꬃ ዳላፔ ሻኪ ጌሺያ ላይዳይ ዴዔ። ካꬃ ኡዱማን ቡኮዋ ጌሺ ፑኒዴ ኣይፊያ ዲዪያን ቆሌ፤ ሺን ዳላ ቶዔና ታማን ጉዴ።»</verse>
				<verse number="18">ዮሃኒሲካ ሃራ ጮራ ቃላን ጮራ ኣሳ ማቂዴ ሚሺራቹዋ ቃላ ኦዴዳ።</verse>
				<verse number="19">ጋሊላ ሞዲያ ሄሮዲሳ ቃሲ ባሬ ኢሻ ፒሊጶሳ ማቻቶ ሄሮዲያዶ ኢ ኣኬዳ ዲራዉኔ ሃራካ ጮራ ኢታ ኪታ ኪቴቶ ዲራው፥ ዮሃኒሲ ሴሬዳ።</verse>
				<verse number="20">ሃዋ ዲራው ሃ ኡባ ጉጂዴ ሄሮዲሴ ዮሃኒሳ ቃሾ ጎሌ ጌልሴዳ።</verse>
				<verse number="21">ኣሳይ ኡባይ ፃማቄቲ ሲሞዋፔ ጉዪያን ዬሱሲ ፃማቄቴዳ። ኢ ዎሲ ዴዒሺንካ ሳሉ ዶዬቲ ኣጌዳ።</verse>
				<verse number="22">ጌሻ ኣያናይካ ሃራጲያ ማላቲዴ ኣ ቦላን ዎꬌዳ። ሳሉዋፔካ፥ «ታ ዶሲያ ናዓይ ኔና፤ ኔናን ታኒ ናሼታይ» ያጊያ ቃላይ ዬዳ።</verse>
				<verse number="23">ዬሱሲ ታማርሱዋ ዶሞዴ ኣው ሃታሙ ላይꬃ ጊዴዳ፤ ጮራ ኣሳይካ ባሬንቶ ማላቶዋዳን ኣ ዮሴፎ ናዓ ያጊኖ፤ ዮሴፎ ኤሌ ናዓ፤</verse>
				<verse number="24">ኤሌ ማቴ ናዓ፤ ማቴ ሌዊያ ናዓ፤ ሌዊ ሚልኬ ናዓ፤ ሚልኬ ዮና ናዓ፤ ዮኒ ዮሴፎ ናዓ፤</verse>
				<verse number="25">ዮሴፎ ማታቲያ ናዓ፤ ማታቲ ኣሞፄ ናዓ፤ ኣሞፄ ናሆሜ ናዓ፤ ናሆሜ ኤሲሊሜ ናዓ፤ ኤሲሊሜ ናጌ ናዓ፤</verse>
				<verse number="26">ናጌ ማዓቴ ናዓ፤ ማዓቴ ማታቲዩ ናዓ፤ ማታቲዩ ሴሜዬ ናዓ፤ ሴሜዪ ዮሴቆ ናዓ፤ ዮሴቆ ዮዳ ናዓ፤</verse>
				<verse number="27">ዮዲ ዮናና ናዓ፤ ዮናኒ ሬሴ ናዓ፤ ሬሴ ዜሩባቤላ ናዓ፤ ዜሩባቤሊ ሳላቲያላ ናዓ፤ ሳላቲያሌ ኔሌ ናዓ፤</verse>
				<verse number="28">ኔሊ ሚልኬ ናዓ፤ ሚልኬ ሃዴ ናዓ፤ ሃዴ ዮሳሴ ናዓ፤ ዮሳሴ ቆሳማ ናዓ፤ ቆሳሚ ኤልማዶሜ ናዓ፤ ኤልማዶሜ ኤሬ ናዓ፤</verse>
				<verse number="29">ኤሬ ዮሴዔ ናዓ፤ ዮሴዔ፥ ኤሊዔዜራ ናዓ፤ ኤሊዔዜሬ፥ ዮራሜ ናዓ፤ ዮራሚ ማፃቴ ናዓ፤ ማፃቴ ሌዊያ ናዓ፤</verse>
				<verse number="30">ሌዊ ሲሞና ናዓ፤ ሲሞኔ ዪሁዳ ናዓ፤ ዪሁዳይ ዮሴፎ ናዓ፤ ዮሴፎ ዮናና ናዓ፤ ዮናኒ ኤሊያቄማ ናዓ፤</verse>
				<verse number="31">ኤሊያቄሚ ሜሊያ ናዓ፤ ሜሊዬ ማዪናና ናዓ፤ ማዪናኒ ማፃቴ ናዓ፤ ማፃቴ ናታኔ ናዓ፤ ናታኔ ዳዊቴ ናዓ፤</verse>
				<verse number="32">ዳዊቴ ኢሴይ ናዓ፤ ኢሴይ ኢዮቤዳ ናዓ፤ ኢዮቤዲ ቦዔዛ ናዓ፤ ቦዔዚ ሳልሞና ናዓ፤ ሳልሞኒ ናሂሾና ናዓ፤</verse>
				<verse number="33">ናሂሾኒ ኣሚናዳባ ናዓ፤ ኣሚናዳቢ ራማ ናዓ፤ ራሚ ኣሪና ናዓ፤ ኣሪናይ ሄዝሮና ናዓ፤ ሄዝሮኒ ፔሬዛ ናዓ፤ ፔሬዚ ዪሁዳ ናዓ፤</verse>
				<verse number="34">ዪሁዳይ ያዪቆባ ናዓ፤ ያዪቆቢ ዪሳቃ ናዓ፤ ዪሳቂ ኣብራሃሞ ናዓ፤ ኣብራሃሞ ታራ ናዓ፤ ታሪ ናኮራ ናዓ፤</verse>
				<verse number="35">ናኮሪ ሴሮሄ ናዓ፤ ሴሮሂ ራጋዋ ናዓ፤ ራጋዊ ፔሌጋ ናዓ፤ ፔሌጊ ኣቤራ ናዓ፤ ኣቤሪ ሳላ ናዓ፤</verse>
				<verse number="36">ሳሊ ቃይናና ናዓ፤ ቃይናኒ ኣርፋኪሲዴ ናዓ፤ ኣርፋኪሲዴ ሴሜ ናዓ፤ ሴሚ ኖሄ ናዓ፤ ኖሄ ላሜሄ ናዓ፤</verse>
				<verse number="37">ላሜሂ ማቱሳላ ናዓ፤ ማቱሳሊ ሄኖኬ ናዓ፤ ሄኖኪ ያሬዳ ናዓ፤ ያሬዲ ማላሊዔላ ናዓ፤ ማላሊዔሊ ቃይናና ናዓ፤</verse>
				<verse number="38">ቃይናኒ ሄኖሳ ናዓ፤ ሄኖሲ ሴቴ ናዓ፤ ሴቲ ኣዳማ ናዓ፤ ኣዳሚ ፆሳ ናዓ።</verse>
			</chapter>
			<chapter number="4">
				<verse number="1">ዬሱሲ ጌሻ ኣያናን ኩሚዴ ዮርዳኖሳ ሻፋፔ ሲሜዳ፤ ኣያናን ሜላ ሳዓ ካሌሴቲዴ ቤዳ።</verse>
				<verse number="2">ሄዋን ኦይታሙ ጋላሳ ዳቢሎሳን ፓጬቴዳ። ሄ ጋላሳቱዋን ኣያኔ ሚቤና ዲራው ዉርሴꬃ ፖሉዋ ሄራን ኢ ኮሻቴዳ።</verse>
				<verse number="3">ዳቢሎሲካ፥ «ኔኒ ፆሳ ናዓ ጊዶፔ ሃ ሹቻ፥ ‹ኡኪꬃ ጊዳ› ጋዴ ኣዛዛ» ያጌዳ።</verse>
				<verse number="4">ዬሱሲካ፥ « ‹ኣሳይ ፆሳ ቃላ ኡባፔ ኣቲን ኡኪꬃ ፃላላን ዴዔና› ጌቴቲ ፆሳ ቃላን ፃፌቴዳ» ያጊ ዛሬዳ።</verse>
				<verse number="5">ዳቢሎሲካ ꬎቃ ጊዴዳ ዴሪያ ዬሱሳ ኬሲዴ ኣላሚያ ካዉቴꬃ ኡባ ሊጶ ኣይፊ ሲማናው ቤሴዳ።</verse>
				<verse number="6">ዳቢሎሲካ፥ «ሃ ካዉቴꬃ ማታይኔ ቦንቹ ኡባይ ታው ኢሜቴዳ። ታኒ ታ ዶሲያ ኦሲኔ ኢማና፤ ኔዉካ ኢማና።</verse>
				<verse number="7">ሄዋ ጊዲያ ዲራው፥ ኔ ታ ሲንꬃን ታው ጎዪኖፔ ሃ ኡባይ ኔሳ ጊዳናዋ» ያጌዳ።</verse>
				<verse number="8">ዬሱሲካ ዛሪዴ፥ « ‹ጎዳ ፆሳው ጎዪና፥ ኣ ፃላላ ጎዳያ› ጌቴቲ ፆሳ ቃላን ፃፌቴዳ» ያጌዳ።</verse>
				<verse number="9">ዳቢሎሲካ ዬሱሳ ዬሩሳላሜ ኣፊዴ ጌሻ ጎሊያ ሁጲያ ኬሲዴ፥ « ‹ፆሳይ ኔና ናጋና ማላ ኪታንቻቱዋ ኪታናዋ፥ ኡንቱንቱካ ኔ ጌዲ ሹቻን ꬉቤቴና ማላ ባሬንቱ ኩሺያን ኔና ዴንꬃናዋንታ› ያጌቲዴ ጌሻ ማፃፋን ፃፌቴዳ፤ ኣኔ ኔኒ ፆሳ ናዓ ጊዶፔ ሃዋፔ ዱጌ ኔና ኦላ» ያጌዳ።</verse>
				<verse number="10">***</verse>
				<verse number="11">***</verse>
				<verse number="12">ዬሱሲካ ዛሪዴ፥ « ‹ኔ ጎዳ ፆሳ ፓጮፓ› ጌቴቴዳ» ያጌዳ።</verse>
				<verse number="13">ዳቢሎሲካ ፓጪያ ኡባ ዉርሶዋፔ ጉዬ ጉꬃ ዎዴው ዬሱሳፔ ሻኬቴዳ።</verse>
				<verse number="14">ዬሱሲካ ኣያና ዎልቃን ጋሊላ ጋዲያ ሲሜዳ። ኣ ዋሪካ ዩሹዋን ዴዒያ ኡባ ጋኬዳ።</verse>
				<verse number="15">ዬሱሲካ ኣዪሁዳቱዋ ዎሳ ጎሊያን ታማሪሲዴ ኣሳን ኡባን ጋላቴቴዳ።</verse>
				<verse number="16">ኢ ባሬ ዲጮ ካታማ ናዚሬቴ ዬዳ፤ ካሴ ኦꬂያዋዳንካ ሳምባታ ጋላሲ ኣዪሁዳቱዋ ዎሳ ጎሌ ጌሊዴ ናባባናው ዴንዲዴ ኤቄዳ።</verse>
				<verse number="17">ናቢያ ኢሲያሳን ፃፌቲዴ ፃፄቴዳ ማፃፋ ኣው ኢሜዲኖ። ሄ ማፃፋ ቢሊዴ፡ «ታኒ ሂዬሳቱዋሲ ሚሺራቹዋ ኦዳናው ኦኬቴዳ ዲራው ጎዳ ኣያናይ ታ ቦላን ዴዔ። ቃሼቴዳዋንቱሲ ቢሌꬃ፥ ቆቃቱዋሲ ፄላና ማላ ኦዳናው፥ ቃይካ ናቄቴዳዋንታ ናቁዋፔ ኬሳና ማላ ዶሴቴዳ ጎዳ ላይꬃ ኦዳና ማላ፥ ታና ኪቴዳ» ጌቴቲ ፃፌቴዳሳ ዴሜዳ።</verse>
				<verse number="18">***</verse>
				<verse number="19">***</verse>
				<verse number="20">ማፃፋካ ፃፂዴ ኣዪሁዳቱዋ ዎሳ ጎሊያን ኦꬂያዎ ኢሚዴ ኡቴዳ። ኣዪሁዳቱዋ ዎሳ ጎሊያን ዴዒያ ኣሳይ ኡባይ ኣ ጫዲ ፄሌዳ።</verse>
				<verse number="21">ዬሱሲካ፥ «ሃቼ ሂንቴው ናባቤቲና ሂንቴንቱ ሲሴዳ ቃላይ ፖሌቴዳ» ያጌዳ።</verse>
				<verse number="22">ኡባይ ኣው ማርካቴዲኖ። ኣ ዶናፔ ኬሲያ ኣꬎ ኬካቴꬃ ቃላፔ ዴንዴዳዋን ማላሌቲዴ፥ «ሃዌ ዮሴፎ ናዓ ጊዴኔ?» ጌዲኖ።</verse>
				<verse number="23">ዬሱሲካ ሲꬌ ባንታን ሃ ሌሚሱዋን፥ «ሂንቴንቱ ታው ‹ꬋሊያ ጎዳው፥ ኔ ሁጲያ ፓꬃ፥ ኔኒ ቂፊሪናሆማን ኦꬂና ኑ ሲሶዋ ኡባ ሃ ኔ ካታማኒካ ቃሲ ኦꬃ› ያጊዴ ኦዲታ» ያጌዳ።</verse>
				<verse number="24">ቃሲካ፥ «ቱሙዋ ያጋይ፥ ናቢ ባሬ ዬሌቶ ጋዲያን ጋማካ ቦንቼቴና።</verse>
				<verse number="25">«ዬዉዋን ቃሲ ቱሙዋ ኦዳይ፡ ኤላሳ ዎዲያን ሄዙ ላይꬃኔ ኡሱፑን ኣጌና ኢራይ ቡኬናን ኢፂና ሳዓ ኡባን ዎልቃማ ኮሻይ ጌሌዳ ዎዴ፥ ኢስራዔሌን ጮራ ኣምዓቱ ዴዒኖ።</verse>
				<verse number="26">ኤላሲካ ሲዶና ጋዲያን ዴዒያ ሴራፍታ ሄራ ኢቲ ኣምዓቲኮ ኪቴቴዳፔ ኣቲን ኦኮኔ ኪቴቲ ቤና።</verse>
				<verse number="27">ናቢያ ኤልሳዓ ዎዲያንካ ኢስራዔሊያን ጮራ ኦሉዋ ሃርጊያን ኦይቄቴዳዋንቱ ዴዒኖ፤ ሶሪያ ቢታን ዴዒያ ኒዒማኔፔ ኣቲን ኡንቱንቱፔ ኦኒኔ ፓፂ ቤና» ያጌዳ።</verse>
				<verse number="28">ኣዪሁዳቱዋ ዎሳ ጎሊያን ዴዒያዋንቱ ኡባቱ ሃዋ ሲሲዴ ዳሪሲዴ ሃንቄቴዲኖ።</verse>
				<verse number="29">ኡንቱንቱ ዴንዲዴ ዬሱሳ ካታማፔ ጋፃ ኬሲዴ ዱጌ ኦላናው ካታማይ ኬፄቴዳ ዴሪያ ሁጲያ ኣፌዲኖ።</verse>
				<verse number="30">ሺን ዬሱሲ ኡንቱንቱ ጊዱዋና ኣꬊዴ ቤዳ።</verse>
				<verse number="31">ሄዋፔ ጉዪያን ዬሱሲ ጋሊላ ጋዲያን ዴዒያ ቂፊሪናሆማ ካታማ ቤዳ። ሳምባታ ጋላሳንካ ኣሳ ታማሪሴዳ።</verse>
				<verse number="32">ኢ ታማሪሲያ ቲሚርቲ ማታን ጊዲያ ዲራው ሲሴዳ ኣሳይ ኡባይ ማላሌቴዲኖ።</verse>
				<verse number="33">ኣዪሁዳቱዋ ዎሳ ጎሊያን ኢታ ኣያናይ ኦይቄዳ ቢታኒ ዴዔ፤ ባሬ ኮሻ ꬎቁ ኡዲ ዋሲዴ፥</verse>
				<verse number="34">«ሃያ ጎዶ ኣጋሪኪ ናዚሬቲያ ዬሱሳ፤ ኑሲ ኔናና ኣይ ኢቲፔቴꬃይ ዴዒ? ኑና ባዪዛናው ያዲ? ኔኒ ኦኔንቶ ኤራዲ፤ ኔኒ ፆሳ ኣዉ ኪቴዳ ጌሻ ጊዲኪ!» ያጌዳ።</verse>
				<verse number="35">ዬሱሲካ፥ «ጮዑ ጋ፥ ኣፔካ ኬሳ» ያጊ ሴሬዳ። ኢታ ኣያናይ ቢታኒያ ኡንቱንቱ ጊዱዋን ኩንዲሲዴ ኣይኔ ቆሄናን ኣፔ ኬሴዳ።</verse>
				<verse number="36">ኣሳይ ኡባይ ማላሌቲዴ ኢቱ ኢቶ፥ «ሃዌ ኣያ ቃሌ? ባሬው ዴዒያ ማታኒኔ ዎልቃን ኢታ ኣያናቱዋ ሴሬ፤ ቃሲ ኢታ ኣያናይካ ኬሴ» ያጊዴ ሃሳዬዲኖ።</verse>
				<verse number="37">ኣ ዋሪካ ሄ ዩሹዋን ዴዒያ ጋዲያ ኡባ ጋኬዳ።</verse>
				<verse number="38">ዬሱሲ ኣዪሁዳቱዋ ዎሳ ጎሊያፔ ዴንዲዴ ሲሞና ጎሊያ ጌሌዳ፥ ሲሞና ቦሎታታ ዎልቃማ ቆፁዋ ሃርጊያን ሃርጌታዴ ጊሴዳዉኒው ዬሱሲ ኢዞ ፓꬃናዳን ኣሳይ ኣ ዎሴዳ።</verse>
				<verse number="39">ኢ ማታን ኤቂዴ ቆፁዋ ሃርጊያ ሴሪና፥ ሃርጊ ዬዲሼዳ፤ ሄዎዲያንካ ዴንዳዴ ኡንቱንቶ ኪቴታዱ።</verse>
				<verse number="40">ኣዋይ ዉሎ ዎዲያን ዱማ ዱማ ሃርጊያን ኦይቄቴዳ ሃርጋንቻቱዋ ኡባ ኣኮ ኣሄዲኖ፤ ኢካ ኢቱዋ ኢቱዋ ቦላ ባሬ ኩሺያ ዎꬂዴ ፓꬄዳ።</verse>
				<verse number="41">ኢታ ኣያናቱካ፥ «ኔኒ ኪሪስቶሳ ፆሳ ናዓ» ያጊ ዋሲዴ ጮራ ኣሳፔ ኬሴዲኖ። ኢ ኪሪስቶሳ ጊዶዋ ኡንቱንቱ ኤሬዳ ዲራው ሃሳዬና ማላ ዲጌዳ።</verse>
				<verse number="42">ሳዓይ ዎንቶ ዎዴ ኣሳይ ባይናሳ ቤዳ፤ ኣሳይ ኡባይ ኣ ኮዪዴ ኢ ዴዒያሳ ዬዲኖ። ባሬንቱፔ ሻኬቲ ቤናዳን ዲጋናው ኮዬዲኖ።</verse>
				<verse number="43">ኢ ቃይ፥ «ሂኒ ሃራ ካታማቱዋሲ ባዴ ፆሳ ካዉቴꬃ ሚሺራቹዋ ቃላ ኦዳናው ኮሼ፤ ታኒ ኪቴቴዳዌ ሃዋ ዲራሳ» ያጌዳ።</verse>
				<verse number="44">ጋሊላን ዴዒያ ኣዪሁዳቱዋ ዎሳ ጎሌን ቃላ ታማሪሲዴ ጋሚዔዳ።</verse>
			</chapter>
			<chapter number="5">
				<verse number="1">ኢቲ ጋላሲ ዬሱሲ ጌንሳሬፄ ኣባ ጋፃን ኤቂዴ ዴዒሺን ጮራ ኣሳይ ኣኮ ሺቂዴ ፆሳ ቃላ ሲሳናው ሱጌቲ ዴዒኖ።</verse>
				<verse number="2">ሄ ዎዴ ላዑ ዎንጊራቱ ኣባ ጋፃን ኤቆዋ ኢ ቤዔዳ፤ ሞሊያ ጲሪያዋንቱ ቃሲ ዎንጊራቱዋፔ ዎꬊዴ ባሬንቱ ዳባ ሜጪ ዴዒኖ።</verse>
				<verse number="3">ዬሱሲ ዎንጊራቱዋ ጊዶፔ ሲሞናዉኖ ጊዴዳዉኒኒ ጌሊዴ ሳዓፔ ያ ኣባኮ ጉꬃ ሺሻናዳን ኦቼዳ። ሄዋፔ ጉዬ ዎንጊሪያ ቦላን ኡቲዴ ኣሳ ታማሪሱዋ ዶሜዳ።</verse>
				<verse number="4">ታማሪሱዋ ቤꬆዋፔ ጉዪያን ሲሞና፥ «ዎንጊሪያ ያ ኣባ ጪሙዋኮ ሺሺቴ፤ ሂንቴንቱ ዳባካ ሞሊያ ጲራናው ኦሊቴ» ያጌዳ።</verse>
				<verse number="5">ሲሞኒካ፥ «ጎዳው፥ ቃማ ኩሜንꬃ ዳቡሪ ኣቂዴ ኣዪኔካ ኦዪቂቤይኮ፤ ሺን ሃዒ ኔኒ ጎዋዳን ዳባ ኦሌቶ» ያጊ ዛሬዳ።</verse>
				<verse number="6">ሄዋዳንካ ኦꬄዳ ዎዴ፥ ዳሮ ጮራ ሞሊያ ኦይቄዲኖ። ኡንቱንቱ ዳባቱካ ዱፄሬታናው ሃኔዲኖ።</verse>
				<verse number="7">ሃራ ዎንጊሪያን ዴዒያ ላጌꬃቱ ዪዴ ማዳናዳን ዉቴዲኖ፤ ኡንቱንቱ ላዑ ዎንጊራቱዋንካ ሞሊያ ኩንꬂና ዎንጊራቱ ሚቴቱሳ ዶሜዲኖ።</verse>
				<verse number="8">ሲሞኒ ጴፂሮሲካ ሃዋ ቤዔዳ ዎዴ ዬሱሳ ጉልባታን ኩንዲዴ፥ «ጎዳው፥ ታኒ ናጋራንቻ ኣሳ ጊዶ ዲራው ታፔ ሻኬታ» ያጌዳ።</verse>
				<verse number="9">ሃዋ ጌዳዌ ኢኔ ኣናና ኢቲፔ ዴዒያዋንቱ ኡባይ ባሬንቱ ኦይቄዳ ሞሊያ ጮራቴꬃን ማላሌቴዲኖ።</verse>
				<verse number="10">ሄዋዳንካ ቃይ ሲሞና ላጌꬃ ጊዴዳዋንቱ ዛቢዲዮሳ ናናቱ ያዪቆቢኔ ዮሃኒሲ ማላሌቴዲኖ። ዬሱሲካ ሲሞና፥ «ያዮፓ ሃዋፔ ጉዪያን ኣሳ ጲሪያዋ ጊዳናሳ» ጌዳ።</verse>
				<verse number="11">ኡንቱንቱካ ዎንጊራቱዋ ሃꬃፔ ጋፃ ኬሲዴ፥ ኡባባ ኣጊዴ ዬሱሳ ካሌዲኖ።</verse>
				<verse number="12">ዬሱሲ ካታማቱዋፔ ኢቱዋን ዴዒሺን ኦሉ ቦላ ኡባ ሜዳ ቢታኒ ዴዒያዌ ዬሱሳ ቤዒዴ ኣ ሲንꬃንካ ኩንዲዴ፥ «ጎዳው፥ ኔኒ ኮዮፔ ታና ፓꬃናው ዳንዳያ» ያጊዴ ዎሴዳ።</verse>
				<verse number="13">ዬሱሲካ ባሬ ኩሺያ ዬዲ ቦቺዴ፥ «ዶሳይ ጌያ!» ጌዳ። ሄማንዒያንካ ኦሉ ኣ ዬዴዳ።</verse>
				<verse number="14">ዬሱሲ ኣ፥ «ሃዋ ኦሲኔ ኦዶፓ። ሺን ቄሳኮ ባዴ ኔና ቤሳ። ሄዋፔ ጉዬ ኦሉዋ ሃርጊያፔ ፓፄዳዋሲ ማርካ ጊዳናዳን ሙሴ ሂጊያን ኣዛዜቴዳ ያርሹዋ ሺሻ» ጌዳ።</verse>
				<verse number="15">ጊዶሺን ኣ ዋሪ ሎይꬂ ኣኪዴ ቤዳ፤ ዳሮ ጮራ ኣሳይካ ዬሱሲ ኦዲያዋ ሲሳናዉኔ ባሬንቱ ሃርጊያፔ ፓፃናው ሺቄዲኖ።</verse>
				<verse number="16">ዬሱሲ ጮራ ዎዴ ጌማሳ ቢዴ ዎሴ።</verse>
				<verse number="17">ኢቲ ጋላሲ ዬሱሲ ታማሪሲዴ ዴዒሺን ጋሊላፔኔ ዪሁዳ ሄራ ኡባፔ፥ ዬሩሳላሜ ዬዳ ፓሪሳዋቱኔ ሂጊያ ታማሪሲያዋንቱ ኡቲ ዴዒሺን ሃርጋንቻቱዋ ፓꬃና ማላ ፆሳ ኣዉዋ ዎልቃይ ኣው ኢሜቴዳ።</verse>
				<verse number="18">ሄ ዎዴ ቦላይ ሲሌዳ ኢቲ ቢታኒያ ኣማሬዳ ኣሳይ ሻንቻማን ቶኪ ኣሂ ጎሌ ጌልሲዴ ዬሱሳ ሲንꬃን ዎꬃናው ኮዬዲኖ።</verse>
				<verse number="19">ኣሳ ጮራቴꬃፔ ዴንዴዳዋን ዬሱሳኮ ሺቃናው ዳንዳዪ ቤይኪኖ። ሄዋ ዲራው ቦላው ጊዒ ጎሊያ ካራ ቃሪዴ ኣ፥ ሻንቻማና ኣሳ ጊዶን ዬሱሳ ሲንꬃን ዎꬄዲኖ።</verse>
				<verse number="20">ዬሱሲካ ኡንቱንቱ ኣማኑዋ ቤዒዴ፥ «ሃ ቢታኔው፥ ኔ ናጋራይ ኣቶ ጌቴቴዳ» ያጌዳ።</verse>
				<verse number="21">ሙሴ ሂጊያ ታማሪሲያዋንቱኔ ፓሪሳዋቱ፥ «ሃዌ ፆሳ ቦሪያዌ ኦኔ? ኢቲ ፆሳፔ ኣቲን ናጋራ ኣቶ ጋናው ኦኒ ዳንዳዪ?» ያጊ ቆፋ ዶሜዲኖ።</verse>
				<verse number="22">ዬሱሲካ ኡንቱንቱ ቆፋ ኤሮ ዲራው ሃዋዳን ጌዳ፥ «ኣዪሲ ሂንቴንቱ ዎዛናን ሃዋዳን ቆፒቴ?</verse>
				<verse number="23">‹ኔ ናጋራይ ኣቶ ጌቴቴዳ› ጋናዋፔኔ ‹ዴንዳዴ ባ› ጋናዋፔ ሃቃዌ ማቴ?</verse>
				<verse number="24">ዬዉዋን ቃሲ ሃዋ ታኒ ጌዳዌ፥ ኣሳ ናዓይ ቢታ ቦላን ናጋራ ማራናው ማታይ ዴዒያዋ ሂንቴንቱ ኤራናዳና።» ሄዋፔካ ጉንዴዳ ቢታኒያ፥ «ዴንዳ ኔ ሻንቻማ ቶካዴ ኔ ጎሌ ባ ጋይ» ያጌዳ።</verse>
				<verse number="25">ጉንዳይካ ኣሳ ሲንꬃን ዴንዶዋሺን ባሬ ሻንቻማ ቶኪዴ ፆሳ ጋላቲዴ ባሬ ሶይ ቤዳ።</verse>
				<verse number="26">ሃ ዎዴ ኡባቱካ ዳሪ ማላሌቴዲኖ፤ ፆሳካ ጋላቲዴ፥ «ሃቼ ማላባ ቤዔዶ» ያጊዴ ያሻን ኩሜዲኖ።</verse>
				<verse number="27">ሄዋፔ ጉዪያን ዬሱሲ ኬሲዴ ቤዳ፤ ሌዊያ ጌቴቲያ ቃራፃ ሺሺያዌ፥ ቃራፃ ሺሺያሳን ኡቶዋ ቤዒዴ፥ «ታና ካላ» ጌዳ።</verse>
				<verse number="28">ኢካ ዴንዲዴ ኡባባ ኣጊዴ ኣ ካሌዳ።</verse>
				<verse number="29">ሄዋፔ ሲሚዴ ሌዊ ባሬ ጎሌን ዳሮ ሾቢያ ጊጊሴዳ፤ ጮራ ቃራፃ ሺሺያዋንቱኔ ሃራ ጮራ ኣሳይካ ኡንቱንቱና ኡቲዴ ሚዴዒኖ።</verse>
				<verse number="30">ፓሪሳዋቱኔ ሂጊያ ታማሪሲያ፥ ኡንቱንቱና ኦꬂያዋንቱ፥ ዬሱሳ ካሊያዋንቱ ቦላን፥ «ኣዪሲ ቃራፃ ቃንፂያዋንቱናኔ ናጋራንቻቱዋና ሚቴኔ ኡሺቴ?» ያጊዴ ዙዙሜዲኖ።</verse>
				<verse number="31">ዬሱሲካ፥ «ሃርጋንቻ ኣሳፔ ኣቲን ፓፃ ኣሳሲ ኣኪሚያ ኮሼና።</verse>
				<verse number="32">ታኒ ዬዳዌ፥ ናጋራንቻቱ ባሬንቱ ናጋራ ፓፂዴ ሲማናዳናፔ ኣቲን፥ ፂላቱዋ ፄሳናው ያቤይኬ» ያጊ ዛሬዳ።</verse>
				<verse number="33">ሃዋፔ ጉዪያን ዬሱሳ፥ «ዮሃኒሳ ካሊያዋንቱኔ ፓሪሳዋቱዋ ካሊያዋንቱ ኡባ ዎዴ ፆሚኖኔ ዎሲኖ፤ ሺን ኔና ካሊያዋንቱ ቃሲ ኡባ ጋላሲ ሚኖኔ ኡሺኖ» ያጊዴ ኦቼዲኖ።</verse>
				<verse number="34">ዬሱሲካ፥ «ሚሺራይ ኡንቱንቱና ዴዒሺን ሚያታቱ ፆማናው ዳንዳዪኖ?</verse>
				<verse number="35">ዬዉዋን ቃሲ ሚሺራይ ኡንቱንቱፔ ሻኬቲዴ ባና ዎዲ ያናዋ፤ ሄ ዎዴ ፆማናዋንታ» ያጊ ዛሬዳ።</verse>
				<verse number="36">ዬሱሲካ ካሊያ ሌሚሱዋ ኦዴዳ፡ «ኦራꬃ ማዩዋፔ ፔꬊ ኣኪዴ ኤጫ ማዩዋ ቦላን ꬌፒያዌ ባዋ፤ ጋሱካ ሃዋዳ ኡዶፔ ኦራꬃ ማዩዋ ፔꬌ፤ ኦራꬃ ꬌፊካ ኤጫ ማዩዋን ጊጌና።</verse>
				<verse number="37">ሃዋዳንካ ኤጬዳ ጪልጊያን ኦራꬃ ዎዪኒያ ኤሳ ዎꬂያዌ ባዋ፤ ዎꬆፔ ቃይ ኦራꬃ ዎዪኒያ ኤሳይ ጪልጊያ ꬉሴ፤ ኤሳይካ ጉኬ፤ ጪልጋዪካ ባዬ።</verse>
				<verse number="38">ኦራꬃ ዎዪኒያ ኤሳ፥ ኦራꬃ ጪልጊያን ዎꬃናው ቤሴ።</verse>
				<verse number="39">ኤጫ ዎዪኒያ ኤሳ ኡሺዴ ኦራꬃ ኮዪያዌ ኦኒኔ ባዋ፤ ጋሱካ ኤጫይ ማልዔ ጊያ ዲራው።»</verse>
			</chapter>
			<chapter number="6">
				<verse number="1">ሳምባታ ጋላሲ ዬሱሲ ባሬና ካሊያዋንቱና ኢቲፔ ኢቲ ጎሻ ጊዱዋና ኣꬊያ ዎዴ ኣ ካሊያዋንቱ ዛርጋፔ ቲሻ ዱꬂዴ ባሬንቱ ኩሺያን ሺጌቺዴ ሙሳ ዶሜዲኖ።</verse>
				<verse number="2">ፓሪሳዋቱዋ ጊዶፔ፥ «ሳምባታ ጋላሳን ኦꬃናው ዎጋ ጊዴናዋ ኣያው ኦꬂቴ?» ያጌዲኖ።</verse>
				<verse number="3">ዬሱሲ፥ «ካቲያ ዳዊቴኔ ኢቲፔ ዴዒያዋንቱ ኮሻቴዳ ዎዴ ኦꬄዳዋ ናባቢ ቤይኪቴ?</verse>
				<verse number="4">ዳዊቴ ፆሳ ጎሊያ ጌሊዴ ቄሳቱዋፔ ኣቲን ሃራ ኣሳይ ሜናዳን ዲጌቴዳ፥ ፆሳው ያርሼቴዳ ቁማ ሜዳ። ኢቲፔ ዴዒያዋንቱካ ኢ ኢሚናዴ ሜዲኖ» ያጊ ዛሬዳ።</verse>
				<verse number="5">ሃዋፔ ካሊዴ ዬሱሲ፥ «ኣሳ ናዓይ ሳምባታው ጎዳ!» ጌዳ።</verse>
				<verse number="6">ሃራ ሳምባታ ጋላሳን ዬሱሲ ኣዪሁዳቱዋ ዎሲያ ጎሊያ ጌሊዴ ታማሪሲ ዴዔ። ሄዋንካ ኡሼቻ ኩሺ ሲሌዳ ቢታኒ ዴዔ።</verse>
				<verse number="7">ሂጊያ ታማርሲያዋንቱኔ ፓሪሳዋቱ ዬሱሳ ሞቲያ ጋሱዋ ዴማናው ኢ ሳምባታን ኣሳ ፓꬆፔ ቤዓና ጊዴ ናጊ ዴዒኖ።</verse>
				<verse number="8">ኢካ ኡንቱንቱ ቆፋ ኤሪዴ ኩሺ ሲሌዳ ቢታኒያ፥ «ዴንዳ ኣሳ ጊዱዋን ኤቃ» ያጌዳ። ቢታኒካ ዴንዲ ኤቄዳ።</verse>
				<verse number="9">ሄዋፔ ሲሚዴ ዬሱሲ፥ «ሃኒንቶኔ ሳምባታ ጋላሳን ሎዖባ ኦꬃናው ቤሲዬ ኢታባ ኦꬃናው ቤሲ? ሼምፑዋ ኣሻናው ቤሲዬ ዎꬋናው ቤሲ?» ያጌዳ።</verse>
				<verse number="10">ዬሱሲ ባሬ ዩሹዋን ዴዒያ ኣሳ ኡባ ፄሎዋፔ ጉዪያን ቢታኒያ፥ «ኔ ኩሺያ ሚጫ!» ያጌዳ። ኢካ ሚጪዴ ፓፄዳ።</verse>
				<verse number="11">ኡንቱንቱ ሎይꬂ ሃንቄቲዴ ዬሱሳ ቦላ ኦꬃናዋ ባሬንቱ ጊዶን ማቄቴዲኖ።</verse>
				<verse number="12">ሄ ዎዲያን ዬሱሲ ዴሪያ ቦላ ዎሳናው ኬሴዳ፤ ሄዋንካ ቃማ ኩሜንꬃ ፆሳኮ ዎሲዴ ኣቄዳ።</verse>
				<verse number="13">ሳዓይ ዎንቶዋን ባሬና ካሊያዋንታ ፄሴዳ። ሄዋንቱፔካ ታማኔ ላዓቱዋ ዶሪዴ፥ «ኪቴቴዳዋንታ» ያጊዴ ሱንꬄዳ።</verse>
				<verse number="14">ኡንቱንቱ ሱንꬃይካ፡ ጴፂሮሳ ጊዴ ኢ ሱንꬄዳ ሲሞና፥ ኣ ኢሻ ኢንዲራሳ፥ ያዪቆባ፥ ዮሃኒሳ፥ ፒሊጶሳኔ ባርታላሞሳ፥</verse>
				<verse number="15">ማቶሳ፥ ቶማሳ፥ ኢልፒዮሳ ናዓ ያዪቆባ፥ ባሬ ጋዴው ሴሌቲያ ሲሞና፥</verse>
				<verse number="16">ያዪቆባ ናዓ ዪሁዳኔ ዬሱሳ ኣꬂ ኢሜዳ ኣስቆርቱ ዪሁዳ።</verse>
				<verse number="17">ዬሱሲካ ኡንቱንቱና ኢቲፔ ዴሪያፔ ዎꬊዴ ዴምባሳን ኤቄዳ። ኣ ካሊያዋንቱፔካ ጮራ ኣሳይ ሄዋን ዴዔ። ቃይካ ኣፔ ሲሳናዉኔ ባሬንቱ ሃርጊያፔ ፓፃናው ዪሁዳ ጋዲያፔ፥ ዬሩሳላሜ ካታማፔ፥ ኣባ ማታን ዴዒያ ፂሮሳፔኔ ሲዶናፔ ዬዳ ጮራ ኣሳይ ሄዋን ዴዒኖ።</verse>
				<verse number="18">ሃ ኣሳይካ ኣ ሲሳናዉኔ ባሬንቱ ሃርጊያፔ ፓፃናው ዬዲኖ። ቱና ኣያናን ኦይቄቲዴ ሜቶቲያዋንቱካ ፓፄዲኖ።</verse>
				<verse number="19">ዎልቃይ ኣፔ ኬሲዴ ኡባ ፓꬂያ ዲራው ኣሳይ ኡባይ ኣ ቦቻናው ኮዬ።</verse>
				<verse number="20">ባሬና ካሊያዋንታ ፄሊዴ ያጌዳ፡ «ሂንቴንቱ ማንቃቱ ኣንጄቴዳዋንታ፤ ኣዪሲ ጎፔ፥ ፆሳ ካዉቴꬃይ ሂንቴንቱዋ።</verse>
				<verse number="21">ሂንቴንቱ ሃዒ ኮሻቲያዋንቱ ኣንጄቴዳዋንታ፤ ጊዲኒ ካላኒታ፤ ሂንቴንቱ ሃዒ ዬኪያዋንቱ ኣንጄቴዳዋንታ፤ ጊዲኒ ሚጫኒታ።</verse>
				<verse number="22">«ኣሳ ናዓ ዲራው ሂንቴንታ ኣሳይ ኢፂያ ዎዴኔ ቶቺያ ዎዴ፥ ሂንቴንቱ ሱንꬃካ ኢታን ዴንꬂያ ዎዴ፥ ኣንጄቴዲታ።</verse>
				<verse number="23">ሳሉዋን ሂንቴንቱ ኣካና ዎይታይ ዳራ ጊዲያ ዲራው ሄ ጋላሲ ናሼቻን ጉፒቴ፤ ጋሱካ ካሴ ሂንቴንቱ ኣዎቱ ናባቱዋ ቦላን ሃዋዳን ኦꬂዴ ዴዔዲኖ።</verse>
				<verse number="24">ዬዉዋን ቃሲ ዱሬ ኣሳቶ ሂንቴንቶ ኣዬ፤ ሂንቴንቱ ኢሻሎ ዴዑዋን ዴዔዲታ።</verse>
				<verse number="25">ሂንቴንቶ ሃዒ ካሌዳዋንቶ ኣዬ፤ ጊዲኒ ኮሻታኒታ፤ ሂንቴንቶ ሃዒ ሚጪያዋንቶ ኣዬ፤ ጊዲኒ ካዮታኒታኔ ዬካኒታ።</verse>
				<verse number="26">ኣሳይ ኡባይ ሂንቴንቱ ሎዖቴꬃባ ሃሳዪያ ዎዴ፥ ሂንቴንቶ ኣዬ፤ ካሴ ሂንቴንቱ ኣዎቱ ዎርዶ ናባቶ ሃዋዳን ኦꬄዲኖ።</verse>
				<verse number="27">«ሺን ታኒ ኦዲያዋ ሲሲያዋንቶ ያጋይ፡ ሂንቴንቱ ሞርኬቱዋ ዶሲቴ፤ ሂንቴና ኢፂያዋንቶ፥ ሎዑዋ ኦꬂቴ፤</verse>
				<verse number="28">ሂንቴና ሼቂያዋንታ ኣንጂቴ፥ ሂንቴና ናቂያዋንቶ፥ ዎሲቴ።</verse>
				<verse number="29">ኢቲ ባጋ ሻዪያ ባቂያዎ፥ ላዔꬁዋካ ቤሳ፤ ኦኒኔ ኔ ኮቲያ ኣኪያዎ፥ ኔ ሻሚጪያካ ዲጎፓ።</verse>
				<verse number="30">«ኔው ዴዒያዋ ኔና ዎሲያዎ፥ ኢማ፤ ኔዋ ኣኬዳዋ፥ ዛራ ጋዴ ኦቾፓ።</verse>
				<verse number="31">ኣሳይ ሂንቴንቶ ኦꬃና ማላ ሂንቴንቱ ዶሲያዋዳን፥ ሂንቴንቱካ ሃራው ሃዋዳን ኦꬂቴ።</verse>
				<verse number="32">«ሂንቴንታ ዶሲያዋንታ ፃላላ ዶሶፔ ኣይ ጋላታይ ዴዒ? ሃዋ ጊዶፔ ናጋራንቻቱካ ባሬና ዶሲያዋንታ ዶሲኖ።</verse>
				<verse number="33">ሂንቴንቶ ሎዖባ ኦꬂያዋንቱ ፃላላው ሂንቴንቱ ሎዖባ ኦꬆፔ ሄዎ ኣይ ጋላታይ ዴዒ? ናጋራንቻቱካ ሃዋዳን ኦꬂኖ።</verse>
				<verse number="34">ታልዒዴ ሂንቴው ዛራናው ዳንዳዪያዋንቱ ፃላላው ታልዖፔ ኣይ ጋላታይ ዴዒ? ባሬ ታልዔዳዋ ዛሪዴ ኣካናው ናጋራንቻቱካ ባሬንቱ ጋርሳን ታልዔቲኖ።</verse>
				<verse number="35">ሺን ሂንቴንቱ፥ ሂንቴንቱ ሞርኪያ ዶሲቴ፤ ኡንቱንቶካ ሎዖባ ኦꬂቴ፤ ሂንቴንቱፔ ታልዖዋ ዛሪዲ ኣካናው ቆፖፒቴ። ሃዋ ሂንቴንቱ ፖሎፔ ሂንቴንቶ ጋቲ ዳራናዋ። ቃሲ ሂንቴንቱ ኡባፔ ቦላ ፆሳ ናና ጊዳኒታ። ኢ ኢታቶኔ ጋላቴናዋንቶካ ኬካ።</verse>
				<verse number="36">ሂንቴንቱ ኣቡ ማሪያዋ ጊዶዋዳን ሂንቴንቱካ ማሪያዋንታ ጊዲቴ።</verse>
				<verse number="37">«ኦ ቦላንካ ፒርዶፒቴ፥ ሂንቴንቱ ቦላንካ ፒርዴቴና፤ ሃራ ቦላ ኩናኒያ ኦꬆፒቴ፤ ሂንቴንቱ ቦላንካ ኩናኒ ኦሴቴና። ኣቶ ጊቴ፤ ፆሳይ ሂንቴንቶ ኣቶ ጋና።</verse>
				<verse number="38">ኢሚቴ፤ ሂንቴንቶ ኢሜታና። ሂንቴንቱ ማኬዳ ማካን ሂንቴንቶ ማኬታና። ባቂ ናቂና ሲሊ ኩሚ ፓላህ ላሌቲያ ማካ ሂንቴንቱ ኪዉዋን ኢዲንꬃና» ጌዳ።</verse>
				<verse number="39">ቃሲካ ዬሱሲ ሃዋፔ ካሊያ ሌሚሱዋ ኦዴዳ፤ «ቆቃይ ቆቃ ካሌꬃናው ዳንዳዪ? ቆቃይ ቆቃ ካሌꬆፔ ላዓቱካ ኦይቄቲዴ ኦላን ኩንዲኪኖ?</verse>
				<verse number="40">ታማሪያዌ ባሬና ታማሪሲያዋፔ ኣꬌና፤ ታማሪያዌ ሚኒ ታማሮፔ ባሬና ታማሪሶዋ ማላ ጊዳናው ዳንዳዬ።</verse>
				<verse number="41">«ኔ ኣይፊያ ጊዶን ዴዒያ ቱሳ ኬሴናን ዴዓዴ ሃራ ኔ ላጊያ ኣይፊያ ጊዶን ዴዒያ ሱላ ኣያው ፄላይ?</verse>
				<verse number="42">ኔ ኣይፊያ ጋርሳን ዴዒያ ቱሳ ቤዔናን ሃራ ኣሳኮ ሺቃዴ፥ ‹ታ ኢሻው፥ ኔ ኣይፊያ ጋርሳፔ ሱላ ታ ኬሶ?› ያጋናው ዎታ ዳንዳያይ? ሃ ሎዑዋ ማላቲያ ኢታው፥ ኮይሮታዴ ኔ ኣይፊያ ጊዶን ዴዒያ ቱሳ ኬሳ። ሄዋፔ ጉዪያን ኔ ኢሻ ኣይፊያ ጊዶን ዴዒያ ሱላ ኬሳናው ጌሻዴ ፄላናው ዳንዳያ።</verse>
				<verse number="43">«ሎዖ ሚꬃይ ኢታ ኣይፊያ ኣይፌና፤ ሄዋዳንካ ኢታ ሚꬃይ ሎዖ ኣይፊያ ኣይፋናው ዳንዳዬና።</verse>
				<verse number="44">ሚꬃይ ኡባይ ባሬ ኣይፊያ ኣይፊያዋን ኤሬቴ። ኣጉንꬃፔ ዎዴንꬃ ኣይፊ ማፄቴና፤ ሃዋዳንካ፥ ፁንዱቂያፔ ላዲያ ኣይፊያ ማፃናው ዳንዳዬቴና።</verse>
				<verse number="45">ሎዖ ኣሳይ ባሬ ሎዖ ዎዛናፔ ሎዖ ዬዉዋ ሃሳዬ። ቃይ ኢታ ኣሳይ ባሬ ኢታ ዎዛናፔ ኢታ ዬዉዋ ሃሳዬ። ኣዪሲ ጎፔ፥ ኣሳይ ባሬ ዶናን ሃሳዪያዌ ባሬ ዎዛናን ኩሜዳዋ ዶናይ ሃሳዪያ ዲራሳ።</verse>
				<verse number="46">«ታኒ ኦዶዋ ኦꬂኪታ፥ ሺን ኣያው ጎዳው፥ ጎዳው፥ ያጊዴ ታና ፄጊቴ?</verse>
				<verse number="47">ታኮ ዪያ ኡባይ ታ ቃላካ ሲሲዴ ኦሱዋን ፔሺያዌ ኦና ማላቲንቶ ታ ሂንቴንታ ቤሳና፤</verse>
				<verse number="48">ኢካ ጎሊያ ኬፂዴ ዳሮ ኦላ ቦኪዴ ዛላ ቦላ ጊንቢዴ ኬፄዳ ኣሳ ማላቴ፤ ዲዑ ዲዒዴ ሄ ጎሊያ ሱጊናካ፥ ሚኖ ዛላ ቦላ ኬፄቶ ዲራው ቃꬃናው ዳንዳይቤና።</verse>
				<verse number="49">ቃይ ታ ቃላ ሲሲዴ ኦሱዋን ፔሼና ኡራይ ባሱ ባንታሳ ሻፊያ ቦላን ጎሊያ ኬፄዳዋ ማላቴ። ዲዑ ዲዒዴ ሄ ጎሊያ ሱጎ ዎዴ ማንዒያንካ ኩንዴዳ፤ ሄ ጎሊካ ኢታ ዎዳ ዎዲዴ ባዬዳ» ያጌዳ።</verse>
			</chapter>
			<chapter number="7">
				<verse number="1">ዬሱሲካ ሃዋ ኡባ ኣሳ ሲንꬃን ሃሳይ ዉርሶዋፔ ጉዪያን ሂኒ ቂፊሪናሆማ ቤዳ።</verse>
				<verse number="2">ሄዋንካ ኢቲ ፄቱዋ ካፑ ዴዔ። ኢ ዳሮፔ ዶሲያ ኣ ቆማይ ሃርጊዴ ሃያናው ማቴዳ።</verse>
				<verse number="3">ኢካ ዬሱሳባ ሲሴዳ ዎዴ፥ ባሬ ቆማ ዎሲዴ ፓꬃና ማላ ዪሁዳ ጪማቱዋ ሂኒ ኣኮ ኪቴዳ።</verse>
				<verse number="4">ኡንቱንቱካ ዬሱሳኮ ዪዴ፥ «ሃ ቢታኒ፥ ኔኒ ኣ ማዳናዳን ዳሮፔ ኮዬዳ፤</verse>
				<verse number="5">ጋሱካ ኑ ኣሳ ኢ ዳሮፔ ዶሲዴ ኣዪሁዳቱዋ ዎሲያ ጎሊያ ኬፂሶዌካ ኣ» ያጊዴ ዳሮፔ ዎሴዲኖ።</verse>
				<verse number="6">ዬሱሲካ ኡንቱንቱና ኢቲፔ ቤዳ። ኢካ ሂኒ ጎሊያ ሄራ ጋኬዳ ዎዴ ፄቱዋ ካፑ ባሬ ላጌꬃቱዋ ባሬኮ ፄሲዴ፥ «ታ ጎዳው፥ ዳቡሮፓ፤ ኣዪሲ ጎፔ፥ ኔና ታ ጎሊያ ካራፔ ጋርሳ ባጋና ጌልሳናው ታው ቤሴና።</verse>
				<verse number="7">ሃዋ ዲራው ኔ ሲንꬃን ኤቃናዉካ ሃራይ ኣቶ ቤሲያዋ ጊዲኬ። ሺን ኔኒ ቃላ ፃላላ ኦዳ፤ ታ ቆማይካ ፓፃናዋ።</verse>
				<verse number="8">ታኒ ታፔ ቦላና ማታይ ዴዒያዋንቱሲ ኤኖ ጋዴ ዴዒያ ኣሳ። ታፔ ጋርሳናካ ታኒ ኪቲሲያ ዎታዳራቱ ዴዒኖ። ኢቱዋ፥ ‹ባ› ያጊያ ዎዴ፥ ቤ፤ ሃራካ ቃይ፥ ‹ሃያ› ጎፔ ዬ። ታ ቆማይካ፥ ሃዋ ‹ኦꬃ› ጊያ ዎዴ ኣዛዜቴ፤ ኦꬄ» ያጌዳ።</verse>
				<verse number="9">ዬሱሲካ ሃዋ ሲሲዴ ኣ ዬዉዋን ማላሌቴዳ፤ ጉዬ ሲሚዴ ኣ ካሊያ ዳሮ ኣሳ፥ «ታኒ ሂንቴንቶ ቱሙዋ ጋይ፤ ታኒ ሃዋ ማላ ኣማኑዋ ሃራይ ኣቶ፥ ኢስራዔሊያ ጋርሳንካ ቤዓቤይኬ» ያጌዳ።</verse>
				<verse number="10">ካሴ ኪቴቴዳ ኣሳቱካ ፄቱዋ ካፑዋ ጎሌ ጉዬ ሲሚያ ዎዴ፥ ኣ ቆማይ ፓፆዋ ቤዔዲኖ።</verse>
				<verse number="11">ዎንቲሳ ጋላሲ ዬሱሲ ባሬና ካሊያዋንቱናኔ ጮራ ኣሳና ኢቲፔ ናይኖ ጌቴቲያ ካታማቶ ቤዲኖ።</verse>
				<verse number="12">ዬሱሲ ካታማ ጋካና ማቶ ዎዴ፥ ኣሳይ ሃይቄዳ ኣኃ ቶኪዴ ኬሴዲኖ። ሃይቆዌካ ባሬ ዳዪው ሜፂ ኢቲ ናዓ፤ ኣታካ ኣሲናይ ባይና ኣምዓቶ። ዳሮ ካታማ ኣሳይካ ኢዞ ካሌዲኖ።</verse>
				<verse number="13">ዬሱሲካ ኢዞ ቤዔዳ ዎዴ ቃሬቲዴ፥ «ዬኮፓ!» ያጌዳ።</verse>
				<verse number="14">ሺቂዴ ሻንቻማ ቦቼዳ፤ ቶኮዋንቱካ ኤቄዲኖ። ዬሱሲ፥ «ኔኖ ያላጋው፥ ዴንዳ ጋይ!» ያጊና፥</verse>
				<verse number="15">ቢታኒ ሱሪ ኡቴዳ። ሃሳያካ ዶሜዳ። ዬሱሲካ ኣ፥ ኣ ዳዪው ኢሜዳ።</verse>
				<verse number="16">ኡባይካ ያሻን ኩሚዴ፥ «ዎልቃማ ናቢ ኑ ጋርሳን ዴንዴዳ፤ ፆሳይካ ባሬ ኣሳ ኣሻናው ዬዳ!» ያጊዴ ፆሳ ጋላቴዲኖ።</verse>
				<verse number="17">ሄዌኔካ ዬሱሳ ዋሪ ዪሁዳ ዩሹዋን ዴዒያ ጋዲያ ኡባን ሲሴቴዳ።</verse>
				<verse number="18">ዮሃኒሳ ካሊያዋንቱ ሃኖዋ ኡባ ኣው ኦዴዲኖ። ዮሃኒሲካ ባሬና ካሊያዋንቱፔ ላዓቱዋ ፄሲዴ፥</verse>
				<verse number="19">«ያናዌ ኔኔዬ? ዎይ ኑኒ ሃራ ናጋኔ?» ያጊ፥ ኡንቱንቱ ኦቻና ማላ ሂኒ ዬሱሳኮ ኪቴዳ።</verse>
				<verse number="20">ኣሳቱካ ዬሱሳኮ ዪዴ፥ «ፃማቂያ ዮሃኒሲ፥ ያና ጌቴቴዳዌ ኔኔዬ? ዎይ ሃራ ናጋኔ? ያጊዴ ኦቻና ማላ ኔኮ ኪቴዳ» ያጌዲኖ።</verse>
				<verse number="21">ሄ ዎዲያን ዬሱሲ ጮራ ኣሳ ዱማ ዱማ ሃርጊያፔ ፓꬄዳ፤ ቱና ኣያናቱዋካ ኣሳፔ ኬሴዳ፤ ጮራ ቆቃቱዋ ኣይፊያ ዶዬዳ።</verse>
				<verse number="22">ዬሱሲካ ዮሃኒሲ ኪቶዋንቶ፥ «ቢዴ ሂንቴንቱ ቤዔዳዋኔ ሲሴዳዋ ዮሃኒሳው ኦዲቴ፤ ቆቃቱ ፄላናዋንታ፤ ጉንዳቱ ሃሜታናዋንታ፤ ኦሉ ኦይቆዋንቱ ጌያናዋንታ፤ ቱሌዳዋንቱ ሲሳናዋንታ፤ ሃይቄዳዋንቱ ዴንዳናዋንታ፤ ሂዬሳቱዋሲካ ሚሺራቹዋ ቃላይ ኦዴታናዋ።</verse>
				<verse number="23">ታናን ꬉቤቴና ኣሳይ ኡባይ ኣንጄቴዳዋንታ» ያጌዳ።</verse>
				<verse number="24">ዮሃኒሲ ኪቴዳዋንቱ ቢዲጎዋፔ ጉዪያን ዬሱሲ ኣሳው ዮሃኒሳባ ኦዱዋ ዶሜዳ፡ «ኣያ ቤዓናው ቢታ ባዙዋ ኬሴዲቴ? ጫርኩ ቃꬂያ ኡሱንꬃ?</verse>
				<verse number="25">ዎይ ኣያ ቤዓናው ኬሴዲቴ? ሎዖ ማዩዋ ማዬዳ ኣሳ ዴዑዋ? ሎዖ ማዩዋ ማዬዳዋንቱኔ ባሬና ጊጊሲያዋንቱ ካቲያ ጎሌን ዴዒኖ።</verse>
				<verse number="26">ዎይ ኣያ ቤዓናው ኬሴዲቴ? ናቢያ ቤዓናው ኬሴዲቴ? ኤ፤ ታኒ ሂንቴንቶ ያጋይ፤ ሂንቴንቱ ቤዓናው ኬሶዌ ናቢያፔካ ኣꬉዋ።</verse>
				<verse number="27">ፆሳ ማፃፋን፥ ‹ኔ ኦጊያ ኔፔ ሲንꬃና ጊጊሲያ ኪታንቻ ኔፔ ሲንꬃያዴ ኪታና› ጌቴቲ ዮሃኒሳባይ ፃፌቴዳዌ ሃዋ።</verse>
				<verse number="28">ማጫዋንቱፔ ዬሌቴዳዋንቱ ጋርሳን ፃማቂያ ዮሃኒሳፔ ኣꬊያ ኦኒኔ ባዋ። ፆሳ ካዉቴꬃን ቃሲ ኡባፔ ላፋ ጌቴቲያዌካ ኣፔ ኣꬋናዋ» ያጌዳ።</verse>
				<verse number="29">ሃራይ ኣቶሺን ቃራፃ ኬሲያዋንቱ ኣቴናን ሃዋ ዬሱሲ ሃሳዮዋ ሲሴዳ ኡባይ ዮሃኒሳ ኩሺያን ፃማቄቶዋንቱ ፆሳው ቤሲያ ቦንቹዋ ኢሜዲኖ።</verse>
				<verse number="30">ሺን ሂጊያ ታማሪሲያዋንቱኔ ፓሪሳዋቱ ዮሃኒሳን ፃማቄቲቤና ዲራው፥ ፆሳይ ኡንቱንቶ ቆፔዳዋ ኢፄዲኖ።</verse>
				<verse number="31">ዬሱሲ፥ «ሲሚ ታኒ ሃ ዎዲያ ኣሳ ኣያና ሌሚሶ? ኡንቱንቱ ኣያ ማላቲኖ?</verse>
				<verse number="32">ኡንቱንቱ ጌያሳን ኡቲዴ ኢቱ ኢቱዋ ፄሲዴ፥ ‹ሱሱሊያ ሂንቴንቶ ፑኒናካ ካዒቤይኪታ፤ ዬኩዋ ዬꬃ ኬሴዶሺንካ ዬኪቤይኪታ ያጌቲያ ናና ማላቲኖ› ጌዳ።</verse>
				<verse number="33">ፃማቂያ ዮሃኒሲ ቁማ ሜናን ዎዪኒያ ኤሳካ ኡሼናን ዪና፥ ‹ኣ ቦላን ጋሌናይ ዴዔ› ያጌዲታ።</verse>
				<verse number="34">ታኒ ኣሳ ናዓይ ማዴኔ ኡሻዴ ዪና፥ ‹ሃዌ ናፊሳማ፤ ዎዪኒያ ኤሳካ ኡሺያዋ፤ ቃራፂያዋንቶኔ ናጋራንቻቶ ዳቡዋ› ያጊታ።</verse>
				<verse number="35">ጊዶፔ ኣቲን ፆሳ ኣꬎ ኤራቴꬃይ ባሬ ኦሱዋን ቱማ ጊዲዴ ቤቴዳ» ያጌዳ።</verse>
				<verse number="36">ፓሪሳዋቱዋፔ ኢቱ ባሬናና ቁማ ማና ማላ ሾቢና፥ ዬሱሲ ኣ ሶይ ቢዴ ማናው ኡቴዳ።</verse>
				<verse number="37">ሄ ካታማን ናጋራንቻ ጌቴቴዳ ኢቲ ሚሺራታ ዴዔዉና፥ ዬሱሲ ኣ ሶዪን ኡቴዳዋ ሲሳዴ፥ ኣልባስፂሮሳ ጌቴቲያ ሹቻፔ ኦሴቴዳ ቢልቃሲያ ኩሜዳ ሺቱዋ ኣካ ያዱ።</verse>
				<verse number="38">ጉዬና ኣ ጌዲያ ማታን ኤቃዴ፥ ዬካዴ ኣ ጌዲያካ ባሬ ኣፎꬃን ኦካ ዶማዱ፤ ኢዚ ኣፎꬃይ ባዪዜዳ ኣ ጌዲያካ ባሬ ሁጲያ ቢናናን ቁጫዴኔ ኣ ጌዲያ ዬራዴ ጌዲያን ሺቱዋካ ጫጫፋዱ።</verse>
				<verse number="39">ዬሱሳ ባሬ ሶይ ፄሴዳ ፓሪሳዊካ ሃዋ ቤዒዴ፥ «ሃዌ ናቢያ ጊዴዴንቶ፥ ሃና ኣ ቦቺያ ሚሺራታ ኦኔንቶኔ ቃይካ ኢዛ ናጋራንቻ ጊዲያዋ ኢ ኤራናሺን» ያጌዳ።</verse>
				<verse number="40">ዬሱሲካ ዛሪዴ፥ «ሲሞና፥ ታኒ ኔው ኦዲያ ዬዉ ዴዔ» ያጊና፥ ሲሞኒካ፥ «ታማሪሲያዎ፥ ኦዳ» ያጌዳ።</verse>
				<verse number="41">ዬሱሲ፥ «ኢቲ ቢታኒያፔ ሚሻ ታልዔዳ ላዑ ኣሳቱ ዴዒኖ። ኢቱዋ ማታን ኢቼሹ ፄቱ ዲናሪ፥ ቃይ ዮኩዋ ማታን ኢሻታሙ ዴዔ።</verse>
				<verse number="42">ላዓቶካ ጪጊያዌ ꬋዪና፥ ላዓቱዋ ኣጩዋካ ማሪ ኣጌዳ። ሃዋንቱፔ ሃቃዌ ሎይꬂ ዶሲያዋ ማላቲ?» ያጌዳ።</verse>
				<verse number="43">ሲሞኒካ ዛሪዴ፥ «ዳሩዋ ኣጎዋ ማላቴ» ያጌዳ። ዬሱሲካ፥ «ቱሙዋ ዛራዳ» ያጌዳ።</verse>
				<verse number="44">ዬሱሲ ሚሺራቲኮ ፄሊዴ፥ ሲሞና ሃዋዳን ያጌዳ፤ «ሃኖ ሚሺራቶ ቤዓዲ? ታኒ ኔ ጎሌ ዪና ሃራይ ኣቶሺን ሃꬃካ ታ ጌዴው ኢማቤይካ፤ ሺን ኢዛ ባሬ ኣፎꬃን ታጌዲያ ኢርፂሳዱ፤ ባሬ ሁጲያ ቢናናኒካ ቁጫዱ።</verse>
				<verse number="45">ኔኒ ታና ዬራ ቤይካ፤ ሺን ኢዛ ታኒ ጌሎዴፔ ዶማዴ ታጌዲያ ዬሪያዋ ኣጋ ቤይኩ።</verse>
				<verse number="46">ኔኒ ታ ሁጲያን ዛይቲያ ኦካ ቤይካ፤ ሺን ኢዛ ታ ጌዲያን ሺቱዋ ጫጫፋዱ።</verse>
				<verse number="47">ሃዋ ዲራው ታ ሂንቴንቶ ኦዳይ፡ ዳሮፔ ኢዛ ዶሴዳዋ ዲራው፥ ዳሮ ናጋራይ ኢዚው ዴዒያዌ ማሬቴዳ፤ ጉꬃይ ማሬቲያዌ ጉꬃ ዶሴ» ያጌዳ።</verse>
				<verse number="48">ዬሱሲ ሚሺራቶ፥ «ኔ ናጋራይ ቁጬቴዳ» ያጌዳ።</verse>
				<verse number="49">ዬሱሳና ኢቲፔ ቁማ ማናው ኡቴዳዋንቱ ባሬንቱ ዎዛናን፥ «ናጋራ ማራናው ዳንዳዪያዌ ሃዌ ኦኔ?» ያጌዲኖ።</verse>
				<verse number="50">ዬሱሲ ሚሺራቶ፥ «ኔ ኣማኑ ኔና ኣሼዳ፥ ሳሮቴꬃን ኔ ጎሌ ባ» ያጌዳ።</verse>
			</chapter>
			<chapter number="8">
				<verse number="1">ዬሱሲ ሃዋፔ ሲሚዴ፥ ሳባኪዲኔ ፆሳ ካዉቴꬃ ሚሺራቹዋ ቃላ ካታማኒኔ ሄራን ኦዲዴ ኣꬌዳ። ታማኔ ላዑ ዬሱሳ ካሊያዋንቱካ ኣናና ኢቲፔ ዴዒኖ።</verse>
				<verse number="2">ኢታ ኣያናፔኔ ዎልቃማ ሃርጊያፔ ፓፄዳዋንቱ ኢቲ ኢቲ ማጫዋንቱካ ዴዒኖ። ሄዋንቱካ፡ ላፑ ፃላሂ ኬሴዳ ማግዳላ ጌቴቲያ ካታማፔ ዬዳ ማይራሞኔ፥</verse>
				<verse number="3">ሄሮዲሳ ጎሊያን ሱንꬃ ጊዴዳ ኩዛ ማቻቲ ዮሃኖ፥ ሶሲና ጌቴቴዉናኔ ሃራ ጮራቱዋና ኢቲፔ ጊዲዴ፥ ዬሱሳኔ ኣ ካሊያዋንታ ሚሻን ማዴዲኖ።</verse>
				<verse number="4">ጮራ ኣሳይ ዳሮ ካታማቱዋፔ ሺቂዴ፥ ዬሱሳኮ ዬዳ ዎዲያን ሌሚሱዋን፥</verse>
				<verse number="5">«ዜሪያዌ ዜሬꬃ ዜራናው ኬሴዳ። ዜሪያ ዎዴ ኢቲ ኢቲ ዜሬꬃይ፥ ኦጊያ ዶናን ዎꬊዴ ዬꬌቴዳ። ያቲና ሳሉዋ ካፉ ሄዋ ሜዳ።</verse>
				<verse number="6">ሃራይ ቃይ ዛላ ቦላ ዎꬊዴ ዶሌዳ ዎዴ ኮሺያ ሃꬃ ዴሜና ዲራው ሜሌዳ።</verse>
				<verse number="7">ሃራ ዜሬꬃይ ኣጉንꬃ ጋርሳን ዎꬌዳ። ኣጉንꬃይ ኢቲፔ ዲጪዴ ሚቴዳ።</verse>
				<verse number="8">
					ሃራይ ሎዒያ ቱዔ ቢታን ዎꬌዳ። ዶሎዋፔ ጉዪያን፥ ዜሬቶዋፔ ፄቱ ኩሺያ ዳኩዋ ሞኬዳ» ያጌዳ።

					ዬሱሲ ሃዋ ሃሳዪዴ፥ «ሃይꬃይ ዴዒያ ኡባይ ሲሶ» ያጊ ቃላ ꬎቁ ኡዲዴ ዋሴዳ።
				</verse>
				<verse number="9">ኣ ካሊያዋንቱ፥ «ሃ ሌሚሱ ኣያ ጉሴ?» ያጊ ኣ ኦቼዲኖ።</verse>
				<verse number="10">ኢካ ዛሪዴ፥ «ሂንቴንቶ ፆሳ ካዉቴꬃ ፁራ ኤራይ ኢሜቴዳ፤ ሺን ሃራቶ፥ ፄሊዲካ ኤሬና ማላ፥ ሲሲዲካ ኣኬኬና ማላ ሌሚሱዋን ኦዳይ» ያጌዳ።</verse>
				<verse number="11">ዬሱሲ፥ «ዜሬꬃ ሌሚሱ ሃዋ፡ ዜሬꬃይ ፆሳ ቃላ።</verse>
				<verse number="12">ኦጊያ ጋፃን ዎꬌዳ ዜሬꬃይ፥ ጉꬃ ዎዴው ቃላ ሲሲያ ኣሳ፤ ኤሌካ ፃላሂ ዪኔ፥ ኡንቱንቱ ሲሶዋን ኣማን ኣቴና ማላኔ ቃላይ ዎዛናፔ ዶጌታና ማላ ኦꬄ።</verse>
				<verse number="13">ዛላ ቦላን ዎꬌዳ ዜሬꬃይ፥ ኮይሮ ቃላ ናሼቻን ሲሲያዋንታ። ሄዋንቱካ ጉꬃ ዎዲያ ኣማኒኔ ፓጪ ጋኪያ ዎዲያን ፃጱ ባንታ ዲራው ኤሌካ ኣማኑዋ ካዲኖ።</verse>
				<verse number="14">ኣጉንꬃ ጋርሳን ዎꬌዳ ዜሬꬃይ፥ ቃላ ሲሲያዋንታ፤ ሺን ዴዑዋ ሂርጋይኔ ዱሬቴꬃ ኢሻሉ ጩሌዳዋንታ። ሄዋንቱ ሎዖ ኣይፊያ ኢማናው ዳንዳዪኪኖ።</verse>
				<verse number="15">ሎዖ ቱዔ ቢታን ዎꬌዳ ዜሬꬃይ ቤሲያዌ፥ ሎዓኔ ፂሎ ዎዛናን ቃላ ሲሲዴ ናጊያ ኣሳኔ ሄ ቃላን ሚኒ ኤቂዴ ሎዖ ኣይፊያ ኣይፊያዋንታ።</verse>
				<verse number="16">«ፆምፒያ ሳꬂዴ ኢቲባን ቁምዒ ኣጊያዌ ዎይ ኣርሳፔ ጋርሳና ዎꬂያዌ ኦኒኔ ባዋ።</verse>
				<verse number="17">ቆንጬናን ቆሱዋን ኣቲያባይ ኢቲ ዬዉኔ ባዋ። ኤሬቴናኒኔ ቤቲያሳ ኬሴናን ኣታናባይ ኣይኔ ባዋ።</verse>
				<verse number="18">ሄዋ ጊዲያ ዲራው ሎይꬂ ኣኬካን ሲሲቴ። ዎዛናፔ ሲሲያዎ ኡባው ጉጂ ኣኬካይ ኢሜታና፤ ኣኬኬናዋፔ ሄ ኣው ዴዒያዋ ማላቲያ ኣኬካይካ ኣኬታናዋ» ያጌዳ።</verse>
				<verse number="19">ሄ ዎዲያን ኣታኔ ኢሻቱ ዬሱሳና ጋኬታናው ኣኮ ዬዲኖ፤ ሺን ኣሳ ጮራቴꬃፔ ዴንዶ ጋሱዋን ኣ ዴማናው ዳንዳይቤይኪኖ።</verse>
				<verse number="20">ኢቲ ቢታኒ፥ «ኔ ዳያኔ ኔ ኢሻቱ ኔናና ጋኬታናው ኮዮ ዲራው ካሬን ዪዴ ኤቄዲኖ» ያጊ ኦዴዳ።</verse>
				<verse number="21">ኢካ፥ « ታ ዳያኔ ታ ኢሻቱ፥ ፆሳ ቃላ ሲሲዴ ኦሱዋ ቦላን ፔሺያዋንታ» ያጊ ዛሬዳ።</verse>
				<verse number="22">ኢቲ ጋላሲ ዬሱሲ ባሬና ካሊያዋንቱና ኢቲፔ ዎንጊሪያ ጌሊዴ፥ «ኣባፔ ሄፊንꬃ ቦይቴ» ጌዳ። ኡንቱንቱካ ዴንዲዴ ሃሜታ ዶሜዲኖ።</verse>
				<verse number="23">ፒኒ ዴዒያ ዎዴ፥ ዬሱሲ ጌሚዒሼዳ። ኣባን ጎቱዋ ጫርኩ ዴንዶ ዲራው፥ ዎንጊሪያ ጋርሳን ሃꬃይ ኩሚና ዳሮ ሜቶቴዲኖ።</verse>
				<verse number="24">ኡንቱንቱ ዬሱሳኮ ሺቂዴ፥ «ጎዳው፥ ጎዳው! ኑኒ ባዮይቴቴ!» ያጊዴ ኣ ቤጎꬄዲኖ። ኢካ ቤጎቲዴ ጎቱዋኔ ሃꬃ ቤታ ሴሪና፥ ጎቱኔ ሃꬃ ቤታይ ኤቄዳ፤ ኡባባይካ ጮዑ ጌዳ።</verse>
				<verse number="25">ኢካ፥ «ሂንቴንቶ ኣማኑ ሃቃን ዴዒ?» ያጌዳ። ኡንቱንቱካ ያዪ ማላሌቲዴ ኢቱ ኢቱዋ፥ «ሃዋዳን ጫርኩኔ ሃꬃይ ጮዑ ጊቴ ጊና ኣዛዜቲያዌ ሃዌ ኦኔ?» ያጌቴዲኖ።</verse>
				<verse number="26">ጋሊላ ኣባፔ ሄፊንꬃና ዴዒያ ጌርጌሴኖና ጌቴቲያ ጋዲያ፥ ዬሱሲኔ ኣ ካሊያዋንቱ፥ ዎንጊሪያን ፒኒዴ ጋኬዲኖ።</verse>
				<verse number="27">ሄ ሃꬃፔ ፒኒ ሳዓ ዎꬎ ዎዴ፥ ኢታ ኣያናን ኦይቄቴዳ ኢቲ ቢታኒ፥ ካታማፔ ኬሲዴ ኣናና ጋኬቴዳ። ዳሮ ዎዲያፔ ዶሚዴ ማዩዋ ማዬናን ካሎ ጎሊያ ኣጊዴ ዱፉዋን ዴዔ።</verse>
				<verse number="28">ዬሱሳ ዴሞዋፔ ጉዪያን፥ ዋሲ ኣ ሲንꬃን ጉፋኒዴ ዎልቃማ ኮሻን፥ «ዎልቃማ ፆሳ ናዓ ዬሱሳ፥ ታዉኔ ኔው ኣይቤ ኢቲፔቴꬃይ ዴዒ? ታና ዋዪሶፓሪኪ፤ ታ ኔና ዎሳይ» ያጌዳ።</verse>
				<verse number="29">ኢ ሄዋ ኣዪሲ ጌዴ ጎፔ፥ ቢታኒያ ዬጊ ኬሳና ማላ ዬሱሲ ኣ ኣዛዞ ዲራሳ። ኢታ ኣያናይ ቢታኒያ ኦይቆዴፔ ዳሮ ዎዴ ጊዶ ዲራው፥ ቢራታ ሳንꬃላታን ጌዲያኔ ኩሺያ ቃሼቲዴ ናጌቴ። ሳንꬃላታ ዱꬂ ኣኪዴ ኢታ ኣያናይ ካሌꬂና ባዙዋ ቤ።</verse>
				<verse number="30">ዬሱሲካ፥ «ኔ ሱንꬃይ ኦኔ?» ያጊ ኦቼዳ። ኢካ ጮራ ኢታ ኣያናይ ጌሊ ኡቶ ዲራው፥ «ሌጊዮና» ያጌዳ።</verse>
				<verse number="31">ባሬንታ ዬሱሲ፥ «ሂኒ ጪሞ ኦላ ቢቴ» ያጌና ማላ ዎሴዲኖ።</verse>
				<verse number="32">ሄዋን ዴዒያ ዞዚያ ጋፃን ሄሜቲያ ጮራ ጉዱንꬃቱ ዴዒኖ። ጮራ ቱና ኣያናቱ፥ ሄ ጉዱንꬃቱዋ ጋርሳ፥ «ጌሊቴ» ጋና ማላ ዬሱሳ ዎሴዲኖ። ኢካ፥ «ቢዴ ጌሊቴ» ጌዳ።</verse>
				<verse number="33">ኢታ ኣያናቱካ ቢታኒያፔ ኬሲዴ ጉዱንꬃቱዋ ጋርሳ ጌሌዲኖ። ጉዱንꬃ ዉዲካ ላንቂያፔ ካጆቲዴ ኤሌካ ኣባን ሚቴቴዲኖ።</verse>
				<verse number="34">ጉዱንꬃ ሄሚያዋንቱ ሃኖዋ ኡባ ቤዖ ዎዴ ሃራሳ ቢዴ፥ ሄ ካታማኒኔ ዩሹዋን ሃኖዋ ኦዴዲኖ።</verse>
				<verse number="35">ኣዬ ሃኔዴንቶ ቤዓናው ኬሲዴ፥ ኣሳይ ዬሱሳኮ ዬዲኖ። ኢታ ኣያናይ ኬሴዳ ቢታኒ፥ ኣ ዎዛናይ ሲሚና ማዩዋ ማዪዴ ዬሱሳ ጌዲያ ማታን ኡቶዋ ቤዒዴ ያዬዲኖ።</verse>
				<verse number="36">ኢታ ኣያናን ኦይቄቴዳ ቢታኒ ዎቲ ፓፄዴንቶ ቤዔዳ ኣሳይ፥ ሃራ ኣሳው ኦዴዲኖ።</verse>
				<verse number="37">ጌርጌሴኖና ጋዲያኒኔ ሄ ሄራን ዴዒያ ኣሳይ ኡባይ ዳሪ ያዬዳ ዲራው፥ ዬሱሲ ባሬንቱ ማታፔ ባና ማላ ዎሴዲኖ። ኢካ ዎንጊሪያን ጌሊዴ ቤዳ።</verse>
				<verse number="38">ኢታ ኣያናይ ኬሴዳ ቢታኒካ ዬሱሳና ባና ጊዴ፥ ኣ ዎሴዳ፤ ሺን ዬሱሲ፥</verse>
				<verse number="39">«ኔ ጎሌ ሲማዴ ፆሳይ ኔው ኦꬆ ዎልቃማባይ ኣዬንቶ ማርካታ» ያጊ ዬዴዳ።</verse>
				<verse number="40">ዬሱሲ ሲሜዳ ዎዴ ኣሳይ ኡባይ ናጊ ዴዒያ ዲራው፥ ኣ ሞኪ ኣኬዲኖ።</verse>
				<verse number="41">ሄ ዎዴ፥ ኣዪሁዴ ኣሳ ዎሳ ጎሌው ሱንꬃ ጊዴዳ ያዒሮሳ ያጌቲያ ቢታኒ ኣኮ ዬዳ። ኢካ ዬሱሳ ጌዲያ ሲንꬃን ኩንዲዴ፥ ባሬ ጎሌ ጌላና ማላ ዎሴዳ።</verse>
				<verse number="42">ጋሶቴꬃይካ ታማኔ ላዑ ላይꬃይ ኩሜዳ ኣው ዴዒያ ኢቲ ናታ ሃይቃናው ማታ ኡቶ ዲራሳ። ዬሱሲ ቢያ ዎዴ ጮራ ኣሳይ ኣ ዩሹዋን ሱጌቲዴ ሜቶꬄዲኖ።</verse>
				<verse number="43">ሄ ኣሳ ጊዶን ሄ ዎዲያን ታማኔ ላዑ ላይꬃ ኡባ ሱꬃይ ጎጊያ ሚሺራታ ዴዓው። ባሬ ዴዒያ ሻሉዋ ኡባ ꬋሊያ ኤሪያዋንቶ ዉርሲናካ ፓꬃናው ዳንዳዮዌ ኦኒኔ ባዋ።</verse>
				<verse number="44">ጉዬና ያዴ ኣ ማዩዋ ማጫራ ቦቻዱ፤ ሄ ማንዒያንካ ኢፔ ጎጊያ ሱꬃይ ኤቂ ኣጌዳ።</verse>
				<verse number="45">ዬሱሲ፥ «ኦኔ ታና ቦቾዌ?» ያጌዳ። ኡባይ ካዲና ጴፂሮሲ፥ «ጎዳው፥ ኣሳይ ሱጌቲዴ ሜቶꬂያ ዎዴ፥ ‹ኦኔ ታና ቦቾዌ› ያጋይ?» ጌዳ።</verse>
				<verse number="46">ሺን ዬሱሲ፥ «ኢቲ ኣሳይ ታና ቦቼዳ፤ ዎልቃይካ ታፔ ኬሶዋ ታኒ ኤራይ» ያጌዳ።</verse>
				<verse number="47">ሚሺራታካ፥ ዬሱሳ ኢዛ ቦቾዌ ኤሬቴናን ኣቲቤናዋ ኤራዴ፥ ኮኮራዴ ዮና ዬሱሳ ሲንꬃን ኩንዳ ኣጋዱ። ኣያ ጋሱዋን ዬሱሳ ቦቻዴንቶ ኢዛ ፓፆዋ ኡባ ኣሳ ሲንꬃን ኦዳዱ።</verse>
				<verse number="48">ኢካ ኢዚው፥ «ሃ ሚሺራቴ! ኔ ኣማኑ ኔና ፓꬄዳ፤ ሳሮ ባ» ያጌዳ።</verse>
				<verse number="49">ዬሱሲ ሃሳይ ዴዒሺን፥ ኣዪሁዳ ኣሳ ኣማኒያዋንቱ ሱንꬃ ሶዪፔ ኢቲ ቢታኒ ዬዳዌ፥ «ኔ ናታ ሃያዱ፤ ሲሚ ታማሪሲያዋ ሜቶꬆፓ» ያጌዳ።</verse>
				<verse number="50">ዬሱሲ ሃዋ ሲሲዴ፥ «ያዒሮሳ፥ ኣማናፔ ኣቲን፥ ያዮፓ! ኢዛ ፓፃናዉኑ» ያጊ ዛሬዳ።</verse>
				<verse number="51">ሶይ ጌሊዴ፡ ጴፂሮሳፔ፥ ያዪቆባፔ፥ ዮሃኒሳፔ፥ ናቲ ኣቡፔኔ ናቲ ዳዪፔ ኣቲን፥ ኦኒኔ ጌላናዳን ኤኖ ጊቤና።</verse>
				<verse number="52">ኡባይ ሄ ናቲው ዬኪዴኔ ካዮቲዲ ዴዒኖ። ሺን ዬሱሲ፥ «ዬኮፒቴ፥ ጊሳዱፔ ኣቲን ሃያቤይኩ» ያጌዳ።</verse>
				<verse number="53">ኢዛ ሃይቄዳዋ ኤሪዴ ኣ ቦላ ሚጬዲኖ።</verse>
				<verse number="54">ጊዶፔ ኣቲን ዬሱሲ ኢዚ ኩሺያ ኦይቂዴ፥ «ሃ ናቴ፥ ቤጎታ!» ያጌዳ።</verse>
				<verse number="55">ኢዚ ሼምፑካ ሲሚና ኤሌካ ዴንዳ ኤቂና ማናባ ኢማና ማላ፥ ዬሱሲ ኣዛዜዳ።</verse>
				<verse number="56">ኢዚ ኣቡኔ ኢዚ ዳያ ማላሌቴዲኖ፤ ሺን ዬሱሲ ኡንቱንታ፥ ሃኖ ዬዉዋ ኦሲኔ ኦዴና ማላ ኣዛዜዳ።</verse>
			</chapter>
			<chapter number="9">
				<verse number="1">ዬሱሲ ታማኔ ላዑ ኣ ካሊያዋንታ ኢቲፔ ባሬኮ ፄሲዴ፥ ፃላሂያ ኡባ ኣሳፔ ኬሳናዉኔ ሃርጊያዋንታ ፓꬃና ማላ ዎልቃኔ ማታ ኢሜዳ።</verse>
				<verse number="2">ፆሳ ካዉቴꬃባ ኦዳናዉኔ ሃርጋንቻቱዋ ፓꬃና ማላ ኡንቱንታ ኪቴዳ።</verse>
				<verse number="3">ኢ ኡንቱንታ ኪቲዴ፥ «ኦጊያ ቢዴ፥ ፃምዓ ጊዲናካ፥ ዎይ ቃርጪቲያ፥ ዎይ ቁማ፥ ዎይ ሚሻ ጊዲናካ ኣያኔ ኦይቆፒቴ፤ ላዔꬂያ ማዩዋካ ኦይቆፒቴ።</verse>
				<verse number="4">ሂንቴና ኣሳይ ሃቃን ሞኮፔኔ፥ ሄዋፔ ኬሳና ጋካናው፥ ሂንቴንቱ ጌሌዳ ጎሊያን ጋሚዒቴ።</verse>
				<verse number="5">ሄ ካታማ ኣሳይ ሂንቴና ሞኬናን ኢፆፔ፥ ሄዋፔ ኬሲዴ፥ ኡንቱንቱ ሂንቴና ሞኬናን ኢፆዎ ማርካ ጊዳና ማላ፥ ሂንቴንቱ ጌዲያፔ ባና ሾጪ ዲጊዴ ቢቴ» ያጌዳ።</verse>
				<verse number="6">ኣ ካሊያዋንቱ ቢዴ፥ ቄሪ ካታማ ኡባን ሚሺራቹዋ ቃላ ኦዲዴኔ ሃርጋንቻ ፓꬂዴ ዩዬዲኖ።</verse>
				<verse number="7">ሃዒ ጋሊላ ቢታ ካቲያ ሄሮዲሴካ ሃኔዳ ዬዉዋ ሲሲዴ ያቲ ጌዳ። ጋሶቴꬃይኔካ ኢቲ ኢቲ ኣሳይ፥ «ዮሃኒሲ ሃይቁዋፔ ዴንዴዳ» ያጌ።</verse>
				<verse number="8">ሃራ ኣሳይ፥ «ኤላሲ ኬሲዴ ቤቴዳ» ያጊያ ዎዴ፥ ሃራንቱ ቃሲ፥ «ቤኒ ናባቱዋፔ ኢቱ ሃይቁዋፔ ዴንዴዳ» ያጊኖ።</verse>
				<verse number="9">ሄሮዲሴካ፥ «ታኒ ዮሃኒሳ ቆꬊያ ቃንፂሳ ዲጋዲሺን፥ ሃዋዳን ኣሳይ ሃሳዪያ ቢታኒ ኦኔ?» ያጊዴ፥ ዬሱሳ ቤዓናው ኮዬዳ።</verse>
				<verse number="10">ዬሱሲ ኪቶዋንቱ ሲሚዴ፥ ኡንቱንቱ ኦꬄዳዋ ኡባባ ዬሱሳው ኦዴዲኖ። ኢካ ኡንቱንታ ኣኪዴ፥ ቤቴሳይዳ ያጌቲያ ካታማ ማታን ዴዒያ ታካሳ ቤዳ።</verse>
				<verse number="11">ኣሳይ ኢ ዴዒያሳ ኤሪዴ ካሊና፥ ኡንቱንታ ሞኪ ኣኪዴ ፆሳ ካዉቴꬃባ ኦዴዳ፤ ሃርጊያፔ ፓፃናው ቤሲያዋንታካ ፓꬄዳ።</verse>
				<verse number="12">ሳዓይ ኦማርሲያ ዎዴ፥ ዬሱሳ ካሊያ ታማኔ ላዓቱ ኣኮ ዪዴ፥ «ሃ ኣሳይ ኡባይ ኑ ዩሹዋን ዴዒያ ሄራ ጊዶኔ ቄሪ ካታማቱዋ ጊዶ ቢዴ፥ ኣቂያሳኔ ቁማ ዴማና ማላ ሞዪዛ፤ ኣያው ጎፔ ኑኒ ሃዋን ኣሳይ ባይናሳን ዴዔቶ» ያጌዲኖ።</verse>
				<verse number="13">ሺን ዬሱሲ ኡንቱንታ፥ «ኣሳው ሜቴቲያባ ሂንቴንቱ ኢሚቴ» ያጌዳ። ኡንቱንቱ ዛሪዴ፥ «ኣኔ ቢዴ፥ ሃ ኡባ ኣሳው ቁማ ሻሜናን ꬋዮፔ ኑሲ ኢቼሹ ሶሉዋፔኔ ላዑ ሞሊያፔ ሃራይ ባዋ፤ ሄዋሲ ኑኒ ሃ ጮራ ኣሳው ቁማ ሻማና ማላ ኮያይ?» ያጌዲኖ።</verse>
				<verse number="14">[ጋሱካ፥ ሄዋን ዴዒያ ኣሳይ ኢቼሹ ሻዓ ኬና] ዬሱሲ ባሬና ካሊያዋንታ፥ «ኢሻታሙ ኢሻታሙ ኣሳ ጪታን ጪታን ሻኪ ሻኪ ኡቲሲቴ» ያጌዳ።</verse>
				<verse number="15">ኡንቱንቱካ ኢ ጎዋዳን ኡባ ኣሳካ ኡቲሴዲኖ።</verse>
				<verse number="16">ዬሱሲካ ኢቼሹ ሶሉዋኔ ላዑ ሞሊያ ኦይቂዴ፥ ፑዴ ሳሉዋ ቦንጎቲ ፄሊዴ ፆሳ ጋላቴዳ፤ ዱꬂዴ፥ ኣሳው ጊሻና ማላ ኣ ካሊያዋንቶ ኢሜዳ።</verse>
				<verse number="17">ኣሳይ ኡባይካ ሚዴ ካሌዲኖ። ኡንቱንቱፔ ኣቴዳ ዶካ፥ ታማኔ ላዑ ሳምፓ ኩሜዳዋ ዴንꬄዲኖ።</verse>
				<verse number="18">ኢቲ ጋላሲ ዬሱሲ ባሬካ ዎሲያ ዎዴ፥ ኣ ካሊያዋንቱካ ኣናና ኢቲፔ ዴዒሺን፥ «ኣሳይ ታና ኦና ጊኖ?» ጊዴ ኡንቱንታ ኦቼዳ።</verse>
				<verse number="19">ኡንቱንቱ ዛሪዴ፥ «ኣሳይ ኔና ፃማቂያ ዮሃኒሳ ያጌ፤ ሃራ ኣሳይ ቃሲ ኤላሳ ያጌ፤ ሃራይ ቃሲ ቤኒ ናባቱዋፔ ኢቱ ዴንዴዳ ያጌ» ያጌዲኖ።</verse>
				<verse number="20">ዬሱሲ ኡንቱንታ፥ «ሂንቴሺ፥ ታና ኦና ጊቴ?» ያጌዳ። ጴፂሮሲካ ዛሪዴ፥ «ኔኒ ፆሳይ ኦኬዳ ኪሪስቶሳ» ያጌዳ።</verse>
				<verse number="21">ዬሱሲካ ኡንቱንታ፥ «ሃዋ ኦሲኔ ኦዶፒቴ» ያጊ ሚኒሲ ኣዛዚዴ፥</verse>
				<verse number="22">«ታኒ፥ ኣሳ ናዓይ፥ ዳሮ ሜቱዋ ኣካናው ቤሴ፤ ጪማቱዋን፥ ቄሳቱዋ ካፓቱዋኒኔ ሙሴ ሂጊያ ታማሪሲያዋንቱን ኢፄታናው ኮሼ፤ ኡንቱንቱ ታና ዎꬋናዋንታ፤ ታኒካ ሄዜንꬆ ጋላሲ ሃይቁዋፔ ዴንዳናው ቤሴ» ያጌዳ።</verse>
				<verse number="23">ዬሱሲካ ኣሳ ኡባ፥ «ታና ካላናው ዶሲያዌ ዴዖፔ፥ ባሬ ሁጲያ ካዶ፤ ባሬ ማስቃሊያ ጋላሳን ጋላሳን ቶኪዴ ታና ካሎ።</verse>
				<verse number="24">ባሬ ሼምፑዋ ኣሻናው ዶሲያዌ ኡባይ ባዪዜ፤ ሺን ታ ዲራው ባሬ ሼምፑዋ ባዪዚያዌ ኡባይ ኣሼ።</verse>
				<verse number="25">ኢቲ ኡራይ ሃ ኣላሚያባ ኡባ ኣሺዴ ባሬ ሼምፑዋ ባዪዞፔ ዎይ ባሬው ፓጪሶፔ፥ ኣያ ማዲ?</verse>
				<verse number="26">ኣሳይ ታናኒኔ ታቃላን ዬላቶፔ፥ ታኒ ኣሳ ናዓይ፥ ታ ቦንቹዋናኔ ጌሻ ኪታንቻቱዋ ቦንቹዋና ዪያ ዎዴ ኣኒ ዬላታናዋ።</verse>
				<verse number="27">ታኒ ሂንቴንቶ ቱሙዋ ያጋይ፤ ሃዋን ዴዒያ ኣሳፔ፥ ፆሳ ካዉቴꬃ ቤዓና ጋካናው ሃይቁዋ ሃይቄናዋንቱ ኢቱ ኢቱ ዴዒኖ» ያጌዳ።</verse>
				<verse number="28">ዬሱሲ ሃዋ ጎዋፔ ጉዪያን፥ ኢቲ ሳሚንታ ኬና ጋሚዒዴ፥ ጴፂሮሳኔ ዮሃኒሳ፥ ያዪቆባካ ኣኪዴ፥ ዎሳናው ዴሪያ ሁጲያ ኬሴዳ።</verse>
				<verse number="29">ኢ ዎሲሺን፥ ኣ ዴሙዋ ማላይ ላሜቴዳ፤ ኣ ማዩካ ቦፂዴ ጶልቄዳ።</verse>
				<verse number="30">ቆፔናን ላዑ ኣሳቱ፥ ሙሴኔ ኤላስ ኬሲ ቤቲዴ፥ ዬሱሳና ሃሳይ ዴዒኖ።</verse>
				<verse number="31">ኡንቱንቱ ቦንቹዋን ቆንጪ ቤቲዴ፥ ዬሱሲ ፆሳ ቆፋ ፖላናው ዬሩሳላሜን ሃይቃናዋ ኣናና ሃሳዬዲኖ።</verse>
				<verse number="32">ጴፂሮሳኔ ኣናና ኢቲፔ ዴዒያዋንታ ጌሚዒሹ ጌሮዬዳሺን፥ ኤሌካ ቤጎቲዴ ኣ ቦንቹዋኔ ኣናና ጋꬆ ኤቄዳ ላዑ ኣሳቱዋ ቤዔዲኖ።</verse>
				<verse number="33">ሄ ላዑ ኣሳቱ፥ ዬሱሳ ሚዪያፔ ሻኬቲያ ዎዴ፥ ጴፂሮሲ ዬሱሳ፥ «ጎዳው፥ ሃዋን ዴዒያዌ ኑሲ ሎዓ ጊዲያ ዲራው፥ ሄዙ ዳሲያ ኢቱዋ ኔው፥ ኢቱዋ ሙሴው፥ ኢቱዋ ኤላሳው ኬፃና» ያጌዳ።</verse>
				<verse number="34">ጴፂሮሲ ሄዋ ሃሳይ ዴዒሺን፥ ሻሪ ዪዴ ኡንቱንታ ካሚ ኣጊና ዬሱሳ ካሊያዋንቱ ያዬዲኖ።</verse>
				<verse number="35">ሻሪያፔካ፥ «ታኒ ዶሬዳ ታ ናዓይ ሃዋ፤ ኢ ጊያዋ ሲሲቴ» ያጊያ ቃላይ ዬዳ።</verse>
				<verse number="36">ቃላይ ሲሴቶዋፔ ጉዪያን፥ ዬሱሲ ባሬ ፃላላ ጊዲዴ ቤቴዳ፤ ኡንቱንቱካ ዬዉዋ ባሬንቱ ዎዛናን ኦይቂዴ ሄ ዎዲያን ኦኒኔካ ኣያኔ ኦዲቤና።</verse>
				<verse number="37">ዎንቴꬃ ጋላሲ፥ ዬሱሲኔ ሄዙ ኣ ካሊያዋንቱ ዴሪያፔ ዱጌ ዎꬊያ ዎዴ፥ ጮራ ኣሳይ ዬሱሳና ጋኬቴዳ።</verse>
				<verse number="38">ሄ ዎዴ ኣሳፔ ኢቲ ቢታኒ ባሬ ኮሻ ꬎቁ ኦꬂዴ፥ «ታማሪሲያዎ፥ ታው ዴዒያዌ ኢቲ ናዓ ጊዶ ዲራው፥ ኔኒ ኣ ቤዓና ማላ ኔና ዎሳይ፤</verse>
				<verse number="39">ቃሲ ኢታ ኣያናይ ዎዛና ኣꬄናን ዴንዲዴ ኣ ዋሲሴ፤ ዶናና ፓሮያና ጋካናው ኣ ኮኮርሲዴ፥ ኡባ ጋላሲ ሜቶꬂያዋፔ ኣቲን፥ ኣ ኤሌ ዬዴና።</verse>
				<verse number="40">ኔና ካሊያዋንቱ ሄ ኢታ ኣያና ኬሳና ማላ፥ ታኒ ኡንቱንታ ዎሳዲ፤ ሺን ዳንዳይቤይኪኖ» ያጌዳ።</verse>
				<verse number="41">ዬሱሲ ዛሪዴ ኡንቱንታ፥ «ኣማኔና ሃ ዎዲያ ዴሻ ኣሳው፥ ታኒ ሂንቴናና ኣዉዴ ጋካናው ዴዓኔ? ቃሲ ሂንቴንቱባ ኣዉዴ ጋካናው ዳንዳያኔ? ኔ ናዓ ሃ ኣካያ» ያጌዳ።</verse>
				<verse number="42">ናዓይ ዪዴ ዴዒሺን፥ ኢታ ኣያናይ ኣ ሳዓን ኦሊዴ ኮኮርሴዳ፤ ዬሱሲ ኢታ ኣያና ኣጋ ጊ ናዓ ፓꬂዴ ኣ ኣቦ ዛሪዴ ኢሜዳ።</verse>
				<verse number="43">ኣሳይ ኡባይካ ፆሳ ዎልቃማ ዎልቃፔ ዴንዶዋን ማላሌቴዲኖ።</verse>
				<verse number="44">«ታና ኣሳ ናዓ፥ ኣሳይ ኣሳ ኩሺያን ኣꬂዴ ኢማናዋ፤ ሂንቴንቱ ሃ ዬዉዋ ዶጎፒቴ» ያጌዳ።</verse>
				<verse number="45">ሺን ኢ ጊያዋ ኡንቱንቱ ኣኬኪቤይኪኖ። ኡንቱንቶ ጌሌና ማላ ኡንቱንቱፔ ጌሜዳ ዲራው፥ ሃ ዬዉዋ ዬሱሳ ኦቻናው ያዬዲኖ።</verse>
				<verse number="46">ኣ ካሊያዋንቱ፥ «ኑ ጊዶፔ ዳሪያዌ ኦኔ?» ያጊዴ ፓሉሜቴዲኖ።</verse>
				<verse number="47">ዬሱሲ ኡንቱንቱ ዎዛና ቆፋ ኤሪዴ፥ ጉꬃ ናዓ ኣሂዴ፥ ባሬ ማታን ኤሲዴ፥</verse>
				<verse number="48">«ሃ ጉꬃ ናዓ ታ ሱንꬃን ሞኪያዌ ኦኒኔ ታና ሞኬዳ፤ ቃሲ ታና ሞኪያ ኡባይ፥ ታና ኪቴዳ ታ ኣባ ሞኬ። ሂንቴንቱ ኡባፔ ጉፂያዌ ኡባፔ ዳራ» ያጌዳ።</verse>
				<verse number="49">ዮሃኒሲካ ዛሪዴ፥ «ጎዳው፥ ኢቲ ኣሳይ ኔ ሱንꬃን ኢታ ኣያናቱዋ ኬሲያዋ ኑኒ ቤዒዴ፥ ኑ ባጋ ጊዴና ዲራው፥ ኣ ዲጌዶ» ያጌዳ።</verse>
				<verse number="50">ሺን ዬሱሲ ኣ፥ «ሂንቴንቱ ጊያዋ ጳልቄናዌ ሂንቴንቱ ባጋ ጊዲያ ዲራው፥ ኣ ዲጎፒቴ» ያጌዳ።</verse>
				<verse number="51">ዬሱሲ ሳሉዋ ቢያ ዎዲ ማቲና፥ ባሬ ዎዛና ቆፋ ዬሩሳላሜኮ ዛሬዳ።</verse>
				<verse number="52">ባሬፔ ሲንꬃው ኡባ ዬዉዋ ጊጊሳና ማላ፥ ኪቴቲያ ኣሳ ሳማሪያ ካታማ ኪቴዳ።</verse>
				<verse number="53">ሺን ኢ ዬሩሳላሜ ባናው ዴንዴዳ ዲራው፥ ኣሳይ ኣ ሞኪቤይኪኖ።</verse>
				<verse number="54">ኣ ካሊያዋንቱ ያዪቆቢኔ ዮሃኒሲ ሄዋ ቤዒዴ፥ «ጎዳው፥ ኑኒ ኤላሲ ኡዶዋዳን፥ ታማይ ሳሉዋፔ ዪዴ ኡንቱንታ ማናዳን ፄሳና ማላ ኮያይ?» ያጌዲኖ።</verse>
				<verse number="55">ሺን ዬሱሲ ጉዬ ሲሚዴ፥ ኡንቱንታ ሴሬዳ።</verse>
				<verse number="56">«ታኒ፥ ኣሳ ናዓይ፥ ኣሳ ሼምፑዋ ኣሻናው ዮዋፔ ኣቲን፥ ባዪዛናው ያቤይኬ» ያጌዳ። ኡንቱንቱ ሃራሳን ዴዒያ ቄሪ ካታማ ቤዲኖ።</verse>
				<verse number="57">ኡንቱንቱ ኦጊያና ቢሺን፥ ኢቲ ቢታኒ ዬሱሳ፥ «ጎዳው፥ ኔኒ ቢያሳ ኡባ ታኒ ኔና ካላና» ያጌዳ።</verse>
				<verse number="58">ዬሱሲ ኣ፥ «ዎራካናቶ ኦላይ፥ ሳሉዋ ካፋቶካ ጎሊ ዴዔ፤ ሺን ታኒ፥ ኣሳ ናዓይ፥ ጌላ ሼምፓ ኣኪያሳይ ታው ባዋ» ያጌዳ።</verse>
				<verse number="59">ዬሱሲ ሃራ ኡራ፥ «ታና ካላ» ያጌዳ። ሺን፥ ቢታኒ፥ «ጎዳው፥ ታኒ ካሲያን ባዴ ታ ኣባ ሞጋና» ያጌዳ።</verse>
				<verse number="60">ዬሱሲ፥ «ሃይቆዋንታ ባሬንቱ ሃይቆዋንቱ ሞጊኖ፤ ኔኒ ባዴ፥ ፆሳ ካዉቴꬃባ ኦዳ» ያጌዳ።</verse>
				<verse number="61">ቃሲ ሃራ ቢታኒ፥ «ጎዳው፥ ታኒ ኔና ካላና፤ ሺን ኮይሩዋን ታ ሶይ ኣሳ ባዴ ሳሮታና» ያጌዳ።</verse>
				<verse number="62">ሺን ዬሱሲ ኣ፥ «ቦራ ጎሻናው ዶሞዌ ኦኒኔ ጉዬ ፄሎፔ ፆሳ ካዉቴꬃው ቤሴና» ያጌዳ።</verse>
			</chapter>
			<chapter number="10">
				<verse number="1">ሃዋፔ ካላ ጎዳይ ሃራ ላፑን ታሙ ኣሳ ሱንꬂዴ ላዑዋ ላዑዋ ኡዲዴ ኢ ባናው ዴዒያ ካታማ ኡባ ኪቴዳ።</verse>
				<verse number="2">ዬሱሲ ኡንቱንታ፥ «ቆይቻው ጋኬዳ ካꬃይ ዳራ፤ ኪቴቲያ ኣሳይ ጉꬃ። ሲሚ ቆይጬቲያ ካꬃ ጎዳይ፥ ቆይቻው ኪቴቲያዋንታ ዬዳና ማላ ዎሲቴ።</verse>
				<verse number="3">ታኒ ዶርሳቱዋዳን ዋላቱዋ ጊዶ ሂንቴና ኪታይ፥ ቢቴ።</verse>
				<verse number="4">ሂንቴንቱ ኦጌው ኣያኔ ኦይቆፒቴ፡ ቦርሳ፥ ቃርጪቲያ፥ ጫማ፥ ጊዲናካ ኦይቆፒቴ፤ ኣሳና ሳሮቴቲዴ ኦጊያን ዎዲያ ዉርሶፒቴ።</verse>
				<verse number="5">«ሂንቴንቱ ጌሊያ ጎሌ ኡባ ካሲያን፥ ‹ሳሮቴꬃይ ሃ ጎሌው ጊዶ› ያጊቴ።</verse>
				<verse number="6">ሄ ጎሊያን ሳሮቴꬃ ዶሲያ ኣሳይ ዴዖፔ፥ ሂንቴንቱ ሳሮታይ ሄ ጎሊያን ኣቃናዋ፤ ኮዬናዋ ጊዶፔ፥ ሂንቴንቱ ሳሮታይ ሂንቴንቶ ሲማናዋ።</verse>
				<verse number="7">ሄ ጎሊያን ኡንቱንቶ ዴዒያዋፔ ሚዲኔ ኡሺዴ ዴዒሺቴ፤ ኦሳንቻው ኣ ዲርጉዋ ጪጋይ ኮሼ፤ ኢቲ ጎሊያፔ ሃራ ጎሊያ ዩዮፒቴ።</verse>
				<verse number="8">«ኣይ ካታማኔ ሂንቴንቱ ጌሊያ ዎዴ፥ ኣሳይ ሂንቴና ሞኪ ኣኪዴ ሚዛናው ሺሾዋ ኣያኔ ሚቴ።</verse>
				<verse number="9">ሄ ካታማቲን ዴዒያ ሃርጋንቻቱዋ ፓꬂዴ ኣሳው፥ ‹ፆሳ ካዉቴꬃይ ሂንቴኮ ማቴዳ› ያጊዴ ኦዲቴ።</verse>
				<verse number="10">ዬዉዋን ቃሲ ኣይ ካታማኔ ጌሎዴ፥ ኣሳይ ሂንቴንታ ሞኪ ኣኬናዋንታ ጊዶፔ ሄ ካታማ ቃꬋኮ ኬሲኔ፥</verse>
				<verse number="11">‹ኑኒ ሂንቴና ዬላያናው፥ ሃራይ ኣቶ ኑ ጌዲያ ቦላን ዴዒያ ሂንቴንቱ ካታማ ባናካ ሂንቴንቶ ቆቆፌቶ ፤ ዬዉዋን ቃሲ፥ ፆሳ ካዉቴꬃይ ሂንቴንቱኮ ማቴዳዋ ኤሪቴ› ያጊቴ።</verse>
				<verse number="12">ፒርዳ ጋላሲ ሃ ካታማቲፔ ሶዶማ ካታማ ጋኬዳ ሙራይ ካዉሻናዋ ያጋዴ ታኒ ሂንቴው ኦዳይ።</verse>
				<verse number="13">«ኣዬ ኔው ኮራዚኔ፤ ኣዬ ኔው ቤቴሳይዴ፤ ሂንቴንቱን ሃኔዳ ማላታቱ ፂሮሳ ካታማኒኔ ሲዶና ካታማን ሃኔዴንቶ፥ ሄዋን ዴዒያ ኣሳቱ ካዩዋ ማዩዋ ማዪዴ፥ ቢዲንꬃ ቦላን ኡቲዴ፥ ቤኒፔ ባሬንቱ ናጋራፔ ሲማናዋንታሺን።</verse>
				<verse number="14">ሃዋ ዲራው፥ ሙሬቲያ ጋላሲ ሂንቴንቱፔ ኣꬂዴ ፂሮሳ ካታማዉኔ ሲዶና ካታማው ሙራይ ካዉሻናዋ።</verse>
				<verse number="15">ሃኔ ቂፊሪናሆሜ፥ ኔኒ ሳሉዋ ፑዴ ꬎቁ ጋናው ኮያዲ? ዱጌ ሲዖሊያ ዎꬋናሳ።</verse>
				<verse number="16">«ሂንቴንቱ ጊያዋ ሲሲያ ኣሳይ፥ ታኒ ጊያዋ ሲሴ፤ ሂንቴንታ ኢፂያ ኡራይ ታና ኢፄ፤ ታና ኢፂያ ኡራይ ታና ኪቴዳዋካ ኢፄ» ያጌዳ።</verse>
				<verse number="17">ላፑን ታሙ ኣሳቱካ፥ «ጎዳው፥ ኢታ ኣያናቱካ ኔ ሱንꬃን ኑሲ ኣዛዜቴዲኖ» ያጊዴ ናሼቻን ሲሜዲኖ።</verse>
				<verse number="18">ዬሱሲካ ኡንቱንቶ፥ «ሴፃናይ ዋልቃንꬃዳን ሳሉዋፔ ዎꬊሺን ቤዓዲ።</verse>
				<verse number="19">ሲሚ ሾሻኔ ሶጉዋ ዬꬋናዳን ሂንቴንቱ ሞርኪያ ፃላሂያ ዎልቃ ፆናና ማላ ማታ ኢማዲ። ሂንቴንታ ቆሃናዌ ኣይኔካ ዴዔና።</verse>
				<verse number="20">ጊዶፔ ኣቲን ሂንቴንቱ ሱንꬃይ ሳሉዋ ማዚጎቢያን ፃፌቶ ዲራው፥ ናሼቲቴፔ ኣቲን ኢታ ኣያናቱ ኣዛዜቶ ዲራው ናሼቶፒቴ» ያጌዳ።</verse>
				<verse number="21">ሄ ዎዲያን ዬሱሲ ኣያና ጌሻን ዳሮ ናሼቲዴ፥ «ሳሉዋኔ ሳዓ ጎዳው፥ ኔኒ ሃ ዬዉዋ ታማሮዋንቱፔኔ ኣꬎ ኤራንቻቱዋፔ ጌንꬃዴ፥ ቄሪ ናናው ቆንጪሶ ዲራው፥ ኔና ጋላታይ፤ ኤ፥ ታ ኣቦ፥ ኣዪሲ ጎፔ፥ ሃዋ ኦꬃናው ኔ ሎዖ ሼኔ ጊዴዳ።</verse>
				<verse number="22">«ኡባ ዬዉ ታው ታ ኣቡፔ ኢሜቴዳ። ናዓይ ኦኔንቶ ኣዉዋፔ ኣቲሺን ኦኒኔ ኤሪያዌ ባዋ፤ ሄዋዳንካ ኣዉ ኦኔንቶ ናዓፔኔ ኢ ቆንጪሳናው ኮዮ ኡራፔ ኣቲን፥ ሃራይ ኦኒኔ ኤሪያዌ ባዋ» ያጌዳ።</verse>
				<verse number="23">ካሊዴካ ዬሱሲ ባሬና ካሊያዋንቱኮ ሲሚ ዎꬊዴ፥ ኡንቱንቱ ፃላላ፥ «ሂንቴንቱ ቤዒያዋ ፄሊያ ኣይፋቱ ኣንጄቴዳዋንታ።</verse>
				<verse number="24">ታ ሂንቴው ኦዲያዌ ኣዬ ጎፔ፥ ጮራ ናባቱኔ ካታቱ ሂንቴንቱ ቤዒያዋ ቤዓናው ኣሞቴዲኖሺን ቤዒቤይኪኖ፤ ሂንቴንቱ ሲሲያዋካ ሲሳናው ኣሞቴዲኖ፤ ሺን ሲሲቤይኪኖ» ያጌዳ።</verse>
				<verse number="25">ኢቲ ጋላሲ ሂጊያ ኤሪያዌ ኢቱ ዬሱሳ ፓጫናው ኣኮ ዪዴ፥ «ታማሪሲያዎ፥ ሜꬊና ዴዑዋ ላታናው፥ ታኒ ኣያ ኡዶ?» ያጊ ኦቼዳ።</verse>
				<verse number="26">ዬሱሲ ዛሪዴ፥ «ሙሴ ሂጊያ ማፃፋን ፃፌቶዌ ኣዬ? ኔኒ ኣያ ጋዴ ቢላይ?» ያጌዳ።</verse>
				<verse number="27">ቢታኒካ፥ «ሙሴ ሂጊያ ማፃፋይ፥ ‹ፆሳ ኔ ጎዳ ፖሎ ኔ ዎዛናፔ፥ ፖሎ ኔ ሼምፑዋፔ፥ ፖሎ ኔ ዎልቃፔኔ ፖሎ ኔ ቆፋፔ ሲቃ፤ ሄዋዳንካ ኔ ላጌꬃካ ኔ ሁጲያዳን ዶሳ› ጌ» ያጌዳ።</verse>
				<verse number="28">ዬሱሲ ኣ፥ «ሊኬ፥ ቱሙዋ ጋዳ፤ ሲሚ ኔኒካ ሃዋ ኦꬃ፤ ዴዑዋን ዴዓናሳ» ያጌዳ።</verse>
				<verse number="29">ሙሴ ሂጊያ ታማሪሲያ ቢታኒ ቃይ ባሬና ፂሎ ኦꬃናው ኮዪዴ ዬሱሳ፥ «ሃኖሺን፥ ታ ላጌꬃይ ኦኔ?» ያጊዴ ኦቼዳ።</verse>
				<verse number="30">ዬሱሲ ዛሪዴ፥ «ኢቲ ቢታኒ ዬሩሳላሜፔ ኢያርኮ ቢዴ ዴዒሺን፥ ኦጊያ ቦላን ፓናቱ ኣ ዴሚዴ፥ ኣ ማዩዋ ቃሮዋፔ ጉዬ ሾጪዴ፥ ሃይቃናው ፖሉ ጎዴ ኦሊዴ ቤዲኖ።</verse>
				<verse number="31">ቆፔናን ኢቲ ቄሳይ ሄ ኦጊያና ቢዴዒያዌ፥ ሾጬቲዴ ኩንዴዳ ቢታኒያ ቤዔዳ ዎዴ፥ ኣያኔ ኡዴናን ሚዪያና ኣꬊዴ ቤዳ።</verse>
				<verse number="32">ሄዋዳንካ ኢቲ ሌዊ ሄ ኦጊያና ቢዴዔ። ኢካ ቢታኒያ ቤዒዴ፥ ሚዬቲ ኣꬌዳ።</verse>
				<verse number="33">ሺን ሳማሪያ ኣሳ ጊዴዳ ኢቲ ቢታኒ፥ ሄ ባጋና ኣꬊዴ፥ ሃ ቢታኒያኮ ዬዳ። ኣ ቤዔዳ ዎዴ ኣው ቃሬቴዳ።</verse>
				<verse number="34">ኣኮካ ሺቂዴ፥ ዛይቲያኔ ዎዪኒያ ኤሳ ኣ ማይꬃን ቲጊዴ፥ ቃቼዳ። ሄዋፔ ጉዬ ባሬ ሃሪያ ቶጊሲዴ፥ ኢማꬃይ ኣቂያ ጎሊያ ኣኪ ቤዳ፤ ሄዋን ቢꬋዪዴ ናጌዳ።</verse>
				<verse number="35">ዎንቴꬃ ጋላሲ ጉꬃ ቢራ ባሬ ኪሲያፔ ኬሲዴ፥ ኢማꬃይ ኣቂያ ጎሊያ ጎዳው ኢሚዴ፥ ‹ሃ ቢታኒያ ታው ሎይꬃ ቢꬋያ፤ ሃዋፔ ዳሩዋ ኔኒ ኬሶፔካ፥ ታኒ ሲሚያ ዎዴ ኔው ጪጋና› ያጌዳ።</verse>
				<verse number="36">«ሲሚ ሃ ሄዙ ኣሳቱዋፔ፥ ፓናቱዋ ኩሺያን ሾጬቲዴ ኩንዴዳ ቢታኔው፥ ላጌ ጊዴዳዌ ሃቃዋ ማላቲ?» ያጌዳ።</verse>
				<verse number="37">ሂጊያ ታማሪሲያዌካ፥ «ሄ ኣው ቃሬቶዋ» ያጌዳ። ዬሱሲካ ኣ፥ «ሲሚ ባዴ ኔኒካ ሄዋዳን ኦꬃ» ያጌዳ።</verse>
				<verse number="38">ዬሱሲ ባሬና ካሊያዋንቱና ኦጊያ ቢዴ፥ ኢቲ ሄራ ጋርሳ ጋኬዳ። ሄዋን ማርቶ ጌቴቲያ ኢቲ ሚሺራታ ባሬ ጎሌን ሞካዱ።</verse>
				<verse number="39">ኢዚዉካ ማይራሞ ጌቴቲያ ሚቻታ ዴዓው፤ ሄናካ ዬሱሳ ጌዲያ ማታን ኡታዴ፥ ኢ ኦዲያዋ ሃይዛዴ ዴዓው።</verse>
				<verse number="40">ማርታ ቃይ ሶይባ ጊጊሳዴ ዳቡራ ዴዓው፤ ሄዋ ዲራው ዬሱሳኮ ሺቃዴ፥ «ሃና ታ ሚቻታ፥ ኪታ ኡባ ታ ቦላ ኦሊና፥ ታኒ ታሬካ ላባኖዴ ፄላዴ ጮዑ ጋይ? ሃያና ታና ማዳናዳን ኢዚው ኦዳ» ያጋዱ።</verse>
				<verse number="41">ዬሱሲካ ዛሪዴ ኢዞ፥ «ማርቴ፥ ማርቴ፥ ኔኒ ጮራ ዬዉዋ ቆፓዴ ሂርጋ፤ ቃሲካ ሜቶታ።</verse>
				<verse number="42">ሺን ኮሺያዌ ኢቲባ፤ ማይራማ ባሬፔ ኦኒኔ ኣኬና ሎዖባ ዶራዱ» ያጌዳ።</verse>
			</chapter>
			<chapter number="11">
				<verse number="1">ኢቲ ጋላሲ ዬሱሲ ኢቲሳን ዎሳ ዎሲ ዴዔ። ዎሳ ዉርሶዋፔ ጉዬ ኣ ካሊያዋንቱፔ ኢቱ፥ «ጎዳው! ዮሃኒሲ ባሬና ካሊያዋንታ ዎሳ ታማሪሶዋዳን፥ ኑናካ ኔኒ ዋጊ ዎሳኔንቶ ታማሪሳ» ያጌዳ።</verse>
				<verse number="2">ኢካ ኡንቱንታ፥ «ፆሳ ዎሲዴ ያጊ ዎሲቴ፡ ‹ሳሉዋን ዴዒያ ኑ ኣቦ፥ ኔ ሱንꬃይ ኣንጄቶ፤ ኔ ካዉቴꬃይ ዮ፤ ኔ ሼኒ ሳሉዋን ሃኖዋዳን ሳዓንካ ሃኖ፤</verse>
				<verse number="3">« ‹ጋላሳን ጋላሳን ኮሺያ ቁማ ኑሲ ሃቼ ኢማ፤</verse>
				<verse number="4">« ‹ኑኒ ኑና ናቄዳዋንቱዋ ኡባ ኣቶ ጎዋዳን፥ ኔኒካ ኑናቁዋ ኣቶ ያጋ፤ ኑና ኢታፔ ናጋፔ ኣቲን፥ ፓጪያን ጌልሶፓ› ያጊቴ» ያጌዳ።</verse>
				<verse number="5">ቃይካ ዬሱሲ ባሬና ካሊያዋንታ፥ «ሂንቴንቱፔ ኢቶ ሲቆ ላጊ ዴዒንቶ ጊዶ ቢላሂያን ኣኮ ዪዴ፥ ‹ታ ሲቆ ላጌው፥ ታው ሄዙ ሶሉዋ ታልዓ፤</verse>
				<verse number="6">ኣዪሲ ጎፔ፥ ኢቲ ታ ላጌꬃይ ዪና ኣ ሚዚያዋ ꬋያዲ› ያጊ ዎሴዳ ጎይቴ።</verse>
				<verse number="7">ባሬ ጎሌን ዴዒያ ኣ ሲቆ ላጊ ሶዪፔ ሃሳዪዴ፥ ‹ታና ሜቶꬆፓ፤ ፔንጊ ቃሼቴዳ፤ ታናናይካ ታናና ጊሴዲኖ፤ ሄዋ ዲራው ታኒ ዴንዳዴ ኔው ኣይኔ ኢማናው ዳንዳይኬ› ጋናዌ?</verse>
				<verse number="8">ታኒ ሂንቴንቶ ኦዲያዌ ኣዬ ጎፔ፥ ኢ ኣው ሲቆ ላጊያ ጊዶ ዲራው፥ ኢሜኔንቶኔካ ኡንዔꬆ ዲራው ኢ ኮዪያዋ ኡባ ኢሜ።</verse>
				<verse number="9">ሃዋ ዲራው፥ ‹ዎሲቴ፥ ሂንቴንቶካ ኢሜታናዋ፤ ኮዪቴ፥ ዴማኒታ፤ ካሪያ ዪዴ ፄሲቴ፥ ሂንቴንቶ ዶዬታናዋ› ያጋይ።</verse>
				<verse number="10">ጋሱካ፥ ዎሲያ ኡባይ ኣካናዋ፤ ኮዪያ ኡራይካ ዴማናዋ፤ ካሪያ ዪዴ ፄሲያ ኡራው፥ ካሪ ዶዬታናዋ።</verse>
				<verse number="11">«ሂንቴንቱ ጊዶፔ ባሬ ናዓው፥ ሞሊያ ዎሲና ሾሻ፥ ቁማ ኢማ ጊና ሹቻ ኢሚያ ኣዉ ዴዒ?</verse>
				<verse number="12">ዎይ ቁቁሊያ ዎሲና ሶጉዋ ኢሚዬ?</verse>
				<verse number="13">ሂንቴንቱ ኢታ ጊዲ ዴዒዴ ሂንቴንቱ ናናው ሎዖባ ኢሚያዋ ኤሮፔ፥ ያቲና ሳሉዋን ዴዒያ ሂንቴንቱ ኣዉ ባሬና ዎሲያዋንቶ ኣያና ጌሻ ዎቲ ዳሪሲዴ ኢማንዴሻ?» ያጌዳ።</verse>
				<verse number="14">ኢቲ ጋላሲ ዬሱሲ ኢቲ ቢታኒያፔ ዱዲሲያ ኣያና ኬሶዋፔ ጉዬ ዱዴ ቢታኒ ሃሳያ ዶሚና፥ ኣሳይ ማላሌቴዳ።</verse>
				<verse number="15">ሺን ኡንቱንቱፔ ኢቱ ኢቱ፥ «ጋሌናቱዋ ካፑዋ ቢዔል-ዜቡሊ ኣው ዎልቃ ኢሚና ጋሌናቱዋ ኬሴ» ያጌዲኖ።</verse>
				<verse number="16">ኢቱ ኢቱ ቃሲ ዬሱሳ ፓጫናው ሳሉዋፔ ማላታ ቤሳናዳን ኣፔ ኮዬዲኖ።</verse>
				<verse number="17">ሺን ዬሱሲካ ኡንቱንቱ ቆፋ ኤሪዴ ኡንቱንታ ሃዋ ያጌዳ፡ «ባሬ ጊዶን ሻኬቲያ ካዉቴꬃይ ኡባይ ꬋያናዋ፤ ሻኬቲያ ጎሊካ ኩንዴ።</verse>
				<verse number="18">ያቲና ሴፃና ካዉቴꬃይ ባሬ ጊዶን ሻኬቶፔ ኣ ካዉቴꬃይ ዎቲ ኤቃናዌ? ሂንቴንቱ ታና፥ ‹ፃላሂያ ካፑዋ ቢዔል-ዜቡሊ ኔው ዎልቃ ኢሚና ኬሳ› ያጊ ሃሳዪታ።</verse>
				<verse number="19">ሲሚ ታኒ ቢዔል-ዜቡላ ዎልቃን ጋሌናቱዋ ኬሲያዋ ጊዶፔ ሂንቴንቱ ናናይ ኦ ዎልቃን ኬሳናዋንቴ? ሃዋ ጊዲያ ዲራው፥ ኡንቱንቱ ሂንቴንቱ ቦላን ፒርዲያዋንታ ጊዳናዋንታ።</verse>
				<verse number="20">ሺን ታኒ ጋሌናቱዋ ኬሲያዌ ፆሳ ዎልቃና ጊዶፔ፥ ሲሚ ፆሳ ካዉቴꬃይ ሂንቴንቱኮ ዬዳዋ ኤሪቴ።</verse>
				<verse number="21">«ዎልቃማ ኣሳይ ቤሲያዋዳን ሚኒዴ ባሬ ጎሊያ ናጎፔ፥ ኣ ሻሉ ሎይꬂ ናጌታናዋ።</verse>
				<verse number="22">ዬዉዋን ቃሲ ኣፔ ሚኑዋ ዳሪያዌ ዪዴ ኣ ቆሆፔኔ ፆኖፔ ኢ ኣማኔቴዳ ቶራኔ ጎንዳሊያ ኣፔ ዎꬂ ኣኪዴ፥ ኣው ዴዒያ ሚሻ ጊሼቲ ኣኬ።</verse>
				<verse number="23">«ታ ባጋ ጊዴናዌ ታናና ኤቄቴ፤ ታናና ሺሺ ቤናዌካ ላሌ።</verse>
				<verse number="24">«ቱና ኣያናይ ኣሳፔ ኬሴዳ ዎዴ፥ ባሬው ሼምፒያሳ ኮዪዴ፥ ሃꬃይ ባንታሳና ኣꬊ ቤ። ሼምፒያሳ ዴሜናን ኣቶፔ፥ ‹ታኒ ካሴ ዬጋ ኬሴዳ ታ ጎሊያ ሲማና› ያጌ፤</verse>
				<verse number="25">ሲሚያ ዎዴካ ጎሊ ፒቴቲዴ ጊጎዋ ዴሜ።</verse>
				<verse number="26">ሄዋፔ ካላ፥ ቢዴ ሃራ ኣፔ ኢታ ላፑ ቱና ኣያናቱዋ ኣኪ ያ ጌሊዴ፥ ሄዋን ዴዒኖ፤ ሄ ቢታኒያ ዴዑ ኮይሮዋፔ ካላዌ ኢቶዋ ጊዴ» ያጌዳ።</verse>
				<verse number="27">ዬሱሲ ሃዋ ሃሳይ ዴዒሺን፥ ኢቲ ሚሺራታ ጮራ ኣሳ ጊዶፔ ባሬ ኮሻ ꬎቁ ኦꬃዴ፥ «ኔና ዬሌዳዉናኔ ꬋንꬄዳ ኔ ዳያ ኣንጄቴዳዉኖ» ያጋዱ።</verse>
				<verse number="28">ዬሱሲ ቃሲ፥ «ኣንጄቴዳዋንቱ ፆሳ ቃላ ሲሲዴ ኣዛዜቲያዋንታ» ያጊ ዛሬዳ።</verse>
				<verse number="29">ጮራ ኣሳይ ሺቆ ዎዴ ዬሱሲ፥ «ሃ ዬሌታይ ኢታ፤ ኦራꬃ ማላታ ኮዬ፤ ሺን ናቢያ ዮናሳ ማላታፔ ሃራይ ኢሜቴና።</verse>
				<verse number="30">ጋሱካ ዮናሲ ኔኔዌ ካታማ ኣሳው ማላታ ጊዶዋዳን፥ ታኒ፥ ኣሳ ናዓይካ፥ ሃ ዬሌታው ማላታ ጊዳና።</verse>
				<verse number="31">ኣዋይ ሞኪያሳ ፄሊያ ዎዴ፥ ኡሼቻ ዱጌባጋና ዴዒያ ጋዲያ ካታታ ሶሎሞኔው ዴዒያ ኣꬎ ኤራቴꬃ ሲሳናው ቢታ ጋፃፔ ዬዳ ዲራው፥ ፒርዳ ዎዴ ሃ ዬሌታን ዴንዳዴ ፒርዳናዉኑ፤ ቤዒቴ፥ ሶሎሞኔፔካ ኣꬊያዌ ሃዋን ዴዔ።</verse>
				<verse number="32">ኔኔዌ ኣሳይ ፒርዳ ዎዴ ሂንቴንቱ ቦላ ዴንዲዴ ፒርዳናዋንታ፤ ኣያው ጎፔ፥ ኡንቱንቱ ዮናሲ ኦዶዋ ሲሲዴ ባሬንቱ ናጋራ ፓፂ ሲሜዳ ዲራሳ፤ ቤዒቴ፥ ዮናሳፔ ኣꬊያዌ ሃዋን ዴዔ።</verse>
				<verse number="33">«ሶይ ጌሊያ ኣሳው ፖዓናዳን፥ ፆምፒያ ፆምፒዴ ꬎቃሳን ዎꬃናፔ ኣቲን፥ ጌማሳን ዎይ ፖዑዋ ካሚያ ዬዉዋፔ ጋርሳና ዎꬂያዌ ኦኒኔ ባዋ።</verse>
				<verse number="34">ኔ ኣሳቴꬃው ኔ ኣይፊ ፆምፒያ ማላ፤ ኔ ኣይፊ ፓፃ ጊዶፔ ኔ ኩሜንꬃ ኣሳቴꬃይካ ፖዑዋ ዴሜ፤ ሺን ኔ ኣይፊ ሃርጎፔ ኔ ኩሜንꬃ ኣሳቴꬃይካ ꬉማ።</verse>
				<verse number="35">ኣኬካ፤ ሄዋ ጊዲያ ዲራው፥ ኔ ጋርሳን ዴዒያ ፖዑ ꬉሜናዳን ናጌታ።</verse>
				<verse number="36">ሲሚ ኔ ኣሳቴꬃይ ኡባይ ፖዑዋን ኩሜዳዋ ጊዶፔኔ፥ ꬉሜዳ ኣሳቴꬃይ ኔናን ባይናዋ ጊዶፔ፥ ኔ ኣሳቴꬃይ ኡባይ፥ ፆምፒ ባሬ ፖዑዋ ኔ ቦላን ፖዒሲያዋዳን፥ ኔ ቦላን ዋጋጋ ፖዑዋ ጊዳናዋ» ያጌዳ።</verse>
				<verse number="37">ዬሱሲ ሃሳያ ዉርሶዋፔ ካላ፥ ኢቲ ፓሪሳዌ ቢታኒ ባሬ ጎሌን ቁማ ማናዳን ኣታሌዳ፤ ዬሱሲካ ኢቲፔ ጌሊዴ ጋዪታን ኡቴዳ።</verse>
				<verse number="38">ፓሪሳዊካ ዬሱሳ ቁማ ማናፔ ካሲያን ኩሺያ ሜጬቲ ቤናዋ ቤዒዴ ማላሌቲና፥</verse>
				<verse number="39">ጎዳይካ፥ «ሂንቴንቶ ፓሪሳዋቶ፥ ፁዓኔ ሻታ ቦላ ባጋ ጌሺታ፤ ሺን ሂንቴንቱ ጋርሳይ ኡዚያኒኔ ኢታቴꬃን ኩሜዳ።</verse>
				<verse number="40">ሂንቴንቶ ኤያቶ! ቦላ ባጋ ሜꬌዳዌ ጋርሳ ሜꬊቤኔ?</verse>
				<verse number="41">ሺን ሂንቴንቱ ፁዓኒኔ ሻታ ጋርሳን ዴዒያዋ ሂዬሳቶ ኢሚቴ፤ ሄዎዴ ኡባባይካ ሂንቴው ጌሻ ጊዳናዋ።</verse>
				<verse number="42">«ሺን ሂንቴንቶ ፓሪሳዋቶ፥ ሂንቴው ኣዬ! ኣያው ጎፔ፥ ኣኑጋፔኔ ፃሎቲያፔ፥ ኣጉፒያ ዶዑዋፔ፥ ታሙ ኩሺያፔ ኢቲ ኩሺያ ፆሳው ኢሚታ፤ ሺን ቱሙ ፒርዳኔ ፆሳ ሲቂያዋ ሂንቴንቱ ኣጊታ። ዬዉዋን ቃሲ ሄዋ ኣጌናን ሃዋ ኦꬃናው ቤሴ።</verse>
				<verse number="43">«ሂንቴንቶ ፓሪሳዋቶ፥ ሂንቴው ኣዬ! ኣያው ጎፔ፥ ኣዪሁዳ ኣሳ ዎሳ ጎሌን ቦንቾ ኡቱዋ፥ ጌያ ጊዶኒካ ቦንቾ ሳሮታ ኮዪታ።</verse>
				<verse number="44">«ኣሳይ ኤሬናን ቦላና ሃሜቲያ ቤቴና ዱፉዋ ማላቲያ ዲራው ሂንቴው ኣዬ!» ያጌዳ።</verse>
				<verse number="45">ሙሴ ሂጊያ ታማሪሲያዋንቱፔ ኢቱ፥ «ታማሪሲያዎ፥ ኔኒ ሃዋ ያጋ ሃሳዮ ዲራው ኑና ቦራዳ» ያጊ ዛሬዳ።</verse>
				<verse number="46">ዬሱሲ፥ «ሂንቴኖ ሂጊያ ኤሪያዋንቶ፥ ሄንቴው ኣዬ! ኣያው ጎፔ፥ ኣሳይ ቶኪዴ ዳንዳዬና ዴፆ ቶኩዋ ሃራ ቶሲታ፤ ሺን ሂንቴንቱ ሂንቴ ሁጴው ቢራꬊያንካ ቦቺኪታ።</verse>
				<verse number="47">«ሂንቴንቱ ኣዎቱ ዎꬌዳ ናባቱዋ ዱፉዋ ሎይꬂያ ዲራው ሂንቴው ኣዬ!</verse>
				<verse number="48">ሲሚ ሂንቴንቱ ኣዎቱ ናባቱዋ ዎꬊና፥ ሂንቴንቱ ኡንቱንቱ ዱፉዋ ቦላን ጎሊያ ኬፂያ ዲራው፥ ‹ናባቱዋ ኦሱ ሎዓ› ያጊዴ፥ ኡንቱንቱዋ ማርካቲታ።</verse>
				<verse number="49">ሃዋ ዲራው፥ ፆሳ ኣꬎ ኤራቴꬃይ፥ ‹ታኒ ናባቱዋኔ ዬሱሲ ኪቶዋንታ ኡንቱንቱኮ ኪታና፤ ኡንቱንቱካ ሄዋንቱፔ ኢቱዋ ኢቱዋ ዎꬋናዋንታ፤ ኢቱዋ ኢቱዋ ሜቶꬃናዋንታ› ያጌዳ።</verse>
				<verse number="50">ሃዋ ጊዲያ ዲራው፥ ሃ ኣላሚ ሜꬌቶዴፔ ዶሚዴ ጉኬዳ ናባቱዋ ሱꬃው ሃ ዬሌታይ ኦሼቴ።</verse>
				<verse number="51">ኣቤላፔ ዶሚዴ ያርሹዋሳፔኔ ጌሻ ጎሊያፔ ጊዱዋን ጉኬዳ ዛካራሳ ሱꬃ ጋካናው ኮዬቴ። ኤ! ታኒ ጋይ፤ ሃ ዬሌታይ ሃዎ ኦሼቲያዋ።</verse>
				<verse number="52">«ሂንቴንቶ ሙሴ ሂጊያ ኤሪያዋንቶ፥ ሂንቴው ኣዬ! ኣያው ጎፔ ኤራ ፔንጊያ ዶዪያ ቁልፒያ ኣኬዲታ። ሂንቴንቱ ሂንቴ ሁጴዉካ ጌሊቤይኪታ፤ ቃሲ ጌላናው ኮዪያዋንታካ ዲጌዲታ» ያጌዳ።</verse>
				<verse number="53">ዬሱሲ ሄዋፔ ኬሶዋፔ ጉዪያን፥ ሂጊያ ታማሪሲያዋንቱኔ ፓሪሳዋቱ ኣ ኦሻን ኡርጉንꬁሳኔ ኤቄቱሳ ዶሜዲኖ።</verse>
				<verse number="54">ኣ ዶናፔ ሎዔናባይ ኬሶፔ ኦይቃናው ጌዲኖ፤ ሺን ዴሚቤይኪኖ።</verse>
			</chapter>
			<chapter number="12">
				<verse number="1">ሄ ዎዲያን ጮራ ሻዓን ፓይዴቲያ ኣሳይ ኢቱ ኢቱዋ ዬꬋና ጋካናው ሺቂ ዴዒሺን፥ ዬሱሲ ባሬና ካሊያዋንቶ ኮይሮ ኦዳናው ዶሚዴ፥ «ፓሪሳዋቱዋ ኢርሹዋፔ ናጌቲቴ፤ ሃዌካ ሎዓ ማላቲያ ኡንቱንቱ ኢሚያ ኢታ ቲሚርቲያ።</verse>
				<verse number="2">ሺን ኣያኒኔ ካሜቴዳ ዬዉ ቆንጪያ ኬሴናን ኣቴና፤ ቃሲካ ጌሜዳ ዬዉ ኤሬቴናን ኣቴና።</verse>
				<verse number="3">ሄዋ ዲራው ሂንቴ ꬉማኒ ሃሳዮዌ ኡባይ፥ ጋላሲ ፖዑዋን ሲሴታናዋ፤ ሂንቴንቱ ኣሳይ ባይናሳን ሂኒ ጊሶ ጎሊያን ሃይꬃን ሳሱኮዌ ኡባይ ꬎቁ ጌዳ ሲሴቲያ ቆንጬሳን ኣዋጄታናዋ።</verse>
				<verse number="4">«ታናዳን ኣማኒያዋንቶ፥ ታኒ ሂንቴው ያጋይ፤ ሃዒ ኣሹዋ ዎꬊያዋንታ፥ ሄዋፔ ካላ ቃይ ኣያኔ ኦꬃናው ዳንዳዬናዋንታ ያዮፒቴ።</verse>
				<verse number="5">ዬዉዋን ቃሲ ሂንቴንቱ ኦሲ ያያናው ቤሲንቶ ታኒ ሂንቴንታ ኤሪሳና፤ ሄዌካ ዎꬎዋፔ ጉዪያን ጋናሚያን ኦላናው ማታይ ዴዒያ ፆሳ ፃላላው ያዪቴ፤ ኤ፥ ኣው ያዪቴ ያጋይ።</verse>
				<verse number="6">«ኢቼሹ ሱኒያ ካፋቱ ሳንቲሚያን ሻሜቲኪኖዬ? ሄዋንቱፔ ኢቲኖኔ ኡሳ ፆሳይ ዶጌና።</verse>
				<verse number="7">ሺን ሃራይ ኣቶ ሂንቴንቱ ሁጲያን ዴዒያ ቢናናይ ኡባይካ ፓይዴቴዳዋ፤ ሃዋ ዲራው ያዮፒቴ፤ ሂንቴንቱ ጮራ ሱኒያ ካፋቱዋፔ ዳሪታ።</verse>
				<verse number="8">«ታኒ ሂንቴው ኦዳይ፤ ታባ ኣሳ ሲንꬃን ማርካቲያዎ ኦሲኔ ታኒካ ኣሳ ናዓይ፥ ቃሲ ፆሳ ኪታንቻቱዋ ሲንꬃን ማርካታና፤</verse>
				<verse number="9">ሺን ኣሳ ሲንꬃን ታና ካዲያዋንታ ታኒካ ኣሳ ናዓይ፥ ቃሲ ፆሳ ኪታንቻቱዋ ሲንꬃን ካዳና።</verse>
				<verse number="10">«ታ ቦላ፥ ኣሳ ናዓ ቦላ፥ ቦሪያ ቃላ ሃሳዪያዌ ዴዖፔ ኣ ናቁ ኣቶ ጌቴታና፤ ሺን ጌሻ ኣያና ቦላ ቦሪያ ቃላ ሃሳዪያዌ ዴዖፔ ቃይ ኣ ናቁ ኣቶ ጌቴቴና።</verse>
				<verse number="11">«ኣሳይ ሂንቴንታ ኣዪሁዴ ዎሲያ ጎሊያኮ፥ ጋዲያ ኣዪሲያዋንቱኮኔ ማታይ ዴዒያዋንቱ ሲንꬃ ፒርዳሲ ሺሺያ ዎዴ፥ ‹ዋጊ ዛራኔሻ? ዎይ ኣያ ጊዴ ሃሳያኔሻ?› ያጊዴ ሂርጎፒቴ፤</verse>
				<verse number="12">ኣያው ጎፔ፥ ሂንቴና ኣያና ጌሻይ ሂንቴንቱ ሄ ሳቲያን ሃሳያናው ቤሲያባ ታማሪሳናዋ» ያጌዳ።</verse>
				<verse number="13">ኣሳ ጋርሳፔ ኢቲ ቢታኒ ዬሱሳ፥ «ታማሪሲያዎ፥ ኑ ኣቡ ሃይቂና ኑኒ ላታና ማላ ኣቴዳባ፥ ታው ጊሻና ማላ ሃያጎዶ ታ ኢሻው ኦዳ» ያጌዳ።</verse>
				<verse number="14">ዬሱሲ ቃይ፥ «ሃ ቢታኔው፥ ሂንቴንቱ ቦላን ፒርዲያዋ ጊዳናዳኔ ሄዋ ሂንቴው ጊሻናዳን ታና ኦኔ ሱንꬄዳዌ?» ያጌዳ።</verse>
				<verse number="15">ጉጂዴካ ኡባቱዋ፥ «ኣሳ ሼምፑዋሲ ሻሉዋ ዱሬቴꬃይ ዴዑዋ ኢሜና ዲራው፥ ያሬቲያዋፔኔ ዮራቲያዋፔ ናጌቲቴ፤ ዱሬቴꬃ ኣሙዋ ኡባፔካ ሂንቴና ናጊቴ» ያጌዳ።</verse>
				<verse number="16">ካሊዴካ ሃዋዳን ያጊ ሌሚሱዋ ኡንቱንቶ ኦዴዳ፡ «ኣው ዴዒያ ቢታይ ዳሪሲዴ ካꬃ ሞኬዳ ኢቲ ዱሬ ቢታኒ ዴዔ።</verse>
				<verse number="17">ሃ ቢታኒ፥ ‹ታው ታ ካꬃ ዎꬃናው ጊዲያ ሳዓይ ባንታዋ ዲራው ኣያ ኡዶሻ?› ያጊዴ፥ ባሬ ዎዛናን ቆፔዳ፤</verse>
				<verse number="18">ሃዋዳን ያጊ ማሌዳ፤ ‹ታኒ ዎታኔ ጎፔ፥ ታው ዴዒያ ዬሲያ ኮላዴ፥ ሃራ ኣኪያ ዬሲያ ሜꬋና ያጊዴ ማሌዳ፤ ሄዋን ታ ካꬃኔ ታው ዴዒያ ሚሻ ኡባ ዎꬃና።</verse>
				<verse number="19">ያታዴ ታና፥ «ኔ ካጫይ ዳሮ ሎዓ፤ ኔው ዳሮ ዎዲያሲ ጊዲያ ማፁዋ ሺሻዳ፤ ሲሚ ሼምፓዴ ማ፥ ኡሻ፥ ናሼታ» ጋና› ያጌዱ።</verse>
				<verse number="20">«ሺን ፆሳይ ኣ፥ ‹ሃ ቦዛው፥ ሃቼ ቃማ ኔኒ ሃይቃ። ያቲና ሃ ኔኒ ሺሼዳ ማፁ ኡባይ ኦሲ ጊዳናዌ?› ያጌዳ።</verse>
				<verse number="21">«ባሬው ቢታ ቦላን ሻሉዋ ሺሺያዌ፥ ፆሳ ሲንꬃን ቃይ ማንቆ ጊዴዳ ኣሳይ ሃቢታኒያ ማላ» ያጌዳ።</verse>
				<verse number="22">ሃዋፔ ካላ ዬሱሲ ባሬና ካሊያዋንታ፥ «ሃዋ ዲራው፥ ታ ሂንቴው ኦዳይ፡ ሂንቴንቱ ፓፃ ዴዓናው ኣያ ማኔ? ሂንቴንቱ ቦላሲ ኣያ ማያኔ? ያጊዴ ሂርጎፒቴ።</verse>
				<verse number="23">«ጋሱካ፥ ሼምፑ ቁማፔ፥ ቃሲ ኣሳቴꬃይ ማዩዋፔ ኣꬌኔ?</verse>
				<verse number="24">ኣኔ ቁራቱዋ ፄሊቴ፤ ኡንቱንቱ ዜሪኪኖ፤ ጫኪኪኖ፤ ኡንቱንቶ ካꬃ ሺሺያ ሳዓይ ዎይ ዬሲ ባዋ፤ ሃኖፔ ኣቲን፥ ኡንቱንታ ፆሳይ ሚዜ፤ ሂንቴንቱ ካፋቱዋፔ ዳሮፔ ዳሪኪቴ?</verse>
				<verse number="25">ሂንቴንቱፔ ዳሪ ቆፒዴ ዳሮ ዎዲያ ዴዓናው ዳንዳዪያዌ ኦኔ?</verse>
				<verse number="26">«ሲሚ ሂንቴንቱ ሃ ላፋባ ኦꬃናው ዳንዳዬናዋንታ ጊዶፔ ኣያው ሃራባው ሂርጌቲቴ?</verse>
				<verse number="27">ጪሻቱ ዎቲ ዲጪኖንቶ ኣኔ ፄሊቴ፤ ኡንቱንቱ ኪታን ዳቡሪኪኖ፤ ፑቱዋ ሱቂኪኖ፤ ጊዶሺን ታኒ ሂንቴው ኦዲያዌ፥ ሶሎሞኔ ሄዋ ኬና ቦንቼቴዳዋ ጊዲዴ፥ ሄ ጪሻቱዋፔ ኢቱዋ ማላኔ ማዪቤና።</verse>
				<verse number="28">ሂንቴንቶ ላፋ ኣማኑ ዴዒያዋንቶ፥ ያቶፔ ፆሳይ ሃቼ ቤቲዴ፥ ዎንቲ ታማን ኤፃናው ኦሌቲያ፥ ዴንባን ዶሊያ ማታ ሃዋዳን ማዪዚያዋ ጊዶፔ፥ ሂንቴንታ ዎቲዴ ኡንቱንቱፔ ኣꬂዴ ማዪዜኔ?</verse>
				<verse number="29">«ሃዋ ዲራው፥ ‹ኣያ ማኔ? ኣያ ኡሻኔ?› ያጊዴ ኡባ ዎዴ ኮዮፒቴኔ ሂርጎፒቴ።</verse>
				<verse number="30">ኣያው ጎፔ፥ ሃዋ ዴማናው ሃ ኣላሚያን ዴዒያ ፆሳን ኣማኔቴና ኣሳይ ሂርጌቲኖ። ሂንቴንቶ ሃዌ ኡባይ ኮሺያዋ ሳሉዋን ዴዒያ ሂንቴንቱ ኣዉ ኤሬ።</verse>
				<verse number="31">ሄዋ ሃኒያዋ ኣጊዴ፥ ፆሳ ካዉቴꬃ ኮዪቴ፤ ኢ ሂንቴንታ ኮሺያዋ ኡባ ኢማናዋ።</verse>
				<verse number="32">«ሂንቴንቱ ጉꬃ ጊዲንቶኔ፥ ሳሉዋ ሂንቴንቱ ኣዉ ባሬ ካዉቴꬃ ሂንቴንቶ ኢማናው ናሼቴዳ ዲራው ያዮፒቴ።</verse>
				<verse number="33">«ሂንቴው ዴዒያዋ ዛሊዒዴ ማንቆ ኢሚቴ፤ ካዪሱ ሺቄናሳን፥ ቢልዓይካ ሜናሳን፥ ሳሉዋን ዉሬና ሚሻ ዳጋዪዴ፥ ኤጬና ቃርጪታቱዋ ሂንቴንቱ ሁጴው ዎꬂቴ።</verse>
				<verse number="34">ኣያው ጎፔ፥ ሂንቴንቱ ዎዛናይ ሂንቴ ሚሻይ ዴዒያሳን ዴዓናዋ።</verse>
				<verse number="35">«ሂንቴ ፄሳይ ዳንጬቶዋ፥ ሂንቴ ፆምፒካ ፖዔዳዋ ጊዶ።</verse>
				<verse number="36">ሂንቴንቱካ፥ ባሬንቱ ጎዳይ ዪዴ ፔንጊያ ቆፂያ ዎዴ፥ ኤሌካ ዶያናው ቡላቻፔ ሲማና ጋካናው ናጊያ ኦሳንቻቱዋ ማላቲቴ።</verse>
				<verse number="37">ባሬንቱ ጎዳይ ሶይ ዬዳ ዎዴ ቤጎቲ ዴዒሺን ዴሚያ ሄ ኦሳንቻቱ ኣንጄቴዳዋንታ። ታኒ ቱሙዋ ጋይ፤ ኢ ኡንቱንታ፥ ‹ኡቲቴ› ጊዴ፥ ባሬ ዳንጩዋ ሚኒሲዴ ኡንቱንቶ ቁማ ኣꬂዴ ሾባናዋ።</verse>
				<verse number="38">ጎዳይ ሄካ ቢላሂያን ዎይ ሄካ ቢላሂያፔ ካላ ዬዳ ዎዴ፥ ቤጎቲዴ ጌንጪ ናጊዴ ቤቲያ ቆማቱ ኣንጄቴዳዋንታ።</verse>
				<verse number="39">ሃዋ ቃይ ኤሪቴ፤ ካዪሱ ኣይ ሳቲያን ዪንቶ ጎሊያዉ ኤሪንቶ፥ ጎሊ ቦኬቲያ ዎዴ ጮዑ ጊዴ ፄሌናሺን።</verse>
				<verse number="40">ኣሳ ናዓይ ቆፔና ሳቲያን ያናዋ፤ ሂንቴንቱ ጊጌቲ ናጊቴ» ያጌዳ።</verse>
				<verse number="41">ጴፂሮሲካ «ጎዳው፥ ሃ ሌሚሱዋ ኔኒ ኦዲያዌ ኑፃላላሴ ሃራ ኡባሲካ ኢቲፔ ኦዳይ?» ያጌዳ።</verse>
				<verse number="42">ጎዳይካ፥ «ሲሚ ኡንቱንቱ ባሬ ሶይ ኣሳው ቁማ ኢማናው ቤሲያ ሳቲያን ኢማና ማላ፥ ኣ ጎዳይ ሱንꬂያ ኣማኔቴዳኔ ኤራንቻ ሚዚያ ቆማይ ኦኔ?» ያጌዳ።</verse>
				<verse number="43">ጎዳይ ሲሚያ ዎዴ ሃዋዳን ኪቴቲና ዴሚያ ቆማይ ኢ ኣንጄቴዳዋ።</verse>
				<verse number="44">ታኒ ሂንቴው ቱሙዋ ኦዳይ፤ ዴዒያ ማፁዋ ኡባ ቦላን ኣ ሱንꬃናዋ።</verse>
				<verse number="45">ዬዉዋን ቃሲ ሄ ቆማይ፥ «ታ ጎዳይ ኤሌ ዬና፤ ጋሚዓናዋ» ያጊ ባሬ ዎዛናን ቆፖፔኔ ኣቱማኔ ማጫ ቆማቱዋ ሾቻ ዶሞፔ፥ ቃይካ ኮዮዋዳን ሙሳኔ ኡሻ፥ ማꬆቱሳካ ዶሞፔ፥</verse>
				<verse number="46">ሄ ቆማ ጎዳይ፥ ኢ ቆፔና ጋላሲኔ ሲꬊቤና ሳቲያን ያናዋ፤ ሄ ዎዲያን ኣ ቃንፄሬꬂዴ፥ ኣ ጊሹዋ ማዳራካ ኣማኔናዋንቱና ኢቲሳ ኡዳናዋ።</verse>
				<verse number="47">ባሬ ጎዳ ሼኒያ ኤሪዴ ጊጌናዌኔ ኣሼኒያዳን ኪቴቴና ቆማይ፥ ኢ ኢታ ꬎባ ꬎቤታናዋ።</verse>
				<verse number="48">ኤሪቤናዌ ቃይ ꬎቤታናው ቤሲያዋ ኡዴዳዌ፥ ጉꬃ ꬎቤቴ። ዳሮባይ ኢሜቴዳ ኣሳ ኡባፔ፥ ኣፔ ዳሮባይ ኮዬቴ፤ ዎልቃማ ሃዳራይ ኢሜቶዋፔ፥ ኣፔ ዳሪሲዴ ኮዬቴ።</verse>
				<verse number="49">ዬሱሲ፥ «ታኒ ዬዳዌ፥ ሃ ሳዓ ቦላ ታማ ሳꬃናሳ፤ ሃዒካ ኤፄዴንቶ፥ ታና ኣይ ኬና ናሼቻናዌሻ።</verse>
				<verse number="50">ታኒ ፃማቄታና ሜቱዋ ፂንቃታይ ፖሌታና ጋካናው ዋናዴ ኡንዔታይታ!</verse>
				<verse number="51">ሃ ሳዓ ታኒ ዬዳዌ፥ ሳሮቴꬃ ኣሃናሳ ማላቲዬ? ሂንቴው ማላቶፖ። ታኒ ዮዌ፥ ሳሮታሲ ጊዴናን ሻካናሳፔ ኣቲን።</verse>
				<verse number="52">ኣያው ጎፔ፥ ሃዒፔ ዶሚና ኢቲ ጎሊያን ዴዒያ ኢቼሹ ኣሳቱ ሻኬታናዋንታ፤ ሄዛቱ ላዓቱዋ ቦላ፥ ላዓቱካ ሄዛቱዋ ቦላ ዴንዲዴ ዋላቄታናዋንታ።</verse>
				<verse number="53">ኣዉ ናዓ ቦላ፥ ናዓይካ ኣዉዋ ቦላ፥ ኣታ ናቲ ቦላ፥ ናታካ ኣቲ ቦላ፥ ቦሎታታ ናዓ ማቺ ቦላ፥ ናዓ ማቻካ ቦሎታቲ ቦላ፥ ዋላሳን ዴንዲዴ ሻኬታናዋንታ» ያጌዳ።</verse>
				<verse number="54">ቃይካ ዬሱሲ ኣሳሲ፥ «ኣዋይ ዉሊያ ባጋና ሂንቴ ሻሪያ ቤዖፔ፥ ‹ሃዒ ሃ ሳቲያን ሄኮ ዎልቃማ ኢራይ ቡካና ሃኔ› ያጊታ፤ ቱሙካ ቃይ ቡኬ።</verse>
				<verse number="55">ዱጌ ባጋና ጫርኩ ጫርኮዴ፥ ‹ሃቼ ሻማናዋ› ያጊታ፤ ጌቴቶዋዳንካ ቃይ ሃኔ።</verse>
				<verse number="56">ሂንቴኖ ሎዓ ማላቲያ ኢታቶ፥ ሳዓኔ ሳሉዋ ፄሊዴ፥ ሃናናዋ ኤሪታ፤ ሺን ሃ ዎዲያባ ዎቲ ኤራናው ዳንዳይኪቴ?</verse>
				<verse number="57">«ዎዴ ሂንቴንቱ ፂሎ ጊዴዳ ዬዉዋ ሂንቴንቶ ኣያው ፒርዲኪቴ?</verse>
				<verse number="58">ኔ ሞርኪያና ኢቲፔ ፒርዲያ ዳና ሲንꬃን ሺቃናው ቦዴ፥ ቢሮ ኦጊያ ቦላ ዴዒሺን ሲጌታ ዲጋ። ሄዌ ꬋዮፔ ኔና ጎቺዴ ፒርዲያ ዳናኮ ኣፋና፤ ዳናይካ ፖሊሴው ኣꬂ ኢማናዋ፤ ፖሊሲ ቃሾ ጎሌን ዬጋናዋ።</verse>
				<verse number="59">ታኒ ኔው ኦዲያዌ፥ ዉርሴꬃ ኣጩዋ ጪጋና ጋካናው ሄዋፔ ኬሳካ» ያጌዳ።</verse>
			</chapter>
			<chapter number="13">
				<verse number="1">ሄ ዎዲያን ኢቲ ኢቲ ኣሳቱ ዬሱሳኮ ዪዴ ጲላፆሲ ጋሊላ ኣሳ ዎꬊዴ ኡንቱንቱ ሱꬃ ያርሹዋና ኢቲፔ ዋላኬዳዋ ኣው ኦዴዲኖ።</verse>
				<verse number="2">ዬሱሲካ ዛሪዴ፥ «ሃዋንቱ ጋሊላ ኣሳቱ ሃይቄዳ ዲራው፥ ያቲና ኡንቱንቶ ሃራ ጋሊላ ኣሳ ኡባፔካ ኣꬊዴ ናጋራንቻቱዋ ጊዶዋንታ ማላቲኖ?</verse>
				<verse number="3">ታኒ ያጋይ፥ ሃዋዳን ጊዴና፤ ዬዉዋን ቃሲ ሂንቴ ናጋራ ፓፂዴ ናጋራፔ ሲሜናን ኢፆፔ፥ ሂንቴንቱ ኡባቱካ ሄዋዳን ሃይቂታ።</verse>
				<verse number="4">ዎይ ሳሊሆማ ጊምቢ ኡንቱንቱ ቦላ ኩንዲዴ፥ ዎꬌዳ ታማኔ ሆስፑን ኣሳቱዋ ዬሩሳላሜን ዴዒያዋንቱ ኡባፔ ኣꬊዴ ናቆዋንታ ማላቲኖ?</verse>
				<verse number="5">ሃዋዳን ጊዴና ያጋይ፤ ዬዉዋን ቃሲ ናጋራ ፓፃና ꬋዮፔ ኡባቱካ ሃዋዳን ባያኒታ» ያጌዳ።</verse>
				<verse number="6">ዬሱሲካ ሃዋዳን ያጊ ሌሚሱዋ ኦዴዳ፥ «ኢቲ ቢታኔው ዎዪኒያ ቱራ ጎሻ ጋዴን ቶኬቴዳ ባላሲያ ጌቴቲያ ኣይፊ ሜቴቲያ ሚꬃታ ዴዓው፤ ሄ ቢታኒካ ሚꬃታ ኣይፋዴንቶኔ ጊዴ ዬዳዌ፥ ኣይኔካ ኣይፊያ ዴሚቤና።</verse>
				<verse number="7">ዎዪኒያ ቱራ ናጊያዋ ኢ፥ ‹ታኒ ሃ ባላሲያ ጌቴቲያ ሚꬃቲፔ ኣይፊያ ዴማናው ሄዙ ላይꬃ ሲሜሬታዴ ኣያኔ ዴማቤይኬ። ሄዋ ዲራው ዴካ ዴንꬃ ዲጋ፤ ኣያው ቢታ ጮ ሜሊሳይ?› ያጌዳ።</verse>
				<verse number="8">ናጊያዌካ ዛሪዴ፥ ‹ጎዳው፥ ታኒ ኢ ዩሹዋ ሃሩማናሲኔ ፒቱዋ ኦላናሲ፥ ሃ ላይꬃ ፃላላው ባሻ።</verse>
				<verse number="9">ሲንꬃው ኣይፎፔ ሎዓ፤ ሺን ኣይፌናን ኢፆፔ ዴኬቱ› ጌዳ» ያጌዳ።</verse>
				<verse number="10">ዬሱሲካ ኢቲ ሳምባታ ጋላሲ ኣዪሁዳ ዎሳ ጎላቱዋፔ ኢቱዋን ታማሪሲ ዴዔ።</verse>
				<verse number="11">ሄዋኒካ ታማኔ ሆስፑን ላይꬃ ኩሜንꬃ ቱና ኣያናይ ቁኒሴዳ ሚሺራታ ዴዓው። ኢዛካ ሱራዴ ኤቃናው ኣይኔ ዳንዳያቤይኩ።</verse>
				<verse number="12">ዬሱሲካ ኢዞ ቤዔዳ ዎዴ ፄሲዴ፥ «ሃ ሚሺራቴ፥ ኔ ሃርጊያፔ ፓፃዳ» ያጌዳ።</verse>
				<verse number="13">ዬሱሲ ባሬ ኩሺያ ኢዚ ቦላ ዎꬂና፥ ሄዎዴ ሱራ ሲቲ ጋ ኤቃዴ ባሬ ፆሳ ጋላታዱ።</verse>
				<verse number="14">ሺን ኣዪሁዳ ዎሳ ጎሌ ካፑ ቃሲ ዬሱሲ ሳምባታን ፓꬄዳዋ ዲራው ሃንቄቲ ዛሮዋሺን ኣሳቱዋ፥ «ኪቴታናው ቤሲያ ኡሱፑን ጋላሳቱ ዴዒኖ፤ ሄ ጋላሳቱን ዪዴ ፓፂቴፔ ኣቲን ሳምባታን ጊዴና» ያጌዳ።</verse>
				<verse number="15">ጎዳይካ ዛሪዴ፥ «ሃ ሎዓ ማላቲያ ኢታ ኣሳቶ፥ ሂንቴንቱፔ ኢቱኔካ ሳምባታ ጋላሲ ቦራ ማጋዱዋፔ ዎይ ሃሪያ ጋፃታፔ ቢሊዴ ሃꬃ ኡሻናው ኣፌኔ?</verse>
				<verse number="16">ሃና ኣብራሃሞ ያራ ጊዴዳዉና፥ ታማኔ ሆስፑን ላይꬃ ኩሜንꬃ ፃላሂ ቃቼዳዉና ሳምባታ ጋላሲ ሄ ቃሹዋፔ ቢሌታናው ቤሴኬ?» ያጌዳ።</verse>
				<verse number="17">ሃዋ ኦዴዳ ዎዴ ኤቄቲያዋንቱ ኡባይ ዬላቴዲኖ፤ ኣሳይ ኡባይ ቃይ ኢ ኦꬄዳ ማላሊሲያ ኦሱዋን ኡባን ናሼቴዲኖ።</verse>
				<verse number="18">ዬሱሲካ፥ «ፆሳ ካዉቴꬃይ ኣያ ማላቲ? ኢ ኣያ ማላቲንቶ፥ ታኒ ሂንቴንታ ዎታ ቤሶ?</verse>
				<verse number="19">ፆሳ ካዉቴꬃይ ሳናፊጪያ ጌቴቲያ ቄሪ ሚꬃቲ ኣይፊያ ማላቴ። ሄ ሚꬃቲ ኣይፊያ ኣሳይ ኣኪዴ ጎሻ ጋርሳን ዜሬዳ፤ ዜሬቶና ዲጫዴ ዎጋ ሚꬃ ጊዳዱ፤ ያቲና ሳሉዋ ካፋቱካ ኢዚ ኣጫ ቦላ ባሬንቶ ጎሊያ ኬፄዲኖ» ያጌዳ።</verse>
				<verse number="20">ዬሱሲካ ዛሪዴ፥ «ፆሳ ካዉቴꬃይ ኣያ ማላቲንቶ፥ ታኒ ሂንቴንታ ዎታ ቤሶ?</verse>
				<verse number="21">ኢቲ ሚሺራታ ሄዙ ኬሪያ ꬊሊያ ኣካዴ፥ ሙናቄዳ ሙናቃይ ኡባይ ዴንዳና ጋካናው፥ ኣኒ ቲጌዳ ኢርሹዋ ማላቴ» ያጌዳ።</verse>
				<verse number="22">ሄዋፔ ካላ ዬሱሲ ዬሩሳላሜ ቢዴ፥ ዎጋ ካታማኒኔ ቄሪ ካታማን ዴዒያ ኣሳ ታማሪሲዴ ኣꬌዳ።</verse>
				<verse number="23">ሄ ዎዴ ኢቲ ቢታኒ ሺቂዴ ኣ፥ «ጎዳው፥ ፆሳ ፒርዳፔ ኣቲያዋንቱ ጉꬃ ኣሳ ፃላሌ?» ያጌዳ። ሄዋፔ ጉዬ ዬሱሲ ኡንቱንታ፥</verse>
				<verse number="24">«ታኒ ሂንቴንቶ ኦዳይ፤ ኡንዓ ፔንጊያና ጌላናው ባፄቲቴ። ጮራ ኣሳይ ጌላናው ኮዪኖ፤ ሺን ዳንዳይቤይኪኖ።</verse>
				<verse number="25">ጎሊያዉ ዴንዲዴ፥ ኢፒꬃ ቃቾዋፔ ጉዬ ሂንቴንቱ ካሬን ኤቂዴ፥ ‹ጎዳው፥ ጎዳው፥ ኑሲ ዶያሪኪ› ያጊዴ ፄሳ ዶሚያ ዎዴ፥ ኢካ ዛሪዴ፥ ‹ሃቃፔ ዬዲቴንቶ፥ ታኒ ሂንቴንታ ኤሪኬ› ያጋናዋ።</verse>
				<verse number="26">«ሄ ዎዴ ሂንቴንቱ፥ ‹ኑኒ ኔናና ኢቲፔ ሜዶ፤ ኡሼዶ፤ ኔኒ ኑ ሄራንካ ታማሪሳዳ› ያጋናዋንታ።</verse>
				<verse number="27">«ዬሱሲ ቃሲ፥ ‹ታኒ ሂንቴንቶ ኦዳይ፤ ሂንቴንቱ ሃቃፔ ዬዲቴንቶ፥ ታኒ ሂንቴንታ ኤሪኬ፤ ኡባቱካ ማካላንቻቱ ታማታፔ ሃኪቴ› ያጋናዋ።</verse>
				<verse number="28">«ኣብራሃሞ፥ ዪሳቂ፥ ያዪቆቢኔ ናባቱ ኡባይ ሂንቴንቱ ካሬን ኤቂሺን፥ ፆሳ ካዉቴꬃን ዴዒያዋንታ ሂንቴንቱ ቤዒያ ዎዴ፥ ሂንቴንቶ ዬኮኔ ኣቻ ꬋቁዋ ጊዳናዋ።</verse>
				<verse number="29">«ኣሳይ ኣዋይ ዶሊያሳፔኔ ዉሊያሳፔ፥ ቃሲ ኪሊባጋፔኔ ሂርኪባጋፔ ዪዴ፥ ፆሳ ካዉቴꬃ ጋዪታን ኡቲኖ።</verse>
				<verse number="30">ቤዒቴ፤ ጉዬቴዳዋንቱ፥ ሲንꬃታናዋንታ፤ ሲንꬃቴዳዋንቱ ቃይ ጉዬታናዋንታ» ያጌዳ።</verse>
				<verse number="31">ሄ ዎዴ ፓሪሳዋቱዋፔ ኢቱ ኢቱ ዬሱሳኮ ዪዴ፥ «ሄሮዲሴ ኔና ዎꬋናው ኮዪያ ዲራው፥ ሃዋፔ ባዲጋ» ያጌዲኖ።</verse>
				<verse number="32">ዬሱሲ ዛሪዴ፥ «ቢዴ ሄ ዎራካናሲ፥ ‹ሃቼኔ ዎንቲ ኢታ ኣያናቱዋ ኬሳና፤ ሃርጋንቻቱዋካ ፓꬃና፤ ሄዜንꬆ ጋላሲ ታ ኦሱዋ ዉርሳና› ያጊቴ።</verse>
				<verse number="33">ሃኖፔ ኣቲን ናቢ ዬሩሳላሜፔ ሃራሳን ሃይቃናው ቤሴና ዲራው፥ ታኒ ሃቼ፥ ዎንቲኔ ዎንቲፔሺ ኦጊያ ቦላ ዴዓናው ቤሴ።</verse>
				<verse number="34">«ዬሩሳላሜ ካታማ ኣሳው፥ ዬሩሳላሜ ካታማ ኣሳው፥ ናባቱዋ ዎꬊያዋንቶ፥ ሂንቴንቱኮ ኪቴቶዋንታ ሹቻን ጫዲያዋንቶ፥ ኩታታ ባሬ ማራቱዋ ባሬ ቄፊያፔ ጋርሳና ሺሻ ሃጲያዋዳን፥ ታኒ ሂንቴንቱ ናና ኢቲ ጋዲያ ሺሻናው ኣፑ ጌዴ ኮያዲታ! ሺን ታና ዲጌዲታ።</verse>
				<verse number="35">ቤዒቴ፤ ፆሳይ ሂንቴንቱ ጎሊያ ኣይኔ ኦሊቤና፤ ታኒ ሂንቴንቶ ያጋይ፤ ሂንቴንቱ፥ ‹ጎዳ ሱንꬃን ዪያዌ ኣንጄቴዳዋ› ጋና ጋካናው፥ ታና ቤዒኪታ» ያጌዳ።</verse>
			</chapter>
			<chapter number="14">
				<verse number="1">ሳምባታ ጋላሲ ፓሪሳዋቱዋ ሱንꬃቱዋፔ ኢቱዋ ጎሌ ዬሱሲ ቁማ ማናው ጌሌዳ ዎዴ፥ ኣያ ኪቴቲንቶ ቤዓናው ኣሳቱ ናጊዴዒኖ።</verse>
				<verse number="2">ቦላይ ጋፊና ሜቶቲያ ኢቲ ቢታኒ ዬሱሳፔ ሲንꬃና ዴዔ።</verse>
				<verse number="3">ዬሱሲ ሂጊያ ታማሪሲያዋንታኔ ፓሪሳዋቱዋ፥ «ሳምባታን ፓꬃናው ዳንዳዬቲ ዳንዳዬቴኔ?» ጊዴ ኦቼዳ።</verse>
				<verse number="4">ኡንቱንቱካ ጮዑ ጌዲኖ። ኢ ሄ ቢታኒያ ቦላ ቦቺ ፓꬂዴ ኣ ሞዪዜዳ።</verse>
				<verse number="5">ዬሱሲ ኡንቱንታ፥ «ሂንቴንቱፔ ሃሪ ዎይ ቦራይ ኦላን ኩንዲንቶ፥ ሳምባታ ጊዴ ኤሌሊ ኬሴናዌ ኦኔ?» ጌዳ።</verse>
				<verse number="6">ኡንቱንቱካ ሃ ዬዉዋሲ ኢቲ ዛሩዋኔ ኢማናው ዳንዳዪቤይኪኖ።</verse>
				<verse number="7">ዬሱሲ ሾቤቶዋንቱ ቦንቾሳ ዶሪያ ዎዴ ፄሊዴ፥</verse>
				<verse number="8">«ኦኒኔ ቡላቻ ፄሶፔ፥ ቦንቼቴዳሳን ኡቶፓ፤ ኦኒ ኤሪ ኔፔ ኣꬂዴ ቦንቼቶዌ ፄሴቴዳዋ ጊዳናዋ።</verse>
				<verse number="9">ኔናኔ ኣኔ ፄሳዌ ዪዴ፥ ‹ሃዎ፥ ኡቱዋ ኣው ዬዳ› ያጊና፤ ሄዎዲያን ዬላታዴ ፃዴና ዴዒያሳን ኡቱዋ ዶማሳ፤</verse>
				<verse number="10">ዬዉዋን ቃሲ ኔኒ ፄሴቶ ዎዴ ኔና ፄሶዌ ዪዴ፥ ‹ታ ላጌው፥ ኪሊ ꬎቃሳን ኡታ› ጋና ማላ፥ ባዴ ኡባፔ ሆካሳን ኡታ፤ ሄ ዎዴ ኔናና ኢቲፔ ኡቴዳዋንቱ ኡባቱዋ ሲንꬃን ኔው ቦንቹ ኢሜታናዋ፤</verse>
				<verse number="11">ባሬ ሁጲያ ꬎቁ ኡዲያ ኡባይ ቶሼታናዋ፤ ባሬ ሁጲያ ቶቺያዋንቱ ꬎቁ ጊኖ» ያጊ ሌሚሱዋ ኡንቱንቶ ኦዴዳ።</verse>
				<verse number="12">ዬሱሲ ባሬና ፄሴዳዋ ዛሪዴ፥ «ኔኒ ላፃ ዎይ ካዉዋ ጊጊሴዳ ዎዴ፥ ኔ ላጌꬃቱዋ ዎይ ኔ ኢሻቱዋ ዎይ ዱሬ ኔ ሾራቱዋ ፄሶፓ፤ ኣያው ጎፔ፥ ኡንቱንቱ ኔና ባሬንቱ ታራን ፄሲዴ ኩሺያ ጪጋና ዳንዳዪኖ።</verse>
				<verse number="13">ሺን ኣታሊያባ ጊጊሴዳ ዎዴ፥ ሂዬሳቱዋ፥ ጉንዳቱዋ፥ ዶማቱዋኔ ቆቃቱዋ ፄሳ።</verse>
				<verse number="14">ኡንቱንቱ ኔው ኩሺያ ዛራናው ዳንዳዬናዋንታ ጊዲያ ዲራው፥ ኔኒ ኣንጄታናሳ። ፂላቱ ሃይቁዋፔ ዴንዲያ ዎዴ ፆሳይ ኔው ኩሺያ ዛራናዋ» ያጌዳ።</verse>
				<verse number="15">ዬሱሲ ሃሳያ ዉርሲያ ዎዴ፥ ቁማ ማናው ኡቶ ኣሳፔ ኢቱ ሃዋ ሲሲዴ፥ «ፆሳ ካዉቴꬃ ጋዪታን ኡቲያዌ ኣንጄቴዳዋ» ጌዳ።</verse>
				<verse number="16">ዬሱሲካ ሃዋዳን ጌዳ፤ «ኢቲ ቢታኒ ዳሮ ሎዖ ካዉዋ ጊጊሲዴ፥ ጮራ ኣሳቱዋ ፄሴዳ።</verse>
				<verse number="17">ካዉዋ ዎዲ ጋኪና፥ ካሴ ፄሴቶዋንታ፥ ‹ሃዒ ካዉ ጊጌዳ፥ ሃዪቴ› ጊዴ ፄሳና ማላ ባሬ ጎሌን ኪቴቲያ ቆማ ኡንቱንቱኮ ኪቴዳ።</verse>
				<verse number="18">ሺን ኡባቱካ ኢቲፔ፥ ቤናዳን ኣጋና ማላ ዎሴዲኖ፤ ኮይሮ ቢታኒ ቆማው ኦዲዴ፥ ‹ታኒ ቢታ ሻሜዳ ዲራው ባዴ ቤዓናው ኮሼ፤ ሄዋ ዲራው ሃያ ጎዶ ታው ሃንቄቶፓሪኪ› ጌዳ።</verse>
				<verse number="19">«ላዔꬂያዌ ቃሲ፥ ‹ታኒ ኢቼሹ ዋꬃ ቦራቱዋ ሻሜዳዋንታ ዋፃ ቤዓናው ቢያ ዲራው፥ ሃያ ጎዶ ታው ሃንቄቶፓሪኪ› ጌዳ።</verse>
				<verse number="20">«ሃራይ ቃሲ፥ ‹ታኒ ማቻቶ ኣኬዳ ዲራው፥ ያናው ዳንዳያቤይኬ› ጌዳ።</verse>
				<verse number="21">«ቆማይካ ዪዴ ባሬ ጎዳው፥ ሃኖዋ ኡባ ኦዴዳ። ሄ ዎዴ ጎዳይ ዳሮ ሃንቄቲዴ፥ ባሬ ጎሊያን ኪቴቲያ ቆማ፥ ‹ሂኒ ካታማ ኦጊያኔ ሎሶ ኦጊያ ኤሌላዴ ኬሳ፤ ማንቃቱዋኔ ጉንዳቱዋ፥ ዶማቱዋኔ ቆቃቱዋ ሃ ኣካዴ ያ› ጌዳ።</verse>
				<verse number="22">«ኣ ቆማይካ፥ ‹ጎዳው፥ ኔኒ ታና ኣዛዞዋዳን ኦꬃዲ፤ ሺን ሃዒካ ሃራ ኣሳ ኣኪያሳይ ዴዔ› ጌዳ።</verse>
				<verse number="23">ጎዳይካ ባሬ ቆማ፥ ‹ታ ጎሊ ኩማናዳን ሂኒ ኦጊያፔ ካሬ ባጋኔ ዲርሳ ጋፃ ኡባ ኬሳዴ፥ ኣሳ ታ ጎሌ ኣካዴ ያ።</verse>
				<verse number="24">ኣያው ጎፔ፥ ኮይሮ ታ ጎሌ ሾቤቴዳዋንቱፔ ኢቲ ኣሳይኔ ታ ቁማ ሜና› ጌዳ» ያጌዳ።</verse>
				<verse number="25">ጮራ ኣሳይ ዬሱሳና ኢቲፔ ቢዴዒያ ዎዴ፥ ኢካ ኣሳኮ ጉዬ ሲሚዴ፥</verse>
				<verse number="26">«ኦኒኔ ታኮ ዪያዌ ዴዖፔ ባሬ ኣባኔ ኣቶ፥ ባሬ ማቻቶኔ ባሬ ናና፥ ባሬ ኢሻቱዋኔ ሚቻቱዋ፥ ባሬ ዴዑዋ ኣሼናን ታፔ ኣꬂ ዶሶፔ፥ ታና ካሊያዋ ጌቴታናው ዳንዳዬና።</verse>
				<verse number="27">ኦኒኔ ባሬ ማስቃሊያ ቶኪዴ፥ ታ ጌዱዋ ካሌናን ꬋዮፔ፥ ታና ካሊያዋ ጊዳናው ዳንዳዬና።</verse>
				<verse number="28">«ሂንቴንቱፔ ኢቱ ሹቻ ጎሊያ ኬፃናው ኮዮፔ፥ ኪታ ዉርሳናው ጊዲያ ሻሉዋ ካሴቲዴ ኡቲ ሄቴናዌ ኦኔ?</verse>
				<verse number="29">ሄዌ ꬋዮፔ፥ ጎሊያ ዶሚዴ፥ ኪታ ዉርሳናው ዎልቃይ ኢፆፔ፥</verse>
				<verse number="30">ቤዔዳዋንቱ ኡባይ፥ ‹ሃ ቢታኒ ኬፃናው ዶሜዳ፤ ሺን ኪታ ዉርሳናው ኢፄቴዳ› ጊዴ ቂሊጪኖ።</verse>
				<verse number="31">«ዎይ ታሙ ሻዓ ኦላንቻቱዋ ኦይቄዳ ኢቲ ካቲ፥ ሃራ ላታሙ ሻዓ ኦላንቻቱዋ ኦይቄዳዋንቱና ኦሌታናው ዳንዳዮፔኔ ኮይሮና፥ ታኒ ፆናኔ ፆኒኪታሻ ጊዴ ኡቲ ቆፔኔ?</verse>
				<verse number="32">ባሬው ዳንዳዬቴናን ꬋዮፔ፥ ኦላው ዪያ ዮኮ ካቲ ሃኩዋን ዴዒሺን ኪቲዴ ሲጌታናው ዎሴ።</verse>
				<verse number="33">ሲሚ ሃዋዳንካ ሂንቴንቱፔ ኦኒኔ ባሬው ዴዒያዋ ኡባ ኣጌናዌ፥ ታና ካሊያዋ ጊዳናው ዳንዳዬና።</verse>
				<verse number="34">«ማፂኒ ሎዓ፤ ሺን ሎቂሎቄናን ꬋዮፔ፥ ላዔꬆ ኣ ዎቲ ሎቂሎቂሳናው ዳንዳዬቲ?</verse>
				<verse number="35">ቢታዉካ ሎዔና፤ ቱዔያናዉካ ማዴናዋ ጊዶ ዲራው፥ ኣሳይ ኣ ኦሊ ኣጌ። ሲሲያ ሃይꬃይ ዴዒያዌ ሃዋ ሲሶ» ያጌዳ።</verse>
			</chapter>
			<chapter number="15">
				<verse number="1">ኢቲ ጋላሲ፥ ቃራፃ ሺሺያዋንቱኔ ናጋራንቻቱ ኡባይ ዬሱሳ ሲሳናው ኣኮ ሺቄዲኖ።</verse>
				<verse number="2">ፓሪሳዋቱኔ ሙሴ ሂጊያ ታማሪሲያዋንቱ፥ «ሃ ቢታኒ፥ ናጋራንቻቱዋ ሺሺያዋኔ ኡንቱንቱና ቁማ ሚያዋ» ያጊዴ ዙዙሜዲኖ።</verse>
				<verse number="3">ዬሱሲካ ሌሚሱዋን ዛሩዋ ሃዋዳን ያጊ ኦዴዳ፡</verse>
				<verse number="4">«ፄቱ ዶርሳይ ዴዒያ ኡራይ ሂንቴንቱ ጊዶፔ ዴዒንቶ ሄዋፔ ኢቱ ባዪንቶ ኡዱፑ ታማኔ ኡዱፑኑዋ ዴንባን ኣጊዴ ባዬዳዋ ቤታና ጋካናው ኮዬናዌ ኦኔ?</verse>
				<verse number="5">ዴሜዳ ዎዴ ናሼቻን ባሬ ሃሺያ ቦላን ዶርሳ ቶኪ፥</verse>
				<verse number="6">ባሬ ጎሌ ሲሚዴ፥ ባሬ ዶሲያዋንታኔ ሾራቱዋ ኢቲፔ ፄሲዴ፥ ‹ባዬዳ ታ ዶርሳ ዴሞ ዲራው፥ ታናና ኢቲፔ ናሼቲቴ› ያጊዴ ኦዴ።</verse>
				<verse number="7">ሄዋዳንካ ናጋራ ፓፄꬃ ኮሼና ኡዱፑ ታማኔ ኡዱፑ ፂላቱዋፔ ኣꬂዴ ናጋራ ፓፂያ ኢቲ ናጋራንቻን ሳሉዋን ዳሮ ናሼቻይ ጊዳናዋ።</verse>
				<verse number="8">«ቃይካ ታሙ ናሃሲያ ሳንቲሚ ዴዒያ ሚሺራታ ታሙዋፔ ኢቱ ባዪንቶ ዴማና ጋካናው ፆምፒያ ፆምፓዴ፥ ጎሊያ ፒታዴ ሎይꬃ ኮዬናዉና ኢዛ ኦኔ?</verse>
				<verse number="9">ኢዛካ ዴሜዳ ዎዲያን ባሬ ዶሲያዋንታኔ ባሬ ሾራቱዋ ኢቲፔ ፄሳዴ፥ ‹ታፔ ባዬዳ ሳንቲሚያ ዴሜዳ ዲራው፥ ታናና ኢቲፔ ናሼቲቴ› ያጋዴ ኦዳው።</verse>
				<verse number="10">ሄዋዳንካ ናጋራ ፓፂያ ኢቲ ናጋራንቻ ጋሶቴꬃን ፆሳ ኪታንቻቱዋ ሲንꬃን ናሼቻይ ሃናናዋ» ያጌዳ።</verse>
				<verse number="11">ጉጂዴ ዬሱሲ፥ «ላዑ ናናይ ዴዒያ ኢቲ ቢታኒ ዴዔ፤</verse>
				<verse number="12">ኡንቱንቱፔካ ቴፋ ናዓይ፥ ‹ኔ ማፁዋፔ ታና ጋኪያዋ ኢማ› ጌዳ። ኣዉካ ባሬ ማፁዋፔ ናናቶ ጊሼዳ።</verse>
				<verse number="13">ጉꬃ ዎዲያፔ ጉዪያን ቴፋ ናዓይ ባሬና ጋኬዳዋ ኡባ ሺሺ ኣኪዴ ሂኒ ሃኮ ጋዴ ቤዳ፤ ሄዋን ባሬ ኣኬዳ ሚሻ ኡባ ላሊ ዉርሲ ኣጌዳ።</verse>
				<verse number="14">ኢካ ዴዒያዋ ኡባ ዉርሴዳዋፔ ጉዪያን ሄ ጋዴን ዎልቃማ ኮሻይ ጌሌዳ፤ ኢካ ሜቱዋን ኡንዔቱሳ ዶሜዳ።</verse>
				<verse number="15">ሃዋ ዲራው ሄ ጋዴን ዴዒያዋንቱፔ ኢቱዋኮ ሺቂዴ፥ ‹ታና ኔው ቆማ ኦꬃሪኪ?› ያጊና፥ ቢታኒካ ባሬ ጉዱንꬃ ዉዲያ ሄማና ማላ ኣ ዴምባ ዬዴዳ።</verse>
				<verse number="16">ጉዱንꬃ ዉዲ ሚያ ሃልዑዋ ማናው ኣሞቴዳ፤ ሺን ሄዌንቶካ ኣው ኢሚያዌ ቤቲቤና።</verse>
				<verse number="17">ባሬ ባዪዙዋ ኤሮ ዎዴ፥ ‹ቁማይ ፆኒዴ ሳዓን ኣቲያ ታ ኣቦ ኦꬂያዋንቱ ኣፑኔ፤ ሺን ታኒ ሃዋን ኮሻን ሃይቃና ማታይታ?</verse>
				<verse number="18">ዴንዳዴ ታ ኣቡኮ ባኔ› ሃዋዳን ያጋና፤ ‹ታ ኣቦ፥ ፆሳካ ኔናካ ናቃዲ፤</verse>
				<verse number="19">ሃኒፔ ጉዬ ኔ ናዓ ያጌታዴ ፄሴታናው ቤሲኬ፤ ኔው ኪቴቲያዋንቱፔ ኢቱዋዳን ታና ዎꬃሪኪ ጋና› ጌዳ።</verse>
				<verse number="20">ሄ ማንዒያንካ ዴንዲዴ ባሬ ኣቡኮ ዬዳ። «ኢ ቢሮ ሃኩዋን ዴዒሺን፥ ኣዉ ቤዒዴ፥ ኣው ቃሬቴዳ፤ ኣኮ ዎፂ ቢዴ፥ ኣ ኢዲሚ ዬሬዳ።</verse>
				<verse number="21">«ናዓይካ፥ ‹ታ ኣቦ፥ ታኒ ፆሳካ ኔናካ ናቃዲ፤ ሃኒፔ ጉዬ ኔ ናዓ ጌቴታዴ ፄሴታናው ቤሲኬ› ያጌዳ።</verse>
				<verse number="22">ሺን ኣዉ ባሬ ኦሳንቻቱዋ፥ ‹ኤሌሊ ቢዴ፥ ኡባፔ ዶሬቴዳ ሎዖ ማዩዋ ኣሂዴ፥ ኣ ማዪዚቴ፤ ኣ ቢራꬊያን ሚጊዱዋ፥ ኣ ጌዲያንካ ጫማ ዎꬂቴ።</verse>
				<verse number="23">ሞꬌዳ ኮሩማ ኣሂዴ ሹኪቴ፤ ሞይቴ፥ ናሼቶይቴ።</verse>
				<verse number="24">ኣያው ጎፔ፥ ሃዌ ታ ናዓይ ሃይቄዳ፤ ሺን ሃዒ ፓፄዳ፤ ባዬዳ፤ ሺን ሃዒ ቤቴዳ› ያጊና፥ ናሼቻ ዶሜዲኖ።</verse>
				<verse number="25">«ሄ ዎዲያን፥ ባይራ ናዓይ ጋዴን ዴዒያዌ ዪዴ ጎሌኮ ማቲያ ዎዴ፥ ዬꬃኔ ዱሩዋ ኮሹንቻ ሲሴዳ።</verse>
				<verse number="26">ኢካ ዬዉ ኣዬንቶ ኤራናው ኮዪዴ፥ ቆማቱዋፔ ኢቱዋ ፄሲዴ፥ ‹ሃዌ ኣዬ?› ጊዴ ኦቼዳ።</verse>
				<verse number="27">ቆማቱካ፥ ‹ኔ ኢሻይ ሳሮ ዬዳ ዲራው፥ ኔ ኣቡ ሞꬎ ኮሩማ ኣው ሹኬዳ› ያጊ ኦዴዲኖ።</verse>
				<verse number="28">«ባይራ ናዓይ ሃንቄቲዴ ጎሌ ጌሊኬ ያጊ ኢፂና፥ ኣዉ ካሬው ኬሲዴ፥ ጌላናዳ ዎሴዳ።</verse>
				<verse number="29">ሺን ኢ ዛሪዴ ባሬ ኣባ፥ ‹ሄኮ ሃዋ ኬና ዎዲያ ቆማዳን ኔው ኪቴታዲ፤ ኔ ኣዛዞዋፔ ኢቱዋኔካ ፓጪሳ ቤይኬ፤ ታ ላጌꬃቱዋና ኢቲፔ ናሼታና ማላ ሃራይ ኣቶ ኢቲ ዴሻ ቡልዑዋኔ ታው ኢማ ቤይካ፤</verse>
				<verse number="30">ሺን ሃዌ ኔ ናዓይ ኔ ሚሻ ጫራቱዋና ኢቲፔ ዲፊሲዴ ዪና፥ ꬊኮ ቦራ ሹካዳ› ያጌዳ።</verse>
				<verse number="31">«ኣዉካ ኣ፥ ‹ታ ናዓው፥ ኔኒ ኡባ ጋላሳ ታናና ኢቲፔ ዴዓ፤ ታሳ ጊዴዳባይ ኡባይካ ኔዋ።</verse>
				<verse number="32">ሺን ሃዌ ኔ ኢሻይ፥ ሃይቄዳዌ ፓፆ ዲራዉኔ ባዬዳዌ ቤቶ ዲራው፥ ኑኒ ሚዲኔ ኡሺዴ ናሼታናው ቤሴ› ያጌዳ» ጊዴ ኦዴዳ።</verse>
			</chapter>
			<chapter number="16">
				<verse number="1">ዬሱሲ ባሬና ካሊያዋንቶ ኦዲዴ፥ «ኢቲ ዱሬ ቢታኒ፥ ባሬ ጎሊያ ኡባ ቦላ ሱንꬄዳ ኢቲ ቢታኒ ዴዔ፤ ሺን ሃ ቢታኒ ኣ ሚሻ ባዪዜ ያጊያ ዚጊርሳይ ኣ ጋኬዳ፤</verse>
				<verse number="2">ሄዋ ዲራው ባሬ ሱንꬄዳ ቢታኒያ ፄሲዴ፥ ‹ሃዌ ታኒ ሲሲያ ዬዉ ኣዬ? ሃኒፔ ጉዬ ኔኒ ታ ጎሊያኒኔ ታ ሚሻ ቦላ ታፔ ጋርሳና ሱንꬄታዴ ኪቴታናው ዳንዳያቤና ዲራው፥ ሃቼ ጋካናው ኪቴቴዳዋ ሄታዴ ሼꬋ› ያጌዳ።</verse>
				<verse number="3">«ሱንꬄቴዳዌ ባሬ ዎዛናን፥ ‹ታ ጎዳይ ታና ሱንꬃቴꬃፔ ኮላና ሃኔ፤ ሺን ታ ዋኖሻ? ጎሻናው ዎልቃይ ታው ባዋ፤ ዎሳናው ቃሲ ታው ፖኬ።</verse>
				<verse number="4">ታ ኦꬃናባ ታ ኤራይ፤ ኢ ታና ሱንꬃቴꬃፔ ኬሶፔ፥ ባሬንቱ ጎሌ ቢና፥ ታና ሞኪያ ላጌꬃቱዋ ታኒ ዴማና› ያጌዳ።</verse>
				<verse number="5">«ባሬ ጎዳፔ ሻሉዋ ታልዔዳ ኣሳቱዋ ሁጲያን ሁጲያን ፄሲዴ፥ ኮይሮ ቢታኒያ፥ ‹ኔኒ ታ ጎዳፔ ዎይሳ ኬና ሻሉዋ ታልዓዲ?› ያጌዳ።</verse>
				<verse number="6">«ኢካ፥ ‹ታኒ ፄቱ ባሬታ ኩሜዳ ዛይቲያ ታልዓዲ› ያጌዳ። «ሱንꬄቴዳ ቢታኒካ፥ ኔኒ ፓራማና ዋራቃታ ሄይ፤ ኡታዴ ኤሌካ ‹ኢሻታማ› ጋዴ ፃፋ ያጌዳ።</verse>
				<verse number="7">«ሄዋፔ ሃራ ቢታኒያ፥ ‹ኔኒ ኣፑኑዋ ታልዓዲ?› ያጌዳ። « ‹ፄቱ ቁንዓ ዛርጋ› ያጌዳ። «ሱንꬃይካ፥ ‹ዋራቃታ ሄይ፤ ሆስፑን ታማ ጋዴ ፃፋ› ያጌዳ።</verse>
				<verse number="8">«ሄ ሱንꬃይ ጪንጫቴꬃን ኦꬄዳ ዲራው፥ ኣ ጎዳይ ኣ ጋላቴዳ፤ ኣያው ጎፔ፥ ሃ ኣላሚያ ኣሳይ ባሬንቱዎ ፖዑዋ ኣሳፔ ኣꬌዳ ጪንጫቱዋ።</verse>
				<verse number="9">«ታኒ ሂንቴንቶ ያጋይ፥ ‹ሃ ኣላሚያ ሻሉ ዉሪያ ዎዴ፥ ሜꬊናው ዉሬና ጎሊያን ሂንቴንታ ሞካና ማላ፥ ሃ ሚሻን ሂንቴንቶ ላጊያ ዴሚቴ።</verse>
				<verse number="10">ላፋ ዬዉዋን ኣማኔቴዳዌ፥ ዎጋባኒካ ኣማኔቴ። ሺን ላፋ ዬዉዋን ኣማኔቲቤናዌ፥ ዎጋባኒካ ኣማኔቴና።</verse>
				<verse number="11">ሲሚ ሂንቴንቱ ሃ ኣላሚያ ሻሉዋን ኣማኔቴናዋ ጊዶፔ፥ ቱማቴꬃ ሻሉዋ ሂንቴንቶ ኦኔ ሃዳራ ጊዴ ኢማናዌ?</verse>
				<verse number="12">ሂንቴንቱ ሃራ ኣሳ ሻሉዋን ኣማኔቴናዋ ጊዶፔ፥ ሂንቴንቱ ሚሻ ኦኔ ሂንቴንቶ ኢማናዌ?› ጌዳ።</verse>
				<verse number="13">«ኢቲ ካላ ላዑ ጎዳቶ ቆማታናው ዳንዳዪያዌ ኣይ ቆማይካ ባዋ፤ ኣያው ጎፔ፥ ኢቱዋ ኢፂዴ፥ ሃራ ዶሴ፤ ዎይ ኢቱዋ ቦንቺዴ፥ ሃራ ካꬌ፤ ፆሳዉኔ ሻሎ ሞዴታናው ዳንዳይኪታ» ያጌዳ።</verse>
				<verse number="14">ሻሉዋ ዶሲያ ፓሪሳዋቱ ሃዋ ኡባ ሲሲዴ፥ ዬሱሳ ቦላ ቂሊጬዲኖ።</verse>
				<verse number="15">ሺን ዬሱሲ ኡንቱንታ፥ «ሂንቴንቱ ኣሳ ሲንꬃን ሂንቴንታ ፂሎ ኣሳ ኦꬂያዋንታ፤ ሺን ፆሳይ ሂንቴንቱ ዎዛና ኤሬ፤ ኣያው ጎፔ፥ ኣሳ ሲንꬃን ቦንቼቴዳዌ ፆሳ ሲንꬃን ቱና ጊዴ።</verse>
				<verse number="16">«ሙሴ ሂጊያኔ ናባቱ ፃፌዳ ማፃፋ ዮሃኒሳ ዎዲያ ጋካናው ኣሳይ ኣዛዜቲዴ ዴዔዲኖ፤ ሄዋፔ ካላ ቃይ ፆሳ ካዉቴꬃይ ኦዴቴዳ፤ ኣሳይ ኡባይ ያ ጌላናው ኬሴቴ።</verse>
				<verse number="17">ሺን ሂጊያፔ ኢቲባይ ኣቲያዋፔ ሳሉኔ ሳዓይ ኣꬊያዌ ማታቴ።</verse>
				<verse number="18">«ባሬ ማቻቶ ቢሊዴ ሃራሮ ኣኪያዌ ኡባይ ዎሹሜ፤ ቃሲ ኣሲናፔ ቢሌቴዳ ማጫዉኖ ኣኪያዌ ኦኒኔካ ዎሹሜ።</verse>
				<verse number="19">«ጋቲ ሎይꬂዴ ኣልዖ ጊዴዳ ማዩዋ ማዪዲኔ ጋላሳን ጋላሳን ኦቶሩዋን ናሼቲዴ ዴዒያ ኢቲ ዱሬ ቢታኒ ዴዔ።</verse>
				<verse number="20">ቃሲካ ኩሜንꬃ ኣሳቴꬃን ማይꬃይ ዴዒያ ኢቲ ኣሊዓዛራ ጌቴቲያ ሂዬሳይ፥ ሃ ዱሬ ቢታኒያ ካሪያን ጊሴዳ።</verse>
				<verse number="21">ሃ ዱሬ ቢታኒያ ሳምፓፔ ላሌቴዳ ሱፓ ማናው ኣሞቴ፤ ሃራይ ኣቶ ካናቱካ ዪዴ ኣ ማይꬃ ላጪኖ።</verse>
				<verse number="22">«ሃ ሂዬሳ ቢታኒ ሃይቂና፥ ኪታንቻቱ ኣ ኣብራሃሞ ባጋ ቦንቾሳ ኣፌዲኖ፤ ዱሬ ቢታኒካ ቃሲ ሃይቂዴ ሞጌቴዳ።</verse>
				<verse number="23">ሲዖሊያን ዳሮ ሴሌቲዴ ዴዒሺን፥ ꬎቁ ጊዴ ሃኩዋን ኣሊዓዛራ፥ ኣብራሃሞ ባጋን ዴዒያዋ ቤዔዳ።</verse>
				<verse number="24">«ኢካ ባሬ ኮሻ ꬎቁ ኡዲዴ፥ ‹ኣብራሃሞ፥ ታ ኣቦ፥ ታው ቃሬታ። ሃ ታማ ሴላን ሜቶታ ዴዒያ ዲራው፥ ኣሊዓዛር ባሬ ቢራꬊያ ፄራ ሃꬃን ቦቺዴ፥ ታ ኢንፃርሳ ኢርፂሳናዳን ሃያና ታኮ ኪታሪኪ› ያጌዳ።</verse>
				<verse number="25">«ኣብራሃሞ ቃሲ፥ ‹ታ ናዓው፥ ኔኒ ፓፃ ዴዓዴ፥ ሎዖ ዴዑዋ ዴዒና፥ ኣሊዓዛር ሎዔና ሜቶ ዴዑዋ ዴዔዳዋ ቆፓ። ሃዒ ቃይ ኢ ሃዋኒ ናሼቲያ ዎዴ፥ ኔኒ ሜቱዋ ቦላ ዴዓ።</verse>
				<verse number="26">« ‹ሃዋፔ ሃራይ ቃይ፥ ሃዋፔ ያ ሂንቴንቱኮ ኣꬋናው ኮዪያዋንቱ ኣꬌናዳን፥ ያኒ ዴዒያዋንቱካ ቃሲ ሃ ኑኮ ፒኔናዳን፥ ኑ ጊዶኒኔ ሂንቴንቱ ጊዶን ዎጋ ኣፉ ሜꬌቴዳ› ያጌዳ።</verse>
				<verse number="27">«ዱሬ ቢታኒካ፥ ‹ኣብራሃሞ፥ ሲሚ ሄዋ ጊዶፔ፥ ኔኒ ኣሊዓዛራ ታ ኣቡ ጎሌ ዬዳና ማላ፥ ኔና ዎሳይ።</verse>
				<verse number="28">ኣያው ጎፔ፥ ታው ኢቼሹ ኢሻቱ ዴዒያ ዲራው፥ ኡንቱንቱ ቃይ ሃ ሜቱዋሳ ዬና ማላ፥ ኡንቱንቶ ኣሊዓዛር ቢዴ ማርካቶ› ያጌዳ።</verse>
				<verse number="29">«ኣብራሃሞ ቃሲ፥ ‹ሙሴኔ ናባቱ ፃፌዳ ማፃፋይ ኡንቱንቶ ዴዔ፤ ሄ ማፃፋይ ጊያዋ ኡንቱንቱ ሲሲኖ› ያጌዳ።</verse>
				<verse number="30">«ዱሬ ቢታኒ፥ ‹ሂዒ፤ ኣብራሃሞ፥ ታ ኣቦ፥ ሄዋ ጊዴና፤ ሺን ኢቲ ቢታኒ ሃይቁዋፔ ዴንዲዴ፥ ኡንቱንቱኮ ቢንቶ፥ ኡንቱንቱ ባሬንቱ ናጋራ ፓፂዴ፥ ሲማናዋንታ› ያጌዳ።</verse>
				<verse number="31">«ኣብራሃሞካ፥ ‹ኡንቱንቱ ሙሴኔ ናባቱ ፃፌዳ ማፃፋ ሲሴናዋ ጊዶፔ፥ ሃራይ ኣቶ ኢቲ ኡራይ ሃይቁዋፔ ዴንዲ ዪንቶካ ኣማኒኪኖ› ጌዳ» ያጌዳ።</verse>
			</chapter>
			<chapter number="17">
				<verse number="1">ዬሱሲ ባሬና ካሊያዋንታ፥ «ኣሳ ባሌꬂያዌ ዬናን ኣቴና፤ ሺን ባሌꬂያዋ ኣሂያ ኡራው ኣው ኣዬ፤</verse>
				<verse number="2">ሄ ቢታኒ ሃ ጉꬃቱዋፔ ኢቱዋ ባሌꬂያዋፔ፥ ጋጪያ ዎፃ ባሬ ቆꬊያን ቃሼቲዴ ኣባን ሚቴቲያዌ ኣው ሎዓ።</verse>
				<verse number="3">ሂንቴ ሁጴው ናጌቲቴ። «ኔ ኢሻይ ኔና ናቆፔ፥ ኣ ዞራ። ቃሲ ናጋራፔ ኢ ሲሞፔ፥ ኣው ኣቶ ያጋ።</verse>
				<verse number="4">ኢቲ ጋላሲ ኢ ኔና ላፑ ጌዴ ናቂዴ፥ ላፑ ጌዴካ፥ ‹ኔና ታ ናቃዲ፥ ታና ማራ› ጊዴ ኔኮ ዮፔ፥ ኣው ኣቶ ጋ» ያጌዳ።</verse>
				<verse number="5">ኪቴቴዳዋንቱካ ጎዳ፥ «ኑሲ ኣማኑዋ ጉጃ» ያጊዴ ኦቼዲኖ።</verse>
				<verse number="6">ጎዳይካ፥ «ሂንቴው ሳናፊጪያ ኣይፊያ ኬና ኣማኑ ዴዒንቶ፥ ሂንቴንቱ ሃ ቦዒያ፥ ‹ሃዋፔ ሾዴታዴ፥ ኣባን ቶኬታ› ጊንቶ ሂንቴው ኤኖ ጋና» ያጌዳ።</verse>
				<verse number="7">ቃሲካ ዬሱሲ፥ «ሂንቴፔ ጎሺያዌ ዎይ ሚያ ሄሚያ ቆማይ ዴዒያ ኣሳይ ሃቄት ዴዖፔ፥ ጎሻ ጋዴፔ ዎይ ሚያ ጋዴፔ ሲሞ ዎዴ ኤሌካ፥ ‹ሃያ ሼምፓ ኣካ፥ ቁማ ማናው ኡታ› ያጊያዌ ኦኔ?</verse>
				<verse number="8">ዬዉዋን ቃሲ፥ ‹ታ ማና ካዉዋ ጊጊሳ፤ ታ ማናኔ ኡሻና ጋካናው ሚናዴ ታና ኤቃዴ ሚዛ። ሄዋፔ ጉዬ ኔው ማ፥ ኡሻ› ያጊያዋ ጊዴኔ?</verse>
				<verse number="9">ሄ ቆማይ ኪቴቴዳባ ኦꬄዳ ዲራው፥ ሄ ቢታኒ ጋላታናው ቤሴኔ?</verse>
				<verse number="10">ሄዋዳንካ ሂንቴ ቃሲ ኣሳይ ሂንቴና ኪቶ ኦሱዋ ኦꬄዳ ዎዴ፥ ‹ኑኒ ማዴና ቆማቱዋ፤ ኑ ኦሶ ፃላላ ኦꬄዶ› ያጊቴ» ያጌዳ።</verse>
				<verse number="11">ዬሱሲ ዬሩሳላሜ ቢዴ፥ ጋሊላፔኔ ሳማሪያ ጊያ ጋዳቱዋፔ ጊዱዋና ኣꬌዳ።</verse>
				<verse number="12">ኢ ኢቲ ጉꬃ ካታማቶ ጌሊያ ዎዲያን፥ ሃኩዋን ኤቄዳ ታሙ ኦሉዋን ኦይቄቴዳዋንቱ ኣ ቤዔዲኖ። ኡንቱንቱካ ሃኩዋን ኤቂዴ፥</verse>
				<verse number="13">ባሬንቱ ኮሻ ꬎቁ ኡዲዴ፥ «ዬሱሳ፥ ጎዳው፥ ሃያ ጎዶ ኑና ፓꬃሪኪ!» ያጌዲኖ።</verse>
				<verse number="14">ዬሱሲ ኡንቱንታ ቤዒዴ፥ «ቢዴ፥ ሂንቴንቱ ቦላ ቄሳቱዋ ቤሲቴ» ያጌዳ። ኡንቱንቱካ ቄሳቱዋኮ ቢዴዒዴ ኦሉዋፔ ፓፄዲኖ።</verse>
				<verse number="15">ኡንቱንቱፔ ኢቱ ባሬ ሃርጊያፔ ፓፄዳዋ ቤዒዴ፥ ባሬ ኮሻ ꬎቁ ኡዲዴ፥ ፆሳ ቦንቺዴ ሲሜዳ።</verse>
				<verse number="16">ጋላቲዴካ ዬሱሳ ጌዲያ ማታን ጉልባቴዳ። ሄ ቢታኒ ሳማሪያ ኣሳ።</verse>
				<verse number="17">ዬሱሲ ዛሪዴ፥ «ታሙ ፓፂቤይኪኖ? ያቲና ኡዱፑናቱ ሃቃን ዴዒኖ?</verse>
				<verse number="18">ኣዪሁዳ ኣሳ ጊዴና ሳማሪያ ቢታኒያፔ ኣቲን፥ ፆሳ ቦንቻናው ሲሜዳዋንቱ ባዋ ጉሴ?» ያጌዳ።</verse>
				<verse number="19">ዬሱሲ ኣ፥ «ዴንዳ ባ፤ ኔ ኣማኑ ኔና ፓꬄዳ» ያጌዳ።</verse>
				<verse number="20">ፓሪሳዋቱ ኢቲ ጋላሲ፥ «ፆሳ ካዉቴꬃይ ኣዉዴ ያኔ?» ጊዴ ኦቺና ዬሱሲ፥ «ፆሳ ካዉቴꬃይ ሂንቴንቱ ናጊያ ኦጊያን ዬና» ያጊ ዛሬዳ።</verse>
				<verse number="21">ቃሲካ፥ «ኦኒኔ፥ ‹ፆሳ ካዉቴꬃይ ሃዋን ዴዔ›፥ ዎይ ‹ሄዋን ዴዔ› ጋናው ዳንዳዬና፤ ፆሳ ካዉቴꬃይ ሂንቴንቱ ዎዛና ጊዶን ዴዔ» ያጌዳ።</verse>
				<verse number="22">ዬሱሲ ባሬና ካሊያዋንቶ ኦዲዴ፥ «ኣሳ ናዓይ ቆንጪያ ጋላሳቱዋፔ ኢቱዋ ቤዓናው ሂንቴንቱ ኣሞቲያ ዎዲ ያና፤ ሺን ቤዒኪታ።</verse>
				<verse number="23">ቃሲ ኡንቱንቱ ሂንቴና፥ ‹ሃዌኩ ሃዋና› ዎይ ‹ሄዋና› ያጋናዋንታ። ሺን ኡንቱንታ ካሊዴ፥ ኡንቱንቱና ቦፒቴ።</verse>
				<verse number="24">ዋልቃንꬃይ ሳሉዋን ዎልቃሚያ ዎዴ፥ ሃ ጋፃፔ ሂኒ ጋፃ ፖዑ ፖዒያዋዳን፥ ኣሳ ናዓ ዩሳይካ ሄዋዳን ሃናናዋ።</verse>
				<verse number="25">ሺን ኮይሮቲዴ ኣሳ ናዓይ ዳሮ ሜቱዋ ሜቶታናዉኔ ሄ ዎዲያን ዴዒያ ዬሌታን ኢፄታናው ቤሴ።</verse>
				<verse number="26">«ኖሄ ዎዲያን ሃኖዋዳንካ፥ ኣሳ ናዓይ ቆንጪያ ጋላሳንካ ሄዋዳን ሃናናዋ።</verse>
				<verse number="27">ኖሄ ማርካቢያ ጌሎ ጋላሳይ ጋካናው ኡንቱንቱ፥ ሚዲኔ ኡሺዴ፥ ኣኪዲኔ ኣኬቲዴ ዴዒሺን፥ ባሻ ሃꬃይ ዪዴ ኡባ ኣሳካ ባዪዜዳ።</verse>
				<verse number="28">«ሄዋዳንካ፥ ሎፄ ዎዲያን፥ ኣሳይ ሚዲኔ ኡሺዴ፥ ዛሊዒዴ፥ ቶኪዲኔ ጎሊያ ኬፂዴ ዴዔዲኖ።</verse>
				<verse number="29">ሺን ሎፄ፥ ሶዶማፔ ኬሶ ጋላሳን ቃሲ ሳሉዋፔ ታማይኔ ኤፂያ ቦንቆ ሹቻይ ቡኬዳ፤ ኡባባካ ሚዴ ዉርሴዳ።</verse>
				<verse number="30">«ኣሳ ናዓይ ቆንጪያ ጋላሳንካ ሃዋዳን ሃናናዋ።</verse>
				<verse number="31">ሄ ጋላሳን፥ ጎሊያ ሁጲያን ዴዒያዌ፥ ጎሌ ጋርሳን ዴዒያ ሚሻ ኣካናው ዎꬎፖ፤ ሃዋዳንካ ጎሻ ጋዴን ዴዒያዌ፥ ጉዬ ሲሞፖ።</verse>
				<verse number="32">ኣኔ ሎፄ ማቻቲባ ቆፒቴ!</verse>
				<verse number="33">ባሬ ሼምፑዋ ኣሻናው ኮዪያ ኡባይ፥ ባዪዜ፤ ባሬ ሼምፑዋ ባዪዚያ ኡባይ፥ ዴዑዋን ናጌ።</verse>
				<verse number="34">ታ ሂንቴው ኦዲያዌ ኣዬ ጎፔ፥ ሄ ቃማን ላዑ ኣሳቱ ኢቲ ጊሱዋን ጊሳናዋንታ፤ ኡንቱንቱፔ ኢቱ ኣኬቲና ላዔꬂያዌ ኣታናዋ።</verse>
				<verse number="35">ላዑ ማጫ ኣሳቱ ኢቲ ዎፃን ጋጫናዋንታ፤ ኢቲና ኣኬቲና፥ ኢቲና ኣታናዉኑ።</verse>
				<verse number="36">ላዑ ኣሳቱ ጎሻ ጋርሳን ዴዒኖ፤ ኢቱ ኣኬታናዋ፥ ላዔꬂያዌ ኣታናዋ» ያጌዳ።</verse>
				<verse number="37">ኣ ካሊያዋንቱ ዬሱሳ፥ «ጎዳው፥ ሄዌ ሃቃን ሃናናዌ?» ያጌዲኖ። ኢካ ዛሪዴ፥ «ባኩታይ ዴዒያሳ ሾርቲ ሺቃናዋ» ያጌዳ።</verse>
			</chapter>
			<chapter number="18">
				<verse number="1">ዬሱሲ ባሬና ካሊያውንቶ፥ ሳሌቴናን ኡባ ጋላሲ ዎሳናዳን ሌሚሱዋን ኦዴዳ።</verse>
				<verse number="2">ኢካ፥ «ኢቲ ካታማን ፆሳው ያዬናዌ፥ ኣሳካ ቦንቼና ኢቲ ዳናይ ዴዔ።</verse>
				<verse number="3">ሄ ካታማን ኣምዔ ሚሺራታ ዴዓው። ኢዛካ ሄ ዳናኮ ያዴ፥ ‹ታ ሞርኬዉኔ ታው ዴዒያ ዬዉዋ ፒርዳ› ያጋዱ።</verse>
				<verse number="4">«ዳሮ ዎዲያን ኢዚው ፒርዴናን ኢፄዳ። ሺን ባሬ ዎዛናን ቆፒዴ፥ ‹ታኒ፥ ኡባ ፆሳው ያያና ꬋዮፔካ፥ ኣሳካ ቃይ ቦንቻና ꬋዮፔ፥</verse>
				<verse number="5">ሃ ኣምዔ ሚሺራታ ታና ላባንꬂያ ዲራዉኔ ኡባ ዎዴ ታኮ ያዴ ታና ዳቡርሴና ማላ፥ ታኒ ኢዚው ፒርዳና› ጌዳ።</verse>
				<verse number="6">«ሄ ማካላንቻ ዳናይ ጎዋ ኣኬኪቴ።</verse>
				<verse number="7">ፆሳይ ጋላሲኔ ቃማ ባሬንታ ማዳና ማላ፥ ዳንዳያን ኣኮ ዋሲያ ዶሬታዋንቱሲ ፒርዴኔዬ? ኢ ኡንቱንቶ ኤሌካ ዛሬኔ?</verse>
				<verse number="8">ታኒ ሂንቴንቶ ያጋይ፤ ኡንቱንቶ ኤሌሊ ፒርዳና፤ ሺን ኣሳ ናዓይ ዪያ ዎዴ ሃ ቢታን ኣማኑዋ ዴማኔሻ?» ያጌዳ።</verse>
				<verse number="9">ባሬንታ ጌሻ ጊዴ ኣማኔቲያዋንቶኔ ሃራ ኡባ ዳሪ ካꬊያዋንቶ፥ ዬሱሲ ሃ ሌሚሱዋ ኦዴዳ፡</verse>
				<verse number="10">«ላዑ ኣሳቱ ዎሳናው ጌሻ ጎሊያ ጌሌዲኖ። ሄዋንቱፔ ኢቱ ፓሪሳዊያ፤ ኢቱ ቃይ ቃራፃ ቃንፂያዋ።</verse>
				<verse number="11">ፓሪሳዊ ዴንዲ ኤቂዴ ባሬ ዎዛናን ዎሲዴ፥ ‹ፆሳው፥ ታኒ ሃራ ኣሳዳን፡ ቦንቂያዋንቱዳን፥ ማካሊያዋንቱዳን፥ ዎሹሚያዋንቱዳን፥ ዎይ ሃዋዳን ቃራፃ ሺሼና ዲራው ኔና ጋላታይ።</verse>
				<verse number="12">ሳሚንታን ላዑ ካላ ፆማይ፤ ታኒ ዴሚያ ኡባፔ ታሙ ኩሺያፔ ኢቱዋ ኢማይ› ያጌዳ።</verse>
				<verse number="13">«ሺን ቃራፂያ ቢታኒ ሃኩዋን ኤቂዴ፥ ባሬ ኣይፊያን ፑዴ ሳሉዋ ꬎቁ ጊዴ ፄላናዉካ ኮዪቤና። ሺን ባሬ ቲራ ባቂዴ፥ ‹ፆሳው፥ ታኒ ናጋራንቻ፤ ታና ማራ› ያጌዳ።</verse>
				<verse number="14">ታኒ ሂንቴንቶ ኦዲያዌ ኣዬ ጎፔ፥ ካሴ ቢታኒያፔ ኣꬊዴ ሃ ቢታኒ ፂሎ ጊዲዴ ባሬ ጎሌ ሲሜዳ፤ ባሬና ꬎቁ ኦꬂያ ኡባይ ካዉሻና፤ ባሬና ቃይ ካዉሺሲያ ኡራይ ꬎቁ ጋና» ያጌዳ።</verse>
				<verse number="15">ዬሱሲ ባሬ ኩሺያ ዎꬂዴ ኣንጃና ማላ ኣሳይ ጉꬃ ናና ኣኪዴ ኣኮ ዬዲኖ። ኣ ካሊያዋንቱካ ቤዒዴ፥ ኣሳ ኣሄና ማላ ጌዲኖ።</verse>
				<verse number="16">ዬሱሲ ቃሲ ጉꬃ ናና ባሬኮ ፄሲዴ፥ «ጉꬃ ናናይ ታኮ ያና ማላ ኣጊቴ፥ ዲጎፒቴ፤ ፆሳ ካዉቴꬃይ ሃዋንቱ ማላሳ።</verse>
				<verse number="17">ታኒ ሂንቴንቶ ቱሙዋ ኦዳይ፤ ፆሳ ካዉቴꬃ ጉꬃ ናዓዳን ኣኬናዋንቱ ኡባይ ሄ ካዉቴꬃ ሙሌካ ጌሌና» ያጌዳ።</verse>
				<verse number="18">ዪሁዳ ቢታ ሞዲያዋንቱፔ ኢቱ፥ «ሎዖ ታማሪሲያዎ፥ ታኒ ሜꬊና ዴዑዋ ላታናው ኣያ ኦꬃናው ቤሲ?» ያጊዴ ዬሱሳ ኦቼዳ።</verse>
				<verse number="19">ዬሱሲካ ኣው፥ «ኣያው ታና ሎዖ፥ ያጋይ? ኢቲ ፆሳፔ ኣቲን፥ ሎዑ ኦኒኔ ባዋ፤</verse>
				<verse number="20">ፆሳ ኣዛዛቱዋ፥ ‹ዎሹሞፓ፥ ዎꬎፓ፥ ዉዖፓ፥ ዎርዱዋ ማርካቶፓ፥ ኔ ኣባኔ ኔ ዳዮ ቦንቻ ያጊያዋ ኤራ› » ያጊዴ ዛሬዳ።</verse>
				<verse number="21">ቢታኒ ዛሪዴ፥ «ሃዋ ኡባ፥ ናዓቴꬃፔ ዶማዴ ናጋዲ» ያጌዳ።</verse>
				<verse number="22">ዬሱሲካ ሃዋ ሲሲዴ፥ «ኢቲባይ ኔኒ ቢሮን ኦꬄናኒ ኣቶዌ ዴዔ፤ ሄዌኔካ፥ ኔው ዴዒያዋ ኡባ ዛሊዓዴ ማንቃቶ ኢማ፤ ሃዋ ኦꬆፔ ሳሉዋንካ ኔኒ ዱሬታና፤ ሄዋፔ ጉዬ ታ ጌዱዋ ካላ» ያጌዳ።</verse>
				<verse number="23">ሄ ቢታኒ ቃሲ ሄዋ ሲሲዴ ዳሮ ዱሬ ጊዶ ዲራው ዳሮ ካዮቴዳ።</verse>
				<verse number="24">ዬሱሲካ ሃ ቢታኒ ዳሮ ካዮቶዋ ቤዒዴ፥ «ዱሬ ኣሳይ ፆሳ ካዉቴꬃ ጌላናው ዎቲ ሜታንዴሻ!</verse>
				<verse number="25">ዱሬ ኣሳይ ፆሳ ካዉቴꬃ ጌላናዋፔ ጋሉ ማርፒያ ፆዒያና ኣꬋናዌ ማታቴ» ያጌዳ።</verse>
				<verse number="26">ሄዋ ሲሴዳ ኣሳይ፥ «ሲሚ ኦኒ ኣታናው ዳንዳዪ?» ያጌዲኖ።</verse>
				<verse number="27">ኢካ ቃይ ዛሪዴ፥ «ኣሳው ዳንዳዬቴናዌ ፆሳው ዳንዳዬቴ» ያጌዳ።</verse>
				<verse number="28">ጴፂሮሲ ዛሪዴ፥ «ሲሚ ኑኒ ኑሲ ዴዒያ ኡባ ኣጊዴ ኔና ካሌዶ» ያጌዳ።</verse>
				<verse number="29">ኢካ፥ «ቱሙዋ ጋይ፥ ፆሳ ካዉቴꬃ ዲራው ባሬ ጎሊያ፥ ዎይ ባሬና ዬላዋንታ፥ ዎይ ባሬ ማቺያ፥ ዎይ ባሬ ናና፥ ዎይ ኢሻቱዋ ኣጌዳዌ፥</verse>
				<verse number="30">ሃዎዲያን ዳሮ ዳኩዋ፥ ሲንꬃ ዪያ ካዉቴꬃኒካ ሜꬊና ዴዑዋ ኣኬናዌ ኦኒኔ ባዋ» ያጌዳ።</verse>
				<verse number="31">ዬሱሲካ ታማኔ ላዑ ባሬና ካሊያዋንታ ባሬኮ ፄሲዴ፥ «ሲሚ ዬሩሳላሜ ባና፤ ኣሳ ናዓባይካ ናባቱ ማፃፋን ፃፌቴዳባይ ኡባይ ያኒ ፖሌታና።</verse>
				<verse number="32">ኣዪሁዴ ጊዴናዋንቶ ኣ ኣꬂ ኢማና፥ ቂሊጫና፥ ዳሮ ሜቶꬃና፥ ኣ ቦላን ጩቻና፤</verse>
				<verse number="33">ሾጮዋፔ ጉዪያን ዎꬋና፥ ሄዜንꬂያ ጋላሲ ኢ ዴንዳና» ያጌዳ።</verse>
				<verse number="34">ኡንቱንቱካ ሃ ዬዉዋፔ ኣያኔ ኣኬኪቤይኪኖ፤ ሃዪቁካ ኡንቱንቶ ኣኬኬቲቤና ዲራው ኢ ሃሳዮባካ ኤሪቤይኪኖ።</verse>
				<verse number="35">ዬሱሲ ኢያርኮኮ ማቴዳ ዎዲያን፥ ኢቲ ቆቃ ቢታኒ ዎሲዴ ኦጊያ ጋፃን ኡቴዳ።</verse>
				<verse number="36">ጮራ ኣሳይ ኣꬊያዋ ሲሲዴ፥ «ሃዌ ኣዬሻ?» ያጊ ኦቼዳ።</verse>
				<verse number="37">ኣሳይካ ኣው፥ «ናዚሬቲያ ዬሱሲ ሃዋና ኣꬊዴ ዴዔ» ያጊ ዛሬዲኖ።</verse>
				<verse number="38">ኢካ፥ «ዳዊቴ ናዓ ዬሱሳ፥ ታና ማራሪኪ» ጊዴ ዋሴዳ።</verse>
				<verse number="39">ኣፔ ሲንꬃና ቢዴ ዴዒያዋንቱካ፥ ጮዑ ጋናዳን ሃንቄቴዲኖ። ኢ ቃይ፥ «ዳዊቴ ናዓው፥ ታና ማራሪኪ» ጊዴ ዳሪ ዋሴዳ።</verse>
				<verse number="40">ዬሱሲካ ኤቂዴ፥ ባሬኮ ኣሃናዳን ኣሳው ኦዴዳ።</verse>
				<verse number="41">ዬሱሳኮ ኢ ማቶ ዎዲያን፥ ዬሱሲ፥ «ታኒ ኔው ኣያ ኦꬃናዳን ኮያይ?» ያጊዴ ኣ ኦቼዳ። ኢካ ዛሪዴ፥ «ጎዳው፥ ፄላናው ኮያይ» ጌዳ።</verse>
				<verse number="42">ዬሱሲካ፥ «ፄላ፥ ኔ ኣማኑ ኔና ፓꬄዳ» ያጌዳ።</verse>
				<verse number="43">ሄ ዎዲያንካ ፄሊ ኣጌዳ፤ ፆሳካ ቦንቺዴ ኣ ጌዱዋ ካሌዳ። ኣሳይ ኡባይ ቢታኒያ ፄሊዴ፥ ፆሳ ጋላቴዲኖ።</verse>
			</chapter>
			<chapter number="19">
				<verse number="1">ዬሱሲ ሂኒ ኢያርኮ ካታማ ጌሊዴ፥ ሄዋና ኣꬊ ዴዔ።</verse>
				<verse number="2">ሱንꬃይ ዛኪዮሳ ጌቴቲያ ኢቲ ዱሬ ቢታኒ ሄዋን ዴዔ። ኢካ ቃራፂያዋንቱሲ ካፑዋ።</verse>
				<verse number="3">ዛኪዮሲ ዬሱሳ ጌቴቲያዌ ሃቃዌንቶ ቤዓናው ኮዪሺን ቃንꬃ ጊዴዳዋ ዲራው፥ ኣሳ ጮራቴꬃፔ ዴንዶዋን ቤዓናው ዳንዳዪቤና።</verse>
				<verse number="4">ዬሱሲ ሄ ኦጊያና ኣꬊያ ዲራው፥ ሲንꬃው ኣꬊዴ ኢቲ ቦዒያ ቦላ ኬሴዳ።</verse>
				<verse number="5">ዬሱሲ ሄ ሳዓ ጋኪዴ፥ ꬎቁ ጊ ፑዴ ፄሊዴ፥ «ዛኪዮሳ፥ ሃቼ ኔ ጎሌን ፔሻናው ቤሲያ ዲራው ኤሌ ዎꬋ» ያጌዳ።</verse>
				<verse number="6">ኢካ ኤሌሊ ቦዒያፔ ዎꬊዴ፥ ናሼቻን ዬሱሳ ሞኬዳ።</verse>
				<verse number="7">ሄዋን ዴዒያ ኣሳ ኡባይ ሃዋ ቤዒዴ፥ «ሃዌ ናጋራንቻ ጎሌን ጌሊዴ ኢማꬃ ጊዲዴ ሾቤታና ሃኔ» ጊዴ ኡባቱካ ዙዙንꬃ ዶሜዲኖ።</verse>
				<verse number="8">ዛኪዮሲካ ቃሲ ኤቂዴ ጎዳ፥ «ጎዳው፥ ሲሚ ታው ዴዒያዋ ኡባፔ ባጋ ሂዬሳቶ ኢማና፤ ኦፔኔካ ዎርዱዋን ኣኬዳዋ ጊዶፔ፥ ኦይዱ ዳኩዋ ኡዳዴ ዛራና» ያጌዳ።</verse>
				<verse number="9">ዬሱሲካ ዛኪዮሳው ኦዲዴ፥ «ኔኒካ ኣብራሃሞ ሼሻ ጊዲያ ዲራው፥ ሃቼ ኣቶቴꬃይ ሃ ጎሌ ኣሳው ዬዳ።</verse>
				<verse number="10">ኣያው ጎፔ፥ ኣሳ ናዓይ ባዬዳዋ ኮያናዉኔ ኣሻናው ዬዳ» ያጌዳ።</verse>
				<verse number="11">ኣሳይ ሃዋ ሲሲዴ ዴዒሺን ዬሱሲ፥ ሂኒ ዬሩሳላሜ ማቶ ዲራዉኔ ኡንቱንቶ ፆሳ ካዉቴꬃይ ሃዒካ ቆንጪያዋ ማላቶ ዲራው ሌሚሱዋ ኦዴዳ።</verse>
				<verse number="12">ሃዋዳን ያጊ ዶሜዳ፤ «ኢቲ ዎልቃማ ቢታኒ ባሬው ካዉቴꬃ ቦንቹዋ ኣኪዴ ሲማናው፥ ሂኒ ሃኮ ጋዲያ ቤዳ።</verse>
				<verse number="13">ባሬ ቆማቱዋ ጊዶፔ ታሙዋ ፄሲዴ፥ ኡንቱንቶ ታሙ ሚና ጌቴቲያ ሚሻ ኢሞዋሺን፥ ‹ታኒ ሲማዴ ያና ጋካናው፥ ሃሚሻን ዛሊዒሺቴ› ያጌዳ።</verse>
				<verse number="14">«ሺን ኣ ጋዲያ ኣሳይ ኣ ኢፆ ዲራው፥ ‹ሃ ቢታኒ ኑ ቦላ ካዉታናዳን ኑኒ ኮዮኮ› ያጊዴ፥ ጉዬና ኢ ዴዒያሳ ኣሳ ኪቴዲኖ።</verse>
				<verse number="15">ጊዶፔ ኣቲን፥ ሃ ቢታኒ ካቴ ጊዲዴ ሂኒ ባሬ ጋዴ ሲሜዳ። ሄ ቆማቱ ሁጲያን ሁጲያን ኢ ኢሞ ሚሻን ዛሊዒዴ ኣይ ኬና ዎꬊሴዲኖንቶ ኤራናው ፄሲሴዳ።</verse>
				<verse number="16">«ኮይሮ ቆማይ ሺቂዴ፥ ‹ጎዳው፥ ኔኒ ታው ኢሜዳ ታሙ ሚና ዎꬊያ ታሙዋ ዴማዲ› ያጌዳ።</verse>
				<verse number="17">ኣ ጎዳይ ኣ፥ ‹ሃያናሾ! ኔኒ ሎዖ ቆማ፤ ኔኒ ጉꬃ ዬዉዋን ኣማኔቴዳዋ ጊዳዴ ቤቶ ዲራው፥ ታሙ ካታማቱዋ ቦላን ማታይ ኔው ኢሜቴዳ› ያጌዳ።</verse>
				<verse number="18">«ላዔꬂያዌካ ሺቂዴ፥ ‹ጎዳው፥ ኔኒ ታው ኢሜዳ ኢቼሹ ሚና ጌቴቲያ ሚሻይ ኢቼሹዋ ዎꬌዳ› ያጌዳ።</verse>
				<verse number="19">ኣ ጎዳይካ ኣ፥ ‹ኔው ኢቼሹ ካታማቱዋ ቦላን ማታይ ኢሜቴዳ› ያጌዳ።</verse>
				<verse number="20">ሃራ ሄዜንꬂያ ቆማይ ሺቂዴ፥ ‹ጎዳው፥ ጩርቃን ፃፃ ዎꬄዳ ኔ ሚሻ ሃዋ ቤዓ።</verse>
				<verse number="21">ኣያው ጎፔ፥ ኔኒ ዎꬃቤናሳፔ ኣኪያዋ፤ ዜራቤናዋ ቆይጪያ ሜቄꬂ ባይና ኣሳ ጊዲያ ዲራው፥ ኔው ያያዲ› ያጌዳ።</verse>
				<verse number="22">«ጎዳይካ፥ ‹ሃ ኢታ ቆማይ፤ ኔኒ ሃሳዮ ቃላን ኔ ቦላ ታኒ ፒርዳና። ዎꬃቤናዋ ኣኪያዋ፥ ዜራቤናዋ ቆይጪያ ሜቄꬂ ባይና ኣሳ ጊዲያዋ ኤሮፔ፥</verse>
				<verse number="23">ታኒ ያዴ ታ ሚሻ ዎꬊያና ኣካና ማላ፥ ኣዪሲ ዎꬊሲያዋንቶ ኢማቤይኪ?› ያጌዳ።</verse>
				<verse number="24">«ጎዳይካ፥ ሄዋን ኤቆዋንታ፥ ‹ሃ ሚሻ ኣፔ ዎꬂ ኣኪዴ ታሙ ሚናይ ዴዒያዎ ኢሚቴ› ያጌዳ።</verse>
				<verse number="25">ኡንቱንቱካ፥ ‹ጎዳው፥ ኣው ታሙ ሚናይ ዴዔ› ያጌዲኖ።</verse>
				<verse number="26">«ኢካ፥ ‹ታኒ ሂንቴንቶ ኦዲያዌ፥ ዴዒያዎ ኡባው ጉጄታናዋ፤ ባይናዋፔ ቃሲ ሄ ዴዒያዌካ ኣኬታናዋ።</verse>
				<verse number="27">ዬዉዋን ቃሲ ታኒ ኡንቱንቱ ቦላን ካዉቴናዳን ኮዬዳ ታ ሞርካቱዋ ታኮ ኣሂዴ ታ ሲንꬃን ሹኪቴ› ጌዳ» ያጌዳ።</verse>
				<verse number="28">ዬሱሲ ሃዋ ጎዋፔ ካላ ሂኒ ዬሩሳላሜ ኬሳናው ባሬና ካሊያዋንቱፔ ሲንꬃቲዴ ቤዳ።</verse>
				<verse number="29">ዴብሬ ዛይቴ ጌቴቲያ ዴሪያ ማታን ዴዒያ ሂኒ ቤቴፋጌን ቢታኒያ ጌቴቲያ ሄራ ካታማቱዋኮ ሺቄዳ ዎዴ ባሬና ካሊያዋንቱፔ ላዓቱዋ፥</verse>
				<verse number="30">«ሂንቴንቱፔ ሲንꬃን ዴዒያ ቄሪ ካታማቱዋ ቢቴ፤ ያ ሂንቴንቱ ጌሊያ ዎዴ፥ ኦኒኔ ቢሮ ኡቲቤና ሃሬ ማራይ ቃሼቲ ኡቴዳዋ ዴማኒታ፤ ኣ ቢሊዴ ሃ ኣኪ ዪቴ።</verse>
				<verse number="31">ኦኒኔ ሂንቴንታ፥ ‹ሃዋ ኣያው ቢሊቴ?› ጊዴ ኦቾፔ፥ ‹ኢ ባሬ ጎዳው ኮሺያ ዲራሳ› ያጊቴ» ያጌዳ።</verse>
				<verse number="32">ኪቴቴዳዋንቱካ ቢዴ፥ ዬሱሲ ኡንቱንቶ ኦዶዋዳን ሃኒና ዴሜዲኖ።</verse>
				<verse number="33">ኡንቱንቱ ሃሬ ማራ ቢሊያ ዎዴ ቤዒዴ ሃሪያ ጎዳይ፥ «ሃሬ ማራ ኣያው ቢሊቴ?» ያጌዳ።</verse>
				<verse number="34">ኡንቱንቱካ፥ «ጎዳው ሃዌ ኮሼ» ያጊዴ፥</verse>
				<verse number="35">ሃሬ ማራ ዬሱሳኮ ኣሄዲኖ፤ ባሬንቱ ማዩዋ ኣ ቦላን ዎꬂዴ ዬሱሳ ሃሪያ ቶጊሴዲኖ።</verse>
				<verse number="36">ኣሳይካ ዬሱሲ ቢያ ኦጊያ ቦላ ባሬንቱ ማዩዋ ሂፄዲኖ።</verse>
				<verse number="37">ኢ ዴብሬ ዛይቴ ጌቴቲያ ዴሪያ ዱጌꬃ ኣፊያ ኦጊያ ማቴዳ ዎዴ፥ ዳሮ ጮራ ጊዴዳ ኣ ካሊያዋንቱ ቤዔዳ ፆሳይ ኦꬄዳ ማላታው ኡባው ናሼቲዴ፥ ባሬንቱ ኮሻ ꬎቁ ኦꬂዴ፥</verse>
				<verse number="38">«ጎዳ ሱንꬃን ዪያ ካቲ ኣንጄቴዳዋ፤ ሳሉዋን ሳሮታይ ጊዶ። ቃሲ ኪሊ ꬎቃ ሳሉዋን ዴዒያ ፆሳይ ቦንቼቶ» ያጌዲኖ።</verse>
				<verse number="39">ኣሳ ጋርሳን ዴዒያ ኢቲ ኢቲ ፓሪሳዋቱ ዬሱሳ፥ «ታማርሲያዎ፥ ኔና ካሊያዋንታ ጮዑ ኦꬃሪኪ» ያጌዲኖ።</verse>
				<verse number="40">ኢካ ዛሪዴ፥ «ታኒ ሂንቴንቶ ኦዳይ፥ ኡንቱንቱ ጮዑ ጎፔ፥ ሹቻይካ ዋሳናዋ» ያጌዳ።</verse>
				<verse number="41">ዬሱሲ ዬሩሳላሜ ማቴዳ ዎዴ፥ ካታማቶ ቤዒዴ፥ ዬኪዴ፥</verse>
				<verse number="42">«ኔ ሳሮታው ጊዲያዋ ኔኒ ሃቼ ኤራዲንቶ ሎዓ፤ ሺን ሃዒ ሄዌ ኔ ኣይፊያፔ ጌሜዳ።</verse>
				<verse number="43">ኣያው ጎፔ፥ ኔ ቦላ ያና ዎዲ ዴዔ፤ ሄ ዎዴ ኔና ኢፂያዋንቱ ኔ ዩሹዋን ዲርሳ ዲሪዴ፥ ያፔኔ ሃፔኔ ዶዲዴ፥ ኔና ኡንዔꬂያ ዎዲ ያናዋ።</verse>
				<verse number="44">ኔናኔ ኔ ዲርሳ ጋርሳን ዴዒያ ኔ ኣሳ ሜንꬄሬꬃና። ፆሳይ ኔና ቤዓናው ዬዳ ዎዲያ ኔኒ ኤራቤና ዲራው፥ ኔና ኢፂያዋንቱ ሹቻ ኡባ ኢቱዋ ኢቱዋ ቦላፔ ዴንꬂዴ ላላናዋ» ያጌዳ።</verse>
				<verse number="45">ሃዋፔ ካላ ዬሱሲ ጌሻ ጎሊያ ጌሊዴ፥ ዛሊዒያዋንታ ሄዋፔ ኬሴዳ።</verse>
				<verse number="46">ዬሱሲ ዛሪዴ፥ « ‹ታ ጎሊ ፆሳ ዎሲያ ጎሊያ ጊዳናዋ› ጌቴቲዴ ፆሳ ቃላን ፃፌቴዳ። ሺን ሂንቴንቱ ኣ ፓኑዋ ጎንጎሉዋ ኦꬄዲታ» ያጌዳ።</verse>
				<verse number="47">ዬሱሲ ኡባ ዎዴ ጌሻ ጎሊያን ታማሪሲ ዴዒሺን፥ ቄሳቱዋ ካፓቱ፥ ሙሴ ሂጊያ ታማሪሲያዋንቱኔ ኣሳ ኣዪሲያዋንቱ ኣ ዎꬋናው ኮዪኖ።</verse>
				<verse number="48">ሺን ኣሳይ ኡባይ ኣ ሃሳያፔ ኢቱኔ ኣቴናን ሲሲ ኡቶ ዲራው፥ ኣ ዎꬊያ ኦጊያ ኡንቱንቱ ꬋዬዲኖ።</verse>
			</chapter>
			<chapter number="20">
				<verse number="1">ኢቲ ጋላሲ ዬሱሲ ኣሳ ጌሻ ጎሊያን ታማሪሲዴኔ ሚሺራቹዋ ቃላ ኦዲዴ ዴዒያ ዎዴ፥ ቄሳቱዋ ካፓቱኔ ሙሴ ሂጊያ ታማሪሲያዋንቱ ጋዲያ ጪማቱዋና ኢቲፔ ዬሱሳኮ ዬዲኖ።</verse>
				<verse number="2">ኡንቱንቱካ፥ «ሃ ዬዉዋ ኔኒ ኡዲያዌ ኣይ ማታኔንቶ ኦዳ፤ ሃ ማታካ ኔው ኢሜዳዌ ኢ ኦኔ?» ያጊዴ ኦቼዲኖ።</verse>
				<verse number="3">ኢካ፥ «ታ ሂንቴና ኢቲ ኦሻ ኦቺያዌ ዴዒያዋ ኣኔ ዛሪቴ።</verse>
				<verse number="4">ዮሃኒሳ ፂንቃታይ ፆሳፔ ዎይ ኣሳፔ?» ያጊ ኦቼዳ።</verse>
				<verse number="5">ኡንቱንቱ ባሬ ጊዶን ማቄቲዴ፥ «ፆሳፔ ጎፔ፥ ሄዋ ጊዶፔ ‹ኣያው ኣማኒቤይኪቴ› ኑና ያጋናዋ፤</verse>
				<verse number="6">‹ኣሳፔ› ጎፔ፥ ኣሳይ ኡባይ ዮሃኒሲ ናቢያ ጊዲያዋ ኣማኒያ ዲራው ሹቻን ኑና ዴቻናዋንታ» ያጌዲኖ።</verse>
				<verse number="7">ሃዋሲ፥ «ሃቃፔ ዬዴንቶ ኤሮኮ» ጊዴ ኣው ዛሬዲኖ።</verse>
				<verse number="8">ዬሱሲካ፥ «ሃዋ ጊዶፔ ታካ፥ ታኒ ኦ ማታን ሃ ዬዉዋ ኦꬃይታንቶ ሂንቴንቶ ኦዲኬ» ያጌዳ።</verse>
				<verse number="9">ሃዋፔ ሲሚዴ ዬሱሲ ኣሳው ሃ ሌሚሱዋ ያጊ ኦዱዋ ዶሜዳ፡ «ኢቲ ቢታኒ ዳሮ ዎዪኒያ ቱራቱዋ ቶኬዳ። ጎሻንቻቱዋሲ ኮꬃው ኢሚዴ፥ ኢ ሂኒ ሃራ ጋዲያ ቢዴ ጮራ ዎዲያ ጋሚዔዳ።</verse>
				<verse number="10">ዎዪኒ ኣይፊያ ኣይፎ ዎዴ፥ ዎዪኒያ ጎሻ ጎዳይ ባሬና ጋኪያዋ ኣሃናዳን ኢቲ ቆማ ኮꬃዋቱዋኮ ኪቴዳ። ኪቴቲ ቤዳዋካ ꬎቢዴ፥ ሜላ ኩሺያ ዬዴዲኖ።</verse>
				<verse number="11">ሄዋፔ ሃራ ቆማ ኪቴዳ። ኡንቱንቱ ሄዋካ ቃሲ ꬎቢዴ፥ ቶቺዴ፥ ሜላ ኩሺያ ዬዴዲኖ።</verse>
				<verse number="12">ሃዒካ ሃራ ሄዜንꬂያ ቆማ ኪቴዳ። ኡንቱንቱካ ቃሲ ኣ ማሱንꬂዴ፥ ሂኒ ካሬ ኦሌዲኖ።</verse>
				<verse number="13">«ሄ ዎዪኒያ ቱራ ጎዳይካ፥ ‹ሲሚ ኣያ ኡዶ? ኣኔ ሃዒ ታ ዶሲያ ናዓ ኪታና፤ ኦኒ ኤሪ ኣ ቦንቾፔኔ› ጌዳ።</verse>
				<verse number="14">ጎሻንቻቱ ቃሲ ናዓ ቤዔዳ ዎዴ፥ ‹ሃዌ ኣ ላቲያዋ ጊዶ ዲራው፥ ሃዪቴ ዎꬎይቴ፤ ሄዋፔ ጉዬ፥ ቢታይ ኑሳ ጊዳናዋ› ጊዴ ዞሬቴዲኖ።</verse>
				<verse number="15">ዎዪኒያ ቱራ ሳዓፔ፥ ሂኒ ካሬው ኬሲዴ ኣ ዎꬌዲኖ። «ዎዪኒያ ቱራ ጎዳይካ ኡንቱንታ ኣያ ኦꬃንዴሻ?</verse>
				<verse number="16">ዮፔ ሄ ጎሻንቻቱዋ፥ ዎꬋናዋ፤ ዎዪኒያ ቱራ ሳዓካ ሃራንቶ ኢማናዋ» ያጌዲኖ። ኣሳቱካ ሃዋ ሲሶ ዎዴ፥ «ሃዋ ማላባ ኣሆፖ» ያጌዲኖ።</verse>
				<verse number="17">ዬሱሲካ ሂኒ ኡንቱንቱኮ ፄሊዴ፥ « ‹ሲሚ ሹቻ ጎሊያ ኬፂያዋንቱ ካꬌዳ ሹቻይ፥ ኢ ዋና ጎሊያ ሚኒሲያ ሁጴ ሹቻ ጊዴዳ› ጌቴቲዴ ፃፌቴዳዋ ቢሌꬃይ ኣዬ?</verse>
				<verse number="18">ሃ ሹቻ ቦላን ኩንዲያ ኡባይ ሜዔሬቴ፤ ሹቻይካ ኣ ቦላን ኩንዲያ ኡባይ ቡንቼታናዋ» ያጌዳ።</verse>
				<verse number="19">ሙሴ ሂጊያ ፃፊያዋንቱኔ ቄሳቱዋ ካፓቱ ዬሱሲ ሃሳዬዳ ሌሚሱ፥ ኡንቱንቱ ቦላን ጌቴቶዋ ኤሮ ዲራው፥ ሄ ሳቲያንካ ኣ ኦይቃናው ኮዬዲኖ። ሺን ኣሳው ያዬዲኖ።</verse>
				<verse number="20">ዬሱሳ፥ ሄ ጋዲያ ሞዲያዋሲኔ ኣ ማታሲ ኣꬂዴ ኢማናው ኣ ዶናፔ ኬሲያ ቃላን ኦይቃናው ኢንጄቲያ ዎዲያ ናጊኖ። ሄዋ ዲራው ጌሻ ማላቲዴ ኦይꬃናው ዎቺያዋንታ ኪቴዲኖ።</verse>
				<verse number="21">ሄ ኪቴቶዋንቱካ ዬሱሳ፥ «ታማሪሲያዎ፥ ኔኒ ቱማ ዬዉዋ ሃሳዪያዋኔ ታማሪሲያዋ፥ ሄዋዳንካ ቃይ ፆሳ ኦጊያ ቱማቴꬃን ታማሪሲያዋኔ ኦሲኔ ዱማዬናዋ ኑኒ ኤሬቶ።</verse>
				<verse number="22">ቃሲካ ኡንቱንቱ፥ ሮማ ካቲያ ቄሳሬው ጊራ ጪጋናው ኮሺ ዎይ ኮሼኔ?» ያጊ ኦቼዲኖ።</verse>
				<verse number="23">ኢ ቃሲ ኡንቱንቱ ዴሻቴꬃ ኤሪዴ፥</verse>
				<verse number="24">«ኣኔ ታና ኢቲ ዲናሪያ ቤሲቴ፤ ሄዋ ቦላን ዴዒያ ሚሲሊኔ ፃፌቶዌ ኦና ቤሲ?» ጌዳ።</verse>
				<verse number="25">ኡንቱንቱካ፥ «ቄሳሬዋ» ጊዴ ዛሬዲኖ። ኢኔካ፥ «ሄዋ ጊዶፔ፡ ቄሳሬዋ፥ ቄሳሬው ኢሚቴ፤ ፆሳዋ፥ ፆሳው ኢሚቴ» ያጌዳ።</verse>
				<verse number="26">ኡንቱንቱካ፥ ኢ ሃሳዬዳ ቃላን ኣሳ ሲንꬃን ኦይቃናው ዳንዳዪ ቤይኪኖ። ኣ ዛሩዋን ማላሌቲዴ ጮዑ ጌዲኖ።</verse>
				<verse number="27">ሳዱቃዋናቱፔ ኢቱ ኢቱ ዬሱሳኮ ዪዴ፥ ኦሻ ኣው ሺሼዲኖ።</verse>
				<verse number="28">ኡንቱንቱካ ዬሱሳ፥ «ታማሪሲያዎ፥ ኢቲ ቢታኒ ማቻቶ ኣኪዴ ናዓ ዬሌናን ሃዪያዋ ጊዶፔ፥ ሚሺራቶ ሄዋ ኢሻይ ላታ ኣኪ ናዓ ዬሊዴ ባሬ ኢሻው ዜሬꬃ ዎꬃና ማላ ሙሴ ኑሲ ፃፌዳ።</verse>
				<verse number="29">ኢቲ ዎዲያን ላፑ ኢሻቱ ዴዒያዋንቱፔ፥ ባይራይ ማቻቶ ኣኪዴ ዬሌናን ሃይቂ ኣጌዳ።</verse>
				<verse number="30">ላዔꬂያዌካ ኢዞ ላቴዳ።</verse>
				<verse number="31">ሄዜንꬂያዌካ ቃሲ ኢዞ ኣኬዳ፤ ላፑናቱካ ኢዞ ኣኪዴ ናዓ ዬሌናን ሃይቄዲኖ።</verse>
				<verse number="32">ዉርሴꬃን ሚሺራታካ ሃይቃ ኣጋዱ።</verse>
				<verse number="33">ሲሚ ላፑናቱካ ሄ ሚሺራቶ ኣኬዳ ዲራው፥ ሃይቁዋፔ ዴንዴዳ ዎዴ፥ ኢዛ ኦሲ ማቼ ጊዳኔ?» ያጊ ኦቼዲኖ።</verse>
				<verse number="34">ዬሱሲካ፥ «ሃ ኣላሚያ ናናይ ኣኪኖኔ ኣኬቲኖ።</verse>
				<verse number="35">ሺን ሃይቁዋፔ ዴንዲዴ፥ ሲንꬃፔ ዪያ ዎዲያን ዴዓናው ቤሲያዋንቱ ኣኪኪኖኔ ኣኬቲኪኖ።</verse>
				<verse number="36">ኡንቱንቱ ፆሳ ኪታንቻ ማላቲዴ ዴዒያ ዲራው፥ ሄዋፔ ሲሚዴ ሃይቂኪኖ። ሃይቁዋፔ ዴንዲያዋንታ ጊዲያ ዲራው ኡንቱንቱ ፆሳ ናና።</verse>
				<verse number="37">ሙሴ፥ ፆሳይ ኣው ቆንጬዳ ዎራባ ፃፌዳ ታሪኪያ ጋርሳን፥ ጎዳ ፆሳ፥ «ኣብራሃሞ ፆሳ፥ ዪሳቃ ፆሳ፥ ያዪቆባ ፆሳ» ያጊዴ ፄሱሳይ፥ ሃይቃዋንቱ ዴንዲያዋ ቤሴ።</verse>
				<verse number="38">ኡባይካ ኣው ሃይቂ ቤናዋንታ ጊዲያ ዲራው፥ ኢ ሃይቂቤናዋንቱ ፆሳፔ ኣቲን፥ ሃይቆዋንቱዋ ጊዴና» ያጌዳ።</verse>
				<verse number="39">ኢቲ ኢቲ ሙሴ ሂጊያ ፃፌዳዋንቱካ፥ «ታማሪሲያዎ፥ ሎዑዋ ሃሳያዳ» ያጌዲኖ።</verse>
				<verse number="40">ሃዋፔ ሲሚዴ፥ ኢቱካ ኣ ኦቻናው ፃሎዌ ባዋ።</verse>
				<verse number="41">ሃዋፔ ካላ ዬሱሲ ኡንቱንታ፥ «ኣሳይ ኪሪስቶሳ ዎቲ ‹ዳዊቴ ናዓ› ያጊኖ?</verse>
				<verse number="42">ጋሶቴꬃይኔካ፥ ዳዊቴ ባሬ ሁጴው ማዚሙሬ ማፃፋ ጋርሳን፥ ‹ጎዳይ ታ ጎዳ፥ «ታኒ ኔ ሞርኬቱዋ ኔ ጌዲያፔ ጋርሳና ዴዓናዳን ኦꬃና ጋካናው፥ ታ ኡሼቻን ኡታ» ጌዳ› ያጌዳ።</verse>
				<verse number="43">***</verse>
				<verse number="44">«ሲሚ ዳዊቴ ኪሪስቶሳ፥ ‹ጎዳ›፥ ጊዴ ፄሲያዋ ጊዶፔ፥ ዎቲ ኣው ናዓ ጊዳና ዳንዳዪ?» ያጌዳ።</verse>
				<verse number="45">ኣሳይ ኡባይ ሲሲሺን ባሬና ካሊያዋንቶ፥</verse>
				<verse number="46">«ሙሴ ሂጊያ ታማሪሲያዋንቱፔ ናጌቲቴ፤ ኡንቱንቱካ፥ ኣዱሳ ቃሚሺያ ማዪዴ ዩያናው፥ ጌያይ ዴዒያሳን ቦንቾ ሳሮታ ኣካናው፥ ዎሲያ ጎሌን ቦንቾ ኦይዲያን ኡታናው፥ ሾቤቴዳሳን ቦንቾሳ ኮዪያዋንታ።</verse>
				<verse number="47">ሄዋንቱካ ኣምዓቱዋ ጎሊያ ካሎዪያዋንታ፤ ባሬንታ ቤሳናው ዎሳ ኣዱሲያዋንታ፤ ኡንቱንታ ኢታ ፒርዳይ ናጌ» ያጌዳ።</verse>
			</chapter>
			<chapter number="21">
				<verse number="1">ዬሱሲ ꬎቁ ጊዴ ፄሊያ ዎዴ፥ ዱሬ ኣሳይ ጌሻ ጎሊያን ኢሞታ ሺሺያ ሚሻ ጊዶን ባሬንቶ ዴዒያዋፔ ኡንቱንቱ ዬጊያ ዎዴ ቤዔዳ።</verse>
				<verse number="2">ቃሲካ ኢቲ ሂዬሳ ኣምዔ ሚሺራታ ላዑ ሴምቤሪያ ሄዋን ዬጊያ ዎዴ ቤዒዴ፥</verse>
				<verse number="3">«ታ ሂንቴው ቱሙዋ ጋይ፥ ሃ ሂዬሳ ኣምዔ ሚሺራታ፥ ኦፔኔ ዳሩዋ ኢማዱ።</verse>
				<verse number="4">ሃ ኣሳይ ኡባይ ባሬንቶ ፓላሆዋፔ ኢሜዲኖ፤ ሺን ኢዛ ባሬ ሂዬሳቴꬃ ዎልቃን ባሬው ዴዒያዋ ኡባ ኢማዱ» ያጌዳ።</verse>
				<verse number="5">ኣ ካሊያዋንቱፔ ኢቱ ኢቱ፥ «ጌሻ ጎሊ ሎዖ ሹቻኒኔ ባላ ሺቁዋ ኢሞታን ሎዔዳዋ» ያጊ ሃሳዪያ ዎዴ ዬሱሲ፥</verse>
				<verse number="6">«ሃዌ ሂንቴንቱ ቤዒያዌ ኡባይ ኮሌቴናን፥ ሹቻይ ሹቻ ቦላን ኬሌቲዴ ኣቴና ዎዲ ያናዋ» ያጌዳ።</verse>
				<verse number="7">ኡንቱንቱካ፥ «ታማሪሲያዎ፥ ሲሚ ሃዌ ሃናናዌ ኣዉዴ? ቃሲካ ሃዌ ሃናናው ማላይ ኣዬ?» ያጊዲ ኦቼዲኖ።</verse>
				<verse number="8">ኢካ፥ «ኦኒኔ ባሌꬄናዳን ናጌቲቴ፤ ጮራ ኣሳይ፥ ‹ታኒ ኪሪስቶሳ› ያጊዴ ቃሲካ፥ ‹ዎዲ ማቴዳ› ያጊዴ ታ ሱንꬃን ያናዋንታ፤ ሂንቴንቱ ቃሲ ኡንቱንታ ካሎፒቴ።</verse>
				<verse number="9">ኦላ ዬዉዋኔ ኣሳ ማካላባ ሲሲያ ዎዴ ዳጋሞፒቴ፤ ሃዌ ኮይሮ ሃናናው ቤሲያዋ ጊዶ ዲራፔ ኣቲን ዉርሴꬃይ ቢራ» ያጌዳ።</verse>
				<verse number="10">ሄዋፔ ካሊዴ ኣሳው፥ «ኣሳይ ኣሳ ቦላ፥ ካዉቴꬃይካ ካዉቴꬃ ቦላ፥ ዴንዳናዋ፤</verse>
				<verse number="11">ዎልቃማ ቢታ ቃꬃይ ሃናናዋ፤ ኮሻይኔ ሃርጊ፥ ዱማ ዱማሳን ሜꬌታናዋ፤ ያሺያ ዬዉኔ ኡባካ ዎልቃማ ማላታይ ሳሉዋፔ ሃናናዋ።</verse>
				<verse number="12">«ሃዌ ኡባይ ሃናናፔ ካሲያን ቃሲ ኣሳይ ሂንቴንታ ኦይቃናዋንታ፥ ሜቶꬃናዋንታ፤ ሂኒ ኣዪሁዳቱዋ ዎሳ ጎሌ ኣሳው ኣꬂ ኢማናዋንታ፤ ቃሾ ጎሌካ ጌሊሳናዋንታ፤ ካታቱዋ ሲንꬃኒኔ ሞዲያዋንቱ ሲንꬃን ሺሻናዋንታ፤ ሃዌ ኡባይ ታ ሱንꬃ ጋሱዋን ሂንቴንታ ጋካናዋ።</verse>
				<verse number="13">ሃዌካ ማርካታናው ሂንቴው ሎዖ ቃዳ ጊዳናዋ።</verse>
				<verse number="14">ሃዋ ጊዲያ ዲራው፥ ኣይ ዛሩዋ ኢማኔ ጊዴ ኮይሮቲዴ ሂንቴንቱ ኡንዔቴና ማላ ሃዋ ዎዛና ኣꬂቴ።</verse>
				<verse number="15">ኤቄቲያዋንቱ ኡባይ፥ ኤቄታናዉኔ ላካናው ዳንዳዬና ቃላኔ ኣꬎ ጪንጫቴꬃ ታኒ ሂንቴንቶ ኢማና።</verse>
				<verse number="16">ሂንቴንታ ዬሌዳዋንቱኔ ሂንቴንቱ ኢሻቱ፥ ሂንቴንቱ ዳባቱኔ ሂንቴንቱ ላጌꬃቱካ ኣቴናን ሂንቴንታ ኣꬂ ኢማናዋንታ፤ ሂንቴንቱፔካ ኢቱዋ ኢቱዋ ዎꬋናዋንታ።</verse>
				<verse number="17">ታ ሱንꬃ ዲራው ኣሳ ኡባ ማታን ኢፄቴዳዋንታ ጊዳኒታ።</verse>
				<verse number="18">ዬዉዋን ቃሲ ሂንቴንቱ ሁጲያ ቢናናፔካ ኢቲናኔ ባዩኩ።</verse>
				<verse number="19">ሚኒ ኤቂዴ ሂንቴንቱ ሼምፑዋ ኣሺታ።</verse>
				<verse number="20">«ዬሩሳላሜ ኦላ ኣሳን ዶዴቴዳ ዎዴ፥ ኢዚ ባዬꬃይ ማቴዳዋ ኤሪቴ።</verse>
				<verse number="21">ሄ ዎዴ ዪሁዳን ዴዒያዋንቱ ዴሪያኮ ባቃቲኖ፤ ካታማን ዴዒያዋንቱ ቃይ ሄዋፔ ኬሲኖ፤ ባላጋሪያን ዴዒያዋንቱካ ያ ካታማኮ ጌሎፒኖ፤</verse>
				<verse number="22">ፆሳ ቃላን ፃፌቴዳዌ ኡባይ ፖሌታናዳን ሃዌ ሃሉዋ ኬሲያ ዎዲያ።</verse>
				<verse number="23">ቢታ ቦላን ዎልቃማ ሜቱ ሃናናዋ፤ ሃዒ ዴዒያ ኣሳ ቦላን ሃንቁ ያናዋ፤ ሄዋ ዲራው ሄዎዲያን ሻሃሮዋንቶኔ ꬋንꬂያዋንቶ ኣዬ!</verse>
				<verse number="24">ኣሳይ ኡባይ ማሻን ሃይቃናዋንታ፤ ፆሳ ኤሬና ጋዲያ ኡባቱካ ኦሞዱዋን ባናዋንታ፤ ዬሩሳላሜካ ኣዪሁዳ ጊዴናዋንቱ ዎዲ ፖሌታና ጋካናው፥ ኡንቱንቱን ዬꬌቴዳዉኖ ጊዳናዉኑ።</verse>
				<verse number="25">«ኣዋ፥ ኣጌናኒኔ ፆሊንቲያ ቦላ ማላታይ ሃናናዋ፤ ኣባፔኔ ቤታ ኮሻፔ ዴንዶ ጋሱዋን ቢታ ቦላን ዴዒያ ኣሳይ ኡባይ ኡንዔታናዋንታ፤ ሂርጋናዋንታ።</verse>
				<verse number="26">ሳሉዋ ዎልቃይ ኡባይ ቃፂያ ዲራው ኣሳይ ያሻኒኔ ኣላሚያ ቦላ ኣዬ ያናዌሻ ያጊዴ ናጉዋን ዳቡራናዋንታ።</verse>
				<verse number="27">ሄ ዎዴ ኣሳ ናዓይ ዎልቃኒኔ ዎልቃማ ቦንቹዋን ሻሪያን ዪያ ዎዴ ቤዓናዋንታ።</verse>
				<verse number="28">ሂንቴንቱካ፥ ሃ ዬዉ ፖሌቱሳ ዶሚያ ዎዴ፥ ዎዙ ማቶ ዲራው ሲቲ ጊዴ ኤቂቴ፤ ፑዴ ꬎቁ ጊዴ ፄሊቴ» ጌዳ።</verse>
				<verse number="29">ካሊዴካ፥ ሃዋ ያጊ ሌሚሱዋ ኦዴዳ፥ «ዎዴንꬃፔኔ ሃራ ሚꬃ ኡባፔ ፄሊቴ፤</verse>
				<verse number="30">ሃይꬃይ ኣጪና ቤዒያ ዎዴ፥ ሄ ዎዴ ቦኒ ማቴዳዋ ሂንቴንቱ ኤሪታ።</verse>
				<verse number="31">ሄዋዳንካ ቃሲ ዬዋቱ ፖሌቲያዋ ቤዒያ ዎዴ፥ ፆሳ ካዉቴꬃታ ማቴዳዉኖ ኤሪቴ።</verse>
				<verse number="32">«ታኒ ሂንቴው ቱሙዋ ጋይ፤ ሃዌ ኡባይ ፖሌታና ጋካናው ሃ ዬሌታይ ኣꬌና።</verse>
				<verse number="33">ሳሉኔ ሳዓይ ኣꬋና፤ ሺን ታ ቃላይ ኣꬌና።</verse>
				<verse number="34">ሲሚ ዛዋይ ባይና ዴዑዋን፥ ኡሻ ዳሩዋኔ ዴዑዋባን ኡንዔቲሺን ሂንቴንቱ ዎዛናይ ሌፔናዳኒኔ ሄ ጋላሳይ ጲሪያዳን ቆፔናን ሂንቴና ጋኬናዳን ናጌቲቴ፤</verse>
				<verse number="35">ሃዌ ቢታ ኡባን ዴዒያዋንቱ ኡባቱዋ ቦላን ጋካናዋ።</verse>
				<verse number="36">ሲሚ ዪያ ኢታባ ኡባፔ ሂንቴንቱ ኣታናዳኒኔ ኣሳ ናዓ ሲንꬃንካ ኤቃናው ዳንዳያና ማላ፥ ኡባ ዎዴ ሚኒ ዎሲቴ» ያጌዳ።</verse>
				<verse number="37">ዬሱሲ ጋላሲ ጋላሲ ጌሻ ጎሊያን ታማሪሲዴ፥ ቃማ ቃማ ዴብሬ ዛይቴ ያጌቲያ ዴሪያኮ ኬሲዴ ኣቄ።</verse>
				<verse number="38">ኣሳይ ኡባይ ኣ ሲሳናው ጉራን ያ ጌሻ ጎሊያ ኣኮ ዪኖ።</verse>
			</chapter>
			<chapter number="22">
				<verse number="1">ፓሲጋ ጌቴቲያ ማጋጌ ኡኪꬃ ሚያ ባላይ ማቴዳ።</verse>
				<verse number="2">ቄሳቱዋ ካፓቱኔ ሙሴ ሂጊያ ፃፊያዋንቱ ዬሱሳ ዎቲ ዎꬋኔንቶ፥ ዎꬊያ ኦጊያ ጌማን ኮዪኖ፤ ሺን ኣሳው ያዪኖ።</verse>
				<verse number="3">ፃላሂካ ታማኔ ላዑ ካሊያዋንቱፔ ኢቱዋ ጊዴዳ ኣስቆሮቱ ዪሁዳን ጌሌዳ።</verse>
				<verse number="4">ኢካ ቢዴ፥ ዬሱሳ ዎቲ ኣꬂ ኢማኔንቶ ቄሳቱዋ ካፓቱዋናኔ ጌሻ ጎሊያ ናጊያዋንቱ ካፓቱዋና ኢቲፔ ሃሳዬዳ።</verse>
				<verse number="5">ኡንቱንቱካ ናሼቲዴ፥ ሚሻካ ዪሁዳው ኢማናው ዉሌቴዲኖ።</verse>
				<verse number="6">ኢካ ኤኖ ጌዳ፤ ኣሳይ ባይና ሳን ዬሱሳ ኣꬂ ኢማናው ኢንጄቲያ ዎዲያ ኮዬ።</verse>
				<verse number="7">ማጋጌ ኡኪꬃ ሚያ ባላ ቦንቺያ ዎዲ ጋኬዳ፤ ሄ ዎዲካ ፓሲጋው ዶርሳ ሹካናው ቤሲያ ዎዲያ።</verse>
				<verse number="8">ዬሱሲ ጴፂሮሳኔ ዮሃኒሳ፥ «ፓሲጋ ቁማ ኑኒ ማናዳን ቢዴ ጊጊሲቴ» ጊዴ ኪቴዳ።</verse>
				<verse number="9">ኡንቱንቱካ ዛሪዴ፥ «ሃቃን ጊጊሳናዳን ኮያይ?» ያጊ ኦቼዲኖ።</verse>
				<verse number="10">ኢካ፥ «ሂንቴንቱ፥ ካታማ ጌሊያ ዎዴ ኦቱዋና ሃꬃ ቶኬዳ ቢታኒ ሂንቴንቱና ጋኬታናዋ፤ ኢ ጌሊያ ጎሊያ ኣ ካሊዴ ጌሊቴ፤</verse>
				<verse number="11">ሄ ጎሊያዋካ፥ ‹ታማሪሲያዌ ኔና፥ «ታኒ፥ ታና ካሊያዋንቱና ኢቲፔ ፓሲጋ ቁማ ሚያ ኢማꬃ ኪፊሊ ሃቃ ባጋና ዴዒ?» ያጌ› ጊቴ።</verse>
				<verse number="12">ሄ ቢታኒካ ፖቂያ ቦላን ዴዒያ ሂፄቲ ኡቴዳ ኣኮ ኪፊሊያ ሂንቴንታ ቤሳናዋ፤ ሄዋኒካ ሳዓ ጊጊሲቴ» ያጌዳ።</verse>
				<verse number="13">ኡንቱንቱ ቢዴ፥ ዬሱሲ ጎዋዳንካ ቢታኒያ ዴሚዴ ፓሲጋ ቁማ ጊጊሴዲኖ።</verse>
				<verse number="14">ፓሲጋ ቁማይ ሜቴቲያ ሳቲ ጋኮ ዎዴ፥ ታማኔ ላዑ ኪቴቶዋንቱና ኢቲፔ ቁማ ማናው ኡቴዳ።</verse>
				<verse number="15">ኢካ፥ «ታና ሜቱ ጋካናፔ ካሲያን ሂንቴንቱና ሃ ፓሲጋ ቁማ ማናው ዳሮ ኣሞታዴ ዴዓይ።</verse>
				<verse number="16">ኣዪሲ ጎፔ፥ ታ ሂንቴው ኦዲያዌ፥ ሃዌ ፆሳ ካዉቴꬃን ፖሌታና ጋካናው፥ ታኒ ላዔꬁዋ ሃዋፔ ሚኬ» ያጌዳ።</verse>
				<verse number="17">ፁዓ ኣኪዴ፥ ፆሳ ጋላቲዴ፥ «ሃዋ ሄይቴ፥ ሂንቴንቱ ጊዱዋን ጊሼቲ ኡሺቴ።</verse>
				<verse number="18">ኣዪሲ ጎፔ፥ ታ ሂንቴንቶ ያጋይ፥ ፆሳ ካዉቴꬃይ ያና ጋካናው፥ ሃቼፔ ዶማዴ ዎዪኒያ ኤሳ ኡሺኬ» ያጌዳ።</verse>
				<verse number="19">ቃሲ ማጋጌ ኡኪꬃ ኣኪዴ፥ ፆሳ ጋላቴዳ፤ ሄ ኡኪꬃ ሜንꬂ ኡንቱንቶ ኢሚዴ፥ «ሃዌ ሂንቴንቶ ኢሜቲያዌ ታ ኣሹዋ፤ ሃዋን ታና ቆፓና ማላ ሃዋ ሚቴ» ያጌዳ።</verse>
				<verse number="20">ካዉዋ ሞዋፔ ጉዪያን፥ ካሴዋዳን ፁዓ ዴንꬂ ኡንቱንቶ ኢሚዴ፥ ሃዋዳን ያጌዳ፡ «ሃ ፁዓይ፥ ታ ሂንቴንቱ ዲራው ጉሲያ ታ ሱꬃ ቆፔꬂያ ኦራꬃ ጫቁዋ።</verse>
				<verse number="21">ሺን ቤዒቴ፥ ታና ኣꬂ ኢማናው ዴዒያ ቢታኒ ጋዪታን ታናና ኢቲፔ ሜ።</verse>
				<verse number="22">ኣያው ጎፔ፥ ታኒ ኣሳ ናዓይ ፆሳይ ጎዋዳን ባይ፤ ሺን ታና ኣꬂዴ ኢሚያ ኡራው ኣው ኣዬ» ያጌዳ።</verse>
				<verse number="23">ኡንቱንቱ ጊዶፔ ሄዋ ኦꬃናው ዴዒያዌ ኦና ጊዳኔንቶ፥ ባሬንቱ ጊዶን ኦሻ ዶሜዲኖ።</verse>
				<verse number="24">ቃሲ ባሬንቱ ጊዶፔ ኦኒ ኣꬌንቶ ያጌቲያ ፓሉማይ ኡንቱንቱ ጊዶን ኬሴዳ።</verse>
				<verse number="25">ዬሱሲ ኡንቱንታ ያጌዳ፡ «ሃ ኣላሚያ ሞዲያዋንቱ ባሬንቱ ኣሳ ቦላ ጎዳቲኖ፤ ኡንቱንታ ሞዲያዋንቱ ኬካቱዋ ጌቴቲኖ።</verse>
				<verse number="26">ሺን ሂንቴንቱ ሃዋዳን ሃኖፒቴ፤ ዬዉዋን ቃሲ ሂንቴንቱፔ ꬎቃ ጊዴዳዌ ሂንቴ ኡባፔ ጉፂያዋ፤ ሂንቴንታ ሞዲያዌካ፥ ሂንቴንቶ ቆማዳን ሃኖ።</verse>
				<verse number="27">«ቁማ ማናው ኡቴዳዋፔኔ ቁማ ኣሳው ኣꬂያዋፔኔ ኦኒ ቦንቼቲ? ቁማ ማናው ኡቴዳዋ ጊዴኔ? ታኒ ቃሲ ሂንቴንቱ ጊዶን ቁማ ኣꬂያ ቆማ ማላ።</verse>
				<verse number="28">ቃሲ ታኒ ፓጬቲያ ዎዲያን ሂንቴንቱ ታናና ኢቲፔ ሚኒ ኤቄዳዋንታ።</verse>
				<verse number="29">ኣ ካዉቴꬃ ኦይዲያን ኡታና ማላ ታ ኣቡ ታና ሱንꬆዋዳን፥ ታኒ ቃሲ ታ ካዉቴꬃን ታ ጋይታፔ ማናዳኒኔ ኡሻናዳን፥ ታማኔ ላዑ ኢስራዔሊያ ያራቱዋ ቦላ ፒርዲዴ፥ ካዉቴꬃ ኦይዲያን ኡታና ማላ ሂንቴንታ ሱንꬃዲ» ያጌዳ።</verse>
				<verse number="30">***</verse>
				<verse number="31">ጎዳይ፥ «ሲሞና፥ ሲሞና፥ ታኒ ኦዲያዋ ሲሳ፤ ፃላሂ ሂንቴንታ ኣሳይ ዛርጋ ሃልዒያዋዳን፥ ሃልዓናው ፆሳ ዎሴዳ።</verse>
				<verse number="32">ሺን ታኒ ኔ ኣማኑ ባዬናዳን ኔ ዲራው ጋናታዲ። ኔኒ ታኮ ሲሚያ ዎዴ ኔ ኢሻቱዋ ሚኒሳ» ያጌዳ።</verse>
				<verse number="33">ሲሞኒ ዛሪዴ፥ «ጎዳው፥ ታኒ ኔናና ቃሼታናዉኔ ኔናና ኢቲፔ ሃይቃናው ጊጋ ኡታዲ» ያጌዳ።</verse>
				<verse number="34">ዬሱሲ ቃሲ፥ «ጴፂሮሳ፥ ታኒ ኔው ያጋይ፤ ሃቼ ቢላሂያን፥ ኩቱ ዋሳናሲ ሄዙ ጌዴ ታና ኔኒ፥ ‹ኣ ታኒ ኤሪኬ› ጋዴ ካዳናሳ» ያጌዳ።</verse>
				<verse number="35">ዬሱሲ ባሬና ካሊያዋንቶ፥ «ኮሮጁ፥ ቃርጪቲኔ ጫማይ ባንታን ታኒ ሂንቴንታ ኪቶ ዎዴ፥ ሂንቴንቶ ኢቲባይ ፓጮዌ ዴዒ?» ያጌዳ። ኡንቱንቱካ፥ «ኢቲ ባይኔ ኑሲ ፓጪ ቤና» ያጌዲኖ።</verse>
				<verse number="36">ኢካ ዛሪዴ፥ «ሃዒ ቃሲ ኮሮጁ ዴዒያዌ ኣኪ ቦ፤ ቃርጪቲ ዴዒያዌካ ሄዋዳን ኡዶ፤ ባይናዌ ቃይ ባሬ ማዩዋ ዛሊዒዴ ማሻ ሻሞ።</verse>
				<verse number="37">ኣያው ጎፔ ታ ሂንቴው ያጋይ፥ ‹ሃዌ ማካላንቻቱና ኢቲፔ ፓይዴቴዳ› ያጌቲ ፆሳ ማፃፋን ፃፌቴዳዌ፥ ታናን ፖሌቴናን ኣቴና። ኤ፥ ታው ጌቴቴዳዌ ሃዒ ፖሌታናዋ» ያጌዳ።</verse>
				<verse number="38">ኣ ካሊያዋንቱ፥ «ጎዳው፥ ሃዋን ላዑ ማሻይ ዴዔ» ያጊና ኢካ፥ «ሄዌ ጊዳናዋ» ያጌዳ።</verse>
				<verse number="39">ዬሱሲ ካታማፔ ኬሲዴ፥ ሃራ ጋላሲ ቢያዋዳንካ ዴብሬ ዛይቴ ቤዳ። ቃሲ ኣ ካሊያዋንቱካ ኣ ጌዱዋ ቤዲኖ።</verse>
				<verse number="40">ሄ ሳዓ ጋኪዴ፥ «ፓጪያን ሂንቴንቱ ጌሌናን ኣታና ማላ፥ ዎሲቴ» ያጌዳ።</verse>
				<verse number="41">ሹቻ ኦሊና ጋኪያሳ ኬና ኡንቱንቱፔ ሃኪ ቤዳ። ጉልባቲዴ፥</verse>
				<verse number="42">«ታ ኣቦ፥ ኔኒ ኮዪያዋ ጊዶፔ፥ ሃ ሜቱዋ ፁዓ ታፔ ዲጋ፤ ሺን ታ ሼኔ ጊዶፖ፤ ኔ ሼኔ ጊዶፔ ኣቲን» ያጊዴ ዎሴዳ።</verse>
				<verse number="43">ሳሉዋፔ ዪዴ ሚኒሲያ ኪታንቻይ ኣው ቤቴዳ።</verse>
				<verse number="44">ባሬ ዎዛና ጊዶን ሴሌቲዴ፥ ዳሪ ዎሴዳ። ኢ ጫዎቲያ ጫዉካ ሳዓ ቦላን ፆኪያ ሱꬃ ማላቴዳ።</verse>
				<verse number="45">ዎሳፔ ዴንዲዴ፥ ባሬና ካሊያዋንቱኮ ጉዬ ቢዴ፥ ኡንቱንቱ ዳሮፔ ቃሬቴዳ ዲራው፥ ዳቡሪዴ ጌሚዒሾዋንታ ፄሊዴ፥</verse>
				<verse number="46">«ኣያው ጌሚዒሺቴ? ፓጪያን ጌሌናዳን ዴንዲ ዎሲቴ» ያጌዳ።</verse>
				<verse number="47">ዬሱሲ ሄዋ ሃሳይ ዴዒሺን፥ ጮራ ኣሳይ ዬዲኖ። ታማኔ ላዑ ኣ ካሊያዋንቱፔ ኢቱዋ ጊዴዳ ዪሁዳ ጌቴቲያዌ ሄ ኣሳ ካሌꬂዴ ዬራናው ዬሱሳኮ ሺቄዳ።</verse>
				<verse number="48">ዬሱሲ ቃይ፥ «ዪሁዳው፥ ኔኒ ታና ኣሳ ናዓ ዬራዴ ኣꬃ ኢማይ?» ያጌዳ።</verse>
				<verse number="49">ኣ ዩሹዋን ዴዒያ ኣ ካሊያዋንቱ ሃኔቲያ ዬዉዋ ቤዖ ዎዴ ኣ፥ «ጎዳው፥ ሃ ኣሳ ኑኒ ማሻን ቃንፃኔ?» ያጌዲኖ።</verse>
				<verse number="50">ኡንቱንቱፔ ኢቱ፥ ቄሳቱዋ ኡባቱዋ ካፑዋ ቆማ ሾጪዴ፥ ኣ ኡሼቻ ሃይꬃ ቃንፂ ኦሌዳ።</verse>
				<verse number="51">ዬሱሲ ቃይ ዛሪዴ፥ «ኣጊቴ፥ ባሺቴ» ያጌዳ። ቢታኒያ ሃይꬃካ ቦቺዴ ፓꬄዳ።</verse>
				<verse number="52">ዬሱሲካ ባሬኮ ዬዳ ቄሳቱዋ ካፓቶ፥ ጌሻ ጎሊያ ናጊያዋንቶ፥ ሱንꬃቱዋሲኔ ጋዲያ ጪማቶ፥ «ፓኑዋ ኦይቂያዋዳን ማሻኔ ፃምዓ ኦይቂዴ ዪቴ?</verse>
				<verse number="53">ጌሻ ጎሊያን ታኒ ጋላሳን፥ ጋላሳን ሂንቴንቱና ዴዒያ ዎዴ፥ ታና ኦይቂቤይኪታ፤ ሺን ሃዒ ሃዌ ሂንቴንቱ ዎዴኔ ꬉማ ዎልቃ ዎዴ» ያጌዳ።</verse>
				<verse number="54">ዬሱሳ ኦይቂ ቃቺዴ፥ ቄሳቱዋ ኡባ ካፑዋ ጎሌ ኣፊዴ ጌሊሴዲኖ። ጴፂሮሲካ ኡንቱንቱፔ ጉዬ ሃኩዋን ኡንቱንቱ ጌዱዋ ካሌ።</verse>
				<verse number="55">ዲርሳ ጊዶን ታማ ኤꬂዴ፥ ኢቲፔ ኡቲ ዴዒሺን፥ ጴፂሮሲ ኡንቱንቱ ጊዶን ዪዴ ኡቲ ኣጌዳ።</verse>
				<verse number="56">ታማይ ፖዒያ ባጋና ጴፂሮሲ ኡቲዴ ዴዒሺን፥ ኢቲ ኣሺካራታ ሎይꬃ ፄላዴ፥ «ሃዌካ ኣናና ኢቲፔ ዴዔ» ያጋዱ።</verse>
				<verse number="57">ጴፂሮሲ ቃይ፥ «ሃኔ ሚሺራቴ፥ ታኒ ኣ ኤሪኬ» ያጊ ካዴዳ።</verse>
				<verse number="58">ጉꬃ ዎዲያፔ ጉዪያን፥ ሃራ ቢታኒ ጴፂሮሳ ቤዒዴ፥ «ኔኒ ኡንቱንቱና ጋꬆ ዴዓ» ያጊና፤ ጴፂሮሲ ቃሲ፥ «ሃዎ ቢታኔው፥ ታኒ ኣናና ጋꬆ ዴዒኬ» ያጌዳ።</verse>
				<verse number="59">ኢቲ ሳቴ ጊዲያዋ ጋሚዒዴ ሃራ ቢታኒ ቆንጪሲዴ፥ «ኢ ጋሊላ ጋዴ ኣሳ ጊዲያ ዲራው፥ ሃ ቢታኒ ኣናና ኢቲፔ ዴዒያዌ ቱማ» ያጌዳ።</verse>
				<verse number="60">ጴፂሮሲ ቃሲ፥ «ሃ ቢታኔው፥ ኔኒ ጊያዌ ኣዬንቶ ታኒ ኤሪኬ» ያጌዳ። ሄ ዎዲያን ኢ ቢሮካ ሃሳይ ዴዒሺን፥ ኤሌካ ኩቱ ዋሲ ኣጌዳ።</verse>
				<verse number="61">ጎዳይ ጉዬ ሲሚዴ፥ ጴፂሮሳ ፄሌዳ። ጴፂሮሲ ጎዳይ ባሬና፥ «ሃቼ ኩቱ ዋሳና ጋካናው፥ ሄዙ ጌዴ ታና ካዳናሳ» ጌዳ ጎዳ ቃላይ ኣው ቆፌቲ ኣጌዳ።</verse>
				<verse number="62">ጴፂሮሲ ዲርሳፔ ካሬ ኬሲዴ፥ ሴሌቲዴ ዬኬዳ።</verse>
				<verse number="63">ዬሱሳ ኦይቄዳ ኣሳይ ቂሊጪኖኔ ሾጪኖ።</verse>
				<verse number="64">ኣ ኣይፊያ ጎዚ ባቂዴ፥ «ኔና ባቄዳዌ ኦኔ? ናቢያ ጊዶፔ ኔና ዴቻዋ ኣኔ ኦዳ» ያጊዴ ኣ ኦቼዲኖ።</verse>
				<verse number="65">ቃሲ ኣ ሃራ ጮራ ቦሪያ ቦሬዲኖ።</verse>
				<verse number="66">ሳዓይ ዎንቲና ጋዲያ ጪማ ኣሳቱ፥ ቄሳቱዋ ካፓቱኔ ሙሴ ሂጊያ ታማሪሲያዋንቱ፥ ዬሱሳ ባሬንቱ ሺቄዳሳ ኣፊዴ፥</verse>
				<verse number="67">«ኪሪስቶሲ ኔኔ? ኣኔ ኑ ኦዳ» ያጌዲኖ። ሺን ኢ፥ «ታኒ ሂንቴንቶ ኦዶፔ ታና ኣማኒኪታ፤</verse>
				<verse number="68">ቃሲ ሂንቴንታ ታኒ ኦቾፔ ኦዲኪታ፤ ዎይ ቃሹዋፔ ታና ቢሊኪታ።</verse>
				<verse number="69">ሺን ሃ ሳቲያፔ ዶሚን ታኒ ኣሳ ናዓይ፥ ሃዒፔ ዶማዴ፥ ዎልቃማ ፆሳ ኡሼቻ ባጋና ኡታና» ያጌዳ።</verse>
				<verse number="70">ኡንቱንቱ ኡባይ ዬሱሳ፥ «ያቲና ኔኒ ፆሳ ናዔ?» ያጌዲኖ። ኢካ ዛሪዴ፥ «ታኒ ፆሳ ናዓ ጊዶዋ ሂንቴንቱ ሃሳዬዲታ» ያጌዳ።</verse>
				<verse number="71">ኡንቱንቱካ፥ «ኑኒ ኑ ሁጴው ኣ ዶናፔ ሲሴዶ፤ ሃዋፔ ሲንꬃው ኣይ ማርካ ኮሺ?» ያጌዲኖ።</verse>
			</chapter>
			<chapter number="23">
				<verse number="1">ሄዋን ሺቄዳ ኡባቱካ ኢቲፔ ዴንዲዴ፥ ዬሱሳ ጲላፆሳኮ ኣፌዲኖ።</verse>
				<verse number="2">ኡንቱንቱካ፥ «ሃቢታኒ ኑ ኣሳ ባሌꬂዴ፥ ኣሳይ ሮሜ ቢታ ካዉዋ ቄሳራው ጊራ ኢሜና ማላ ዲጊዴ፥ ቃሲ፥ ‹ታኒ ካቲያ› ያጊሺን ዴሜዶ» ያጊዴ ሞቱዋ ዶሜዲኖ።</verse>
				<verse number="3">ጲላፆሲካ ዬሱሳ፥ «ሃዎ፥ ኣዪሁዳቱዋ ካቲ ኔኔ?» ያጊዴ ኦቼዳ። ዬሱሲ ዛሪዴ ኣ፥ «ኔኒ ጋ ዴዓሳ» ያጌዳ።</verse>
				<verse number="4">ጲላፆሲ ቄሳቱዋ ካፓቱዋሲኔ ኣሳሲ ኦዲዴ፥ «ታኒ ሃ ቢታኒያ ቦላን ኣይኔ ኢታ ኦሱዋ ዴማ ቤይኬ» ያጌዳ።</verse>
				<verse number="5">ጊዶፔ ኣቲን ኡንቱንቱ፥ «ሃ ቢታኒ ጋሊላፔ ዶሚዴ፥ ሃራይ ኣቶ ሃዋ ጋካናዉካ፥ ዪሁዳ ጋዲያ ኡባ ባሬ ቲሚርቲያን ቃꬂዴ ዴዔ» ያጊዴ ሚኒሲ ኦዴዲኖ።</verse>
				<verse number="6">ጲላፆሲካ ሃዋ ሲሲዴ፥ «ኢ ጋሊላ ኣሴ?» ያጊዴ ኤራናው ኦቼዳ።</verse>
				<verse number="7">ጲላፆሲ ሄሮዲሴ ሞዲያ ጋዲያፔ ዬሱሲ ዬዳዋ ኤሬዳ ዎዴ፥ ሄሮዲሴካ ቃይ ሄዎዲያን ዬሩሳላሜን ዴዒያ ዲራው፥ ኣኮ ዬሱሳ ዬዴዳ።</verse>
				<verse number="8">ሄሮዲሴ ዳሮ ዎዲያፔ ዶሚዴ ዬሱሳ ቤዓናው ኣሞቲ ዴዒያ ዲራው፥ ኣ ቤዔዳ ዎዴ ዳሮፔ ናሼቴዳ። ዬሱሳ ዋሪያ ሲሴዳዋ ዲራው፥ ኢ ኦራꬃባ ኦꬂሺን ቤዓናው ሂዶታን ጋሚዔዳ።</verse>
				<verse number="9">ሄሮዲሴ ዬሱሳ ዳሮባ ኦቼዳ፤ ሺን ዬሱሲ ኣው ኣያኔ ዛሪቤና።</verse>
				<verse number="10">ቄሳቱዋ ካፓቱኔ ሙሴ ሂጊያ ታማሪሲያዋንቱ ሄዋን ኤቂዴ፥ ዬሱሳ ሎይꬂ ሞቲዴ ዴዒኖ።</verse>
				<verse number="11">ሄሮዲሴኔ ኣ ዎታዳራቱ ዬሱሳ ካꬊዴ፥ ኣ ቦላ ቂሊጬዲኖ። ቦንቼቴዳ ማዩዋ ኣ ማዪዚዴ፥ ጲላፆሳኮ ዛሪዴ ዬዴዲኖ።</verse>
				<verse number="12">ሄሮዲሴኔ ጲላፆሲ ሃዋፔ ካሴና ሞርኪያን ዴዒኖ፤ ሺን ሄ ጋላሲ ሲጌቴዲኖ።</verse>
				<verse number="13">ጲላፆሲ ቄሳቱዋ ካፓቱዋ፥ ኣዪሲያዋንታኔ ሃራ ጮራ ኣሳ ኢቲፔ ፄሲዴ፥</verse>
				<verse number="14">ሃዋዳን ያጌዳ፥ « ‹ሃ ቢታኒ ኣሳ ማካላቴꬃው ዴንꬄꬄ›፥ ያጊዴ ታኮ ኣሄዲታ፤ ታካ ሂንቴንቱ ሲንꬃን ቢዳ ፄላዴ፥ ሂንቴንቱ ሺሼዳ ሞቱዋን ኢቲ ባላኔ ኣ ቦላን ዴማ ቤይኬ።</verse>
				<verse number="15">ቃሲ ሄሮዲሴካ ኣ ቦላን ኣይኔ ዴሚቤና ዲራው፥ ሃ ኑኮ ዛሪ ዬዴዳ፤ ሂንቴንቱ ቤዒያዋዳንካ፥ ሃቢታኒ ኣ ሃይቆ ጋꬂያባ ኣይኔ ኡዲቤና።</verse>
				<verse number="16">ሃዋ ዲራው ታኒ ኣ ሙራዴ ቢላና» ያጌዳ።</verse>
				<verse number="17">***</verse>
				<verse number="18">ኣሳይ ኡባይ ኢቲፔ ጊዲዴ፥ «ሃ ቢታኒያ ያ ዲጋ! ባርባና ጊያ ዬሱሳ ኑሲ ቢላ!» ያጊዴ ጫቦቴዲኖ።</verse>
				<verse number="19">ባርባን ካታማን ዋላሳ ዴንꬂዴ፥ ኣሳ ዎꬌዳ ዲራው፥ ቃሼቴዳዋ።</verse>
				<verse number="20">ጲላፆሲ ዬሱሳ ቢላናው ኮዪዴ፥ ኣሳው ላዔꬁዋ ጉጂዴ ሃሳዬዳ።</verse>
				<verse number="21">ሺን ኡንቱንቱ፥ «ማስቃሊያ ቦላ ሚሲማሪያን ꬊሻዴ ካቃ! ካቃ!» ያጊ ዋሴዲኖ።</verse>
				<verse number="22">ጲላፆሲካ ሄዜንꬁዋ ኡንቱንታ፥ «ኣያው? ሃቢታኒ ኦꬄዳ ኢታ ኦሱ ኣዬ? ታኒ ኣ ሃይቆ ጋꬂያ ናቁዋ ኣይኔ ኣፔ ዴማቤይኬ፤ ሃዋ ዲራው፥ ኣ ሙራዴ ቢላ ዬዳና» ያጌዳ።</verse>
				<verse number="23">ሺን ኡንቱንቱ ባሬንቱ ኮሻ ꬎቁ ኦꬂዴ፥ ካቄታናዳን ዳሪ ዋሴዲኖ። ኡንቱንቱ ዋሱካ ጲላፆሳ ቆፋ ላሜዳ።</verse>
				<verse number="24">ሃዋ ዲራው፥ ጲላፆሲካ ኡንቱንቱ ኦሻይ ሲማናዳን ዬሱሳ ቦላን ፒርዴዳ።</verse>
				<verse number="25">ኣሳ ማካላው ዴንꬄꬂዴኔ ሼምፑዋ ዎꬊዴ፥ ቃሼቴዳ ቢታኒያ ቢሌታናዳን ኡንቱንቱ ዎሶ ዲራው፥ ሄ ቢታኒያ ቢሌዳ። ሺን ዬሱሳ ባሬንቱ ሼኒያዳን ኮዮዋ ኦꬃና ማላ፥ ኣꬂ ኢሜዳ።</verse>
				<verse number="26">ዬሱሳ ኦይቂ ኣፊዴ ዴዒሺን፥ ሲሞና ጌቴቲያ ቄሬና ቢታኒ ሄራፔ ዪዴ ዴዒሺን ዴሚዴ፥ ማስቃሊያ ቶሲዴ ዬሱሳና ባና ማላ ኡዴዲኖ።</verse>
				<verse number="27">ዳሮ ጮራ ኣሳይኔ ዬኪያ ማጫዋንቱ ጉዬና ካሊኖ።</verse>
				<verse number="28">ዬሱሲ ጉዬ ሲሚዴ ኡንቱንቶ፥ «ሂንቴኖ፥ ዬሩሳላሜ ማጫዋንቶ፥ ሂንቴንቱ ሁጴዉኔ ሂንቴንቱ ናናው ዬኪቴፔ ኣቲን፥ ታው ዬኮፒቴ፤</verse>
				<verse number="29">‹ማንꬃ ጊዴዳዋንቱኔ ዬሊቤና ኡሉ፥ ꬋንꬂቤና ꬋንꬃይ፥ ኣንጄቴዳዋንታ› ጌቴቲያ ዎዲ ያናዋ።</verse>
				<verse number="30">ሄ ዎዲያን፥ ‹ዞዛቶ፥ ኑ ቦላ ዎዲቴ፤ ዙኩላቱዋካ፥ ኑና ቆሲቴ› ያጋኒታ።</verse>
				<verse number="31">ሲሚ ቃዬ ሚꬃን ሃዋዳን ሃኖፔ፥ ሜላ ሚꬃን ዋናናዌ?» ያጌዳ።</verse>
				<verse number="32">ዬሱሳና ኢቲፔ ካቄታና ማላ፥ ኢታ ኦሱዋ ኦꬄዳ ሃራ ላዑ ኣሳቱዋካ ኣፌዲኖ።</verse>
				<verse number="33">ቄራኔው ጌቴቲያሳ ጋኬዳ ዎዲያን፥ ዬሱሳ ካቄዲኖ። ኢታ ኦꬆዋንታካ፥ ኢቱዋ ኡሼቻና፥ ዮኩዋ ሃዲርሳና ካቄዲኖ።</verse>
				<verse number="34">ዬሱሲ፥ «ታ ኣቦ፥ ኡንቱንቱ ባሬንቱ ኦꬂያዋ ኤሬና ዲራው፥ ኡንቱንቱ ናጋራ ኣቶ ጋ» ያጌዳ። ኡንቱንቱካ ኣ ማዩዋ ሳማ ዬጌቲዴ ጊሼቲ ኣኬዲኖ።</verse>
				<verse number="35">ኣሳይ ኤቂ ፄሊሺን፥ ጋዲያ ሞዲያዋንቱ፥ «ሃራንታ ኣሼ፤ ፆሳን ዶሬቴዳ ኪሪስቶሲ ኣ ጊዶፔ፥ ኣኔ ባሬ ሁጲያ ኣሼኔ?» ያጊዴ ቂሊጬዲኖ።</verse>
				<verse number="36">ቃሲ ዎታዳራቱካ ሺቂዴ ቂሊጬዲኖ፤ ጫሜዳ ዎዪኒያ ኤሳ ኣው ኣሂ ኢሚዴ፥</verse>
				<verse number="37">«ሃዎ፥ ኔኒ ኣዪሁዳ ካቲያ ጊዶፔ፥ ኔ ሁጲያ ኣሻ!» ያጌዲኖ።</verse>
				<verse number="38">ሁጲሳናካ፥ «ሃዌ ኣዪሁዳ ካቲያ» ያጊያ ፃፉዋ ፃፌዲኖ።</verse>
				<verse number="39">ኢታ ኦꬂዴ ካቄቴዳዋንቱፔ ኢቱ፥ ቦሪዲኔ ቶቺዴ፥ «ሃዎ ኔኒ ኪሪስቶሳ ጊዲኪ? ኣኔ ኣ ጊዶፔ፥ ኔ ሁጲያኔ ኑና ኣሻ» ያጌዳ።</verse>
				<verse number="40">ዮኩ ቃይ ኣ፥ «ኔኒ ሃዋ ማላቲያ ፒርዳ ቦላ ዴዓዴካ ፆሳው ያዪኪ?</verse>
				<verse number="41">ኑኒ ኪቴቴዳ ባላን ሙራ ኣኪዴ ዴዔቶ፤ ኑሲ ቤሲያ ሙራ ቦላን ዴዔቶ፤ ሺን ሃ ቢታኒ ኢቲ ኢታባኔ ኦꬂቤና» ያጊ ዛሬዳ።</verse>
				<verse number="42">ኢ ዬሱሳ፥ «ኔኒ ኔ ካዉቴꬃ ዎልቃን ዪያ ዎዴ፥ ታና ቆፓ» ያጌዳ።</verse>
				<verse number="43">ዬሱሲካ፥ «ታኒ ኔው ቱሙዋ ኦዳይ፥ ሃቼ ታናና ኢቲፔ ጋናቲያን ዴዓናሳ» ያጌዳ።</verse>
				<verse number="44">ሄ ዎዴ ኡሱፑን ሳቴ ጊዲያ ኬና፤ ሄዋፔ ኡዱፑ ሳቲያ ጋካናው፥ ቢታ ኡባ ቦላን ꬉማ ጊዴዳ።</verse>
				<verse number="45">ኣዋይካ ባሬ ፖዑዋ ዲጌዳ፤ ጌሻ ጎሊያ ጋሪዱካ ፔꬌቲዴ ላዑዋ ኬሴዳ።</verse>
				<verse number="46">ዬሱሲካ ዳሮ ꬎቁ ጌዳ ቃላን ዋሲዴ፥ «ታ ኣቦ፥ ታኒ ታ ሼምፑዋ ኔ ኩሺያን ኣꬃ ኢማይ!» ያጊ ሲሞዋፔ ጉዪያን ኢ ሃይቄዳ።</verse>
				<verse number="47">ፄቱዋ ካፑ ሃኔዳ ዬዉዋ ቤዔዳ ዎዴ፥ «ሃ ቢታኒ ቱማካ ፂሎ ኣሳ» ያጊዴ ፆሳ ጋላቴዳ።</verse>
				<verse number="48">ሃዋ ቤዓናው ኢቲሳ ሺቄዳ ኣሳይ ኡባይ ሃኔዳ ዬዉዋ ቤዒዴ፥ ባሬንቱ ቲራ ባቂዴ ሲሜዲኖ።</verse>
				<verse number="49">ዬሱሳ ኤሪያ ኣሳይ ኡባይኔ ጋሊላፔ ዶሚዴ ኣ ካሌዳ ማጫዋንቱ ሃዋ ፄሊዴ፥ ሃኩዋን ኤቄዲኖ።</verse>
				<verse number="50">ኣዪሁዳ ሻንጋቱዋ ጊዴዳዋንቱፔ ኢቱ፥ ዮሴፋ ጌቴቲያ ሎዓኔ ፂሎ ቢታኒ ዴዔ።</verse>
				<verse number="51">ሃ ቢታኒ ሻንጋቱዋ ማቁዋኔ ኡንቱንቱ ኦሱዋን ኢቲፔቴꬃ ኦꬂቤና። ፆሳ ካዉቴꬃ ዩሳ ሂዶታን ናጊዴ ዴዔ።</verse>
				<verse number="52">ዮሴፎካ ጲላፆሳኮ ቢዴ፥ ዬሱሳ ኣኃ ኣካናው ዎሴዳ።</verse>
				<verse number="53">ኣካናዳን ጌቴቶዋፔ ጉዬ፥ ኣኃ ቦላፔ ዎꬂዴ፥ ሎዖ ሞጉዋ ማዩዋን ፃፂዴ፥ ሹቻፔ ዎጬቲዴ ሜꬌቴዳ፥ ኦኒኔ ካሴ ሞጌቲ ቤና ኦላ ጊዶን ዎꬄዳ።</verse>
				<verse number="54">ጋላሳይካ ሳምባታ ሞካናው ጊጊያ ጋላሳ፤ ሳምባታይካ ጌላና ሃኔ።</verse>
				<verse number="55">ጋሊላፔ ዶሚዴ ዬሱሳና ኢቲፔ ዬዳ ማጫዋንቱ ካሊዴ፥ ዱፉዋን ኣ ኣኃ ዎቲዴ ዎꬄዲኖንቶ ቤዔዲኖ።</verse>
				<verse number="56">ኡንቱንቱ ሃዋፔ ሶይ ሲሚዴ፥ ሺቱዋኔ ኦኪያዋ ኣኃው ጊጊሴዲኖ። ሂጊያ ማራዳን ሳምባታ ጋላሲ ሼምፔዲኖ።</verse>
			</chapter>
			<chapter number="24">
				<verse number="1">ሳሚንታፔ ኮይሮ ጋላሳ፥ ማጫዋንቱ ጊጊሴዳ ሺቱዋ ኦይቂዴ ዳሪ ጉሪዴ ዱፉዋኮ ቤዲኖ።</verse>
				<verse number="2">ሹቻይካ ዱፉዋ ዶናፔ ጎንዶሬቲና ቤዔዲኖ።</verse>
				<verse number="3">ኡንቱንቱ ዱፉዋ ጋርሳ ኦላ ጌሎ ዎዴ፥ ጎዳ ዬሱሳ ኣኃ ዴሚቤይኪኖ።</verse>
				<verse number="4">ማጫዋንቱ ሲꬊዴ ዴዒሺን፥ ዋጪዋጪያ ማዩዋ ማዬዳ ላዑ ኣሳቱ፥ ቆፔናን ኡንቱንቱ ሚዪያን ኤቄዲኖ።</verse>
				<verse number="5">ማጫዋንቱካ ያሻፔ ዴንዶዋን ሳዓ ፄሊዴ ዴዒሺን፥ ላዑ ኣሳቱ፥ «ዴዑዋን ዴዒያዋ፥ ኣ ኣያው ሃይቆዋንቱ ጊዶፔ ኮዪቴ?</verse>
				<verse number="6">ኢ ዴንዴዳ፤ ሃዋን ባዋ። ቃይካ ጋሊላን ዴዒያ ዎዲያን፥ ‹ኣሳ ናዓይ ናጋራንቻቱዋ ኩሺያን ኣꬊ ኢሜታናዋ፤ ማስቃሊያ ቦላን ካቄታናዋ፥ ሄዜንꬆ ጋላሲ ሃይቁዋፔ ዴንዳናዋ› ያጌቶዋ ቆፒቴ» ያጌዲኖ።</verse>
				<verse number="7">***</verse>
				<verse number="8">ማጫዋንቱካ ሄ ዎዴ ቃላ ኣኬኬዲኖ።</verse>
				<verse number="9">ኡንቱንቱካ ዱፉዋፔ ሲሚዴ ሃ ኡባ ዬዉዋ ታማኔ ኢቲ ኪቴቶዋንቶኔ ኡንቱንታ ካሊያዋንቶ ኡባቶ ኦዴዲኖ።</verse>
				<verse number="10">ሃዋ ዬሱሲ ኪቶዋንቶ ኦዴዳዋንቱ፡ ማግዳላፔ ዬዳ ማይራሞ፥ ዮሃኖ፥ ያዪቆባ ዳዮ ማይራሞኔ ኡንቱንቱና ኢቲፔ ዴዒያ ሃራ ማጫዋንታ።</verse>
				<verse number="11">ኡንቱንቶ ማጫዋንቱ ኦዲያ ቃላይ ቃጂያዋ ማላቲና ኣማኒቤይኪኖ።</verse>
				<verse number="12">ሺን ሄ ዎዴ ጴፂሮሲ ዴንዲዴ ዱፉዋኮ ዎፄዳ። ያ ጋኪዴ ሆኪ ፄሊያ ዎዴ፥ ጋርሳን ሞጉዋ ማዮ ፃላላይ ዴዒያዋ ቤዔዳ። ሃኖ ዬዉዋንካ ማላሌቲዴ፥ ጎሌ ሲሜዳ።</verse>
				<verse number="13">ሄ ጋላሲ ዬሱሳ ካሊያዋንቱፔ ላዑ ኣሳቱ ዬሩሳላሜፔ ላዑ ሳቲያ ሃኪያ ኤማሁሳ ጌቴቲያ ሄራ ቢዴ፤</verse>
				<verse number="14">ኢቱ ኢቱዋና ሃኔዳ ዬዉዋ ኡባ ሃሳይ ዴዒኖ።</verse>
				<verse number="15">ኡንቱንቱ ሃሳዪዲኔ ዞሬቲዴ ዴዒሺን፥ ዬሱሲ ባሬ ሁጴው ዪዴ ኡንቱንቱ ሚዪያ ሺቂዴ ኡንቱንቱና ቢዴ ዴዔ።</verse>
				<verse number="16">ሺን ኡንቱንቱ ባሬ ኣይፊያን ፄሊዴ ኣ ጊዲያዋ ሻኪ ኤራናው ዳንዳይቤይኪኖ።</verse>
				<verse number="17">ዬሱሲ፥ « ሂንቴንቱ ኦጊያ ቦላን ኢቱ ኢቱዋና ሃሳዪያዌ ኣዬ?» ያጊ ኦቼዳ። ኡንቱንቱካ ዳጋማን ሌቹሚዴ ኤቄዲኖ።</verse>
				<verse number="18">ኡንቱንቱፔ ኢቱ ቄሊዮጳ ጌቴቲያዌ፥ «ሃ ጊዱዋን ዬሩሳላሜን ሃኖ ዬዉዋ ኤሬናዌ ኔ ፃላላይ ሃጋዴው ኢማꬄ?» ያጊ ዛሬዳ።</verse>
				<verse number="19">ዬሱሲ፥ «ኢ ኣዬ?» ያጊና፥ ኡንቱንቱካ፥ «ፆሳ ሲንꬃኒኔ ኣሳ ኡባ ሲንꬃን ቃላኒኔ ኪታን ሚኖ ናቢያ ጊዴዳ ናዚሬቲያ ዬሱሳባ ሃሳዬቶ።</verse>
				<verse number="20">ኣካ ቄሳቱዋ ካፓቱኔ ኑና ሞዲያዋንቱ ሃይቁዋ ፒርዳው ኣꬂ ኢሜዲኖ፤ ማስቃሊያ ቦላን ዎꬌዲኖ።</verse>
				<verse number="21">ኑኒ ካሴና፥ ‹ኢስራዔሊያ ኣሳ ዎዛናዋ› ያጊ ሂዶቶዌ ኣ፤ ሺን ሃ ዬዉ ሃኔቲዴ ኣꬎዴፔ ሄዙ ቃማ ጊዴዳ።</verse>
				<verse number="22">ኑ ጊዶፔ ኢቲ ኢቲ ማጫዋንቱ ኑና ማላሊሴዲኖ። ኡንቱንቱ ጉራን ሂኒ ዱፉዋ ቤዲኖ፥</verse>
				<verse number="23">ሺን ዬሱሳ ኣኃ ኡንቱንቱ ꬋዮ ዎዴ ሺሬቲ ሲሚዴ፥ «ኢ ዴንዴዳ፤ ያጊያዋ ኪታንቻቱ ኦዲሺን ቤዔዶ» ያጊ ኦዴዲኖ።</verse>
				<verse number="24">ኑ ጊዶፔካ ኢቲ ኢቲ ኣሳይ ዱፉዋ ቢዴ ኡንቱንቱ ጎዋዳን ሃኒና ቤዔዲኖ፤ ሺን ዬሱሳ ኣኃ ዴሚቤይኪኖ» ያጌዲኖ።</verse>
				<verse number="25">ዬሱሲ ኡንቱንቶ፥ «ሂንቴኖ፥ ኣኬኬና ኣሳቶ፥ ሂንቴንቱ ዎዛናን ናባቱ ኦዶዋ ኡባ ኤሌ ኣማኔናዋንቶ፤</verse>
				<verse number="26">ኪሪስቶሲ ሃ ሜቱዋ ኣካናዉኔ ባሬ ቦንቹዋኮ ጌላናው ቤሴኔ?» ያጌዳ።</verse>
				<verse number="27">ሄዋፔ ሲሚዴ ዬሱሲ ሙሴ ማፃፋቱዋፔኔ ናባቱ ፃፌዳ ማፃፋቱዋፔ ዶሚዴ፥ ፆሳ ማፃፋቱዋ ኡባን ፃፌቴዳ ባሬባ ኡንቱንቶ ቢሊዴ ኦዴዳ።</verse>
				<verse number="28">ኡንቱንቱ ቢዴዒያ ሄራ ማቴዳ ዎዴ፥ ዬሱሲ ሃራሳ ቢያዋ ማላቴዳ።</verse>
				<verse number="29">ሄ ዎዴ ኡንቱንቱ ኣ፥ «ጋላሳይ ቃሚዴ ዴዒያ ዲራው፥ ኦማርሳይ ማቴዳ፤ ኑናና ኢቲፔ ኣቃ!» ያጊ ሚኒሲ ዎሴዲኖ። ሃዋ ዲራው፥ ኢካ ኡንቱንቱና ኢቲፔ ኣቃናው ጌሌዳ።</verse>
				<verse number="30">ኡንቱንቱ ኢቲፔ ጋዪታን ኡቴዳ ዎዴ፥ ዳቡዋ ዴንꬂዴ ኣንጄዳ፤ ሜንꬂዴ ኡንቱንቶ ኢሜዳ።</verse>
				<verse number="31">ኡንቱንቱ ኣይፊካ ኣ ኣኬካና ማላ ዶዬቲና፥ ዬሱሳ ጊዲያዋ ኤሬዲኖ። ኢካ ኡንቱንቱ ሲንꬃፔ ጌሜዳ።</verse>
				<verse number="32">ኡንቱንቱካ ኢቱ ኢቱዋ፥ «ቃꬋን ኢቲፔ ኑ ዴዒሺን፥ ኑና ኢ ሃሳዪሲያ ዎዲያኒኔ ፆሳ ማፃፋቱዋካ ኑሲ ቆንጪሲዴ ኢ ኦዲያ ዎዲያን፥ ኑ ዎዛና ጊዶን ታማዳን ሴሌ ጊዴኔ?» ጌቴቴዲኖ።</verse>
				<verse number="33">ሄ ዎዲያንካ ዴንዲዴ ዬሩሳላሜ ሲሜዲኖ። ዬሱሲ ኪቶ ታማኔ ኢታቶኔ ኡንቱንቱና ኢቲፔ ዴዒያዋንቶ፥ «ጎዳይ ቱሙዋካ ዴንዴዳ፥ ሲሞናዉካ ቤቴዳ» ያጊዴ ሄዋን ኢቲፔ ሺቂ ኡቴዳዋንታ ዴሜዲኖ።</verse>
				<verse number="34">***</verse>
				<verse number="35">ሄ ላዓቱ፥ ቃꬋን ሃኔዳዋኔ ዬሱሲ ዳቡዋ ሜንꬂያ ዎዴ ዎቲ ኣ ኤሬዲኖንቶ ኡንቱንቶ ኦዴዲኖ።</verse>
				<verse number="36">ሃዋ ኡንቱንቱ ሃሳይ ዴዒሺን፥ ዬሱሲ ኡንቱንቱ ጊዶን ኤቂዴ፥ «ሳሮቴꬃይ ሂንቴው ጊዶ» ያጌዳ።</verse>
				<verse number="37">ኡንቱንቶ ሞይቲሊያ ቤዖዋ ማላቲና ዳጋሚዴ፥ ያሻን ኩሜዲኖ።</verse>
				<verse number="38">ኢካ ኡንቱንታ፥ «ኣያው ዳጋሚቴ? ኣያ ዲራው ሂንቴንቱ ዎዛናይ ሲꬊ?</verse>
				<verse number="39">ታኒ ዬሱሳ ጊዲያዋ ኤራናው፥ ኣኔ ታ ኩሺያኔ ታ ጌዲያ ቤዒቴ፤ ታናን ሂንቴንቱ ቤዒያዋዳን፥ ሞይቲሌው ኣሹኔ ሜቄꬃይ ባዋ። ኣኔ ታና ሂንቴንቱ ኩሺያን ኦይቂ ቤዒቴ» ያጌዳ።</verse>
				<verse number="40">ሃዋ ያጊ ሲሚዴ፥ ባሬ ኩሺያኔ ባሬ ጌዲያ ቤሴዳ።</verse>
				<verse number="41">ኡንቱንቱካ ናሼቻፔ ዴንዶዋን፥ ኣማኔናን ማላሌቲ ዴዒሺን ኢ፥ «ሃዋን ሜቴቲያዌ ሂንቴንቶ ዴዒ?» ያጊ ኡንቱንታ ኦቼዳ።</verse>
				<verse number="42">ኡንቱንቱካ፥ ፂፄቴዳ ሞሊያፔ ላፋ ፑሩዋ ኣው ኢሜዲኖ።</verse>
				<verse number="43">ኢካ ኣኪዴ ኡንቱንቱ ሲንꬃን ሜዳ።</verse>
				<verse number="44">ኢካ፥ «ታኒ ሂንቴንቱና ኢቲፔ ዴዓዴ፥ ‹ሙሴ ማፃፋን፥ ናባቱዋ ማፃፋኒኔ ቃላን ፃፌቶ ማዚሙራቱን ታ ዲራው ፃፌቴዳ ኡባይ ፖሌታናው ቤሴ› ያጋዴ ሂንቴንቶ ኦዴዳ ዬዉ ሃዋ» ያጌዳ።</verse>
				<verse number="45">ሄ ዎዲያንካ ፆሳ ማፃፋቱዋን ጌቴቶዋ ኣኬካና ማላ፥ ኡንቱንቱ ዎዛና ዶዬዳ።</verse>
				<verse number="46">ኡንቱንቶ፥ « ‹ኪሪስቶሳ ሜቱ ጋካናዋ፤ ሄዜንꬂያ ጋላሲ ሃይቁዋፔ ዴንዳናዋ።</verse>
				<verse number="47">ኣ ኣሱንꬃን ናጋራ ፓፄꬃይኔ ማሮታ ዴሙሳይ ዬሩሳላሜፔ ዶሚዴ ኣሳው ኡባው ኦዴታናዋ› ያጌቲዴ ፃፌቴዳ።</verse>
				<verse number="48">«ሂንቴንቱካ ሃዎ ማርካቱዋ።</verse>
				<verse number="49">ታ ሂንቴንቶ፥ ታ ኣቡ ቃላ ጌሌዳ ሂዶታ ዬዳና፤ ሄዌ ጋካናዉኔ ሂንቴንቶ ዎልቃይ ሳሉዋፔ ኢሜታና ጋካናው፥ ዬሩሳላሜ ካታማን ናጊሺቴ» ያጌዳ።</verse>
				<verse number="50">ሃዋፔ ጉዪያን፥ ቢታኒያ ጌቴቲያ ካታማ ጋካናው፥ ኡንቱንታ ኣፌዳ፤ ባሬ ኩሺያ ሚጪዴ ኡንቱንታ ኣንጄዳ።</verse>
				<verse number="51">ኡንቱንቱፔ ሻኬቲዴ፥ ሳሉዋ ቤዳ።</verse>
				<verse number="52">ኡንቱንቱ ኣው ጎዪኒዴ፥ ዳሮ ናሼቻን ዬሩሳላሜ ሲሜዲኖ።</verse>
				<verse number="53">ቃሲ ፓጬናን ፆሳ ጋላቲዴ፥ ጌሻ ጎሊያን ዴዔዲኖ።</verse>
			</chapter>
		</book>
		<book number="43">
			<chapter number="1">
				<verse number="1">ቃላይ ኮይሮ ዴዔ፤ ቃላይካ ፆሳና ኢቲፔ ዴዔ፤ ቃላይካ ፆሳ።</verse>
				<verse number="2">ኢ ኮይሮፔካ ፆሳና ዴዔ።</verse>
				<verse number="3">ኡባባይ ቃላ ባጋና ሜꬌቴዳ። ሜꬌቴዳባኒ ኡባባኒ ኢ ባይናን ኢቲባይኔ ሜꬌቲቤና።</verse>
				<verse number="4">ኣኒ ዴዑ ዴዔ፤ ዴዑ ኣሳው ፖዑዋ።</verse>
				<verse number="5">ፖዑ ꬉማኒ ፖዔ፤ ꬉማይ ፖዑዋ ፆኒቤና።</verse>
				<verse number="6">ፆሳፔ ኪቴቲ ዬዳ ኣ ሱንꬃይ ዮሃኒሳ ጌቴቲያ ኢቲ ቢታኒ ዴዔ።</verse>
				<verse number="7">ኣሳይ ኡባይ ኣ ባጋና ኣማናና ማላ፥ ፖዑዋባ ማርካታናው ዬዳ።</verse>
				<verse number="8">ፖዑዋባ ማርካታናው ዬዳፔ ኣቲን፥ ኢ ባሬ ሁጴው ፖዑዋ ጊዴና።</verse>
				<verse number="9">ኢካ ቱሙ ፖዑዋ ጊዴዳዌ ኣሳው ፖዒሳናው ሃ ሳዓ ዪያዋ።</verse>
				<verse number="10">ቃላይ ኣላሚያን ዴዔ፤ ፆሳይ ቃላን ኣላሚያ ሜꬌዳ፤ ሺን ኣላሚ ኣ ኤሪቤና።</verse>
				<verse number="11">ኢ ባሬ ባጋቱዋኮ ዬዳ፤ ሺን ኡንቱንቱ ኣ ሺሺ ኣኪቤይኪኖ።</verse>
				<verse number="12">ጊዶፔ ኣቲን ኢ ባሬና ሺሺ ኣኬዳ ኡባቶ፥ ባሬ ሱንꬃኒ ኣማኔዳዋንቶ፥ ፆሳ ናና ጊዳና ማላ፥ ማታ ኢሜዳ።</verse>
				<verse number="13">ኡንቱንቱ ፆሳፔ ዬሌቴዲኖፔ ኣቲን፥ ኣሳይ ዬሊያ ማራኒ ዎይ ኣሹዋ ሼኒያን ዎይ ኣቱማ ኣሳ ሼኒያ ፃላላን ዬሌቲቤይኪኖ።</verse>
				<verse number="14">ቃላይ ኣሳ ጊዲዴ፥ ኣꬎ ኬካቴꬃኒኔ ቱማቴꬃን ኩሚዴ ኑ ጊዱዋን ዴዔዳ። ኑኒ፥ ኢ ባሬ ኣቦ ኢቲ ናዓ ጊዲዴ ኣኬዳ ኣው ዴዒያ ባሬ ኣዉዋ ቦንቹዋ ቤዔዶ።</verse>
				<verse number="15">ዮሃኒሲ ኣባ ባሬ ኮሻ ꬎቁ ኦꬂዴ፥ «ታኒ፥ ‹ታፔ ካላ ዪያዌ ታፔ ቦላ፤ ኣዪሲ ጎፔ፥ ታ ዬሌታናፔ ካሴና ኢ ዴዒያዋ› ጋዴ ሂንቴንቶ ኦዶዌ ሃዋ» ያጊ ማርካቴዳ።</verse>
				<verse number="16">ኑኒ ኡባይ ኣ ኩሜንꬃ ኣꬎ ኬካቴꬃን ፓላሄዳ ኣንጁዋ ኣኬዶ።</verse>
				<verse number="17">ፆሳይ ሂጊያ ሙሴ ባጋና ኢሜዳ፤ ሺን ኣꬎ ኬካቴꬃይኔ ቱማቴꬃይ ዬሱሲ ኪሪስቶሳ ባጋና ዬዳ።</verse>
				<verse number="18">ፆሳ ቤዔዳ ኣሳይ ኦኒኔ ባዋ፤ ባሬ ኣዉዋ ማታን ዴዒያ ባሬ ሁጴው ፆሳ ጊዴዳዌ ኢቲ ናዓ ፃላላይ ኣባ ማርካቴዳ።</verse>
				<verse number="19">ዬሩሳላሜን ዴዒያ ኣዪሁዳቱዋ ኣዪሲያዋንቱ ቄሳቱዋኔ ሌዋቱዋ ዮሃኒሳኮ፥ «ኔኒ ኦኔ?» ጊዴ ኣ ኦቻና ማላ ኪቲና፥ ዮሃኒሲ ኡንቱንቱሲ ማርካቴዳ ማርካቴꬃይ ሃዋ።</verse>
				<verse number="20">ዮሃኒሲ፥ «ታኒ ኪሪስቶሳ ጊዲኬ» ያጊዴ ጌሺ ማርካቴዳዋፔ ኣቲን፥ ማርካቱሳ ኢፂቤና።</verse>
				<verse number="21">ኡንቱንቱ፥ «ያቲና፥ ኔኒ ኦኔ? ኔኒ ኤላሴ?» ያጊዴ ኦቼዲኖ። ዮሃኒሲ፥ «ኣ ጊዲኬ» ያጌዳ። ቃሲካ ኡንቱንቱ፥ «ኔኒ ናቤ?» ያጊዴ ኦቼዲኖ። ዮሃኒሲ፥ «ጊዲኬ» ያጊ ዛሬዳ።</verse>
				<verse number="22">ኡንቱንቱ፥ «ያቲና ኔኒ ኦኔ? ኑኒ ኑና ኪቴዳዋንቶ ኦዳና ማላ፥ ኔኒ ኔና ኦና ጋይ?» ያጌዲኖ።</verse>
				<verse number="23">ዮሃኒሲ ዛሪዴ፥ «ናቢያ ኢሳያሴ ጌዳዋዳን፥ ዎራን ባሬ ቃላ ꬎቁ ኡዲዴ፥ ‹ጎዳ ኦጊያ ሲቲ ኦꬂቴ!› ጊያ ኮሻይ ታዋ» ያጌዳ።</verse>
				<verse number="24">ቃሲ ፓሪሳዋቱ ኪቴዳ ኣሳቱ</verse>
				<verse number="25">ዮሃኒሳ፥ «ኔኒ ኪሪስቶሳ ዎይ፥ ኤላሳ ዎይ ናቢያ ጊዳና ꬋዮፔ፥ ያቲና ኣዪሲ ፃማቃይ?» ያጊዴ ኦቼዲኖ።</verse>
				<verse number="26">ዮሃኒሲ፥ «ታኒ ሃꬃን ፃማቃይ፤ ሺን ሂንቴንቱ ኤሬናዌ ኢቱ ሃዋኒ ሂንቴንቱ ጊዱዋን ዴዔ።</verse>
				<verse number="27">ኢ ታፔ ካላ ዬ። ታኒ ኣ ጫማ ቃሹዋ ቢላናዉካ ቤሲኬ» ያጊ ዛሬዳ።</verse>
				<verse number="28">ሃዌ ኡባይ ዮርዳኖሳ ሻፋፔ ሄፊንꬃ ባጋ ዮሃኒሲ ፃማቂያሳ ቢታኒያን ሃኔዳ።</verse>
				<verse number="29">ዮሃኒሲ ዎንቴꬃ ጋላሲ ዬሱሲ ባሬኮ ዪያዋ ቤዒዴ፥ «ፆሳ ኦርጌ ዶርሳ፥ ኣላሚያ ኣሳ ናጋራ ꬋዪሲያዌ፥ ሃዌሺ!</verse>
				<verse number="30">ታኒ፥ ‹ታፔ ካላ ኢቱ ያናዋ፤ ኢ ታፔ ቦላ፤ ኣዪሲ ጎፔ፥ ታ ዬሌታናፔ ካሴና ኢ ዴዒያዋ› ጋዴ ኦዴዳዌ ሃዋ።</verse>
				<verse number="31">ኢ ኦኔንቶ ታኒ ኤሪኬ፤ ሺን ኢስራዔሊያ ኣሳው ኣ ቆንጪሳናው ሃꬃን ፃማቃዴ ያዲ» ያጌዳ።</verse>
				<verse number="32">ዮሃኒሲ ማርካቲዴ፥ «ጌሻ ኣያናይ ሳሉዋፔ ሃራጲያዳን ዎꬊሺናኔ ኣ ቦላን ኡቲሺን፥ ታኒ ቤዓዲ።</verse>
				<verse number="33">ታኒ ኣ ኤሪኬ፤ ሺን ሃꬃኒ ፃማቃና ማላ ታና ኪቴዳ ፆሳይ፥ ‹ጌሻ ኣያናይ ዎꬊዴ፥ ኢቲ ኣሳ ቦላ ሼምፒሺን፥ ኔኒ ቤዓና፤ ኢካ ጌሻ ኣያናን ፃማቄ› ያጊዴ ታው ኦዴዳ።</verse>
				<verse number="34">ታኒ ሄዋ ቤዓዲ፤ ኢ ፆሳ ናዓ ጊዲያዋካ ማርካታይ» ያጌዳ።</verse>
				<verse number="35">ዎንቴꬃ ጋላሲ ዮሃኒሲ ሺሬቲዴካ ባሬና ካሊያዋንቱፔ ላዓቱዋና ኢቲፔ ኤቄዳ፤</verse>
				<verse number="36">ኢ ዬሱሲ ኣꬊሺን ቤዒዴ፥ «ፆሳ ዶርሳይ ሃዌሺ!» ያጌዳ።</verse>
				<verse number="37">ዮሃኒሳ ካሊያ ላዓቱ ዮሃኒሲ ጊያዋ ሲሲዴ፥ ዬሱሳ ካሌዲኖ።</verse>
				<verse number="38">ዬሱሲ ባሬና ካሊያዋንታ ጉዬ ሲሚ ቤዒዴ፥ «ኣያ ኮዪቴ?» ያጊ ኦቼዳ። ኡንቱንቱ ዛሪዴ፥ «ሬቢ፥ ኔኒ ሃቃን ዴዓይ?» ያጌዲኖ። «ሬቢ» ጉሳይ «ታማሪሲያዎ» ጊያዋ።</verse>
				<verse number="39">ዬሱሲ ኡንቱንታ፥ «ሃ ዪዴ ቤዒቴ» ያጌዳ። ኡንቱንቱ ቢዴ፥ ኢ ዴዒያሳ ቤዔዲኖ፤ ሄ ጋላሲ ሳዓይ ታሙ ሳቴ ሄራ ጊዲያ ዲራው፥ ኡንቱንቱ ኣናና ፔሼዲኖ።</verse>
				<verse number="40">ዮሃኒሲ ጌዳዋ ሲሲዴ፥ ዬሱሳ ካሌዳ ላዑ ኣሳቱዋፔ ኢቱ፥ ሲሞና ጴፂሮሳ ኢሻ ኢንዲራሳ።</verse>
				<verse number="41">ኢንዲራሴ ኮይሮ ባሬ ኢሻ ሲሞና ዴሚዴ፥ «ኑኒ ፆሳይ ኪቴዳዋና ጋኬቴዶ» ያጌዳ። ሄዋ ጉሳይ «ኪሪስቶሳ» ጊያዋ።</verse>
				<verse number="42">ኢንዲራሴ ሲሞና ዬሱሳኮ ኣሄዳ። ዬሱሲ ሲሞና ቤዒዴ፥ «ኔኒ ዮሃኒሳ ናዓ ሲሞና፤ ኔ ሱንꬃይ ኬፋ ጌቴታናዋ» ያጌዳ። «ኬፋ» ጊያዋ ቢሌꬃይ «ጴፂሮሳ» ዎይ «ዛላ» ጊያዋ።</verse>
				<verse number="43">ዎንቴꬃ ጋላሲ ዬሱሲ ጋሊላ ባናው ቆፋ ቃቼዳ፤ ኢ ፒሊጶሳና ጋኬቲዴ፥ «ታና ካላ!» ያጌዳ።</verse>
				<verse number="44">ፒሊጶሲ፥ ኢንዲራሲኔ ጴፂሮሴ ዴዔዳ ቤቴሳይዳ ጌቴቲያ ካታማፔ ዬዳ ኣሳ።</verse>
				<verse number="45">ፒሊጶሲ ናቲናዔላና ጋኬቲዴ፥ «ሙሴ ማፃፋቱዋኒኔ ናባቱዋ ማፃፋቱዋን ኣባይ ፃፌቴዳዋዳን፥ ዮሴፎ ናዓ ዬሱሲ ናዚሬቴ ካታማን ዴዒያዋና ኑኒ ጋኬቴዶ» ያጊ ኦዴዳ።</verse>
				<verse number="46">ናቲናዔሊ ዛሪዴ፥ «ናዚሬቴ ካታማፔ ሎዖባይ ኬሳናው ዳንዳዪ?» ያጌዳ። ፒሊጶሲ፥ «ያዴ ቤዓ» ያጌዳ።</verse>
				<verse number="47">ናቲናዔሊ ባሬኮ ዪያዋ ዬሱሲ ቤዒዴ፥ «ማካላይ ባይና ቱሙ ኢስራዔሊያ ኣሳይ ሃዋ!» ያጌዳ።</verse>
				<verse number="48">ናቲናዔሊ ዬሱሳ፥ «ኔኒ ታና ሃቃን ኤራይ?» ያጊ ኦቼዳ። ዬሱሲ ዛሪዴ፥ «ፒሊጶሲ ኔና ፄሳናፔ ካሴ፥ ኔኒ ባላሲያ ጌቴቲያ ሚꬃፔ ሂርኪና ዴዒሺን፥ ታኒ ኔና ቤዓዲ» ያጌዳ።</verse>
				<verse number="49">ናቲናዔሊ ዛሪዴ፥ «ታማሪሲያዎ፥ ኔኒ ፆሳ ናዓ! ኔኒ ኢስራዔሊያ ካቲያ!» ያጌዳ።</verse>
				<verse number="50">ዬሱሲ፥ «ታኒ ኔና ባላሲያ ጌቴቲያ ሚꬃፔ ሂርኪና ቤዓዲ ጌዳ ዲራው ኣማናይ? ኔኒ ሃዋፔ ኣꬊያዋ ቤዓና!» ያጌዳ።</verse>
				<verse number="51">ቃሲካ ዬሱሲ፥ «ታኒ ሂንቴንቱሲ ቱሙዋ ኦዳይ፤ ሳሉ ዶዬቲና፥ ፆሳ ኪታንቻቱ ታ ቦላ፥ ኣሳ ናዓ ቦላ፥ ፑዴ ኬሲሺናኔ ዱጌ ዎꬊሺና፥ ሂንቴንቱ ቤዓና» ያጌዳ።</verse>
			</chapter>
			<chapter number="2">
				<verse number="1">ሄዜንꬆ ጋላሲ ጋሊላ ጋዲያን ቃና ጌቴቲያ ካታማን ቡላቻይ ቡላቼቴዳ፤ ዬሱሳ ዳያ ሄ ቡላቻን ዴዓው።</verse>
				<verse number="2">ዬሱሲካ ባሬና ካሊያዋንቱና ኢቲፔ ሄ ቡላቻ ፄሴቴዳ።</verse>
				<verse number="3">ዎዪኒያ ኡሻይ ዉሪዲጊና፥ ዬሱሳ ዳያ ኣ፥ «ኡንቱንቱሲ ዎዪኒያ ኡሻይ ዉሪዲጌዳ» ያጋ ኦቻዱ።</verse>
				<verse number="4">ዬሱሲ ዛሪዴ፥ «ታ ዳዬ፥ ሃዌ ታ ኦሱዋ ጊዲያ ዲራው፥ ኔ ያያና ኮሼና። ታ ዎዲ ቢሮ ጋኪቤና» ያጌዳ።</verse>
				<verse number="5">ዬሱሳ ዳያ ኪቴቲያዋንቱሲ፥ «ኢ ሂንቴንቱሲ ኦዲያዋ ኣያ ጊዶፔኔ ኦꬂቴ» ያጋ ኦዳዱ።</verse>
				<verse number="6">ኣዪሁዳቱ ካሴ ኦꬂያ ዶያዳን፥ ሜቻ ዎጋው ኢቱ ኢቱ ፄቱ ፃሪሙሲያ ኦይቂያ ኡሱፑን ሹቻ ባꬃቱ ሄዋን ዴዒኖ።</verse>
				<verse number="7">ዬሱሲ ኪቴቲያዋንታ፥ «ባꬃቱዋኒ ሃꬃ ኩንꬂቴ» ያጌዳ፤ ጌቴቶዋዳንካ ኡንቱንቱ ባꬃቱዋኒ ዶና ጋካናው ሃꬃ ኩንꬄዲኖ።</verse>
				<verse number="8">ዬሱሲ ኡንቱንታ፥ «ሃዒ ዱቂዴ፥ ቡላቻ ካፖ ኢሚቴ» ያጌዳ፤ ኡንቱንቱ ኣው ኣፊዴ ኢሜዲኖ።</verse>
				<verse number="9">ቡላቻ ካፑ ዎዪኒያ ኡሻ ጊዴዳ ሃꬃ ጋንፂ ፄሊዴ፥ ሃቃፔ ዬዴንቶ ኤሪቤና፤ ሺን ሃꬃ ኩንꬄዳ ኦሳንቻቱ ኤሪኖ። ቡላቻ ካፑ ማቻቶ ኣኪያዋ ፄሲዴ፥</verse>
				<verse number="10">«ኦኒኔ ኣዪፌ ጊዴዳ ዎዪኒያ ኡሻ ኢማꬃ ኣሳ ካሴቲዴ ኡሼ፤ ያቲዴ ኣሳይ ዳሪሲ ኡሼዳዋፔ ጉዪያን፥ ቂራሪያ ኡሼ። ሺን ኔኒ ኣዪፌ ጊዴዳ ዎዪኒያ ኡሻ ሃኖ ጋካናው ናጋዳ!» ያጌዳ።</verse>
				<verse number="11">ዬሱሲ ባሬ ኦꬄዳ ዎልቃማ ማላታቱዋፔ ሃዋ ኮይሩዋ ጋሊላ ጋዲያን ቃና ጌቴቲያ ሄራን ኦꬄዳ፤ ሄዋን ባሬ ቦንቹዋ ኢ ቆንጪሲና፥ ኣ ካሊያዋንቱ ኣኒ ኣማኔዲኖ።</verse>
				<verse number="12">ሄዋፔ ጉዪያን፥ ዬሱሲ ባሬ ዳዪና፥ ባሬ ኢሻቱዋናኔ ባሬና ካሊያዋንቱና ኢቲፔ ቂፊሪናሆማ ጌቴቲያ ካታማ ቢዴ ኣማሬዳ ጋላሳ ታኬዲኖ።</verse>
				<verse number="13">ኣዪሁዳቱ ቦንቺያ ፓሲጋ ባላ ጋላሳይ ማታቲና፥ ዬሱሲ ዬሩሳላሜ ቤዳ።</verse>
				<verse number="14">ጌሻ ጎሊያ ጊቢያን ሚዛ፥ ዶርሳኔ ዶጎማቱዋ ዛሊዒያ ኣሳ ዴሜዳ፤ ቃሲ ሃራቱ ባሬንቱ ኦይዲያን ኡቲዴ፥ ሚሻ ላሚያዋንታ ዴሜዳ።</verse>
				<verse number="15">ኢ ጎላ ጂራፊያ ዶቂዴ፥ ኣሳ ኡባ ዶርሳናኔ ሚያና ጌሻ ጎሊያ ጊቢያፔ ካሬው ኬሲዴ ዬዴሪሴዳ። ሚሻ ላሚያዋንቱ ኦይዲያካ ኣꬂ ዬጊዴ፥ ኡንቱንቱ ሚሻ ላሌዳ።</verse>
				<verse number="16">ዶጎሙዋ ዛሊዒያዋንታ ኢ፥ «ሃ ዶጎማቱዋ ሃዋፔ ኬሲቴ፤ ታ ኣቡ ጎሊያ ጌያ ኦꬆፒቴ!» ያጌዳ።</verse>
				<verse number="17">ዬሱሳ ካሊያዋንቱ ፆሳ ማፃፋን፥ «ታኒ ኔ ጎሌው ሴሌቲያ ሴላይ ታና ታማዳን ጉዴ» ጌቴቲዴ ፃፌቴዳዋ ሃሳዬዲኖ።</verse>
				<verse number="18">ሄዋፔ ጉዬ፥ ኣዪሁዴ ኣሳ ኣዪሲያዋንቱ ዛሪዴ፥ «ኔው ሃዋ ኦꬃናው ዳንዳዪያ ማታይ ዴዒያዋ ኑና ኣያ ማላታ ቤሳኒ?» ያጌዲኖ።</verse>
				<verse number="19">ዬሱሲ፥ «ሃ ጌሻ ጎሊያ ኮሊቴ፤ ታኒ ሄዙ ጋላሳኒ ዛራዴ ኬፃና» ያጌዳ።</verse>
				<verse number="20">ቃሲካ ኣዪሁዴ ኣሳ ኣዪሲያዋንቱ፥ «ሃ ጌሻ ጎሊያ ኬፃናው ኦይታማኔ ኡሱፑን ላይꬃ ኣኬዳ፤ ሺን ኔኒ ሄዙ ጋላሳኒ ኬፃኒ?» ያጌዲኖ።</verse>
				<verse number="21">ሺን ኢ ሃሳዬዳ ጌሻ ጎሊ ባሬ ኣሳቴꬃባ።</verse>
				<verse number="22">ሄዋ ዲራው፥ ዬሱሲ ሃይቁዋፔ ዴንዴዳዋፔ ጉዪያን፥ ዬሱሳ ካሊያዋንቱ ኢ ሄዋ ጌዳዋ ሃሳዬዲኖ። ቃሲ ኡንቱንቱ ፆሳ ማፃፋይ ጌዳዋኔ ዬሱሲ ሃሳዬዳዋ ኣማኔዲኖ።</verse>
				<verse number="23">ፓሲጋ ባላ ቦንቺያ ዎዴ፥ ዬሱሲ ዬሩሳላሜን ዴዒሺን፥ ኢ ኦꬄዳ ማላታ ቤዒዴ፥ ጮራ ኣሳይ ኣ ኣማኔዲኖ።</verse>
				<verse number="24">ሺን ዬሱሲ ኣሳ ኡባ ኤሪያ ዲራው፥ ሄዋንታ ኣማኒቤና።</verse>
				<verse number="25">ኣሳባ ኦኒኔ ኣው ማርካታና ማላ ኮዪቤና፤ ኣዪሲ ጎፔ፥ ኣሳ ዎዛናኒ ኣዬ ዴዒንቶ፥ ኢ ባሬ ሁጴው ኤሪያ ዲራሳ።</verse>
			</chapter>
			<chapter number="3">
				<verse number="1">ፓሪሳዋቱዋፔ ጊዴዳ ካፑዋ ኒቆዲሞሳ ጌቴቲያ ኢቲ ቢታኒ ዴዔ።</verse>
				<verse number="2">ኒቆዲሞሲ ቃማ ዬሱሳኮ ዪዴ፥ «ታማሪሲያዎ፥ ኔኒ ኑና ታማሪሳና ማላ ፆሳይ ኪቴዳ ጊዲያዋ ኑኒ ኤሬቶ፤ ኣዪሲ ጎፔ፥ ፆሳይ ኣናና ዴዒያ ኣሳፔ ኣቲን፥ ሃ ኔኒ ኦꬂያ ዎልቃማ ማላታቱዋ ኦꬃናው ዳንዳዪያ ኣሳይ ባዋ» ያጌዳ።</verse>
				<verse number="3">ዬሱሲ ዛሪዴ፥ «ታኒ ኔው ቱሙዋ ኦዳይ፤ ኣሳይ ላዔንꬁዋ ዬሌታና ꬋዮፔ፥ ፆሳ ካዉቴꬃ ቤዓናው ዳንዳዬና» ያጌዳ።</verse>
				<verse number="4">ኒቆዲሞሲ፥ «ጪማ ኣሳይ ዋኒዴ ላዔንꬁዋ ዬሌታናው ዳንዳዪ? ባሬ ዳይ ኡሉዋ ሲሚ ጌሊዴ፥ ላዔንꬁዋ ዬሌታናው ኣሳይ ዳንዳዪ?» ያጌዳ።</verse>
				<verse number="5">ዬሱሲ ዛሪዴ፥ «ታኒ ኔው ቱሙዋ ኦዳይ፤ ኣሳይ ሃꬃፔኔ ጌሻ ኣያናፔ ዬሌታና ꬋዮፔ፥ ፆሳ ካዉቴꬃ ጌላናው ዳንዳዬና።</verse>
				<verse number="6">ኣሳይ ኣሹዋን ኣሳፔ ዬሌቴ፤ ሺን ኣሳይ ኣያናኒ ጌሻ ኣያናፔ ዬሌቴ፤</verse>
				<verse number="7">‹ሂንቴንቱ ላዔንꬁዋ ዬሌታናው ቤሴ› ጋዴ ታኒ ኦዴዳ ዲራው፥ ማላሌቶፓ።</verse>
				<verse number="8">ጫርኩ ባሬ ኮዬዳሳ ጫርኬ። ኔኒ ኣ ኮሹንቻ ሲሳሳ፤ ሺን ኢ ሃቃፔ ዪንቶ ዎይ ሃቃ ቢንቶ ኤራካ። ጌሻ ኣያናፔ ዬሌቴዳ ኡባይ ሄዋ ማላ» ያጌዳ።</verse>
				<verse number="9">ኒቆዲሞሲ፥ «ሃዌ ዋኒዴ ሃናናው ዳንዳዪ?» ያጊዴ ኦቼዳ።</verse>
				<verse number="10">ዬሱሲ ዛሪዴ፥ «ኔኒ ኢስራዔላቱዋ ታማሪሲያዋ ጊዳዴ ሃዋ ኤሪኪ?</verse>
				<verse number="11">ታኒ ኔው ቱሙዋ ኦዳይ፤ ኑኒ ኤሪያዋ ሃሳዬቶኔ ቤዔዳዋ ማርካቴቶ፤ ሺን ኑኒ ማርካቲያዋ ሂንቴንቱ ኣኪኪታ።</verse>
				<verse number="12">ታኒ ሂንቴንቱሲ ሳዓባ ኦዲና፥ ኣማኔናዋንታ ጊዶፔ፥ ሳሉዋባ ኦዲና ዋኒ ኣማናኒቴ?</verse>
				<verse number="13">ሳሉዋፔ ዎꬌዳ ታፔ ኣቲን፥ ሳሉዋ ኬሴዳዌ ኦኒኔ ባዋ፤ ሳሉዋን ዴዒያ ኣሳ ናዓይ ታና።</verse>
				<verse number="14">«ሙሴ ዎራን ፃንቂማሉዋ ሾሻ ሱሌዳዋዳን፥ ታና ኣማኔዳ ኡባይ ሜꬊና ዴዑዋ ኣካና ማላ፥ ታኒ ኣሳ ናዓይ ማስቃሊያ ቦላ ፑዴ ዴንዳና ቤሴ።</verse>
				<verse number="15">***</verse>
				<verse number="16">«ፆሳ ናዓ ኣማኒያ ኡባይ ሜꬊና ዴዑዋ ኣካናፔ ኣቲን፥ ꬋዬና ማላ፥ ፆሳይ ሃ ኣላሚያ ኣሳ ሎይꬂ ሲቄዳ ዲራው፥ ባሬ ሜፂ ኢቲ ናዓ ኢሜዳ።</verse>
				<verse number="17">ኣዪሲ ጎፔ፥ ፆሳይ ባሬ ናዓ ሃ ኣላሚያ ኣሳ ፒርዳናው ኪቲቤና፤ ሺን ኡንቱንታ ኣ ባጋና ኣሻናው ኪቴዳ።</verse>
				<verse number="18">«ኣ ናዓ ኣማኒያ ኦኒኔ ፒርዴቴና፤ ሺን ናዓን ኣማኔና ኦኒኔ፥ ፆሳ ናዓ ኢቱዋ ኣማኒቤና ዲራው፥ ሃዒካ ፒርዴቲ ኡቴዳ።</verse>
				<verse number="19">ኣሳ ቦላ ዪያ ፒርዳይ ሃዋ፡ ፖዑ ሃ ኣላሚያ ዬዳ፤ ሺን ኣሳ ኪታይ ኢታ ጊዲያ ዲራው፥ ፖዑዋፔ ኣꬂዴ፥ ꬉማ ሲቄዳ።</verse>
				<verse number="20">ኢታባ ኦꬂያ ኦኒኔ ፖዑዋ ኢፄ፤ ኣዪሲ ጎፔ፥ ባሬ ኪታይ ቆንጬና ማላ፥ ፖዑዋኮ ሺቄና።</verse>
				<verse number="21">ሺን ቱሙዋ ኦꬂያ ኦኒኔ ፆሳይ ኣዛዜዳዋዳን፥ ኢ ኦꬄዳዋ ፖዑ ቆንጪሳና ማላ፥ ፖዑዋኮ ሺቄ» ያጌዳ።</verse>
				<verse number="22">ሄዋፔ ጉዪያን፥ ዬሱሲኔ ኣ ካሊያዋንቱ ዪሁዳ ጋዲያ ቤዲኖ፤ ዬሱሲ ሄ ጋዲያን ኡንቱንቱና ኣማሬዳ ዎዲያ ኡቲዴ፥ ኣሳ ፃማቂዴ ዴዔ።</verse>
				<verse number="23">ቃሲ ዮሃኒሲ ሳሌሜ ማታን ዴዒያ ሄኖና ጊያ ሳን ዎጋ ሃꬃይ ዴዒያ ዲራው፥ ኣሳይ ኣኮ ዪና ፃማቄ።</verse>
				<verse number="24">ሄዌ ሃኔዳዌ ዮሃኒሲ ቃሼታናፔ ካሴና።</verse>
				<verse number="25">ሄዋፔ ጉዪያን፥ ዮሃኒሳ ካሊያዋንቱና ኣማሬዳ ኣዪሁዳቱዋ ሜቻ ዎጋባ ፓሉሜቴዲኖ።</verse>
				<verse number="26">ኡንቱንቱ ዮሃኒሳኮ ቢዴ፥ «ታማሪሲያዎ፥ ዮርዳኖሳ ሻፋፔ ሄፊንꬃን ኔናና ዴዒያዌ፥ ኔኒ ኣባ ማርካቶዌ፥ ቤዓ ሃዒ ፃማቄ፤ ኣሳይ ኡባይካ ኣኮ ቤ» ያጌዲኖ።</verse>
				<verse number="27">ዮሃኒሲ ዛሪዴ፥ «ፆሳይ ኢማና ꬋዮፔ፥ ኣሳይ ኣይኔ ኣካናው ዳንዳዬና።</verse>
				<verse number="28">‹ታኒ ኪሪስቶሳ ጊዲኬ፤ ሺን ታኒ ኣፔ ሲንꬃው ኪቴታዲ› ጌዳዋሲ ሂንቴ ሂንቴንቱ ሁጴው ማርካ።</verse>
				<verse number="29">ሚሺራ ማጫዉና ዴዒያ ኡራይ ኢካ ሚሺራ፤ ሄ ሚሺራ ሚያታይ ኤቂዴ፥ ኢ ጊያዋ ሲሲያዌ ኣ ሃሳያን ዳሮ ናሼቴ። ሄዋ ዲራው፥ ሃዌ ታ ናሼቻይ ፖሌቴዳ።</verse>
				<verse number="30">ኢ ዳሪና ታ ጉፃና ቤሴ» ያጌዳ።</verse>
				<verse number="31">ቦላፔ ዪያዌ ኡባፔ ቦላ። ሳዓፔ ቤቴዳዌ ሳዓሳ። ኢካ ሳዓባ ሃሳዬ። ሳሉዋፔ ዪያዌ ኡባፔ ቦላ።</verse>
				<verse number="32">ኢ ባሬ ቤዔዳባኔ ሲሴዳባ ማርካቴ፤ ሺን ኣ ማርካቴꬃ ኣኪያዌ ባዋ።</verse>
				<verse number="33">ኣ ማርካቴꬃ ኣኪያ ኦኒኔ ፆሳይ ቱማንቻ ጊዲያዋ ሄዋን ማርካቴ።</verse>
				<verse number="34">ፆሳይ ኪቴዳዌ ፆሳ ቃላ ኦዴ፤ ኣዪሲ ጎፔ፥ ፆሳይ ባሬ ጌሻ ኣያና ፓላሂሲዴ ኢሜ።</verse>
				<verse number="35">ፆሳይ ባሬ ናዓ ሲቂዴ ኡባባ ኣ ኩሺያን ዎꬄዳ።</verse>
				<verse number="36">ናዓ ኣማኒያ ኡራው ሜꬊና ዴዑ ዴዔ፤ ሺን ናዓ ኣማኔናዋ ቦላ ፆሳ ሃንቁ ዴዓናዋፔ ኣቲን፥ ኢ ዴዑዋ ቤዔና።</verse>
			</chapter>
			<chapter number="4">
				<verse number="1">ዬሱሲ ዮሃኒሳዋፔ ዳሪያ ባሬና ካሊያዋንታ ባሬኮ ሺሼኔ ፃማቄ ጊያዋ ፓሪሳዋቱ ሲሴዳዋ ዬሱሲ ኤሬዳ ዎዴ፥ ዪሁዳ ኣጊዴ፥ ጋሊላ ቤዳ፤ ጊዶፔኔ፥ ዬሱሳ ካሊያዋንቱ ፃማቄዳዋፔ ኣቲን፥ ዬሱሲ ባሬ ሁጴው ኦናኔ ፃማቂቤና።</verse>
				<verse number="2">***</verse>
				<verse number="3">***</verse>
				<verse number="4">ጋሊላ ቢዴ፥ ሳማሪያና ኣꬋናዌ ኣ ኣሼናባ ጊዴዳ።</verse>
				<verse number="5">ሄዋ ዲራው፥ ያዪቆቢ ባሬ ናዓ ዮሴፎ ኢሜዳ ጋዲያ ማታን ዴዒያ ሲካሮ ጌቴቲያ ሳማሪያ ካታማ ቤዳ።</verse>
				<verse number="6">ሄ ሳዓን ያዪቆባ ሃꬃ ኦላይ ዴዔ፤ ዬሱሲ ሃሜታን ዳቡሪዴ፥ ሄ ሃꬃ ኦላ ማታን ኡቴዳ። ሄ ዎዴ ሳዓይ ኡሱፑን ሳቲያ ሄራ።</verse>
				<verse number="7">ሳማሪያ ሚሺራታ ሃꬃ ዱቃናው ዬዳዉኖ ዬሱሲ፥ «ታና ሃꬃ ኡሻሪኪ!» ያጌዳ።</verse>
				<verse number="8">ዬሱሳ ካሊያዋንቱ ቁማ ሻማናው ካታማ ቤዲኖ።</verse>
				<verse number="9">ሄ ሚሺራታ ዛራዴ ኣ፥ «ኔኒ ኣዪሁዳ ኣሳ ጊዳዴ፥ ሳማሪያ ማጫ ኣሳ ጊዴዳ ታና፥ ዎታ ዴዑዋ ኢሚያ ሃꬃ ኡሻ ጋይ?» ያጋዱ፤ ኣዪሲ ጎፔ፥ ኣዪሁዳቶኔ ሳማሪያ ኣሳው ኢቲፔቴꬃይ ባይና ዲራሳ።</verse>
				<verse number="10">ዬሱሲ ዛሪዴ ኢዞ፥ «ኔኒ ፆሳ ኢሞታኔ ቃሲ ኔና ‹ታና ሃꬃ ኡሻ› ጊያዌ ኦኔንቶ ኤሪያዋ ጊዲንቶ፥ ኣ ዎሳናሳ፤ ኢካ ኔው ዴዑዋ ኢሚያ ሃꬃ ኢማና» ያጌዳ።</verse>
				<verse number="11">ሚሺራታ ዛራዴ፥ «ጎዳው፥ ኔው ዱቂያባይ ባዋ፤ ኦላይካ ጪሙዋ። ያቲና፥ ዴዑዋ ኢሚያ ሃꬃ ሃቃፔ ኣካኒ?</verse>
				<verse number="12">ኑሲ ሃ ሃꬃ ኦላ ኢሜዳ ኑ ኣዉዋ ያዪቆባፔ ኔኒ ዳራይ? ኢ፥ ኣ ናናይኔ ኣ ሜሂ ሃዋፔ ኡሼዲኖ» ያጋዱ።</verse>
				<verse number="13">ዬሱሲ ዛሪዴ፥ «ሃ ሃꬃፔ ኡሺያ ኦኒኔ ላዔንꬁዋ ሳሜታናዋ።</verse>
				<verse number="14">ሺን ታኒ ኢሚያ ሃꬃ ኡሺያ ኦኒኔ ላዔንꬁዋ ሳሜቴና። ታኒ ኢሚያ ሃꬃይ ሄ ኣ ጊዶን ሜꬊና ዴዑዋሲ ፑልቲያ ፑልቱዋ ጊዳናዋ» ያጌዳ።</verse>
				<verse number="15">ሚሺራታ፥ «ጎዳው፥ ታኒ ሳሜቴና ማላኔ ሃꬃ ቲካናዉካ ሃ ዬና ማላ፥ ታው ሄ ሃꬃ ኢማ!» ያጋዱ።</verse>
				<verse number="16">ዬሱሲ ኢዞ፥ «ባዴ ኔ ኣሲና ፄሳዴ ሃ ሲማ» ያጌዳ።</verse>
				<verse number="17">ሚሺራታ ዛራዴ፥ «ታው ኣሲናይ ባዋ» ያጋዱ። ዬሱሲ፥ «ታው ኣሲናይ ባዋ ጊያዋን ቱሙዋ ጋዳ።</verse>
				<verse number="18">ኔኒ ኢቼሹ ኣሲና ጌላዳ፤ ሃዒ ኔናና ዴዒያ ቢታኒ ኔ ኣሲና ጊዴና። ኔኒ ሃዒ ታው ኦዴዳዌ ቱማ» ያጌዳ።</verse>
				<verse number="19">ሚሺራታ ቃይ፥ «ጎዳው፥ ኔኒ ናቢያ ጊዲያዋ ታ ሃዒ ኤራዲ፤</verse>
				<verse number="20">ኑ ሳማሪያ ኣሳ ኣዋቱ ሃ ዴሪያን ጎዪኔዲኖ፤ ሺን ኣዪሁዳቱ ሂንቴንቱ ኣሳይ ፆሳው ጎዪናናው ቤሲያ ሳዓይ ዬሩሳላሜና ያጊታ» ያጋዱ።</verse>
				<verse number="21">ዬሱሲ፥ «ሃ ሚሺራቴ፥ ታና ኣማና፤ ሃ ዴሪያን ዎይ ዬሩሳላሜን ኣዉዋ ፆሳው ሂንቴንቱ ጎዪኔና ዎዲ ያናዋ።</verse>
				<verse number="22">ሂንቴንቱ ሳማሪያ ኣሳይ ሂንቴ ኤሬናባው ጎዪኒታ፤ ፆሳይ ኑና ኣዪሁዳቱዋ ጎዔቲዴ ኣቶቴꬃ ኣሂያ ዲራው፥ ኑኒ ኑ ኤሪያዎ ጎዪኔቶ።</verse>
				<verse number="23">ሺን ኣዉዋ ፆሳው ቱሙዋፔ ጎዪኒያዋንቱ ኣ፥ ጌሻ ኣያና ዎልቃኒኔ ፆሳ ፆሳቴꬃዳን ጎዪኒያ ዎዲ ማታቴዳ፤ ኡባ ሃዒካ ጋኬዳ። ኣዪሲ ጎፔ፥ ኣሳ ባሬው ጎዪናና ማላ፥ ኣዉ ፆሳይካ ሃ ኦጊያን ጎዪኒያዋንታ ኮዬ።</verse>
				<verse number="24">ፆሳይ ኣያና፤ ኣው ጎዪኒያዋንቱካ ጌሻ ኣያና ዎልቃኒ ፆሳ ፆሳቴꬃዳን ጎዪናናው ቤሴ» ያጌዳ።</verse>
				<verse number="25">ሚሺራታ፥ «ማሲሂያ ጌቴቲያ ኦኬቶዌ ያናዋ ታኒ ኤራይ። ኢ ዪያ ዎዴ ኑሲ ኡባባ ኦዳናዋ» ያጋዱ።</verse>
				<verse number="26">ዬሱሲ፥ «ሃ ኔናና ሃሳዪያዌ ታኒ ኣ» ያጌዳ።</verse>
				<verse number="27">ሃዋ ኡንቱንቱ ሃሳዪሺን፥ ዬሱሳ ካሊያዋንቱ ቤዳሳፔ ሲሜዲኖ። ዬሱሲ ሚሺራቲና ሃሳዪሺን ኡንቱንቱ ቤዒዴ ዳሪሲ ማላሌቴዲኖ፤ ሺን ሚሺራቶ፥ «ኣያ ኮያይ?» ዎይ ዬሱሳ፥ «ኢናና ኣዪሲ ሃሳያይ?» ጊዴ ኦቾዌ ኦኒኔ ባዋ።</verse>
				<verse number="28">ሄዋፔ ጉዪያን፥ ሚሺራታ ባሬ ሃꬃ ኦቱዋ ኣጋ ባሻ ጉዬ ካታማ ባዴ ኣሳው፥</verse>
				<verse number="29">«ታኒ ኦꬄዳዋ ኡባ ታው ኦዴዳ ቢታኒያ ቤዓናው ዴንዲቴ፤ ሄዌ ኪሪስቶሳ ጊዳንዴሻ?» ያጋዱ።</verse>
				<verse number="30">ኣሳይ ካታማፔ ኬሲዴ፥ ዬሱሳኮ ቤዳ።</verse>
				<verse number="31">ሄዌ ሃኒሺን፥ ኣ ካሊያዋንቱ ዬሱሳ፥ «ጉꬃባ ማሪኪ!» ያጊዴ ዎሴዲኖ።</verse>
				<verse number="32">ሺን ኢ፥ «ታው ሂንቴንቱ ኤሬና ቁማይ ታኒ ሚያዌ ዴዔ» ያጌዳ።</verse>
				<verse number="33">ሄዋ ዲራው፥ ኣ ካሊያዋንቱ ባሬንቱ ጊዶን፥ «ኣው ሚያባ ኣሄዳ ኣሳይ ዴዓንዴሻ?» ያጌዲኖ።</verse>
				<verse number="34">ዬሱሲ ኡንቱንቱሲ፥ «ታ ቁማይ ታና ኪቴዳዋ ሼኒያ ኡዱሳኔ ኣ ኦሱዋ ፖሉሳ።</verse>
				<verse number="35">ሂንቴንቱ፥ ‹ኦይዱ ኣጌናፔ ጉዪያን፥ ካꬃይ ጫኬታናዋ› ጊኪቴዬ? ታኒ ሂንቴንቱሲ ኦዳይ፤ ጎሻ ሎይꬂ ፄሊቴ፤ ካꬃይ ጫካ ቤሴዳ።</verse>
				<verse number="36">ዜሪያዌኔ ጫኪያዌ ኢቲፔ ናሼታና ማላ፥ ጫኪያዌ ዲርጉዋ ኣኬኔ ካꬃ ሜꬊና ዴዖ ሺሼ።</verse>
				<verse number="37">ሃ ጋሱዋን፥ ‹ኢቱ ዜሬ፤ ቃሲ ኢቱ ጫኬ› ጊያ ሃሳያይ ቱማ።</verse>
				<verse number="38">ሂንቴንቱ ዳቡሪቤናዋ ጫካና ማላ፥ ታኒ ሂንቴንታ ኪታዲ፤ ሃራቱ ኦꬂ ዳቡሬዲኖ፤ ሂንቴንቱ ሃራቱዋ ዳቡራን ጌሌዲታ» ያጌዳ።</verse>
				<verse number="39">ሚሺራታ፥ «ኢ ታኒ ኦꬄዳ ኡባባ ኦዴዳ» ጋዴ ማርካቴዳ ዲራው፥ ሄ ካታማን ዴዒያ ሳማሪያ ኣሳፔ ጮራይ ዬሱሳ ኣማኔዳ።</verse>
				<verse number="40">ሳማሪያ ኣሳይ ዬሱሳኮ ዬዳ ዎዴ፥ ባሬንቱ ማታን ጋሚዓና ማላ፥ ዬሱሳ ዎሲና ኢ ያኒ ላዑ ጋላሳ ኡቴዳ።</verse>
				<verse number="41">ኢ ኦዲያ ቃላ ዲራው፥ ካሴዋፔ ጮራ ኣሳይ ኣማኔዳ፤</verse>
				<verse number="42">ቃሲ ኡንቱንቱ ሚሺራቶ፥ «ኑኒ ኑ ሁጴው ኢ ጊያዋ ሲሲዴ ኣማኔዳዋፔ ኣቲን፥ ኔኒ ማርካቴዳ ዲራሳ ጊዴና፤ ኢ ቱሙ ኣላሚያ ኣሳ ኣሺያዋ ጊዲያዋካ ኑኒ ኤሬዶ» ያጌዲኖ።</verse>
				<verse number="43">ላዑ ጋላሳፔ ጉዪያን፥ ዬሱሲ ሳማሪያፔ ኬሲዴ፥ ጋሊላ ጋዲያ ቤዳ።</verse>
				<verse number="44">ኣዪሲ ጎፔ፥ ኢ ባሬ ሁጴው፥ «ናቢ ባሬ ጋዲያን ቦንቼቴና» ያጊ ኦዴዳ።</verse>
				<verse number="45">ዬሱሲ ጋሊላ ጋኬዳ ዎዴ፥ ጋሊላ ኣሳይ ኣ ሞኬዳ፤ ፓሲጋ ቦንቺያ ጋላሲ ኡንቱንቱ ዬሩሳላሜን ዴዒያ ዲራው፥ ኢ ኦꬄዳ ኡባባ ቤዔዲኖ።</verse>
				<verse number="46">ዬሱሲ ሃꬃ ዎዪኒያ ኡሻ ኬሴዳ፥ ጋሊላን ዴዒያ ቃና ካታማ ቤዳ። ቂፊሪናሆማን ኣ ናዓይ ሳኬቲያ፥ ካቲያ ጎሌን ኦꬂያ ኢቲ ካፑ ዴዔ።</verse>
				<verse number="47">ዬሱሲ ዪሁዳፔ ጋሊላ ዬዳዋ ሄ ካፑ ሲሲዴ፥ ኣኮ ዪዴ ሃይቃናው ማቴዳ ባሬ ናዓ ቢዴ ፓꬃና ማላ፥ ዬሱሳ ዎሴዳ።</verse>
				<verse number="48">ዬሱሲ ሄ ካፑዋ፥ «ፆሳይ ኦꬂያ ማላታኔ ሄቾ ጊሲያባ ቤዔናኒ ዴዒዴ፥ ሂንቴንቱ ኣዪኔ ኣማኒኪታ» ያጌዳ።</verse>
				<verse number="49">ሄ ካፑ ዛሪዴ፥ «ጎዳው፥ ታ ናዓይ ሃይቄናን ዴዒሺን፥ ታናና ባሪኪ» ያጌዳ።</verse>
				<verse number="50">ዬሱሲ፥ «ባ፤ ኔ ናዓይ ፓፃ ዴዓናዋ!» ያጌዳ። ሄ ካፑ ዬሱሲ ጌዳዋ ኣማኒዴ ቤዳ።</verse>
				<verse number="51">ኢ ባሬ ጎሌ ቢሺን፥ ኣ ቆማቱ ኣናና ኦጊያን ጋኬቲዴ ኣ፥ «ኔ ናዓይ ፓፃ ዴዔ» ጌዲኖ።</verse>
				<verse number="52">ኢ ባሬ ቆማቱዋ ባሬ ናዓው ኣይ ሳቲያን ኬኬዴንቶ ኦቺና ኡንቱንቱ፥ «ዚኖ ላፑ ሳቲያን ቆፁ ኣ ኣጌዳ» ያጌዲኖ።</verse>
				<verse number="53">ናዓ ኣዉ ዬሱሲ ባሬው፥ «ኔ ናዓይ ፓፃ ዴዓናዋ» ጌዳዌ ሄ ሳቲያና ጊዴዳዋ ሃሳዬዳ። ሄዋ ዲራው፥ ኢኔ ኣ ሶይ ኣሳይ ኡባይ ኣማኔዲኖ።</verse>
				<verse number="54">ሃዌ ዬሱሲ ዪሁዳፔ ጋሊላ ዪዴ ኦꬄዳ ላዔንꬆ ማላታ።</verse>
			</chapter>
			<chapter number="5">
				<verse number="1">ሄዋፔ ጉዪያን፥ ዬሱሲ ኣዪሁዳቱ ቦንቺያ ባላው ዬሩሳላሜ ቤዳ።</verse>
				<verse number="2">ዬሩሳላሜን ዶርሳ ፔንጊያ ማታን ኢብራዪስፄ ቃላን ቤቴሳይዳ ጌቴቲያ ዳጋቲ ኡቴዳ ሃꬃይ ዴዔ፤ ሄ ዳጋቲ ኡቴዳ ሃꬃ ዩዪ ኣꬌዳ ኢቼሹ ካሻይ ዴዔ።</verse>
				<verse number="3">ሄዋን ጮራ ሃርጋንቻቱ፥ ቆቃቱ፥ ዎባቱኔ ሲሌዳዋንቱ ጊሴዲኖ። [ሃꬃይ ቃፂያዋ ናጊኖ።</verse>
				<verse number="4">ኣዪሲ ጎፔ፥ ኢቲ ኢቲ ጌዴ ጎዳ ኪታንቻይ ሄ ዳጋቴዳ ሃꬃኮ ጌሊዴ፥ ሃꬃ ቃꬄ፤ ሃꬃይ ቃፄዳዋፔ ጉዪያን፥ ኮይሮ ጌሌዳ ኡራይ ባሬና ኦይቄዳ ኣይ ሃርጊያፔካ ፓፄ።]</verse>
				<verse number="5">ሄዋን ሃታማኔ ሆስፑን ላይꬃ ሳኬቴዳ ኢቲ ቢታኒ ዴዔ።</verse>
				<verse number="6">ሄ ቢታኒ ሄዋን ጊሴዳዋ ዬሱሲ ቤዒዴ፥ ዳሮ ዎዲያ ሳኬቴዳዋካ ኤሪዴ ቢታኒያ፥ «ፓፃናው ኮያይ?» ያጌዳ።</verse>
				<verse number="7">ሳኬቲያ ቢታኒ ዛሪዴ፥ «ጎዳው፥ ሃꬃይ ቃፂያ ዎዴ፥ ታና ሃꬃን ዬጊያ ኣሳይ ꬋዬዳ፤ ታኒ ጌላና ሃኒያ ዎዴ፥ ሃራ ኡራይ ታፔ ካሴቲዴ ጌሊ ኣጌ» ያጌዳ።</verse>
				<verse number="8">ዬሱሲ ኣ፥ «ዴንዳ ኤቃ፤ ኔኒ ጊሶዋ ቶካዴ ባ» ያጌዳ።</verse>
				<verse number="9">ቢታኒ ኤሌካ ፓፂ ኣጌዳ፤ ባሬ ጊሱዋ ቶኪዴ ቤዳ። ሄዌ ሃኔዳዌ ሳምባታ ጋላሳና።</verse>
				<verse number="10">ሄዋ ዲራው፥ ኣዪሁዳቱ ፓፄዳ ቢታኒያ፥ «ሃቼ ሳዓይ ሳምባታ፤ ኔኒ ኔ ጊሱዋ ቶካ ቢያዌ ዎጋ ጊዴና» ያጌዲኖ።</verse>
				<verse number="11">ሺን ቢታኒ፥ «ታና ፓꬄዳዌ፥ ‹ኔ ጊሱዋ ቶካዴ ባ› ያጌዳ» ጊዴ ኡንቱንቱሲ ዛሬዳ።</verse>
				<verse number="12">ኡንቱንቱ ኣ፥ «ኔና፥ ‹ኔ ጊሱዋ ቶካዴ ባ› ጌዳዌ ኢ ኦኔ?» ጊዴ ኦቼዲኖ።</verse>
				<verse number="13">ሺን ሄዋን ጮራ ኣሳይ ዴዒያ ዲራዉኔ፥ ዬሱሲካ ጌሜቴዳ ዲራው፥ ቢታኒ ባሬና ፓꬄዳዌ ኦኔንቶ ኤሬና።</verse>
				<verse number="14">ዬሱሲ ጉዬፔ ሄ ቢታኒያ ጌሻ ጎሊያን ዴሚዴ፥ «ቤዓ፥ ኔኒ ሃዒ ፓፃዳ፤ ሃዋፔካ ኢታባይ ኔና ጋኬና ማላ፥ ላዔንꬆ ናጋራ ኦꬆፓ» ያጌዳ።</verse>
				<verse number="15">ሄዋፔ ጉዪያን፥ ቢታኒ ቢዴ፥ ባሬና ፓꬄዳዌ ዬሱሳ ጊዲያዋ ኣዪሁዳ ኣሳ ካፓቶ ኦዴዳ።</verse>
				<verse number="16">ዬሱሲ ሃዋ ሳምባታን ኦꬄዳ ዲራው፥ ኡንቱንቱ ዬሱሳ ዬዴሳን ዋዪሱዋ ዶሜዲኖ።</verse>
				<verse number="17">ዬሱሲ ዛሪዴ ኡንቱንቱሲ፥ «ታ ኣቡ ኡባ ዎዴ ኦꬄ፤ ታኒካ ኦꬃናው ቤሴ» ያጌዳ።</verse>
				<verse number="18">ሄዋ ዲራው፥ ዬሱሲ ሳምባታ ጋላሳ ቦንቼና ዲራ ፃላላሳ ጊዴናን፥ ባሬና ፆሳና ቃራዪዴ፥ «ፆሳይ ታ ኣባ» ጌዳ ዲራው፥ ኣዪሁዳ ኣሳ ካፓቱ ኣ ዎꬋናው ካሴዋፔ ሚኒሲዴ ኮዪኖ።</verse>
				<verse number="19">ዬሱሲ ዛሪዴ ኡንቱንቱሲ፥ «ታኒ ሂንቴንቱሲ ቱሙዋ ኦዳይ፤ ናዓይ ባሬካ ኣይኔ ኦꬄና። ኢ ባሬ ኣቡ ኦꬂሺን ቤዒያዋ ፃላላ ኦꬄ፤ ኣዉ ኦꬂያዋ ናዓይካ ኦꬄ።</verse>
				<verse number="20">ኣዪሲ ጎፔ፥ ኣዉ ባሬ ናዓ ሲቄ፤ ቃሲ ኢ ኦꬂያ ኦሱዋ ኡባባ ባሬ ናዓ ቤሴ። ኡባ ሂንቴንቱ ማላሌታና ጋካናው፥ ኢ ሃዋፔ ኣꬊያ ኦሱዋካ ባሬ ናዓ ቤሳናዋ።</verse>
				<verse number="21">ጋሱኔ፥ ኣዉ ሃይቄዳዋንታ ሃይቁዋፔ ዴንꬂዴ ሼምፑዋና ዎꬂያዋዳን፥ ናዓይካ ቃሲ ባሬ ኮዮዋንታ ሼምፑዋና ዎꬄ።</verse>
				<verse number="22">ኣሳይ ኡባይ ኣዉዋ ቦንቺያዋዳን፥ ናዓካ ቦንቻና ማላ፥ ኣዉ ፒርዳ ኡባ ናዓው ኢሜዳዋፔ ኣቲን፥ ኢ ኦናኔ ፒርዴና፤ ናዓ ቦንቼና ኡራይ፥ ኣ ኪቴዳ ኣዉዋካ ቦንቼና።</verse>
				<verse number="23">***</verse>
				<verse number="24">«ታኒ ሂንቴንቱሲ ቱሙዋ ኦዳይ፤ ታ ቃላ ሲሲያዎኔ ታና ኪቴዳዋን ኣማኒያዎ ሜꬊና ዴዑ ዴዔ። ሃይቁዋፔ ዴዖ ኢ ፒኔዳዋፔ ኣቲን፥ ፒርዴቴና።</verse>
				<verse number="25">ታኒ ሂንቴንቱሲ ቱሙዋ ኦዳይ፤ ሃይቄዳ ኣሳይ ፆሳ ናዓ ኮሻ ሲሲያ ዎዲ ያናዋ፤ ሄዌኔካ ሃዓ። ሄ ኮሻ ሲሲያዋንቱ ሼምፑዋና ዴዓና።</verse>
				<verse number="26">ኣዪሲ ጎፔ፥ ኣዎ ዴዑዋ ኢሚያ ዎልቃይ ዴዒያዋዳን፥ ዴዑዋ ኢሚያ ሄ ዎልቃ ባሬ ናዓዉካ ኢሜዳ።</verse>
				<verse number="27">ፆሳ ኣዉ ባሬ ናዓው ፒርዲያ ማታ ኢሜዳ፤ ኣዪሲ ጎፔ፥ ናዓይ ኣሳ ናዓ።</verse>
				<verse number="28">«ሃዋን ማላሌቶፒቴ፤ ኣዪሲ ጎፔ፥ ዱፉዋን ዴዒያዋንቱ ኣ ኮሻ ሲሲያ ዎዲ ዬ።</verse>
				<verse number="29">ሲሲዴ ኡንቱንቱ ዱፉዋፔ ጋፃ ኬሳና፤ ሎዖባ ኦꬄዳዋንቱ ዴዑዋን ዴዓናው ዴንዳና፤ ቃሲ ኢታባ ኦꬄዳዋንቱ ፒርዴታናው ዴንዳናዋንታ።</verse>
				<verse number="30">«ታኒ ታፔ ኣይኔ ኦꬃናው ዳንዳዪኬ፤ ፆሳይ ታው ኦዴዳዋዳን ፒርዳይ። ታ ፒርዳይ ቱማ፤ ኣዪሲ ጎፔ፥ ታኒ ታና ኪቴዳዋ ሼኒያ ፖሊያዋፔ ኣቲን፥ ታኒ ዶሲያዋ ኦꬂኬ።</verse>
				<verse number="31">«ታኒ ታ ሁጴው ታባ ማርካቶፔ፥ ታ ማርካቴꬃይ ቱማ ጊዴና።</verse>
				<verse number="32">ታባ ማርካቲያዌ ሃራይ ዴዔ፤ ኢ ታባ ማርካቲያዌ ቱማ ጊዲያዋ ታኒ ኤራይ።</verse>
				<verse number="33">«ሂንቴንቱ ዮሃኒሳኮ ኣሳ ኪቲና፥ ኢ ኡንቱንቶ ቱሙዋ ማርካቴዳ።</verse>
				<verse number="34">ታኒ ሄዋ ሂንቴንታ ኣቲኖ ጋዴ ጊያዋፔ ኣቲን፥ ኣሳ ማርካቴꬃይ ታው ኮሺና ጊዴና።</verse>
				<verse number="35">ዮሃኒሲ ሙቃዳዳን፥ ኤፄዳኔ ፖዒሴዳ፤ ሂንቴንቱካ ኣማሬዳ ዎዲያ ኣ ፖዑዋን ናሼታናው ኮዬዲታ።</verse>
				<verse number="36">«ሺን ታው ዮሃኒሳዋፔ ኣꬊያ ማርካቴꬃይ ዴዔ፤ ኣዪሲ ጎፔ፥ ታኒ ዉርሳናው ታ ኣቡ ታው ኢሜዳ ኪታይ፥ ሃ ታኒ ኦꬂያዌ፥ ኢ ታና ኪቴዳዋ ጊዲያዋ ማርካቴ።</verse>
				<verse number="37">«ቃሲ ታና ኪቴዳ ታ ኣቡ ባሬ ሁጴው ታባ ማርካቴ። ሂንቴንቱ ኣ ኮሻ ኣይኔ ሲሲቤይኪታ፤ ኣ ማላካ ቤዒቤይኪታ።</verse>
				<verse number="38">ኢ ኪቴዳዋ ኣማኔና ዲራው፥ ኣ ቃላይ ሂንቴንቱ ዎዛናን ባዋ።</verse>
				<verse number="39">«ፆሳ ማፃፋቱዋፔ ሜꬊና ዴዑዋ ዴሚያዋ ሂንቴው ማላቲና፥ ኡንቱንታ ቢዲታ፤ ኡንቱንቱካ ታባ ማርካቲያዋንታ።</verse>
				<verse number="40">ሺን ዴዑዋ ዴማናው ታኮ ዪያዋ ሂንቴንቱ ኮዪኪታ።</verse>
				<verse number="41">«ታኒ ኣሳፔ ቦንቹዋ ኮዪኬ።</verse>
				<verse number="42">ሺን ታኒ ሂንቴንቱ ዎዛናን ፆሳ ሲቁ ባይናዋ ኤራይ።</verse>
				<verse number="43">ታኒ ታ ኣቡ ሱንꬃን ያዲ፤ ሺን ታና ኣኪቤይኪታ። ሺን ሃራ ኣሳይ ባሬ ሱንꬃን ዪያ ዎዴ፥ ኣ ኣኪታ።</verse>
				<verse number="44">ሂንቴንቱ ኢቱ ኢቱዋ ቦንቺታ፤ ሺን ኢቲ ፆሳፔ ዪያ ቦንቹዋ ኮዪኪታ። ያቲና፥ ዋኒዴ ኣማናናው ዳንዳዪቴ?</verse>
				<verse number="45">«ታኒ ታ ኣቡ ሲንꬃን ሂንቴንታ ሞቲያዋ ሂንቴው ማላቶፖ፤ ሂንቴንታ ሞቲያዌ፥ ሂንቴ ሂዶታ ዎꬂያ ሙሳ።</verse>
				<verse number="46">ሂንቴንቱ ሙሳ ኣማኔዳባ ጊዲንቶ፥ ታናካ ኣማናኒታ፤ ኣዪሲ ጎፔ፥ ታባ ፃፌዳዌ ኣ።</verse>
				<verse number="47">ሺን ሂንቴንቱ ኢ ፃፌዳዋ ኣማኔናን ኢፆፔ፥ ታኒ ጊያዋ ዎቲ ኣማናኒቴ?» ያጌዳ።</verse>
			</chapter>
			<chapter number="6">
				<verse number="1">ሄዋፔ ጉዪያን፥ ዬሱሲ ጋሊላ ኣባፔ ዎይ ፂቢሪያዶሳ ኣባፔ ሄፊንꬃ ፒኔዳ።</verse>
				<verse number="2">ኢ ሃርጋንቻቱዋ ቦላ ኦꬄዳ ዎልቃማ ማላታ ቤዔዳ ዲራው፥ ጮራ ኣሳይ ኣ ካሌዳ።</verse>
				<verse number="3">ዬሱሲ ዴሪያ ኬሲዴ፥ ያኒ ባሬና ካሊያዋንቱና ኢቲፔ ኡቴዳ።</verse>
				<verse number="4">ኣዪሁዳቱ ቦንቺያ ፓሲጋ ጋላሳይ ጋኬዳ።</verse>
				<verse number="5">ዬሱሲ ሲንꬃኮ ፄሊዴ፥ ጮራ ኣሳይ ባሬኮ ዪያዋ ቤዒዴ ፒሊጶሳ፥ «ሃ ኣሳ ኡባ ሚዛናው ጊዲያ ቁማ ሃቃፔ ሻማኔ?» ያጌዳ።</verse>
				<verse number="6">ኢ ሄዋ ፒሊጶሳ ፓጫናው ጌዳ፤ ኣዪሲ ጎፔ፥ ኢ ባሬ ሁጴው ኣያ ኦꬃና ቤሲንቶ ኦꬃናባ ኤሬ።</verse>
				<verse number="7">ፒሊጶሲ ዛሪዴ ዬሱሳ፥ «ሁጲያን ሁጲያን፥ ሃራይ ኣቶ ኢቲ ኢቲ ባርሱዋ ጋꬃናው፥ ላዑ ፄቱ ዲናሪያን ሻሜዳ ኡኪꬃይካ ጊዴና» ያጌዳ።</verse>
				<verse number="8">ቃሲ ዬሱሳ ካሊያዋንቱፔ ኢቱ፥ ሲሞኒ ጴፂሮሳ ኢሻይ ኢንዲራሲ፥</verse>
				<verse number="9">«ባንጋ ኡኪꬃ ኢቼሹኔ ላዑ ሞሊ ዴዒያ ኢቲ ናዓይ ሃዋን ዴዔ፤ ሺን ሃ ኣሳ ኡባው ሄዌ ዎቲ ጊዳኔ?» ያጌዳ።</verse>
				<verse number="10">ዬሱሲ ባሬና ካሊያዋንታ፥ «ኣሳይ ኡታናዳን ኡዲቴ» ያጌዳ። ሄ ሳዓን ዳሮ ማታይ ዴዔ። ኣሳይ ኡባይ ኡቴዳ፤ ኣቱማ ኣሳይ ኢቼሹ ሻዓ ጊዲያዋ።</verse>
				<verse number="11">ዬሱሲ ኡኪꬃ ኣኬዳ፤ ፆሳ ጋላቲዴ፥ ሄዋን ኡቴዳ ኣሳው ጊሼዳ። ሞሊያካ ሄዋዳን ኦꬂና ኣሳይ ባሬ ኮዬዳዋ ኬና ሜዳ።</verse>
				<verse number="12">ኡንቱንቱ ኡባይ ካሌዳዋፔ ጉዪያን፥ ዬሱሲ ባሬና ካሊያዋንታ «ኢቲባይካ ጮ ባዬና ማላ፥ ኣቴዳ ዶካ ሺሺቴ» ያጌዳ።</verse>
				<verse number="13">ሄዋ ዲራው፥ ኡንቱንቱ ኡባካ ሺሼዲኖ፤ ኣሳይ ካሊና ኣቴዳ ባንጋ ኡኪꬃ ዶካ ሺሺዴ፥ ታማኔ ላዑ ዛምቤሊያ ኩንꬄዲኖ።</verse>
				<verse number="14">ኣሳይ ዬሱሲ ኦꬄዳ ዎልቃማ ማላታ ቤዔዳ ዎዴ፥ «ሃዌ ቱሙዋፔ ሃ ሳዓ ያና ጌዳ ናቢያ» ያጌዲኖ።</verse>
				<verse number="15">ኡንቱንቱ ዪዴ ባሬና ዎልቃን ኦይቂ ካቲያ ኦꬃናው ሃኒያዋ ዬሱሲ ኤሪዴ፥ ባሬካ ዴሪያ ቦላ ሺሬቲዴ ኬሴዳ።</verse>
				<verse number="16">ሳዓይ ኦማሪሴዳ ዎዴ፥ ዬሱሳ ካሊያዋንቱ ኣባኮ ቤዲኖ፤</verse>
				<verse number="17">ሳዓይ ቃሜዳ፤ ሺን ዬሱሲ ኡንቱንቱኮ ሄ ሳቲ ጋካናው ዪቤና፤ ሄዋሲ ኡንቱንቱ ዎንጊሪያን ጌሊዴ፥ ኣባ ፒኒ ሄፊንꬃ ቂፊሪናሆማ ቤዲኖ።</verse>
				<verse number="18">ዎልቃማ ጫርኩ ጫርኬዳ ዲራው፥ ኣባይ ቃፄዳ፤</verse>
				<verse number="19">ኢቲ ሳቲያ ኬና ኡንቱንቱ ኣባ ሻጎዋፔ ጉዪያን፥ ዬሱሲ ኣባ ቦላና ሃሜቲዴ ዪያዋ ቤዒዴ ያዬዲኖ።</verse>
				<verse number="20">ሺን ኢ፥ «ያዮፒቴ፤ ታናቴ!» ያጌዳ።</verse>
				<verse number="21">ኡንቱንቱ ዎንጊሪያን ኣ ጌሊሳናው ኮዬዲኖ፤ ዎንጊሪ ኡንቱንቱ ቢያሳ ኣባ ጋፃ ኤሌካ ጋኪ ኣጌዳ።</verse>
				<verse number="22">ዎንቴꬃ ጋላሲ፥ ኣባፔ ሄፊንꬃና ኣቴዳ ጮራ ኣሳይ ኣባ ቦላ ኢቲ ዎንጊሪያ ፃላላይ ዴዒያዋ ቤዔዲኖ፤ ዬሱሲ ባሬና ካሊያዋንቱና ዎንጊሪያን ጌሊዴ፥ ኡንቱንቱና ቤናን፥ ኡንቱንቱ ባሬካ ቤዳዋ ኣኬኬዲኖ።</verse>
				<verse number="23">ሺን ፂቢሪያዶሳፔ ሃራ ዎንጊራቱ ዬሱሲ ፆሳ ጋላቲና፥ ኣሳይ ኡኪꬃ ሜዳሳ ማታ ዬዲኖ።</verse>
				<verse number="24">ኣሳይ ዬሱሲ ዎይ ኣ ካሊያዋንቱ ሄዋን ባይናዋ ቤዒዴ፥ ዬሱሳ ኮያናው ዎንጊሪያን ጌሊዴ፥ ቂፊሪናሆማ ቤዲኖ።</verse>
				<verse number="25">ኣሳይ ዬሱሳ ኣባፔ ሄፊንꬃን ዴሜዳ ዎዴ፥ «ታማሪሲያዎ፥ ሃዋ ኣዉዴ ያዲ?» ያጌዲኖ።</verse>
				<verse number="26">ዬሱሲ ዛሪዴ፥ «ታኒ ሂንቴንቱሲ ቱሙዋ ኦዳይ፤ ሂንቴንቱ ታና ኮዪያዌ ኡኪꬃ ሜዳ ዲራሳኔ ካሌዳ ዲራሳ ጊዲያዋፔ ኣቲን፥ ዎልቃማ ማላታ ቤዔዳ ዲራሳ ጊዴና።</verse>
				<verse number="27">ሜꬊና ዴዑዋ ቁማው፥ ታኒ ኣሳ ናዓይ ሂንቴንቱሲ ኢማናዎ፥ ኦꬂቴፔ ኣቲን፥ ሳሚያ ቁማው ኦꬆፒቴ፤ ኣዪሲ ጎፔ፥ ኣዉ ፆሳይ ሄዋ ꬊሺሳናው ማታፋ ኣታሚ ዎꬄዳ» ያጌዳ።</verse>
				<verse number="28">ሄዋፔ ጉዪያን ኡንቱንቱ፥ «ኑኒ ፆሳ ኦሱዋ ኦꬃናው ኣያ ኦꬃናው ቤሲ?» ያጊዴ ዬሱሳ ኦቼዲኖ።</verse>
				<verse number="29">ዬሱሲ ዛሪዴ፥ «ሂንቴንቱ ኦꬃና ማላ፥ ፆሳይ ኮዪያ ኪታይ ሃዋ፤ ኢ ኪቴዳዋን ኣማኒቴ» ያጌዳ።</verse>
				<verse number="30">ኡንቱንቱ ዛሪዴ፥ «ኑኒ ቤዒዴ፥ ኔናን ኣማናና ማላ፥ ኣይ ዎልቃማ ማላታ ኦꬃኒ? ኣያ ኪቴታኒ?</verse>
				<verse number="31">ፆሳ ማፃፋን፥ ‹ኡንቱንቱ ማና ማላ ሳሉዋፔ ኡኪꬃ ኢሜዳ› ያጌቲ ፃፌቶዋዳን፥ ኑ ኣዋቱ ሜላ ቢታን ማና ሜዲኖ» ያጌዲኖ።</verse>
				<verse number="32">ዬሱሲ፥ «ታኒ ሂንቴንቱሲ ቱሙዋ ኦዳይ፤ ሂንቴንቱሲ ሳሉዋፔ ቱሙ ኡኪꬃ ኢሚያዌ ታ ኣባፔ ኣቲን፥ ሂንቴንቱሲ ሳሉዋፔ ኡኪꬃ ኢሜዳዌ ሙሳ ጊዴና።</verse>
				<verse number="33">ኣዪሲ ጎፔ፥ ቱማ ጊዴዳ ፆሳ ኡኪꬃይ፥ ሳሉዋፔ ዎꬊያዌ ሃ ኣላሚያ ኣሳው ዴዑዋ ኢሜ» ያጌዳ።</verse>
				<verse number="34">ኡንቱንቱ ዛሪዴ፥ «ጎዳው፥ ኑካ ሄ ኡኪꬃ ኡባ ዎዴ ኢማ» ያጌዲኖ።</verse>
				<verse number="35">ዬሱሲ፥ «ታኒ ዴዑዋ ኡኪꬃ፤ ታኮ ዪያ ኡራይ ኡባካ ኮሻቴና። ቃሲ ታና ኣማኒያ ኡራይ ኣይኔ ሳሜቴና።</verse>
				<verse number="36">ሺን ታኒ ሂንቴንቱሲ ኦዴዳዋዳን፥ ሂንቴንቱ ታና ቤዔዲታ፤ ሺን ኣማኒኪታ።</verse>
				<verse number="37">ታ ኣቡ ታው ኢሚያ ኡባይ ታኮ ያናዋ፤ ቃሲ ታኮ ዪያ ኦናኔ ኡባካ ታኒ ካሬ ዬዲኬ።</verse>
				<verse number="38">ኣዪሲ ጎፔ፥ ታኒ ታና ኪቴዳዋ ሼኒያ ፖላናው ሳሉዋፔ ያዲፔ ኣቲን፥ ታ ሼኒያ ፖላናው ያቤይኬ።</verse>
				<verse number="39">ታና ኪቴዳዌ ኮዪያዌ ሃዋ፤ ታኒ ኢ ታው ኢሜዳ ኡባቱዋካ ዉርሴꬃ ጋላሲ ዴንꬃናፔ ኣቲን፥ ኢቱዋካ ባዪዛና ማላ ኮዬና።</verse>
				<verse number="40">ኣዪሲ ጎፔ፥ ታ ኣቡ ኮዪያዌ ሃዋ፤ ታና ናዓ ቤዒዴ፥ ኣማኒያ ኡባቱ ሜꬊና ዴዑዋ ኣካናዋንታ፤ ታኒካ ሄ ኡባቱዋ ዉርሴꬃ ጋላሲ ዴንꬃና» ያጌዳ።</verse>
				<verse number="41">ዬሱሲ፥ «ታኒ ሳሉዋፔ ዎꬌዳ ኡኪꬃ» ጌዳ ዲራው፥ ኣዪሁዳቱ ኣ ቦላ ዙዙሜዲኖ።</verse>
				<verse number="42">ኡንቱንቱ፥ «ሃዌ ኑኒ ኣ ኣዉዋኔ ኣ ኣቶ ኤሪያ ዮሴፎ ናዓ ዬሱሳ ጊዴኔ? ያቲና፥ ኢ ዋጊዴ፥ ‹ታኒ ሳሉዋፔ ዎꬋዲ› ጋናው ዳንዳዪ?» ያጌዲኖ።</verse>
				<verse number="43">ዬሱሲ ዛሪዴ፥ «ኢቱ ኢቱዋና ዙዙሚያዋ ኣጊቴ።</verse>
				<verse number="44">ታና ኪቴዳ ታ ኣቡ ታኮ ኣሄዳ ኣሳፔ ኣቲን፥ ታኮ ያናው ዳንዳዪያ ኣሳይ ባዋ፤ ታኒካ ዉርሴꬃ ጋላሲ ኣ ዴንꬃና።</verse>
				<verse number="45">ናባቱ ‹ፆሳይ ኣሳ ኡባ ታማሪሳና› ያጊዴ ፃፌዲኖ፤ ኣዉ ጊያዋ ሲሲያዌኔ ኣዉዋፔ ታማሪያዌ ኦኒኔ ታኮ ዬ።</verse>
				<verse number="46">ፆሳ ማታፔ ዬዳዋፔ ኣቲን፥ ፆሳ ቤዔዳ ኣሳይ ባዋ፤ ኣ ፃላላይ ፆሳ ቤዔዳ።</verse>
				<verse number="47">«ታኒ ሂንቴንቱሲ ቱሙዋ ኦዳይ፤ ታና ኣማኒያ ኡራው ሜꬊና ዴዑ ዴዔ።</verse>
				<verse number="48">ታኒ ዴዑዋ ኡኪꬃ።</verse>
				<verse number="49">ሂንቴንቱ ኣዋቱ ሜላ ቢታን ማና ሜዲኖ፤ ሺን ሃይቄዲኖ።</verse>
				<verse number="50">ኣሳይ ኣፔ ሚዴ ሃይቄና ኡኪꬃይ ሳሉዋፔ ዪያዌ ሃዋ።</verse>
				<verse number="51">ሳሉዋፔ ዎꬌዳ ዴዑዋ ኡኪꬃይ ታና፤ ኦኒኔ ሃ ኡኪꬃፔ ሞፔ፥ ሜꬊናው ዴዓናዋ፤ ቃሲ ሃ ኣላሚያ ኣሳው ዴዖ ጊዳና ማላ፥ ታኒ ኢማና ኡኪꬃይ ታ ኣሹዋ» ያጌዳ።</verse>
				<verse number="52">ኣዪሁዳቱ፥ «ሃ ቢታኒ ባሬ ኣሹዋ ኑኒ ማና ማላ፥ ኑሲ ዎቲዴ ኢማናው ዳንዳዪ?» ያጊዴ ባሬንቱ ጊዱዋን ፓሉሜቴዲኖ።</verse>
				<verse number="53">ሄዋ ዲራው፥ ዬሱሲ ኡንቱንታ፥ «ታኒ ሂንቴንቱሲ ቱሙዋ ኦዳይ፤ ታ ኣሹዋ፥ ኣሳ ናዓ ኣሹዋ፥ ሂንቴንቱ ማና ꬋዮፔ፥ ቃሲ ታ ሱꬃካ ኡሻና ꬋዮፔ፥ ሂንቴው ዴዑ ባዋ።</verse>
				<verse number="54">ታ ኣሹዋ ሚያ ኡራዉኔ፥ ታ ሱꬃ ኡሺያ ኡራው ሜꬊና ዴዑ ዴዔ። ታኒ ዉርሴꬃ ጋላሲ ኡንቱንታ ዴንꬃና።</verse>
				<verse number="55">ኣዪሲ ጎፔ፥ ታ ኣሹ ቱሙ ቁማ፤ ታ ሱꬃይካ ቱሙ ኡሻ።</verse>
				<verse number="56">ታ ኣሹዋ ሚያ ኡራይኔ ታ ሱꬃ ኡሺያ ኡራይ ታናን ዴዔ፤ ታኒካ ኣናኒ ዴዓይ።</verse>
				<verse number="57">ዴዑዋ ኣዉ ታና ኪቲና፥ ታኒ ኣ ጋሱዋን ዴዒያዋዳን፥ ታና ሚያ ኡራይካ ታ ጋሱዋን ዴዓና።</verse>
				<verse number="58">ሳሉዋፔ ዎꬌዳ ኡኪꬃይ ሃዋ፤ ሂንቴንቱ ኣዋቱ ሚዴ ሃይቄዳ ማና ማላ ጊዴና፤ ሃ ኡኪꬃ ሚያ ኡራይ ሜꬊናው ዴዓና» ያጌዳ።</verse>
				<verse number="59">ዬሱሲ ቂፊሪናሆማ ካታማን ኣዪሁዳ ዎሳ ጎሌን ታማሪሲዴ፥ ሃዋ ኦዴዳ።</verse>
				<verse number="60">ዬሱሳ ካሊያዋንቱፔ ዳሪያ ባጋይ ሄዋ ሲሴዳ ዎዴ፥ «ሃዌ ጌሌና ቲሚርቲያ፤ ሃዋ ኦኒ ኣካናዌ?» ያጌዲኖ።</verse>
				<verse number="61">ሺን ዬሱሲ ባሬና ካሊያዋንቱ ሄዎ ዙዙሜዳዋ ኤሪዴ፥ «ሃዌ ሂንቴንታ ꬉቢ?</verse>
				<verse number="62">ሲሚ ታኒ፥ ኣሳ ናዓይ፥ ካሴ ዴዒያሳ ፑዴ ኬሲሺን ቤዒንቶ ኣያ ጋኒቴ?</verse>
				<verse number="63">ጌሻ ኣያናይ ዴዑዋ ኢሜ፤ ኣሳ ሚኖታይ ኣይኔ ጎዔና። ታኒ ሂንቴንቱሲ ኦዴዳ ቃላይ ኣያናኔ ዴዑዋ።</verse>
				<verse number="64">ሺን ሂንቴንቱ ጊዱዋን ኣማኔናዋንቱ ዴዒኖ» ያጌዳ፤ ኣዪሲ ጎፔ፥ ኣማኔናዋንቱ ሃቃዋንቴንቶኔ ባሬና ኣꬂ ኢማናዌ ኦኔንቶ ዬሱሲ ኮይሮፔ ዶሚዴ ኤሬዳ።</verse>
				<verse number="65">ቃሲካ ዬሱሲ፥ «ታ ኣቡፔ ጊዳና ꬋዮፔ ኦኒኔ ታኮ ያናው ዳንዳዬና ያጋዴ ታ ኦዴዳዌ ሄዋ ዲራሳ» ያጌዳ።</verse>
				<verse number="66">ሄዋ ጋሱዋን፥ ዬሱሳ ካሊያዋንቱፔ ጮራቱ ኣ ኣጊዴ፥ ጉዬ ሲሜዲኖ፤ ላዔንꬆ ኣ ካሊቤይኪኖ።</verse>
				<verse number="67">ዬሱሲ ቃሲ ታማኔ ላዑ ባሬና ካሊያዋንታ፥ «ሂንቴካ ኣጊዴ ባናው ኮዪቴ?» ያጌዳ።</verse>
				<verse number="68">ሲሞኒ ጴፂሮሴ ዛሪዴ፥ «ጎዳው፥ ኑኒ ኦኮ ባኔ? ኔው ሜꬊና ዴዑዋ ቃላይ ዴዔ።</verse>
				<verse number="69">ኔኒ ፆሳ ጌሻ ጊዲያዋ ኑኒ ኣማኔቶኔ ኤሬቶ» ያጌዳ።</verse>
				<verse number="70">ዬሱሲ ኡንቱንታ፥ «ታኒ ሂንቴንታ ታማኔ ላዓቱዋ ዶራቤይኪታ? ቃሲ ሂንቴፔ ኢቱ ፃላሂያ» ያጌዳ።</verse>
				<verse number="71">ዬሱሲ ሄዋ ሲሞና ናዓ ዪሁዳ ኣስቆሮታ ጌ፤ ኣዪሲ ጎፔ፥ ዪሁዳይ ዬሱሳ ካሊያ ታማኔ ላዓቱዋፔ ኢቱዋ፤ ኢ ዬሱሳ ኣꬂ ኢማናዋ።</verse>
			</chapter>
			<chapter number="7">
				<verse number="1">ሄዋፔ ጉዬ፥ ዬሱሲ ጋሊላን ያ ሃ ዩዬዳ፤ ኣዪሁዳቱ ኣ ዎꬋናው ኮዪያ ዲራው፥ ዪሁዳን ዩያና ኮዪቤና።</verse>
				<verse number="2">ኣዪሁዳቱ ቦንቺያ ዳሲያ ባላይ ጋኪ ኡቴዳ።</verse>
				<verse number="3">ሄዋ ዲራው፥ ዬሱሳ ኢሻቱ ኣ፥ «ኔና ካሊያዋንቱ ኔኒ ኦꬂያዋ ቤዓና ማላ፥ ሃዋፔ ዴንዳዴ ዪሁዳ ጋዲያ ባ።</verse>
				<verse number="4">ኣዪሲ ጎፔ፥ ባሬው ኤሬታናው ኮዪያ ኣሳይ ኦኒኔ ባሬ ኦሱዋ ጌንꬄና። ኔኒ ሃዋንታ ኦꬂና፥ ኔባ ኣላሚያ ኡባይ ኤሮ!» ያጌዲኖ።</verse>
				<verse number="5">ኣዪሲ ጎፔ፥ ሃራይ ኣቶ ኣ ኢሻቱካ ኣ ኣማኒቤይኪኖ።</verse>
				<verse number="6">ዬሱሲ ኡንቱንታ፥ «ታው ኢንጄቲያ ዎዲ ጋኪቤና፤ ሺን ሂንቴንቱሲ ኣይ ዎዴካ ኢንጄቴ።</verse>
				<verse number="7">ሳዓይ ሂንቴንታ ኢፃናው ዳንዳዬና፤ ሺን ታኒ ሳዓ ኪታይ ኢታ ጊዲያዋ ማርካቲያ ዲራው፥ ታና ኢፄዳ።</verse>
				<verse number="8">ባላ ቦንቺያሳ ሂንቴንቱ ቢቴ፤ ታው ኢንጄቲያ ዎዲ ጋኪቤና ዲራው፥ ታኒ ባላ ቦንቺያሳ ባናዌ ቢራ» ያጌዳ።</verse>
				<verse number="9">ኢ ሃዋ ጊዴ፥ ጋሊላን ኣቴዳ።</verse>
				<verse number="10">ሺን ኣ ኢሻቱ ባላ ጋላሳ ቦንቺያሳ ቤዳዋፔ ጉዪያን፥ ኢካ ኣሳይ ቤዔናን ጌማን ያ ቤዳ።</verse>
				<verse number="11">ኣዪሁዳቱ ባላ ጋላሳ ቦንቺያሳን ኣ ኮዪኖኔ፥ «ኢ ሃቃን ዴዒ?» ያጊዴ፥ ኣ ላቢኖ።</verse>
				<verse number="12">ኣሳ ጊዱዋን ዳሮ ዙዙንꬃይ ዴንዴዳ። ኣማሬዳ ኣሳይ፥ «ኢ ሎዖ ኣሳ» ያጌ፤ ሃራቱ ቃሲ፥ «ኣ፥ ኢ ኣሳ ባሌꬄ» ያጊኖ።</verse>
				<verse number="13">ሺን ኣዪሁዳቱ ያዬዳ ዲራው፥ ኦኒኔ ኣባ ቆንጪያን ሃሳዬና።</verse>
				<verse number="14">ባላ ቦንቺያ ጋላሳ ባጋን፥ ዬሱሲ ጌሻ ጎሊያ ቢዴ፥ ታማሪሱዋ ዶሜዳ።</verse>
				<verse number="15">ኣዪሁዳቱ ማላሌሌቲዴ፥ «ሃ ቢታኒ ኣይኔ ታማሬናን ሃዋ ኬና ዋኒ ኤሬዴ?» ያጌዲኖ።</verse>
				<verse number="16">ሄዋ ዲራው፥ ዬሱሲ ዛሪዴ፥ «ታና ታማሪሲያዌ ታና ኪቴዳ ፆሳ ማታፔ ዪያዋፔ ኣቲን፥ ታዋ ጊዴና።</verse>
				<verse number="17">ፆሳ ሼኒያ ኦꬃናው ዶሲያ ኦኒኔ ሃ ታኒ ታማሪሲያዌ ፆሳ ማታፔ ዪንቶ ዎይ ቃሲ ታኒ ታፔ ሃሳያዪታንቶ ኤራና።</verse>
				<verse number="18">ባሬዋ ሃሳዪያ ኡራይ ባሬ ሁጲያሲ ቦንቹዋ ኮዬ፤ ሺን ባሬና ኪቴዳዌ ቦንቼታና ማላ ኮዪያ ኡራይ ቱማንቻ፤ ኣኒ ዎርዶባይ ባዋ።</verse>
				<verse number="19">ሙሴ ሂንቴንቱሲ ሂጊያ ኢሚቤኔ? ሺን ሂንቴፔ ኢቱኔ ሂጊያ ናጌና። ታና ኣዪሲ ዎꬋናው ኮዪቴ?» ያጌዳ።</verse>
				<verse number="20">ኣሳይ ዛሪዴ፥ «ኔናን ፃላሂ ዴዔ፤ ኔና ዎꬋናው ኦኔ ኮዬዳዌ?» ያጌዳ።</verse>
				<verse number="21">ዬሱሲ፥ «ታኒ ኢቲ ዎልቃማባ ኦꬂና፥ ሂንቴንቱ ኡባይ ማላሌቴዲታ።</verse>
				<verse number="22">ሂንቴንቱ ናና ሂንቴንቱ ዶካላና ማላ፥ ሙሴ ሂንቴንታ ኣዛዜዳ። ሺን ዶካሉሳይ ሂንቴንቱ ኣዋቱዋና ዬዳዋፔ ኣቲን፥ ሙሴና ዪቤና፤ ሄዋሲ ሂንቴንቱ ሳምባታን ኣቱማ ናና ዶካሊታ።</verse>
				<verse number="23">ሙሴ ሂጊ ኣዛዜዳ ዲራው፥ ሂንቴንቱ ሳምባታን ዶካሊያዋ ጊዶፔ፥ ያቲና ታኒ ኢቲ ኣሳው ኩሜንꬃ ቦላ ፓꬄዳ ዲራው፥ ታና ኣዪሲ ሃንቄቲቴ?</verse>
				<verse number="24">ቱሙ ፒርዳ ፒርዲቴፔ ኣቲን፥ ኣሳ ዴሙዋ ፄሊዴ ፒርዶፒቴ» ያጌዳ።</verse>
				<verse number="25">ሄዋ ዲራው፥ ዬሩሳላሜ ኣሳፔ ኢቱ ኢቱ፥ «ኡንቱንቱ ዎꬋናው ኮዪያ ቢታኒ ሃዋ ጊዴኔ?</verse>
				<verse number="26">ቤዒቴ፥ ቆንጪያን ኢ ሃሳዬ፤ ኡንቱንቱ ኣ ኣይኔ ጊኪኖ። ሃዌ ኪሪስቶሳ ጊዲያዋ ኑ ካፓቱ ቱሙ ኤሪኖሻ?</verse>
				<verse number="27">ሺን ኑኒ ኣ ሃቃፔ ዬዴንቶ ኤሮይቴ፤ ኪሪስቶሲ ዪያ ዎዴ፥ ኢ ሃቃፔ ዪንቶኔ ኦኒኔ ኤሬና» ያጌዲኖ።</verse>
				<verse number="28">ሄዋፔ ጉዪያን፥ ዬሱሲ ጌሻ ጎሊያን ታማሪሲዴ፥ ባሬ ቃላ ꬎቁ ኡዲዴ፥ «ሂንቴንቱ ታና ኤሪታ፤ ቃሲ ታኒ ሃቃፔ ዬዴንቶካ ኤሪታ። ታኒ ታ ሼኒያን ያቤይኬ፤ ሺን ታና ኪቴዳዌ ቱማንቻ፤ ሂንቴንቱ ኣ ኤሪኪታ።</verse>
				<verse number="29">ሺን ታኒ ኣ ኤራይ፤ ኣዪሲ ጎፔ፥ ኢ ታና ኪቲና፥ ታኒ ኣ ማታፔ ያዲ» ያጌዳ።</verse>
				<verse number="30">ሄዋ ዲራው፥ ኡንቱንቱ ኣ ኦይቃናው ኮዬዲኖ፤ ሺን ኣ ዎዲ ቢሮ ጋኪቤና ዲራው፥ ኦኒኔ ኣ ቦላ ኩሺያ ዎꬂቤና።</verse>
				<verse number="31">ሺን ዳሮ ኣሳይ ዬሱሳ ኣማኒዴ፥ «ኪሪስቶሲ ዪያ ዎዴ፥ ሃ ቢታኒ ኦꬄዳ ማላታፔ ዳሪያዋ ኦꬃኔዬ?» ያጌዲኖ።</verse>
				<verse number="32">ፓሪሳዋቱ ዳሮ ኣሳይ ዬሱሳባ ዙዙሚያዋ ሲሴዲኖ፤ ቄሳቱዋ ካፓቱኔ ፓሪሳዋቱ ኣ ኦይቂ ቃሺሳናው ኣማሬዳ ዎታዳራቱዋ ኪቴዲኖ።</verse>
				<verse number="33">ዬሱሲ፥ «ታኒ ሂንቴናና ላፋ ጋሚዓና፤ ሄዋፔ ጉዪያን፥ ታና ኪቴዳዋኮ ባና።</verse>
				<verse number="34">ሂንቴንቱ ታና ኮያና፤ ሺን ዴሚኪታ፤ ኣዪሲ ጎፔ፥ ታኒ ዴዒያ ሳዓ ሂንቴንቱ ባናው ዳንዳዪኪታ» ያጌዳ።</verse>
				<verse number="35">ኣዪሁዳቱ ኢቱ ኢቱዋና፥ «ሃዌ ኑኒ ኣ ዴሜናሳ ሃቃ ባና ሃኒ? ኣዪሁዳቱ ዴዒያ ጊሪኬ ካታማ ቢዴ፥ ጊሪኬ ኣሳቱዋ ታማሪሳና ሃኒ?</verse>
				<verse number="36">ኢ፥ ‹ሂንቴ ታና ኮያና፤ ሺን ዴሚኪታ› ቃሲ፥ ‹ታኒ ዴዒያሳ ሂንቴንቱ ባናው ዳንዳዪኪታ› ያጌ፤ ሄዋ ጊያዌ ዋጊያዌ?» ያጌዲኖ።</verse>
				<verse number="37">ሄ ባላ ጋላሳ ቦንቺያ ጋላሳፔ ዋናቲያ ዉርሴꬃ ጋላሳኒ ዬሱሲ ዴንዲ ኤቂዴ፥ ባሬ ቃላ ꬎቁ ኡዲዴ፥ «ሳሜቴዳ ኡራይ ኦኒኔ ታኮ ዪዴ ኡሾ።</verse>
				<verse number="38">ታናን ኣማኒያዎ፥ ፆሳ ማፃፋይ ጊያዋዳን፥ ኣ ኡሉዋፔ ዴዑዋ ኢሚያ ሃꬃ ፑልቱ ጎጋናዋ» ያጌዳ።</verse>
				<verse number="39">ኢ ሄዋ ኣ ኣማኔዳዋንቱ ኣካና ጌሻ ኣያናባ ሃሳዬዳ። ዬሱሲ ቢሮ ባሬ ቦንቹዋኮ ኬሲቤና ዲራው፥ ሄ ዎዴ ጌሻ ኣያናይ ኡንቱንቶ ኢሜቲቤና።</verse>
				<verse number="40">ሄ ኣሳፔ ዳሪያ ባጋይ ኢ ጊያዋ ሲሲዴ፥ «ቱሙ ሃዌ ናጌቲያ ናቢያ» ያጌዲኖ።</verse>
				<verse number="41">ሃራንቱ፥ «ሃዌ ኪሪስቶሳ» ያጌዲኖ። ሺን ሃራንቱ ቃሲ፥ «ኪሪስቶሲ ጋሊላፔ ዬና።</verse>
				<verse number="42">ፆሳ ማፃፋይ፥ ‹ኪሪስቶሲ ዳዊቴ ዛሪያፔ፥ ዳዊቴ ዴዔዳ ቤቴሊሄሜ ካታማፔ ያና› ጌኔዬ?» ያጌዲኖ።</verse>
				<verse number="43">ዬሱሳ ጋሱዋን ኣሳይ ባሬ ጊዱዋን ሻኬቴዳ።</verse>
				<verse number="44">ሄ ኣሳፔ ኢቱ ኢቱ ኣ ኦይቃናው ኮዬዲኖ፤ ሺን ኩሺያኒኔ ኣ ቦቺቤይኪኖ።</verse>
				<verse number="45">ጌሻ ጎሊያ ናጊያዋንቱ ቄሳቱዋ ካፓቱዋኮኔ ፓሪሳዋቱዋኮ ሲሚ ዬዳ ዎዴ ኡንቱንቱ ናጊያዋንታ፥ «ኣዪሲ ኣ ኣሂቤይኪቴ?» ያጊዴ ኦቼዲኖ።</verse>
				<verse number="46">ጌሻ ጎሊያ ናጊያዋንቱ ኡንቱንቱሲ፥ «ሃ ቢታኒ ሃሳዬዳዋዳን፥ ኡባካ ኦኒኔ ሃሳዪቤና!» ያጊዴ ዛሬዲኖ።</verse>
				<verse number="47">ፓሪሳዋቱ ዛሪዴ፥ «ኢ ሂንቴናካ ባሌꬁዋ?</verse>
				<verse number="48">ካፓቱዋፔ ዎይ ፓሪሳዋቱዋፔ ኣ ኣማኔዳ ኣሳይ ዴዒ?</verse>
				<verse number="49">ሺን ሂጊያ ኤሬና ሃ ኣሳይ ሼቄቴዳዋ» ያጌዲኖ።</verse>
				<verse number="50">ኡንቱንቱፔ ኢቱ ካሴና ዬሱሳኮ ቤዳ ኒቆዲሞሲ ኡንቱንታ፥</verse>
				<verse number="51">«ኢቲ ኡራይ ጊያባ ሲሴናን ዎይ ኢ ኣያ ኦꬄዴንቶ ኤሬናን ዴዒዴ፥ ካሴቲዴ ኣ ቦላ ፒርዲያዌ ኑ ሂጊያን ዴዒ?» ያጌዳ።</verse>
				<verse number="52">ኡንቱንቱ ዛሪዴ ኣ፥ «ኔኒካ ቃሲ ጋሊላ ጋዲያ ኣሴ? ጋሊላ ጋዲያፔ ናቢ ቤቴናዋ ፆሳ ማፃፋቱዋ ቢዳዴ ኤራ» ያጌዲኖ።</verse>
				<verse number="53">ኣሳይ ኡባይ ኣጊዴ፥ ባሬ ሶይ ባሬ ሶይ ቤዳ።</verse>
			</chapter>
			<chapter number="8">
				<verse number="1">ሺን ዬሱሲ ዎጋራ ሚꬃን ኤሬቴዳ ዴሪያኮ ቤዳ።</verse>
				<verse number="2">ዎንቴꬃ ጋላሲ ጉራን ጌሻ ጎሊያ ሲሜዳ፤ ኡባ ኣሳይ ኣኮ ዪና፥ ኡቲዴ ኡንቱንታ ታማሪሱዋ ዶሜዳ።</verse>
				<verse number="3">ሙሴ ሂጊያ ታማሪሲያዋንቱኔ ፓሪሳዋቱ ዎሹሚሺን ኦይቄቴዳ ኢቲ ሚሺራቶ ኣኮ ኣሄዲኖ። ኡንቱንቱ ኣሳ ኡባ ሲንꬃን ኢዞ ኤሲዴ ዬሱሳ፥</verse>
				<verse number="4">«ታማሪሲያዎ፥ ሃ ሚሺራታ ዎሹማዴ ኦይቄታዱ።</verse>
				<verse number="5">ሂጊያ ቦላን ሙሴ ሃኒ ማላ ማጫ ኣሳ ሹቻን ጫዳና ማላ፥ ኑና ኣዛዜዳ። ያቲና ኔኒ ዋጋይ?» ያጌዲኖ።</verse>
				<verse number="6">ኡንቱንቱ ሄዋ ጌዳዌ ዬሱሳ ሞቲያዋ ዴሚዴ ኣ ፓጫናሳ፤ ሺን ዬሱሲ ሆኪዴ፥ ባሬ ቢራꬊያን ቢታ ቦላ ፃፌዳ።</verse>
				<verse number="7">ኡንቱንቱ ኣ ኦቺዴ ኣጌናን ኢፂና፥ ፑዴ ꬎቁ ጊዴ፥ «ሂንቴንቱ ጊዱዋን ናጋራ ኦꬂቤና ኣሳይ ካሴቲዴ፥ ኢዞ ሹቻን ጫዶ» ያጌዳ።</verse>
				<verse number="8">ቃሲካ ሆኪዴ፥ ቢታ ቦላ ፃፌዳ።</verse>
				<verse number="9">ኡንቱንቱ ሄዋ ሲሴዳ ዎዴ፥ ካሴቲዴ ጪማቱ ኬሲና፥ ኢቱ ኢቱ ኬሲዴ ዉሬዲኖ፤ ኣ ሲንꬃን ሚሺራታ ኤቃ ዴዒሺን፥ ዬሱሲ ባሬ ፃላላ ኣቴዳ።</verse>
				<verse number="10">ኢ ፑዴ ꬎቁ ጊዴ ሚሺራቶ፥ «ሚሺራቴ፥ ኣሳቱ ሃቃን ዴዒኖ? ኦኒኔ ኔ ቦላ ፒርዲቤኔ?» ያጌዳ።</verse>
				<verse number="11">ሚሺራታ፥ «ጎዳው፥ ኦኒኔ ታ ቦላ ፒርዲቤና» ያጋዱ። ዬሱሲ ኢዞ፥ «ታኒካ ኔ ቦላ ፒርዲኬ፤ ባ፤ ላዔንꬃዴ ናጋራ ኦꬆፓ» ያጌዳ።</verse>
				<verse number="12">ቃሲካ ዬሱሲ ኣሳው፥ «ታኒ ኣላሜው ፖዑዋ፤ ታና ካሊያ ኦኒኔ ዴዑዋ ኢሚያ ፖዑዋ ዴማናፔ ኣቲን፥ ꬉማኒ ኡባካ ሃሜቴና» ያጊዴ ሃሳዬዳ።</verse>
				<verse number="13">ሄዋፔ ጉዬ ፓሪሳዋቱ፥ «ኔኒ ኔባ ማርካታሳ፤ ኔ ማርካቴꬃይ ቱማ ጊዴና» ያጌዲኖ።</verse>
				<verse number="14">ዬሱሲ ዛሪዴ፥ «ታኒ ታባ ማርካቶፔካ፥ ታ ማርካቴꬃይ ቱማ፤ ኣዪሲ ጎፔ፥ ታኒ ሃቃፔ ያዲታንቶኔ ቃሲ ሃቃ ባይታንቶ ኤራይ፤ ሺን ሂንቴንቱ ኤሪኪታ።</verse>
				<verse number="15">ኣሳይ ፒርዲያ ኦጊያን ሂንቴንቱ ፒርዲታ፤ ታኒ ኢቲ ኡራ ቦላካ ፒርዲኬ።</verse>
				<verse number="16">ሺን ታኒ ፒርዲያዋ ጊዶፔኔ፥ ታ ፒርዳይ ቱማ፤ ኣዪሲ ጎፔ፥ ታና ኪቴዳ ታ ኣቡ ታናና ዴዔፔ ኣቲን፥ ታኒ ታሬካ ዴዒኬ።</verse>
				<verse number="17">ላዑ ኣሳ ማርካቴꬃይ ቱማ ጊዲያዌ ሂንቴንቱ ሂጊያን ፃፌቲ ኡቴዳ።</verse>
				<verse number="18">ታኒ ታባ ታ ሁጴው ማርካታዲ፤ ቃሲ ታና ኪቴዳ ታ ኣቡካ ታባ ማርካቴ» ያጌዳ።</verse>
				<verse number="19">ኡንቱንቱ፥ «ኔ ኣቡ ሃቃን ዴዒ?» ያጊዴ ዬሱሳ ኦቼዲኖ። ዬሱሲ ዛሪዴ፥ «ሂንቴንቱ ታናካ ዎይ ታ ኣባካ ኤሪኪታ፤ ታና ኤሬዳዋ ጊዲንቶ፥ ታ ኣባካ ኤራኒታ» ያጌዳ።</verse>
				<verse number="20">ዬሱሲ ጌሻ ጎሊያ ታማሪሲዴ፥ ኢሞታ ሚሻይ ኡቲያ ሳፂኒያ ማታን ሄዋ ሃሳዬዳ። ኣ ኦኒኔ ኦይቂቤና፤ ኣዪሲ ጎፔ፥ ኣ ዎዲ ቢሮ ጋኪዲጊቤና።</verse>
				<verse number="21">ቃሲካ ዬሱሲ ኡንቱንታ፥ «ታኒ ባና ሂንቴንቱ ታና ኮያና፤ ሺን ሂንቴንቱ፥ ሂንቴንቱ ናጋራን ሃይቃኒታ። ታኒ ቢያ ሳዓካ ባናው ሂንቴንቱ ዳንዳዪኪታ» ያጌዳ።</verse>
				<verse number="22">ኣዪሁዳቱ፥ «ኢ፥ ‹ታኒ ቢያሳ ሂንቴንቱ ባናው ዳንዳይኪታ› ያጌ፤ ኢ ባሬና ባሬካ ዎꬋኔዬ?» ያጌዲኖ።</verse>
				<verse number="23">ዬሱሲ ዛሪዴ፥ «ሂንቴንቱ ጋርሳ ኣሳ፤ ታኒ ቦላ ኣሳ። ሂንቴንቱ ሃ ኣላሚያ ኣሳ፤ ታኒ ሃ ኣላሚያ ኣሳ ጊዲኬ።</verse>
				<verse number="24">ሂንቴንቱ፥ ሂንቴንቱ ናጋራን ሃዪቃናዋ ታኒ ሂንቴንቱሲ ኦዴዳዌ ሃዋሳ፤ ታኒ ታና ጊዲያዋ ሂንቴንቱ ኣማናና ꬋዮፔ፥ ሂንቴንቱ፥ ሂንቴንቱ ናጋራን ሃያኒታ» ያጌዳ።</verse>
				<verse number="25">ኡንቱንቱ፥ «ኔኒ ኦኔ?» ያጊዴ ኦቼዲኖ። ዬሱሲ ዛሪዴ፥ «ታኒ ታና።</verse>
				<verse number="26">ታኒ ሂንቴባ ሃሳዪያባይኔ ፒርዲያባይ ዳሮባይ ዴዔ። ሺን ታና ኪቴዳዌ ቱማንቻ፤ ቃሲ ታኒ ኣፔ ሲሴዳዋ ኣላሚያ ኣሳው ኦዳይ» ያጌዳ።</verse>
				<verse number="27">ኢ ባሬ ኣዉዋባ ሃሳዪያዋ ኡንቱንቱ ኣኬኪቤይኪኖ።</verse>
				<verse number="28">ሄዋ ዲራው፥ ዬሱሲ ኡንቱንታ፥ «ታና ኣሳ ናዓ ሂንቴንቱ ማስቃሊያ ቦላ ፑዴ ዴንꬂያ ዎዴ፥ ታኒ ታና ጊዲያዋኔ ቃሲ ታኒ ታ ኣቡ ታና ታማሪሴዳዋዳን ሃሳዪያዋፔ ኣቲን፥ ታ ሼኒያን ኣይኔ ኦꬄናዋ ሂንቴንቱ ኤራኒታ።</verse>
				<verse number="29">ቃሲ ታና ኪቴዳዌ ታናና ዴዔ፤ ታኒ ኡባ ዎዴ ኣ ናሼቺያዋ ኦꬂያ ዲራው፥ ኢ ታ ፃላላ ኣጊቤና» ያጌዳ።</verse>
				<verse number="30">ዬሱሲ ሄዋ ሃሳዪሺን ሲሴዳ ዳሮ ኣሳይ ኣ ኣማኔዲኖ።</verse>
				<verse number="31">ዬሱሲ ባሬና ኣማኔዳ ኣዪሁዳቱዋ፥ «ሂንቴንቱ ታኒ ታማሪሲያዎ ኣዛዜቶፔ፥ ቱሙ ታና ካሊያዋንታ።</verse>
				<verse number="32">ሂንቴንቱ ቱማቴꬃካ ኤራኒታ፤ ቃሲ ቱማቴꬃይ ሂንቴንታ ኣይሌቴꬃፔ ኬሳናዋ» ያጌዳ።</verse>
				<verse number="33">ኡንቱንቱ ዛሪዴ፥ «ኑኒ ኣብራሃሞ ዛሬ፤ ኑኒ ኦሲኔካ ኣይሌቲቤይኮ። ያቲና ኔኒ ዋጋዴ፥ ‹ኣይሌቴꬃፔ ሂንቴንቱ ኬሳኒታ› ጋይ?» ያጌዲኖ።</verse>
				<verse number="34">ዬሱሲ፥ «ታኒ ሂንቴንቱሲ ቱሙዋ ኦዳይ፤ ናጋራ ኦꬂያ ኦኒኔ ናጋራ ኣይሊያ።</verse>
				<verse number="35">ኣይሊ ኡባ ዎዴ ሶዪን ዴዔና፤ ሺን ናዓይ ሜꬊናው ጎሌን ዴዔ።</verse>
				<verse number="36">ናዓይ ሂንቴንታ ኣይሌቴꬃፔ ኬሶፔ፥ ሂንቴንቱ ኣይሌቴꬃፔ ቱሙ ኬሳኒታ።</verse>
				<verse number="37">ሂንቴንቱ ኣብራሃሞ ዛሬ ጊዲያዋ ታኒ ኤራይ፤ ሺን ታ ታማሪሲያዋ ሂንቴንቱ ኣኬና ዲራው፥ ታና ዎꬋናው ኮዪታ።</verse>
				<verse number="38">ታኒ ታ ኣቡ ታና ቤሴዳዋ ሃሳያይ፤ ቃሲ ሂንቴንቱካ ሂንቴንቱ ኣዉዋፔ ሲሴዳዋ ኦꬂታ» ያጌዳ።</verse>
				<verse number="39">ኡንቱንቱ ዛሪዴ፥ «ኑ ኣቡ ኣብራሃማ» ያጌዲኖ። ዬሱሲ ኡንቱንታ፥ «ሂንቴንቱ ኣብራሃሞ ናና ጊዴዴንቶ፥ ኢ ኦꬄዳ ኦሱዋ ማላ ኦꬃኒታ።</verse>
				<verse number="40">ሺን ፆሳፔ ሲሴዳ ቱሙዋ ኦዴዳ ታና ሂንቴንቱ ዎꬋናው ኮዪታ፤ ኣብራሃሜ ሄዋዳን ኦꬂቤና።</verse>
				<verse number="41">ሂንቴንቱ፥ ሂንቴንቱ ኣዉ ኦꬄዳዋ ኦꬂታ» ያጌዳ። ኡንቱንቱ ዛሪዴ፥ «ኑኒ ዎሹማን ዲቃላቴꬃ ዬሌቲቤይኮ፤ ኑሲ ኢቲ ኣዉ፥ ፆሳ ፃላላይ ዴዔ» ያጌዲኖ።</verse>
				<verse number="42">ዬሱሲ ኡንቱንታ፥ «ሂንቴንቱ ፆሳ ናና ቱሙ ጊዴዴንቶ፥ ታና ሲቃና፤ ኣዪሲ ጎፔ፥ ታኒ ፆሳ ማታፔ ያዴ ሃዋን ዴዓይ። ታና ኢ ኪቴዳዋፔ ኣቲን፥ ታኒ ታ ሼኒያን ያቤይኬ።</verse>
				<verse number="43">ታኒ ታማሪሲያዋ ሂንቴንቱ ኣኬኬናዌ ኣያሴ? ታኒ ታማሪሲያዋ ሂንቴንቱ ኣኬና ዲራሳ።</verse>
				<verse number="44">ሂንቴንቱ፥ ሂንቴንቱ ኣዉዋ ኢታ ኣያና ናና፤ ቃሲ ሂንቴንቱ፥ ሂንቴንቱ ኣዉ ኣሞቲያዋ ኦꬃናው ኮዪታ። ኢ ካሴፔ ዶሚዴ፥ ሼምፑዋ ዎꬌዳዋ፤ ቱማቴꬃይ ኣኒ ባይና ዲራው፥ ቱማቴꬃኮ ሺቂ ኤሬና። ኢ ዎርዱዋ ሃሳዪያ ዎዴ፥ ባሬፔ ሃሳዬ፤ ኣዪሲ ጎፔ፥ ኢ ዎርዳንቻኔ ቃሲ ዎርዶካ ኣዉዋ።</verse>
				<verse number="45">ሺን ታኒ ቱሙዋ ሃሳዪያ ዲራው፥ ሂንቴንቱ ታና ኣማኒኪታ።</verse>
				<verse number="46">ሂንቴፔ ታና ናጋራ ኦꬂሺን ቤዓዲ ጋናው ዳንዳዪያዌ ኦኔ? ታኒ ቱሙዋ ሃሳዪያዋ ጊዶፔ፥ ታና ኣዪሲ ኣማኒኪቴ?</verse>
				<verse number="47">ፆሳ ኣሳ ጊዴዳ ኡራይ ፆሳይ ጊያዋ ሲሴ፤ ሂንቴንቱ ፆሳ ኣሳ ጊዴና ዲራው፥ ፆሳይ ጊያዋ ሲሲኪታ» ያጌዳ።</verse>
				<verse number="48">ኣዪሁዳቱ ዛሪዴ፥ «ኑኒ ኔና፥ ‹ኔኒ ሳማሪያ ኣሳ፤ ኔናን ኢታ ኣያናይ ዴዔ› ጊዴ ባዪዜዶ?» ያጌዲኖ።</verse>
				<verse number="49">ዬሱሲ ኡንቱንታ፥ «ታ ቦላ ኢታ ኣያናይ ባዋ። ታኒ ታ ኣባ ቦንቻይ፤ ሺን ሂንቴንቱ ታና ካዉሺታ።</verse>
				<verse number="50">ታኒ ታ ሁጲያሲ ቦንቹዋ ኮዪኬ፤ ሄዋ ታው ኮዪያዌኔ ፒርዲያዌ ዴዔ።</verse>
				<verse number="51">ታኒ ሂንቴንቱሲ ቱሙዋ ኦዳይ፤ ታኒ ታማሪሲያዋ ናጊያ ኦኒኔ ኡባካ ሃይቄና» ያጌዳ።</verse>
				<verse number="52">ኣዪሁዳቱ ዛሪዴ፥ «ኔ ቦላ ኢታ ኣያናይ ዴዒያዋ ኑኒ ሃዒ ኤሬዶ። ኣብራሃሜ ሃይቄዳ፤ ናባቱ ሃይቄዲኖ፤ ሺን ኔኒ፥ ‹ታ ቃላ ናጊያ ኦኒኔ ኡባካ ሃይቄና› ያጋ።</verse>
				<verse number="53">ኔኒ ሃይቄዳ ኑ ኣዉዋ ኣብራሃሞፔ ዳራይ? ናባቱ ቃሲ ሃይቄዲኖ። ኔኒ ኔና ኦና ጋዴ ቆፓይ?» ያጌዲኖ።</verse>
				<verse number="54">ዬሱሲ፥ «ታኒ ታና ቦንቾፔ፥ ታ ቦንቹ ሜላ፤ ሂንቴንቱ ኑ ፆሳ ጊያ ታ ኣቡ ታና ቦንቼ።</verse>
				<verse number="55">ሂንቴንቱ ኣ ኤራና ꬋዮፔካ፥ ታኒ ኣ ኤራይ። ታኒ ኣ ኤሪኬ ጎፔ፥ ሂንቴንቱዋዳን ዎርዶ ጊዳይ፤ ሺን ታኒ ኣ ኤራይ፤ ቃሲ ኣ ቃላካ ናጋይ።</verse>
				<verse number="56">ሂንቴንቱ ኣዉ ኣብራሃሜ፥ ታ ዩሳ ዎዲያ ቤዓናው ላሞቴዳ፤ ቤዒዴካ ናሼቴዳ» ያጌዳ።</verse>
				<verse number="57">ኣዪሁዳቱ ዛሪዴ ኣ፥ «ኔው ሃራይ ኣቶ ኢሻታሙ ላይꬃ ኩሚቤናዌ ኣብራሃማ ቤዓዲ?» ያጌዲኖ።</verse>
				<verse number="58">ዬሱሲ ኡንቱንታ፥ «ታኒ ሂንቴንቱሲ ቱሙዋ ኦዳይ፤ ኣብራሃሞ ዬሌታናፔካ ካሴ ታኒ ታና» ያጌዳ።</verse>
				<verse number="59">ሄዋ ዲራው፥ ኡንቱንቱ ዬሱሳ ጫዳናው ሹቻ ኣኬዲኖ፤ ሺን ዬሱሲ ኡንቱንቱፔ ጌሜቲዴ፥ ጌሻ ጎሊያፔ ቤዳ።</verse>
			</chapter>
			<chapter number="9">
				<verse number="1">ዬሱሲ ቢዴ፥ ዬሌቶዴፔ ቆቃ ጊዲዴ ዴዒያ ኢቲ ቢታኒያ ቤዔዳ።</verse>
				<verse number="2">ዬሱሳ ካሊያዋንቱ ዬሱሳ፥ «ታማሪሲያዎ፥ ሃ ቢታኒ ቆቃ ጊዲዴ ዬሌታናዳን፥ ናጋራ ኦꬄዳዌ ኦኔ? ኢ ኦꬄዴዬ? ዎይ ኣ ዬሌዳዋንቱ ኦꬄዲኖ?» ያጊዴ ኦቼዲኖ።</verse>
				<verse number="3">ዬሱሲ፥ «ፆሳ ኪታይ ኣ ቦላን ቆንጫና ማላ ቆቄዳፔ ኣቲን፥ ኢ ዎይ ኣ ዳያኔ ኣ ኣቡ ናጋራ ኦꬂቤይኪኖ።</verse>
				<verse number="4">ኑኒ ሳዓይ ቃሜናን ዴዒሺን፥ ታና ኪቴዳዋ ኦሱዋ ኦꬃናው ቤሴ። ኦኒኔ ኦꬃናው ዳንዳዬና ቃማይ ዬ።</verse>
				<verse number="5">ታኒ ኣላሚያን ዴዓዴ ኣላሜው ፖዖ» ያጌዳ።</verse>
				<verse number="6">ዬሱሲ ሄዋ ጊዴ፥ ሳዓን ጩቼዳ፤ ባሬ ጩቻኒ ጉꬃ ኡርቃ ሹጊሲዴ፥ ሄ ኡርቃኒ ቆቃ ቢታኒያ ኣይፊያ ኦኪዴ፥</verse>
				<verse number="7">«ባዴ ሳሊሆማ ጊያ ዳጋቴዳ ሃꬃን ኔ ኣይፊያ ሜጫ» ያጌዳ። «ሳሊሆማ» ጊያዌ «ኪቴቴዳዋ» ጉሳ። ሄዋ ዲራው፥ ቢታኒ ቢዴ፥ ባሬ ኣይፊያ ሜጬቲዴ፥ ፄሊዴ ሲሜዳ።</verse>
				<verse number="8">ቢታኒያ ሾራቱኔ ቢታኒ ካሴ ዎሲሺን ቤዔዳ ኣሳይ፥ «ሃዌ ኡቲዴ ዎሲያ ቢታኒያ ጊዴኔዬ?» ያጌዲኖ።</verse>
				<verse number="9">ቃሲ ኣማሬዳዋንቱ፥ «ሃዌ ኣቴኔ» ያጌዲኖ። ሃራንቱ ቃሲ፥ «ቱይቲ፥ ሃዌ ኣ ማላቲያዋፔ ኣቲን፥ ኣ ጊዴና» ያጌዲኖ። ሺን ቢታኒ፥ «ታኒ ኣቴ» ያጌዳ።</verse>
				<verse number="10">ኡንቱንቱ ቢታኒያ፥ «ያቲና፥ ኔ ኣይፊ ዋኒ ፄሌዴ?» ያጊዴ ኦቼዲኖ።</verse>
				<verse number="11">ኢ ዛሪዴ፥ «ዬሱሳ ጌቴቲያ ቢታኒ ጉꬃ ኡርቃ ሹጊሲዴ፥ ታ ኣይፊያ ኦኪዴ፥ ‹ሳሊሆማ ጌቴቲያ ዳጋቴዳ ሃꬃኒ ባዴ ኔ ኣይፊያ ሜጬታ› ያጌዳ። ታኒ ባዴ ሜጬታዴ ፄላዲ» ያጌዳ።</verse>
				<verse number="12">ኡንቱንቱ ኣ፥ «ኢ ሃቃን ዴዒ?» ያጊዴ ኦቼዲኖ። ቢታኒ፥ «ታኒ ኤሪኬ» ያጌዳ።</verse>
				<verse number="13">ኡንቱንቱ ካሴ ቆቂዴ ፄሌዳ ቢታኒያ ፓሪሳዋቱዋኮ ኣፌዲኖ።</verse>
				<verse number="14">ዬሱሲ ኡርቃ ሹጊሲዴ፥ ቢታኒያ ኣይፊያ ፓꬄዳ ጋላሳይ ሳምባታ ጋላሳ።</verse>
				<verse number="15">ሄዋ ዲራው፥ ቢታኒ ዋኒ ፄሌዴንቶኔ ፓሪሳዋቱ ኣ ጉጂዴ ኦቼዲኖ። ቢታኒ ኡንቱንቱሲ፥ «ኢ ታ ኣይፊያን ጉꬃ ኡርቃ ዎꬄዳ። ታ ኣይፊያ ሜጬታዴ ሃዒ ፄላዲ» ያጌዳ።</verse>
				<verse number="16">ፓሪሳዋቱዋፔ ኢቱ ኢቱ፥ «ሃዋ ኦꬄዳ ቢታኒ ሳምባታ ሂጊያ ናጌና ዲራው፥ ፆሳ ማታፔ ዪቤና» ያጌዲኖ። ሺን ሃራንቱ፥ «ናጋራንቻ ኣሳይ ሃዋ ማላ ዎልቃማ ማላታ ዋኒ ኦꬃናው ዳንዳዪ?» ያጊዴ ኡንቱንቱ ባሬንቱ ጊዱዋን ሻኬቴዲኖ።</verse>
				<verse number="17">ሄዋ ዲራው፥ ፓሪሳዋቱ ቢታኒያ ኢቲ ካላ ጉጂዴ፥ «ኢ ኔ ኣይፊያ ዶዬዳ ዲራው፥ ኣባ ዋጋይ?» ያጌዲኖ። ቢታኒ፥ «ኢ ናቢያ» ያጌዳ።</verse>
				<verse number="18">ኣዪሁዳቱ ሄ ፄሌዳ ቢታኒያ ኣቶኔ ኣዉዋ ፄሲዴ ኦቻና ጋካናው፥ ቢታኒ ቆቃ ጊዴዳዋኔ ሃዒ ኢ ፄሊያዋ ኣማኒቤይኪኖ።</verse>
				<verse number="19">ኣዪሁዳቱ ኣ ኣቶኔ ኣዉዋ፥ «ሂንቴንቱ፥ ‹ቆቃ ጊዲዴ ዬሌቴዳ› ጊያ ሂንቴንቱ ናዓይ ሃዌ? ያቲና፥ ሃዒ ዋኒዴ ፄሌዴ?» ያጊዴ ኦቼዲኖ።</verse>
				<verse number="20">ቢታኒያ ዳያኔ ኣዉ፥ «ሃዌ ኑ ናዓ ጊዴዳዋኔ ቆቃ ጊዲዴ ዬሌቴዳዋ ኑኒ ኤሬቶ።</verse>
				<verse number="21">ሺን ሃዒ ኢ ዋኒ ፄሌዴንቶ፥ ኑኒ ኤሮኮ፤ ዎይ ኣ ኣይፊያ ኦኒ ፓꬄዴንቶ፥ ኑኒ ኤሮኮ። ኣ ኦቺቴ፤ ኢ ዶንዛ ኣሳ፤ ባሬባ ሃሳያናው ዳንዳዬ!» ያጌዲኖ።</verse>
				<verse number="22">ቢታኒያ ዳያኔ ኣዉ ኣዪሁዳቶ ያዬዳ ዲራው፥ ሄዋ ጌዲኖ፤ ኣዪሲ ጎፔ፥ ኣዪሁዳቱ ዬሱሲ ኪሪስቶሳ ያጊዴ ማርካቲያ ኡራይ ዴዖፔ፥ ሄ ኡራ ኣዪሁዳ ዎሳ ጎሊያፔ ኬሳናው ካሴት ቆፋ ቃቺ ዎꬄዲኖ።</verse>
				<verse number="23">ኣ ዳያኔ ኣዉ፥ «ኢ ዶንዛ ኣሳ፤ ኣ ኦቺቴ!» ጌዳዌ ሃዋሳ።</verse>
				<verse number="24">ሄዋ ዲራው፥ ቆቃ ጊዲዴ ዬሌቴዳ ቢታኒያ ኡንቱንቱ ላዔንꬁዋ ፄሲዴ፥ «ፆሳ ጋላታ፤ ሃ ቢታኒ ናጋራንቻ ጊዲያዋ ኑኒ ኤሬቶ» ያጌዲኖ።</verse>
				<verse number="25">ቢታኒ፥ «ኢ ናጋራንቻ ጊዲያዋኔ፥ ጊዴናዋ ኤሪኬ፤ ታኒ ቆቃ ጊዲያዋኔ ሃዒ ፄሊያዋ ሄ ኢቲባ ኤራይ» ያጌዳ።</verse>
				<verse number="26">ኡንቱንቱ ዛሪዴ ቢታኒያ፥ «ኢ ኔው ኣያ ኦꬄዴ? ኢ ኔ ኣይፊያ ዎቲ ፓꬄዴ?» ያጌዲኖ።</verse>
				<verse number="27">ኢ ኡንቱንታ፥ «ታኒ ሂንቴንቱሲ ኦዳዲ፤ ሲሲቤይኪታ። ኣዪሲ ላዔንꬁዋ ሲሳናው ኮዪቴ? ሂንቴካ ዬሱሳ ካሊያዋንታ ጊዳናው ኮዪቴ?» ያጌዳ።</verse>
				<verse number="28">ኡንቱንቱ ኣ ቦሪዴ፥ «ኔኒ ሄ ቢታኒያ ካሊያዋ፤ ኑኒ ሙሳ ካሊያዋንታ።</verse>
				<verse number="29">ፆሳይ ሙሴሲ ሃሳዬዳዋ ኑኒ ኤሬቶ፤ ሺን ሃ ቢታኒያ ጊዶፔ፥ ኢ ሃቃፔ ዬዴንቶኔ ኑኒ ኤሮኮ» ያጌዲኖ።</verse>
				<verse number="30">ቢታኒ፥ «ኢ ሃቃፔ ዬዴንቶኔ ሂንቴንቱ ኤሬናዌ ማላሊሲያዋ፤ ሺን ኢ ታ ኣይፊያ ፓꬄዳ!</verse>
				<verse number="31">ፆሳው ያዪያ ኡራይኔ ፆሳይ ኮዪያዋ ኦꬂያ ኡራይ ዴዖፔ፥ ሄ ኡራባ ፆሳይ ሲሲያዋፔ ኣቲን፥ ናጋራንቻቱዋባ ሲሴና።</verse>
				<verse number="32">ቆቃ ጊዲዴ ዬሌቴዳ ኣሳ ኣይፊያ ኦኒኔ ፓꬂና፥ ሳዓይ ሜꬌቶዴፔ ዶሚና፥ ሲሴቲ ኤሬና።</verse>
				<verse number="33">ሃ ቢታኒ ፆሳፔ ዪቤናዋ ጊዲንቶ፥ ኢቲባኔ ኦꬃናዉካ ዳንዳዬና» ያጌዳ።</verse>
				<verse number="34">ኡንቱንቱ ዛሪዴ ኣው፥ «ኔኒ ናጋራን ዬሌታዴ ዲጬዳዌ ኑና ታማሪሳናው ኮያይ?» ያጌዲኖ፤ ኣዪሁዳ ዎሳ ጎሊያፔ ካሬ ኣ ኬሴዲኖ።</verse>
				<verse number="35">ኡንቱንቱ ቢታኒያ ካሬ ኬሴዳዋ ዬሱሲ ሲሴዳ፤ ዬሱሲ ቢታኒያ ዴሚዴ፥ «ኣሳ ናዓ ኣማናይ?» ያጌዳ።</verse>
				<verse number="36">ቢታኒ ዬሱሳ፥ «ጎዳው፥ ታኒ ኣ ኣማናናዳን ኢ ኦኔ? ታው ኦዳሪኪ!» ያጌዳ።</verse>
				<verse number="37">ዬሱሲ ቢታኒያ፥ «ኔኒ ኣ ቤዓዳ፤ ሃ ኔናና ሃሳዪያዌካ ኣ» ያጌዳ።</verse>
				<verse number="38">ቢታኒ ዛሪዴ፥ «ጎዳው፥ ኣማናይ» ያጊዴ ዬሱሳው ጎዪኔዳ።</verse>
				<verse number="39">ዬሱሲ፥ «ቆቃቱ ፄላና ማላኔ ፄሊያዋንቱ ቆቃና ማላ፥ ታኒ ፒርዳናው ሃ ሳዓ ያዲ» ያጌዳ።</verse>
				<verse number="40">ኣናና ዴዒያ ኣማሬዳ ፓሪሳዋቱ ሄዋ ሲሲዴ፥ «ኑኒካ ቆቄዬ?» ያጊዴ ኦቼዲኖ።</verse>
				<verse number="41">ዬሱሲ፥ «ሂንቴንቱ ቆቃ ጊዴዴንቶ፥ ሂንቴንቱሲ ናጋራ ጊዴና፤ ሺን ሃዒ ሂንቴንቱ፥ ‹ኑኒ ፄሌቶ› ያጊታ፤ ሂንቴንቱ ናጋራና ዴዒታ» ያጌዳ።</verse>
			</chapter>
			<chapter number="10">
				<verse number="1">ዬሱሲ፥ «ታኒ ሂንቴንቱሲ ቱሙዋ ኦዳይ፤ ዶርሳ ሲኩዋ ፔንጊያና ጌሌናን ሃራሳና ጌሊያ ኦኒኔ ካይሱዋኔ ፓኑዋ።</verse>
				<verse number="2">ሺን ፔንጊያና ጌሊያዌ ዶርሳ ሄሚያ ኣሳ።</verse>
				<verse number="3">ፔንጊያ ናጊያዌ ኣው ፔንጊያ ዶዬ፤ ዶርሳቱካ ኣ ኮሻ ሲሳና፤ ኢ ባሬ ዶርሳቱዋ ኡንቱንቱ ሱንꬃን ሱንꬃን ፄሲዴ፥ ካሬ ካሌꬃና።</verse>
				<verse number="4">ኢ ባሬዋንታ ካሬ ኬሴዳዋፔ ጉዪያን፥ ኡንቱንቱፔ ሲንꬃና ሃሜቴ፤ ኡንቱንቱካ ኣ ኮሻ ኤሪያ ዲራው፥ ኣ ካሊኖ።</verse>
				<verse number="5">ሃራ ኡራ ኮሻ ኡንቱንቱ ኤሬና ዲራው፥ ኣፔ ባቃታናፔ ኣቲን፥ ኣ ጌዱዋ ካሊኪኖ» ያጌዳ።</verse>
				<verse number="6">ዬሱሲ ኡንቱንቱሲ ሃ ሌሚሱዋ ኦዴዳ፤ ሺን ኢ ኡንቱንቱሲ ኣይ ኦዲንቶኔካ ኡንቱንቱ ኣኬኪቤይኪኖ።</verse>
				<verse number="7">ዬሱሲ ቃሲካ ኡንቱንቱሲ፥ «ታኒ ሂንቴንቱሲ ቱሙዋ ኦዳይ፤ ታኒ ዶርሳቶ ጌሊያ ፔንጊያ።</verse>
				<verse number="8">ታፔ ካሴ ዬዳ ኡባይ ካዪሱዋኔ ፓኑዋ፤ ሺን ዶርሳቱ ኡንቱንቱ ጊያዋ ሲሲቤዪኪኖ።</verse>
				<verse number="9">ፔንጊ ታና፤ ታናን ጌሊያ ኦኒኔ ኣታናዋ። ኢ ጌላናኔ ኬሳና፤ ቃሲ ሎዖ ማታይ ዴዒያ ሳዓካ ዴማናዋ።</verse>
				<verse number="10">ካዪሱ ዉዓናው፥ ዎꬋናዉኔ ꬋዪሳናው ዪያዋፔ ኣቲን፥ ሃራባው ዬና፤ ታኒ ኡንቱንቱሲ ዴዑ ዴዓና ማላኔ ኩሚዴ ፓላሃና ማላ ያዲ።</verse>
				<verse number="11">«ታኒ ዶርሳ ሎይꬃ ሄሚያዋ፤ ዶርሳ ሎይꬂ ሄሚያዌ ሄ ዶርሳቱዋ ዲራው ሃይቄ።</verse>
				<verse number="12">ሚሻ ኣኪዴ ሄሚያ ኡራይ ዋሊያ ዪያዎዴ ቤዒዴ፥ ዶርሳቱዋ ዬጊ ባሺዴ ባቃቴ። ኣዪሲ ጎፔ፥ ዶርሳቱ ኣዋንታ ጊዲኪኖ፤ ቃሲ ኢካ ዶርሳቱዋ ሄሚያዋ ጊዴና። ሄዋ ዲራው፥ ዶርሳቱዋ ኦይቄኔ ላሌ።</verse>
				<verse number="13">ሻሉዋ ኣኪዴ ሄሚያዌ ባሬ ሻሎ ሄሚያ ዲራዉኔ ዶርሳባይ ኣ ቆፌꬄና ዲራው፥ ዶርሳቱዋ ኣጊዴ ባቃቴ።</verse>
				<verse number="14">«ታኒ ዶርሳ ሎይꬃ ሄሚያዋ፤ ታ ኣቡ ታና ኤሪያዋዳን፥ ታኒካ ቃሲ ታ ኣባ ኤራይ። ሄዋዳንካ፥ ታኒ ታ ዶርሳቱዋ ኤራይ፤ ታ ዶርሳቱካ ታና ኤሪኖ። ቃሲ ታኒ ታ ዶርሳቱዋ ዲራው፥ ሃይቃናው ኮያዲ።</verse>
				<verse number="15">***</verse>
				<verse number="16">ሃ ሲኩዋን ባይና ሃራ ዶርሳቱካ ታው ዴዒኖ። ታኒ ኡንቱንታካ ኣሃናው ቤሴ። ቃሲ ኡንቱንቱ ታ ኮሻ ሲሳና፤ ኢቲ ዉዲ ዴዓና፤ ሄሚያዌካ ኢቱዋ ጊዳናዋ።</verse>
				<verse number="17">«ታኒ ታ ሼምፑዋ ዛራዴ ኣካና ማላ፥ ኣꬃዴ ኢማናው ኮዪያ ዲራው፥ ታ ኣቡ ታና ሲቄ።</verse>
				<verse number="18">ታኒ ዶሳዴ ታ ሼምፑዋ ኣꬃ ኢሚያዋፔ ኣቲን፥ ታፔ ኦኒኔ ኣኬና። ታው ታ ሼምፑዋ ኣꬃ ኢሚያ ማታይ ዴዔ፤ ቃሲ ዛራዴ ኣካናዉካ ማታይ ዴዔ። ታኒ ሃ ኣዛዙዋ ታ ኣዉዋፔ ኣካዲ» ያጌዳ።</verse>
				<verse number="19">ሄ ሃሳያ ዲራው፥ ኣዪሁዳቱዋ ጊዱዋን ቃሲካ ሻኩ ሜꬌቴዳ።</verse>
				<verse number="20">ኡንቱንቱፔ ዳሪያ ባጋይ፥ «ኣኒ ፃላሂ ዴዔ! ኢ ጎዬ! ኣ ሃሳያ ኣዪሲ ሲሲቴ?» ያጌዲኖ።</verse>
				<verse number="21">ሃራቱ ቃሲ፥ «ፃላሂ ኦይቄዳ ኣሳይ ሃዋዳን ሃሳዬና፤ ፃላሂ ቆቃ ኣሳ ኣይፊያ ፄሊሳናው ዳንዳዪዬ?» ያጌዲኖ።</verse>
				<verse number="22">ዬሩሳላሜን ጌሻ ጎሊያ ኣንጂሴዳ ጋላሳ ሃሳዪሲያ ባላይ ጋኬዳ፤ ሳዓይ ሄ ዎዴ ባልጉዋ።</verse>
				<verse number="23">ዬሱሲ ጌሻ ጎሊያን ሶሎሞና ባራንዳን፥ ያኔ ሃኔ ሃሜቴ።</verse>
				<verse number="24">ኣዪሁዳቱ ዬሱሳ ማታን ዩዪ ኣꬊዴ፥ «ኔኒ ኑና ኣዉዴ ጋካናው ሲꬊሳዴ ዎꬃኒ? ኔኒ ኪሪስቶሳ ጊዶፔ፥ ኑሲ ጌሻዴ ኦዳ» ያጌዲኖ።</verse>
				<verse number="25">ዬሱሲ ኡንቱንቱሲ ዛሪዴ፥ «ታኒ ሂንቴንቱሲ ኦዳዲ፤ ሺን ታና ኣማኒኪታ፤ ታኒ ታ ኣቡ ሱንꬃን ኦꬂያ ኪታይ ታባ ማርካቴ።</verse>
				<verse number="26">ሺን ሂንቴንቱ ታ ዶርሳ ጊዴና ዲራው ኣማኒኪታ።</verse>
				<verse number="27">ታ ዶርሳቱ ታ ኮሻ ሲሲኖ፤ ታኒ ኡንቱንታ ኤራይ፤ ኡንቱንቱካ ታና ካሊኖ።</verse>
				<verse number="28">ታኒ ኡንቱንቱሲ ሜꬊና ዴዑዋ ኢማይ፤ ቃሲ ኡንቱንቱ ኡባካ ሃይቂኪኖ። ኦኒኔ ታ ኩሺያፔ ኡንቱንታ ዎꬂ ኣካናው ዳንዳዬና።</verse>
				<verse number="29">ኡንቱንታ ታው ኢሜዳ ታ ኣቡ ኦፔኔ ኣꬌ፤ ኦኒኔ ታ ኣቡ ኩሺያፔ ኡንቱንታ ዎꬂ ኣካናው ዳንዳዬና።</verse>
				<verse number="30">ታኔ ታ ኣቡ ኢቱዋ» ያጌዳ።</verse>
				<verse number="31">ኣዪሁዳቱ ዬሱሳ ጫዳናው ቃሲካ ሹቻ ዴንꬄዲኖ።</verse>
				<verse number="32">ዬሱሲ ኡንቱንታ፥ «ታኒ ኦꬃናው ታ ኣቡ ታው ኢሜዳ ዳሮ ሎዖ ኦሱዋ ሂንቴንታ ቤሳዲ፤ ሄዋንቱፔ ሃቃዋንቱ ዲራው፥ ታና ሹቻን ጫዳናው ኮዪቴ?» ያጌዳ።</verse>
				<verse number="33">ኣዪሁዳቱ ዛሪዴ፥ «ኑኒ ኔና ሎዖ ኦሱዋ ዲራው፥ ሹቻን ጫዳናው ኮዮኮ፤ ሺን ኔኒ ፆሳ ቦላ ቦሪያ ቃላ ሃሳዪያ ዲራዉኔ ቃሲ ኣሳ ጊዳዴ ኔ ሁጲያ ፆሳ ኦꬄዳ ዲራው፥ ጫዳናው ኮዬቶ!» ያጌዲኖ።</verse>
				<verse number="34">ዬሱሲ ዛሪዴ፥ «ሂንቴንቱ ሂጊያን ፆሳይ፥ ‹ሂንቴ ፆሳቱዋ› ጌዳዌ ፃፌቲቤኔ?</verse>
				<verse number="35">ፆሳ ማፃፋቱዋ ላማናው ዳንዳዬቴና፤ ፆሳይ ባሬ ቃላይ ዬዳ ኣሳቱ፥ ‹ፆሳቱዋ› ጊዴ ፄሴዳዋ ጊዶፔ፥</verse>
				<verse number="36">ታኒ፥ ‹ታኒ ፆሳ ናዓ› ጌዳ ዲራው፥ ታ ኣቡ ኣንጂዴ፥ ሳዓ ኪቴዳ ታና፥ ‹ፆሳ ቦላ ቦሪያ ቃላ ሃሳያ› ያጊቴ?</verse>
				<verse number="37">ታኒ ታ ኣቡ ኦꬂያዋ ኦꬃና ꬋዮፔ፥ ታና ኣማኖፒቴ።</verse>
				<verse number="38">ሺን ታኒ ኦꬂያዋ ጊዶፔ፥ ሃራይ ኣቶ ሂንቴንቱ ታና ኣማናና ꬋዮፔካ፥ ታ ኣቡ ታናን ዴዒያዋኔ ታኒካ ታ ኣቡን ዴዒያዋ ኤራናዳኒኔ ኣኬካናዳን፥ ታ ኦሱዋ ኣማኒቴ» ያጌዳ።</verse>
				<verse number="39">ቃሲካ ኡንቱንቱ ኣ ኦይቃናው ኮዬዲኖ፤ ሺን ኢ ኡንቱንቱፔ ኬሲ ኣኪዴ ቤዳ።</verse>
				<verse number="40">ዮሃኒሲ ካሴ ፃማቂያሳ ዮርዳኖሳ ሻፋፔ ሄፊንꬃ ዬሱሲ ፒኒዴ፥ ያኒ ዴዔዳ።</verse>
				<verse number="41">ዳሮ ኣሳይ ዬሱሳኮ ዪዴ፥ «ዮሃኒሲ ዎልቃማ ማላታ ኦꬂቤና፤ ሺን ኢ ሃ ቢታኒያባ ሃሳዬዳባይ ኡባይ ቱማ» ያጌዲኖ።</verse>
				<verse number="42">ያኒ ዳሮ ኣሳይ ዬሱሳ ኣማኔዳ።</verse>
			</chapter>
			<chapter number="11">
				<verse number="1">ቢታኒያ ጊያ ቄሪ ካታማን ኣሊዓዛራ ጊያ ኢቲ ቢታኒ ሃርጌዳ፤ ሄ ካታማይ ማይራማኔ ኢዚ ሚቻታ ማርታ ዴዔዳ ካታማ።</verse>
				<verse number="2">ጎዳ ጌዲያ ሺቱዋ ኦካዴ፥ ባሬ ቢናናን ኣ ጌዲያ ቁጬዳዉና ሄ ማይራሞ፤ ሃርጌዳዌ ቃሲ ኢዚ ኢሻ ኣሊዓዛራ።</verse>
				<verse number="3">ሄዋ ዲራው፥ ሚቻቱ፥ «ጎዳው፥ ኔኒ ሲቂያዌ ሃርጌዳ» ጊዴ ዬሱሳው ኪቴዲኖ።</verse>
				<verse number="4">ዬሱሲ ሄዋ ሲሴዳ ዎዴ፥ «ታኒ ፆሳ ናዓይ ሃርጊያ ጋሱዋን ቦንቼታና ማላ፥ ፆሳ ቦንቹዋሲ ሃ ሃርጊ ኣሊዓዛራ ኦይቄዳፔ ኣቲን፥ ዎꬊያ ሃርጊያ ጊዴና» ያጌዳ።</verse>
				<verse number="5">ዬሱሲ ማርቶ፥ ኢዚ ሚቻቶኔ ኣሊዓዛራ ሲቄ፤</verse>
				<verse number="6">ኣሊዓዛር ሃርጌዳዋ ዬሱሲ ሲሴዳ ዎዴ፥ ባሬ ዴዒያ ሳዓን ላዑ ጋላሳ ፔሼዳ።</verse>
				<verse number="7">ሄዋፔ ጉዪያን፥ ዬሱሲ ባሬና ካሊያዋንታ «ላዔንꬁዋ ዪሁዳ ጋዲያ ቦይቴ» ያጌዳ።</verse>
				<verse number="8">ዬሱሳ ካሊያዋንቱ ዛሪዴ፥ «ታማሪሲያዎ፥ ጉꬃ ዎዲያፔ ካሴ ኣዪሁዳቱ ኔና ሹቻን ጫዳናው ኮዬዲኖ፤ ቃሲካ ያ ባኒ?» ያጌዲኖ።</verse>
				<verse number="9">ዬሱሲ፥ «ኢቲ ጋላሳን ታማኔ ላዑ ሳቲ ዴዔኔዬ? ጋላሲ ሃሜቲያ ኣሳይ ꬉቤቴና፤ ኣዪሲ ጎፔ፥ ኢ ሃ ሳዓ ፖዑዋ ቤዔ።</verse>
				<verse number="10">ሺን ቃማ ሃሜቲያ ኡራይ ዴዖፔ፥ ፖዑ ኣኒ ባይና ዲራው፥ ꬉቤቴ» ያጌዳ።</verse>
				<verse number="11">ዬሱሲ ሄዋ ጌዳዋፔ ጉዪያን፥ ቃሲካ ኡንቱንቱሲ፥ «ኑ ዳቡ ኣሊዓዛር ጌሚዒሼዳ፤ ሺን ጌሚዒሹዋፔ ኣ ዴንꬃናው ታኒ ባይ» ያጌዳ።</verse>
				<verse number="12">ዬሱሳ ካሊያዋንቱ ዛሪዴ፥ «ጎዳው፥ ኢ ጌሚዒሼዳዋ ጊዶፔ፥ ኣው ሎዓናዋ» ያጌዲኖ።</verse>
				<verse number="13">ኣሊዓዛር ሃይቄዳዋ ዬሱሲ ኦዴዳ፤ ሺን ኣሊዓዛር ጌሚዒሺዴ ጊሴዳዋ ኦዴዳ ጊዴ፥ ኡንቱንቱ ቆፔዲኖ።</verse>
				<verse number="14">ሄዋ ዲራው፥ ዬሱሲ ጌሺዴ ኡንቱንታ፥ «ኣሊዓዛር ሃይቄዳ።</verse>
				<verse number="15">ሂንቴንቱ ኣማናና ማላ፥ ታኒ ሄ ሳዓን ዴዔናዎ፥ ሂንቴንቱ ዲራው ናሼታይ። ሺን ዴንዲቴ፤ ኣኮ ቦይቴ» ያጌዳ።</verse>
				<verse number="16">ሄዋፔ ጉዪያን፥ ማንቲያ ጌቴቲያ ቶማሲ ባሬ ላጌꬃቱዋ ዬሱሳ ካሊያዋንታ፥ «ዬሱሳና ሃይቃናው ኑኒካ ቃሲ ቦይቴ!» ያጌዳ።</verse>
				<verse number="17">ዬሱሲ ጋኪያ ዎዴ፥ ኣሊዓዛራው ሞጌቶዴፔ ኦይዱ ጋላሳ ጊዴዳዋ ዴሜዳ።</verse>
				<verse number="18">ቢታኒያ ካታማይ ዬሩሳላሜፔ ሄዙ ኪሎ ሚቲሪያ ኬና ሃኬ።</verse>
				<verse number="19">ዳሮ ኣዪሁዳቱ ማርቶኔ ማይራሞ ኡንቱንቱ ኢሻይ ሃይቄዳዎ ሜንꬄꬃናው ዬዲኖ።</verse>
				<verse number="20">ማርታ ዬሱሲ ዬዳዋ ሲሳዴ፥ ኣ ሞካናው ኬሳዱ፤ ሺን ማይራማ ጎሌን ኣታዱ።</verse>
				<verse number="21">ማርታ ዬሱሳ፥ «ጎዳው፥ ኔኒ ሃዋን ዴዔዳዋ ጊዲንቶ፥ ታ ኢሻይ ሃይቄና።</verse>
				<verse number="22">ሺን ኔኒ ዎሲያዋ ኣይ ጊዶፔኔ፥ ፆሳይ ኔው ሃራይ ኣቶ ሃዒካ ኢማናዋ ታኒ ኤራይ» ያጋዱ።</verse>
				<verse number="23">ዬሱሲ፥ «ኔ ኢሻይ ሃይቁዋፔ ዴንዳና» ያጌዳ።</verse>
				<verse number="24">ማርታ፥ «ዎዲያ ዉርሴꬃን ዴንዱዋ ጋላሲ፥ ኢ ሃይቁዋፔ ዴንዳናዋ ታኒ ኤራይ» ያጋዱ።</verse>
				<verse number="25">ዬሱሲ ኢዚው፥ «ታኒ ዴንዱዋኔ ዴዑዋ፤ ታና ኣማኒያ ኡራይ ሃራይ ኣቶ፥ ሃይቆፔካ ዴዑዋን ዴዓናዋ።</verse>
				<verse number="26">ቃሲ ዴዑዋን ዴዒያ ኡራይኔ ታና ኣማኒያ ኡራይ ኡባይ ኡባካ ሃይቄና፤ ሄዋ ኔኒ ኣማናይ?» ያጌዳ።</verse>
				<verse number="27">ማርታ ዛራዴ፥ «ጎዳው፥ ኤ ታኒ ኣማናይ፤ ኔኒ ፆሳ ናዓ፥ ሳዓ ያናው ዴዒያ ኪሪስቶሳ ጊዲያዋ ታኒ ኣማናይ» ያጋዱ።</verse>
				<verse number="28">ማርታ ሄዋ ጌዳዋፔ ጉዪያን፥ ባዴ ባሬ ሚቻቲው ጌማን ፄሳዴ፥ «ታማሪሲያዌ ዪዴ፥ ኔና ኮዬ» ያጋዱ።</verse>
				<verse number="29">ማይራማ ሄዋ ሲሴዳ ዎዴ፥ ኤሌላ ዴንዳ ኤቃዴ ዬሱሳኮ ባዱ።</verse>
				<verse number="30">ዬሱሲ ማርታ ኣ ሞኬዳ ሳዓን ዴዔፔ ኣቲን፥ ቢሮ ቄሪ ካታማ ጋኪቤና።</verse>
				<verse number="31">ማይራሞ ሜንꬄꬂዴ፥ ጎሌን ኢዚና ዴዒያ ኣዪሁዳቱ፥ ኢዛ ኤሌካ ዴንዳ ኤቃዴ ካሬ ኬሲያዋ ቤዒዴ፥ ኣሊዓዛር ሞጌቴዳ ዱፉዋ ባዴ ያኒ ዬካናው ሃናው ያጊዴ፥ ኢዞ ካሊዴ ኬሴዲኖ።</verse>
				<verse number="32">ማይራማ ዬሱሲ ዴዒያሳ ባዴ ዬሱሳ ቤዔዳ ዎዴ፥ ኣ ጌዲያ ቦላን ኩንዳዱ፤ «ጎዳው፥ ኔኒ ሃዋን ዴዔዳዋ ጊዲንቶ፥ ታ ኢሻይ ሃይቄና ሺን!» ያጋዱ።</verse>
				<verse number="33">ዬሱሲ ኢዛ ዬኪያዋኔ ቃሲ ኢዚና ዬዳ ኣዪሁዳቱካ ዬኪያዋ ቤዒዴ፥ ባሬ ዎዛናን ዳሮ ሴሌቴዳ፤ ቃሲ ቶኪ ሼምፔዳ።</verse>
				<verse number="34">ኡንቱንታ፥ «ሃቃን ሞጌዲቴ?» ያጊዴ ኦቺና፥ «ጎዳው፥ ያዴ ቤዓ» ያጊዴ ዛሬዲኖ።</verse>
				<verse number="35">ዬሱሲ ኣፎፄዳ።</verse>
				<verse number="36">ሄዋ ዲራው፥ ኣዪሁዳቱ፥ «ኣሊዓዛራ ኢ ኣይ ኬና ሲቂንቶ ቤዒቴ!» ያጌዲኖ።</verse>
				<verse number="37">ሺን ኡንቱንቱፔ ኢቱ ኢቱ፥ «ሃዌ ቆቃ ቢታኒያ ፄሊሴዳዌ ሃ ቢታኒ ሃይቄናዳን ኡዳናው ዳንዳዬኔ?» ያጌዲኖ።</verse>
				<verse number="38">ዬሱሲ ቃሲካ ዎዛናፔ ቃሬቲዴ፥ ኣሊዓዛር ሞጌቴዳ ዱፉዋኮ ቤዳ፤ ሄ ዱፉ ጎንጎሉዋ ጊዲዴ ሹቻን ቁምዔቲ ኡቴዳ።</verse>
				<verse number="39">ዬሱሲ፥ «ሹቻ ዲጊቴ!» ያጊዴ ኣዛዜዳ። ሃይቄዳ ቢታኒያ ሚቻታ ማርታ፥ «ጎዳው፥ ኢ ሃይቆዴፔ ኦይዱ ጋላሳ ጊዴዳ ዲራው፥ ሃዒ ፂንቃናዋ!» ያጋዱ።</verse>
				<verse number="40">ዬሱሲ ማርቶ፥ «ኣማኒያዋ ጊዶፔ፥ ኔኒ ፆሳ ቦንቹዋ ቤዓናዋ ታኒ ኔው ኦዳቤይኪታ?» ያጌዳ።</verse>
				<verse number="41">ኡንቱንቱ ሹቻ ዴንꬄዲኖ፤ ዬሱሲ ሳሉዋ ፑዴ ፄሊዴ፥ «ኣዎ፥ ታኒ ጊያዋ ኔኒ ሲሴዳ ዲራው፥ ኔና ጋላታይ።</verse>
				<verse number="42">ኔኒ ኡባ ዎዴ ሲሲያዋ ታኒ ኤራይ፤ ሺን ሃዋን ዩዪ ኣꬊዴ ኤቄዳ ኣሳይ ኔኒ ታና ኪቴዳዋ ኣማናና ማላ፥ ሃዋ ታኒ ኡንቱንቱ ዲራው ጋይ» ያጌዳ።</verse>
				<verse number="43">ዬሱሲ ሄዋ ጌዳዋፔ ጉዪያን፥ ባሬ ቃላ ꬎቁ ኡዲዴ፥ «ኣሊዓዛራ፥ ሃ ኬሳ!» ያጌዳ።</verse>
				<verse number="44">ሃይቄዳ ኣሊዓዛራ ኩሺኔ ጌዲ ሻሉዋን ቃሼቲ ኡቲዴ ኣ ዴሙካ ኣፊላን ካሜቲ ኡቴዳዌ ኬሲና ዬሱሲ ኡንቱንታ፥ «ቢሊ ኣጊቴ! ቦ!» ያጌዳ።</verse>
				<verse number="45">ሄዋ ዲራው፥ ማይራሚኮ ዬዳ ኣዪሁዳቱዋፔ ጮራቱ ዬሱሲ ኦꬄዳዋ ቤዒዴ፥ ኣ ኣማኔዲኖ።</verse>
				<verse number="46">ሺን ኡንቱንቱፔ ኢቱ ኢቱ ፓሪሳዋቱዋኮ ቢዴ፥ ዬሱሲ ኦꬄዳዋ ኡንቱንቱሲ ኦዴዲኖ።</verse>
				<verse number="47">ሄዋፔ ጉዪያን፥ ቄሳቱዋ ካፓቱኔ ፓሪሳዋቱ ያዓ ሺሺዴ፥ «ሃ ቢታኒ ዳሮ ዎልቃማ ማላታ ኦꬂያ ዲራው፥ ኣያ ኦꬃኔ?</verse>
				<verse number="48">ኑኒ ኣ ጮዑ ጊዴ፥ ኣጎፔ፥ ኣሳይ ኡባይ ኣ ኣማናናዋ፤ ቃሲ ሮሜ ጋዲያ ኣሳቱ ዪዴ፥ ኑ ጌሻ ጎሊያኔ ኑ ኣሳ ꬋዪሳና» ያጌዲኖ።</verse>
				<verse number="49">ኡንቱንቱፔ ኢቱ ቃያፋ ጊያ፥ ሄ ላይꬂ ቄሳቱዋ ኡባቱዋ ካፖ ጊዴዳዌ፥ «ሂንቴንቱ ኣይኔ ኤሪኪታ!</verse>
				<verse number="50">ኣሳይ ኡባይ ꬋዪያዋፔ ኣሳ ኡባ ዲራው፥ ኢቲ ኣሳይ ሃይቂያዌ ሎዓ ጊዲያዋ ሂንቴንቱ ኣኬኪቴ?» ያጌዳ።</verse>
				<verse number="51">ኢ ሄዋ ባሬፔ ጊቤና፤ ሺን ሄ ላይꬂ ቄሳቱዋ ኡባቱዋ ካፖ ጊዲያ ዲራው፥ ዬሱሲ ኣዪሁዳ ኣሳ ዲራው ሃይቃናው ቤሲያዋ ናቢ ኦዴዳ።</verse>
				<verse number="52">ቃሲ ዬሱሲ ኣዪሁዳ ኣሳ ፃላላው ሃይቄና፤ ሺን ላሌቲ ዴዒያ ፆሳ ናና ኢቱዋ ኡዲ ሺሻናው ሃይቃናዋ።</verse>
				<verse number="53">ሄ ጋላሳፔ ዶሚዴ፥ ኡንቱንቱ ኣ ዎꬋናው ማቄቴዲኖ።</verse>
				<verse number="54">ሄዋ ዲራው፥ ዬሱሲ ኣዪሁዳቱ ጊዱዋን ቆንጪያን ያ ሃ ሃሜቲቤና፤ ሺን ሜላ ቢታ ጋፃን ዴዒያ ጋዲያ፥ ኤፊሬማ ጌቴቲያ ካታማ ቤዳ። ባሬና ካሊያዋንቱና ሄዋን ታኬዳ።</verse>
				<verse number="55">ኣዪሁዳቱ ፓሲጋ ቦንቺያ ጋላሳይ ማቴዳ፤ ቃሲ ዳሮ ኣሳይ ባሬና ጌሻናው፥ ፓሲጋ ቦንቺያ ጋላሳይ ጋካናፔ ካሴ ዱማ ዱማ ሳፔ ዬሩሳላሜ ቤዳ።</verse>
				<verse number="56">ኡንቱንቱ ዬሱሳ ኮዪኖ፤ ጌሻ ጎሊያን ኤቂዴ፥ «ኣያ ቆፒቴ? ፓሲጋ ቦንቺያሳ ዬሱሲ ዬኔ?» ያጊዴ ኢቱ ኢቱዋ ኦቼዲኖ።</verse>
				<verse number="57">ቃሲ ቄሳቱዋ ካፓቱኔ ፓሪሳዋቱ ዬሱሳ ቃቻናው፥ ኢ ዴዒያሳ ኤሪያዌ ኦኒኔ ባሬንቶ ኦዳና ማላ ኣዛዜዲኖ።</verse>
			</chapter>
			<chapter number="12">
				<verse number="1">ፓሲጋ ቦንቺያ ጋላሳፔ ኡሱፑን ጋላሳ ካሴቲዴ፥ ዬሱሲ ኢ ሃይቁዋፔ ዴንꬄዳ ኣሊዓዛር ዴዒያ ቢታኒያ ጊያ ካታማ ቤዳ።</verse>
				<verse number="2">ሄ ሳዓን ኡንቱንቱ ኣው ካዉዋ ካꬄዲኖ፤ ኣሊዓዛር ኣናና ኡቲዴ ኢቲፔ ሚያዋንቱ ጊዶን ኡቲ ዴዒሺን፥ ማርታ ካዉዋ ጊሻ ሚዛዱ።</verse>
				<verse number="3">ማይራማ ዳሮ ሻሉዋን ዛሊዔቲያ ኢቲ ፃሪሙሲያ ጊዲያ ናርዶሳ ጌቴቲያ ጌሻ ሺቱዋ ኣሃዴ፥ ዬሱሳ ጌዲያ ኦካዴ ባሬ ቢናናን ኣ ጌዲያ ቁጫዱ፤ ጎሊያ ኡባይ ሺቱዋ ሳዉዋን ቶሺኩ ጌ።</verse>
				<verse number="4">ሺን ዬሱሳ ካሊያዋንቱፔ ኢቱ፥ ዬሱሳ ኣꬂ ኢማናዌ፥ ዪሁዳ ኣስቆሮቱ፥</verse>
				<verse number="5">«ሃ ሺቱ ሄዙ ፄቱ ዲናሪያኒ ዛሊዔቲና፥ ኣያሲ ሄዌ ሂዬሳው ኢሜቴኔ?» ያጌዳ።</verse>
				<verse number="6">ኢ ካዪሱዋ ጊዴዳ ዲራው፥ ሄዋ ጌዳፔ ኣቲን፥ ሂዬሳው ቃሬቲዴ ጊቤና፤ ኢ ሚሻ ቃርጪቲያ ኦይቂያዋ ጊዲያ ዲራው፥ ኡባ ዎዴ ኣፔ ባሬው ኣኬዳ።</verse>
				<verse number="7">ዬሱሲ፥ «ሃ ሺቱዋ ታኒ ሞጌቲያ ጋላሳይ ጋካናው ኢዛ ኣያው ሚንጃኔ? ኢዞ ኣጊቴ።</verse>
				<verse number="8">ሂዬሳቱ ኡባ ዎዴ ሂንቴናና ዴዓና፤ ሺን ታኒ ኡባ ዎዴ ሂንቴናና ዴዒኬ» ያጌዳ።</verse>
				<verse number="9">ኣዪሁዳቱዋፔ ዳሮ ኣሳይ ዬሱሲ ቢታኒያን ዴዒያዋ ሲሲዴ፥ ያ ቤዳ፤ ኡንቱንቱ ዬሱሳ ቤዓና ጊሻ ፃላላው ጊዴናን፥ ኢ ሃይቁዋፔ ዴንꬄዳ ኣሊዓዛራካ ቤዓናው ቤዲኖ።</verse>
				<verse number="10">ሄዋ ዲራው፥ ቄሳቱዋ ካፓቱ ኣሊዓዛራካ ቃሲ ዎꬋናው ማቄቴዲኖ።</verse>
				<verse number="11">ኣዪሲ ጎፔ፥ ኣሊዓዛራ ጋሱዋን ዳሮ ኣዪሁዳቱ ባሬና ካሌꬂያዋንታ ኣጊዴ፥ ዬሱሳ ኣማኒኖ።</verse>
				<verse number="12">ዎንቴꬃ ጋላሲ ፓሲጋ ቦንቺያሳ ዬዳ ዳሮ ኣሳይ ዬሱሲ ዬሩሳላሜ ቢያዋ ሲሴዳ።</verse>
				<verse number="13">ያቲዴ ዛምባ ሃይꬃ ኦይቂዴ፥ ኣ ሞካናው ኬሴዲኖ። ባሬንቱ ኮሻ ꬎቁ ኡዲዴ፥ «ፆሳይ ጋላቴቶ! ፆሳ ሱንꬃን ዪያ ኢስራዔሊያ ካቲ ኣንጄቴዳዋ!» ያጌዲኖ።</verse>
				<verse number="14">ፆሳ ማፃፋይ፥ «ፂዮኔ ካታማው፥ ያዮፓ! ቤዓ፥ ኔ ካቲ ሃሬ ማራ ቦላ ኡቲዴ ዬ» ጊያዋዳን፥ ዬሱሲ ሃሬ ማራ ዴሚዴ፥ ኣ ቶጌዳ።</verse>
				<verse number="15">***</verse>
				<verse number="16">ዬሱሳ ካሊያዋንቱ ሄዋ ካሴ ኣኬኪቤይኪኖ፤ ሺን ዬሱሲ ቦንቼቴዳዋፔ ጉዪያን፥ ፆሳ ማፃፋይ ሄዋ ኡባ ጌዳዋኔ ቃሲ ኡንቱንቱካ ሄዋ ኡባ ዬሱሳው ኦꬄዳዋ ሃሳዬዲኖ።</verse>
				<verse number="17">ኣሊዓዛር ሞጌቴዳ ጎንጎሉዋፔ ዬሱሲ ኣ ፄሲዴ፥ ሃይቁዋፔ ዴንꬄዳ ዎዴ፥ ዬሱሳና ዴዒያ ዳሮ ኣሳይ ዬሱሳው ማርካቴዳ።</verse>
				<verse number="18">ዳሮ ኣሳይ ኣ ሞካናው ኬሴዳዌ፥ ኢ ሄ ዎልቃማ ማላሊያዋ ኦꬄዳ ዲራሳ።</verse>
				<verse number="19">ሄዋ ዲራው፥ ፓሪሳዋቱ ኢቱ ኢቱዋ፥ «ሂንቴንቱ ኣይኔ ኦꬃናው ዳንዳዬናዋ ቤዒቴ! ቤዒቴ፥ ጋዴ ኡባይ ኣ ጌዱዋ ካሌዳ» ያጌዲኖ።</verse>
				<verse number="20">ፓሲጋ ቦንቺያ ጋላሲ ጎዪናናው ዬሩሳላሜ ቤዳዋንቱ ጊዶን ኢቲ ኢቲ ጊሪኬ ኣሳቱ ዴዒኖ።</verse>
				<verse number="21">ኡንቱንቱ ጋሊላ ጋዲያን ቤቴሳይዳ ጌቴቲያ ካታማፔ ዬዳ ፒሊጶሳኮ ቢዴ፥ «ጎዳው፥ ኑኒ ዬሱሳ ቤዓናው ኮዬቶ» ያጊዴ ዎሴዲኖ።</verse>
				<verse number="22">ፒሊጶሲ ቢዴ፥ ኢንዲራሳው ኦዲና ላዓቱካ ቢዴ፥ ዬሱሳው ኦዴዲኖ።</verse>
				<verse number="23">ዬሱሲ ኡንቱንቱሲ ሃዋዳን ያጌዳ፤ «ታኒ፥ ኣሳ ናዓይ፥ ቦንቼቲያ ሳቲ ጋኬዳ።</verse>
				<verse number="24">ታኒ ሂንቴንቱሲ ቱሙዋ ኦዳይ፤ ኢቲ ዛርጋ ኣይፋታ ቢታን ዎꬋዴ ዎቃና ꬋዮፔ፥ ባሬካ ኣታው። ሺን ሄ ዛርጋ ኣይፋታ ዎቆፔ፥ ዳሮ ኣይፊያ ኣይፋው።</verse>
				<verse number="25">ባሬ ሼምፑዋ ሲቂያ ኦኒኔ ባዪዜ፤ ቃሲ ባሬ ሼምፑዋ ሃ ሳዓን ኢፂያ ኦኒኔ ሜꬊና ዴዖ ኣሼ።</verse>
				<verse number="26">ኦኒኔ ታው ኦꬆፔ፥ ታና ካላናው ቤሴ፤ ቃሲ ታኒ ዴዒያ ሳዓን ታው ኦꬂያዌካ ዴዓናዋ። ታው ኦꬂያ ኦናኔ፥ ታ ኣቡካ ኣ ቦንቻናዋ።</verse>
				<verse number="27">«ሃዒ ታ ሼምፑ ዳሮ ኡንዔቴዳ፤ ያቲና ዋጎ? ታኒ፥ ‹ታ ኣቦ፥ ታና ሃ ሳታቲፔ ኣሻርኪ› ያጎ? ቱይቲ፥ ታኒ ሃ ሳቲያን ዬዳዌ ሃዋ ዲራሳ።</verse>
				<verse number="28">ታ ኣቦ፥ ኔ ሱንꬃ ቦንቻ» ያጌዳ። ሄ ዎዴ ሳሉዋፔ፥ «ታኒ ታ ሱንꬃ ቦንቻዲ፤ ቃሲካ ጉጃዴ ቦንቻና» ያጊያ ቃላይ ዬዳ።</verse>
				<verse number="29">ሄ ሳዓን ኤቄዳ ጮራ ኣሳይ ሄ ቃላ ሲሲዴ፥ «ሄዌ ጉጉንꬃ» ያጌዳ። ሃራንቱ ቃሲ፥ «ኪታንቻይ ኣው ሃሳዬዳ» ያጌዲኖ።</verse>
				<verse number="30">ዬሱሲ ዛሪዴ ኡንቱንታ፥ «ሃ ቃላይ ሂንቴንቱ ዲራው ዬዳዋፔ ኣቲን፥ ታ ዲራሳ ጊዴና።</verse>
				<verse number="31">ሃ ሳዓይ ፒርዴቲያ ዎዲ ሃዓ፤ ሃ ሳዓ ሞዲያዌ ሃዒ ካሬ ኦሌታናዋ።</verse>
				<verse number="32">ቃሲ ታኒ ማስቃሊያ ቦላ ካቄቲያ ዎዴ፥ ኣሳ ኡባ ታኮ ጎቻና» ያጌዳ።</verse>
				<verse number="33">ኢ ሄዋ ጌዳዌ ኣይ ማላ ሃይቁዋ ኢ ሃይቃኔንቶኔ ኡንቱንታ ኤሪሳናሳ።</verse>
				<verse number="34">ዳሮ ኣሳይ ዛሪዴ ዬሱሳ፥ «ኑ ሂጊ ኪሪስቶሲ ሜꬊናው ዴዒያዋ ኦዴ። ያቲና፥ ኔኒ ዋጋዴ፥ ‹ኣሳ ናዓይ ማስቃሊያ ቦላ ካቄታና› ጋይ? ሄ ኣሳ ናዓይ ኦኔ?» ያጌዲኖ።</verse>
				<verse number="35">ዬሱሲ፥ «ፖዑ ሂንቴናና ጉꬃ ዎዲያ ጋሚዓናዋ። ሂንቴንቱሲ ꬉሜና ማላ፥ ፖዑ ዴዒሺን፥ ፖዑዋን ሃሜቲቴ። ꬉማኒ ሃሜቲያ ኡራይ ሃቃ ቢንቶኔ ኤሬና።</verse>
				<verse number="36">ፖዑዋ ኣሳ ጊዳና ማላ፥ ሂንቴንቱሲ ፖዑ ዴዒሺን፥ ፖዑዋ ኣማኒቴ» ያጌዳ። ዬሱሲ ሄዋ ሃሳዬዳዋፔ ጉዪያን፥ ቢዴ ኡንቱንቱፔ ጌሜቴዳ።</verse>
				<verse number="37">ኢ ሄዋ ኬና ዎልቃማ ማላታ ኡንቱንቱ ሲንꬃን ኦꬆፔካ፥ ናቢያ ኢሳያሴ፥ «ጎዳው፥ ኑ ማርካቴꬃ ኦኒ ኣማኔዴ? ጎዳይ ባሬ ዎልቃ ኦና ቤሴዴ?» ጌዳዌ ቱማ ጊዳና ማላ፥ ኡንቱንቱ ኣ ኣማኒቤይኪኖ።</verse>
				<verse number="38">***</verse>
				<verse number="39">ኢሳያሴ ቃሲካ፥ «ኡንቱንቱ ኣይፊ ፄሌና ማላ፥ ኡንቱንቱ ዎዛናይካ ኣኬኬና ማላ፥ ኡንቱንቱ ፆሳኮ ሲሚና፥ ኢ ኡንቱንታ ፓꬄና ማላ፥ ፆሳይ ኡንቱንቱ ኣይፊያ ቆቂሴዳ። ኡንቱንቱ ዎዛና ዳሚሴዳ» ጌዳ ዲራው፥ ኡንቱንቱ ኣማናናው ዳንዳዪቤዪኪኖ።</verse>
				<verse number="40">***</verse>
				<verse number="41">ኢሳያሴ ዬሱሳ ቦንቹዋ ቤዔዳ ዲራዉኔ ቃሲ ኣባ ሃሳዬዳ ዲራው፥ ሄዋ ጌዳ።</verse>
				<verse number="42">ሄዋ ጊዲናካ፥ ሃራይ ኣቶ ኣዪሁዳቱ ካፓቱዋፔካ ጮራቱ ዬሱሳ ኣማኔዲኖ። ሺን ፓሪሳዋቱ ባሬና ኣዪሁዳቱ ዎሳ ጎሊያፔ ኬሲኖ ጊዴ ያዬዳ ዲራው፥ ኣማኔዳ ጊዴ ማርካቲቤይኪኖ።</verse>
				<verse number="43">ኣዪሲ ጎፔ፥ ኡንቱንቱ ፆሳ ሳባፔ ኣꬂዴ፥ ኣሳ ሳባ ሲቄዲኖ።</verse>
				<verse number="44">ዬሱሲ ባሬ ቃላ ꬎቁ ኡዲዴ ያጌዳ፤ «ታና ኣማኒያ ኦኒኔ ታና ኪቴዳዋካ ኣማኒያዋፔ ኣቲን፥ ታ ፃላላ ኣማኔና።</verse>
				<verse number="45">ታና ቤዒያ ኦኒኔ ታና ኪቴዳዋካ ቤዔ።</verse>
				<verse number="46">ታና ኣማኒያ ኡባይ ꬉማኒ ዴዔና ማላ፥ ታኒ ፖዑዋ ጊዳዴ ሳዓ ያዲ።</verse>
				<verse number="47">ታ ቃላ ሲሲዴ ኣዛዜቴና ኡራ ኦናኔ ታኒ ፒርዲኬ፤ ኣዪሲ ጎፔ፥ ታኒ ኣላሚያ ኣሻናው ዬዳዋፔ ኣቲን፥ ፒርዳናው ያቤይኬ።</verse>
				<verse number="48">ታና ኢፂያ ኦናኔ ቃሲ ታ ቃላ ኣኬና ኦናኔ ፒርዲያዌ ዴዔ። ታኒ ኦዴዳ ቃላይ ዉርሴꬃ ጋላሲ ሄ ኡራ ፒርዳና።</verse>
				<verse number="49">ኣዪሲ ጎፔ፥ ታኒ ሃዋ ታፔ ሃሳያቤይኬ፤ ሺን ታና ኪቴዳ ታ ኣቡ ታኒ ጋናዋኔ ሃሳያናዋ ታና ኣዛዜዳ።</verse>
				<verse number="50">ቃሲ ኣ ኣዛዙ ሜꬊና ዴዑዋ ኣሂያዋ ታኒ ኤራይ፤ ሄዋ ዲራው፥ ታኒ ኦዲያዌ ታ ኣቡ ታና ኦዳ ጊዴ ኦዴዳዋ» ያጌዳ።</verse>
			</chapter>
			<chapter number="13">
				<verse number="1">ፓሲጋ ቦንቺያ ጋላሳይ ጋካናፔ ካሴቲዴ፥ ሃ ሳዓፔ ሻኬቲዴ፥ ኣዉዋኮ ቢያ ዎዲ ጋኬዳዋ ዬሱሲ ኤሬዳ፤ ሃ ሳዓን ዴዒያ ባሬዋንታ ኡባ ዎዴ ሲቄዳ፤ ዉርሴꬃይ ጋካናው ኡንቱንታ ሲቄዳ።</verse>
				<verse number="2">ዬሱሲኔ ካሊያዋንቱ ካዉዋ ሚሺን፥ ሲሞና ናዓ ዪሁዳ ኣስቆሮቱ ዬሱሳ ኣꬂ ኢማናዳን፥ ፃላሂ ኣ ቆፊሲ ዎꬄዳ።</verse>
				<verse number="3">ዬሱሲ ባሬ ኣዉ ኡባባ ኣ ኩሺያን ዎꬄዳዋ፥ ቃሲ ፆሳ ማታፔ ኢ ዬዳዋኔ፥ ሲሚዴ ኣኮ ባናዋ ኤሬዳ።</verse>
				<verse number="4">ዬሱሲ ሚያሳፔ ዴንዲ ኤቂዴ፥ ቦላ ባጋ ማዩዋ ቃሪ ዎꬂዴ፥ ፖፃ ባሬ ፄሳን ዳንጬዳ።</verse>
				<verse number="5">ሄዋፔ ጉዪያን፥ ሃꬃ ሜቻ ሚሻን ቲጊዴ፥ ባሬና ካሊያዋንቱ ጌዲያ ሜቻኔ ባሬ ፄሳን ዳንጬዳ ፖፃን ቁጩሳ ዶሜዳ።</verse>
				<verse number="6">ዬሱሲ ሲሞኒ ጴፂሮሳኮ ዪና ጴፂሮሴ፥ «ጎዳው፥ ኔኒ ታ ጌዲያ ሜጫናው ሃናዪዬ?» ያጌዳ።</verse>
				<verse number="7">ዬሱሲ ዛሪዴ ኣ፥ «ታኒ ኦꬂያዋ ኔኒ ሃዒ ኤራካ፤ ሺን ጉዬፔ ኤራናሳ» ያጌዳ።</verse>
				<verse number="8">ጴፂሮሴ፥ «ኔኒ ታ ጌዲያ ኡባካ ሜጫካ!» ያጌዳ። ዬሱሲ ኣ፥ «ታኒ ኔ ጌዲያ ሜጫና ꬋዮፔ፥ ኔዉኔ ታዉኔ ኢቲፔቴꬃይ ባዋ» ያጊዴ ዛሬዳ።</verse>
				<verse number="9">ሲሞና ጴፂሮሴ ዬሱሳ፥ «ጎዳው፥ ያቶፔ፥ ታ ጌዲያ ፃላላ ሜጮፓ፤ ታ ኩሺያካ ታ ሁጲያካ ሜጫ!» ያጌዳ።</verse>
				<verse number="10">ዬሱሲ ዛሪዴ፥ «ቦላ ሜጬቲዲጌዳ ኡራይ ኦኒኔ ጌዲያፔ ሃራባ ሜጬታናው ኮሼና፤ ኣው ኡባሳይካ ጌሻ። ቃሲ ሂንቴንቱካ ጌሻ፤ ሺን ኡባይ ጌሻ ጊዲኪታ» ያጌዳ።</verse>
				<verse number="11">ኣዪሲ ጎፔ፥ ዬሱሲ ባሬና ኣꬂ ኢማና ኡራይ ኦኔንቶኔ ኤሬዳ፤ ኢ፥ «ሂንቴንቱ ኡባይ ጌሻ ጊዲኪታ» ጌዳዌ ሃዋሳ።</verse>
				<verse number="12">ኡንቱንቱ ጌዲያ ሜጬዳዋፔ ጉዪያን፥ ዬሱሲ ባሬ ማዩዋ ማዪዴ፥ ባሬሳ ጉዬ ሲሚ ቢ ኡቲዴ ኡንቱንታ ያጌዳ፤ «ታኒ ሂንቴንቱሲ ኦꬄዳዋ ኣኬኪቴ?</verse>
				<verse number="13">ሂንቴንቱ ታና፥ ታማሪሲያዎኔ ጎዳው ጊታ፤ ታኒ ሄ ሂንቴንቱ ጊያዋ ጊዲያ ዲራው፥ ሎይꬄዲታ።</verse>
				<verse number="14">ታኒ ሂንቴንቱሲ ጎዳኔ ሂንቴንታ ታማሪሲያዋ ጊዳዴ፥ ሂንቴንቱ ጌዲያ ሜጪያዋ ጊዶፔ፥ ሂንቴንቱካ ኢቱ ኢቱዋ ጌዲያ ሜጫናው ቤሴ።</verse>
				<verse number="15">ኣዪሲ ጎፔ፥ ታኒ ሂንቴንቱሲ ኦꬄዳዋዳን፥ ሂንቴንቱካ ኦꬃና ማላ፥ ሂንቴንቱሲ ሌሚሱዋ ጊዳዲ።</verse>
				<verse number="16">ታኒ ሂንቴንቱሲ ቱሙዋ ኦዳይ፤ ቆማይ ባሬ ጎዳፔ ኣꬌና። ቃሲ ኪቴቴዳ ኡራይካ ባሬና ኪቴዳዋፔ ኣꬌና።</verse>
				<verse number="17">ሂንቴንቱ ሄዋ ኤሪዴ ኦꬂያዋ ጊዶፔ ኣንጄቴዳዋንታ።</verse>
				<verse number="18">«ታኒ ሂንቴንቶ ኡባባ ሃሳዪኬ። ታኒ ዶሬዳዋንታ ኤራይ፤ ሺን ፆሳ ማፃፋይ፥ ‹ታኒ ባርሴዳዌ ታ ኩሺያ ሳዔዳ› ጌዳዌ ቱማ ጊዳናው ቤሴ።</verse>
				<verse number="19">ሄዌ ሃኒያ ዎዴ ታኒ ታና ጊዲያዋ ሂንቴንቱ ኣማናና ማላ፥ ሄዌ ሃናናፔ ካሴታዴ ሂንቴንቱሲ ሃናናዋ ኦዳይ።</verse>
				<verse number="20">ታኒ ሂንቴንቱሲ ቱሙዋ ኦዳይ፤ ታኒ ኪቲያ ኦናኔ ሞኪያ ኡራይ ታናካ ሞኬ፤ ቃሲ ታና ሞኪያ ኦኒኔ ታና ኪቴዳዋ ሞኬ» ያጌዳ።</verse>
				<verse number="21">ዬሱሲ ሄዋ ሃሳዬዳዋፔ ጉዪያን፥ ባሬ ዎዛናን ዳሮ ሜቶቲዴ፥ «ታኒ ሂንቴንቱሲ ቱሙዋ ኦዳይ፤ ታና ሂንቴፔ ኢቱ ኣꬂ ኢማናዋ» ጊዴ ቆንጪያን ኦዴዳ።</verse>
				<verse number="22">ኢ ኦና ሃሳዪንቶኔ፥ ካሊያዋንቱሲ ኡባካ ኤሬቴናን ኢፂና፥ ኢቱ ኢቱዋ ፄሌዲኖ።</verse>
				<verse number="23">ዬሱሳ ካሊያዋንቱፔ ኢቱ፥ ዬሱሲ ሲቂያዌ፥ ዬሱሳ ማታን ኡቴዳ።</verse>
				<verse number="24">ሄዋ ዲራው፥ ሲሞና ጴፂሮሴ ሄ ካሊያዋ ሲሚዒዴ፥ «ኢ ኦና ጊንቶ፥ ኣኔ ኣ ኦቻ» ያጌዳ።</verse>
				<verse number="25">ሄዋ ዲራው፥ ሄ ካሊያዌ ዬሱሳ ሃይꬃኮ ሺቂዴ፥ «ጎዳው፥ ኢ ኦኔ?» ያጌዳ።</verse>
				<verse number="26">ዬሱሲ ዛሪዴ፥ «ታኒ ኡኪꬃን ጫባ ቱሻዴ ኢሚያዌ ኣ» ያጌዳ። ቃሲ ኡኪꬃ ሜንꬂ ኣኪዴ፥ ጫባ ቱሺዴ፥ ሲሞና ናዓ፥ ዪሁዳ ኣስቆሮቱሲ ኢሜዳ።</verse>
				<verse number="27">ዪሁዳይ ኡኪꬃ ሜንꬆዋ ኣኮዋፔ ጉዪያን፥ ሴፃናይ ኤሌካ ዪሁዳን ጌሌዳ። ዬሱሲ ኣ፥ «ኔኒ ኦꬃናዋ ኤሌላ ኦꬃ!» ያጌዳ።</verse>
				<verse number="28">ሺን ሄ ሳዓን ኡቴዳዋንቱፔ ኦኒኔ ዬሱሲ ሄዋ ኣ ኣዪሲ ጌዴንቶኔ ኤሪቤና።</verse>
				<verse number="29">ዪሁዳይ ሚሻ ቃርጪቲያ ኦይቂያ ዲራው፥ ካሊያዋንቱፔ ኢቱ ኢቱ ዬሱሲ ዪሁዳ፥ «ፓሲጋ ቦንቺያ ጋላሳው ባሬና ኮሺያዋ ባዴ ሻማ ዎይ ሂዬሳው ሚፁዋታ ኢማ ጌዳ» ያጊዴ ቆፔዲኖ።</verse>
				<verse number="30">ዪሁዳይ ኡኪꬃ ሜንꬆዋ ኣኪዴ፥ ኤሌካ ካሬ ኬሴዳ፤ ሄ ዎዴ ሳዓይ ቃማ።</verse>
				<verse number="31">ዪሁዳይ ካሬ ኬሴዳዋፔ ጉዪያን፥ ዬሱሲ ያጌዳ፤ «ሃዒ ታኒ ኣሳ ናዓይ ቦንቼታዲ፡ ፆሳይካ ታ ባጋና ቦንቼቴዳ።</verse>
				<verse number="32">ፆሳይ ታ ባጋና፥ ኣሳ ናዓ ባጋና ቦንቼቶፔ፥ ኢ ባሬ ሁጴው ታና ኣሳ ናዓ ቦንቻናዋ፤ ቃሲ ኢ ታና ኤሌካ ቦንቻናዋ።</verse>
				<verse number="33">ታ ናቶ፥ ታኒ ሂንቴናና ዳሮ ዎዲያ ጋሚዒኬ። ሂንቴንቱ ታና ኮያና፤ ሺን ታኒ ኣዪሁዳቱዋ፥ ‹ታኒ ቢያሳ ሂንቴንቱ ባናው ዳንዳዪኪታ› ጌዳዋዳን፥ ሂንቴዉካ ሃዒ ኦዳይ።</verse>
				<verse number="34">ታኒ ሂንቴንታ ኦራꬃ ኣዛዙዋ ኣዛዛይ፤ ኢቱ ኢቱዋ ሲቂቴ። ታኒ ሂንቴንታ ሲቄዳዋዳንካ፥ ሂንቴንቱ ኢቱ ኢቱዋ ሲቃና ቤሴ።</verse>
				<verse number="35">ሂንቴንቱ ኢቱ ኢቱዋና ሲቄቶፔ፥ ታና ካሊያዋንታ ጊዲያዋ ኣሳይ ኡባይ ኤራና» ያጌዳ።</verse>
				<verse number="36">ሲሞኒ ጴፂሮሴ ዬሱሳ፥ «ጎዳው፥ ኔኒ ሃቃ ባይ?» ያጌዳ። ዬሱሲ ዛሪዴ፥ «ታኒ ቢያሳ ኔኒ ሃዒ ታና ካላናው ዳንዳያካ፤ ሺን ጉዬፔ ካላና» ያጌዳ።</verse>
				<verse number="37">ጴፂሮሴ፥ «ጎዳው፥ ታኒ ኔና ሃዒ ካላናው ኣዪሲ ዳንዳዪኪታ? ታኒ ኔ ዲራው፥ ሃይቃናዉካ ጊጋ ኡታዲ!» ያጌዳ።</verse>
				<verse number="38">ዬሱሲ ዛሪዴ፥ «ታ ዲራው ሃይቃናው ሃዒ ቱሙ ጊጋ ኡታዲ? ታኒ ኔው ቱሙዋ ኦዳይ፤ ኩቱ ዋሳናፔ ካሴ፥ ኔኒ ታና ሄዙ ጌዴ ካዳናሳ» ያጌዳ።</verse>
			</chapter>
			<chapter number="14">
				<verse number="1">ዬሱሲ ካሊያዋንታ «ሂንቴንቱ ዎዛናይ ሂርጎፖ፤ ፆሳን ኣማኒቴ፤ ታናንካ ኣማኒቴ።</verse>
				<verse number="2">ታ ኣቡ ጎሌን ዳሮ ሳዓይ ዴዔ። ሄዋ ጊዴኔንቶ፥ ታኒ ሂንቴንቱሲ ሄዋ ኦዲኬ፤ ታኒ ሂንቴንቱሲ ሳዓ ጊጊሳናው ባይ።</verse>
				<verse number="3">ታኒ ባዴ ሳዓ ጊጊሴዳዋፔ ጉዪያን፥ ታኒ ዴዒያ ሳዓን ሂንቴንቱካ ዴዓና ማላ፥ ሲማ ያዴ ሂንቴንታ ታኮ ኣካ ኣፋና።</verse>
				<verse number="4">ቃሲ ሂንቴንቱ ታኒ ቢያ ኦጊያ ኤሪታ» ያጌዳ።</verse>
				<verse number="5">ቶማሲ፥ «ጎዳው፥ ኔኒ ቢያሳ ኑኒ ኤሮኮ፤ ኦጊያ ዋኒዴ ኤራናው ዳንዳዬቶ?» ያጌዳ።</verse>
				<verse number="6">ዬሱሲ ዛሪዴ፥ «ኦጊ፥ ቱሙኔ ዴዑ ታና፤ ታ ባጋናፔ ኣቲን፥ ኦኒኔ ታ ኣቡኮ ባናው ዳንዳዬና።</verse>
				<verse number="7">ሂንቴንቱ ታና ኤሪያዋ ጊዲንቶ፥ ታ ኣባካ ኤራና፤ ሃዒፔ ዶሚዴ፥ ሂንቴንቱ ኣ ኤሪታኔ ቃሲ ኣ ቤዔዲታ» ያጌዳ።</verse>
				<verse number="8">ፒሊጶሲ ዬሱሳ፥ «ጎዳው፥ ኣዉዋ ኑና ቤሳ፤ ሄዌ ኑሲ ጊዳናዋ» ያጌዳ።</verse>
				<verse number="9">ዬሱሲ ዛሪዴ ያጌዳ፤ «ፒሊጶሳ፥ ታኒ ሃዋ ኬና ዎዲያ ሂንቴናና ዴዒናካ ታና ኤሪኪ? ታና ቤዔዳ ኡራይ ኣዉዋካ ቤዔዳ፤ ያቲና፥ ኔኒ ዋጋዴ፥ ‹ኣዉዋ ኑና ቤሳ› ጋይ?»</verse>
				<verse number="10">ታኒ ኣዉዋ ጊዶን ዴዒያዋ ቃሲ ኣዉካ ታ ጊዶን ዴዒያዋ ኔኒ ኣማኒኪ? ታኒ ሂንቴንቱሲ ኦዲያ ቃላ ታኒ ታፔ ኦዲኬ፤ ሺን ታ ጊዶን ዴዒያ ኣዉ ባሬ ኦሱዋ ኦꬄ።</verse>
				<verse number="11">ታኒ ኣዉዋ ጊዶን ዴዒያዋኔ ቃሲ ኣዉካ ታ ጊዶን ዴዒያዋ ታና ኣማኒቴ፤ ሄዌ ꬋዮፔ፥ ታ ኦሱዋባው ታና ኣማኒቴ።</verse>
				<verse number="12">«ታኒ ሂንቴንቱሲ ቱሙዋ ኦዳይ፤ ታና ኣማኒያ ኡራይ ታኒ ኦꬂያ ኦሱዋ ኦꬃና። ታኒ ኣዉዋኮ ቢያ ዲራው፥ ሄ ኡራይ ሃዋፔ ኣꬊያ ኦሱዋ ኦꬃና።</verse>
				<verse number="13">ኣዉ ናዓ ጋሱዋን፥ ታ ባጋና ቦንቼታና ማላ፥ ታ ሱንꬃን ሂንቴንቱ ዎሲያ ኡባባ ታኒ ሂንቴንቱሲ ፖላና።</verse>
				<verse number="14">ሂንቴንቱ ታ ሱንꬃን ታና ኣያኔ ኦቾፔካ፥ ታኒ ፖላና።</verse>
				<verse number="15">«ሂንቴንቱ ታና ሲቂያዋ ጊዶፔ፥ ታ ኣዛዙዋ ናጋና።</verse>
				<verse number="16">ታኒ ኣዉዋ ዎሳና፤ ሂንቴናና ሜꬊናው ዴዓና ማላ፥ ቱማቴꬃ ኣያና፥ ሃራ ሜንꬄꬂያዋ ሂንቴንቱሲ ኢ ኢማና። ሃ ሳዓይ ሄ ቱማቴꬃ ኣያና ቤዔናዋኔ ኤሬናዋ ጊዲያ ዲራው፥ ኣ ኣካናው ዳንዳዬና፤ ሺን ኢ ሂንቴናና ዴዒያ ዲራዉኔ ሂንቴንቱ ጊዶን ዴዓና ዲራው፥ ሂንቴንቱ ኣ ኤሪታ።</verse>
				<verse number="17">***</verse>
				<verse number="18">«ታኒ ሂንቴንታ ኣዉኔ ኣታ ባይና ዪዖ ናናዳን ሂንቴሬካ ኣጋባሺኬ፤ ታኒ ሲማዴ ሂንቴንቱኮ ያና።</verse>
				<verse number="19">ጉꬃ ዎዲያፔ ጉዪያን፥ ኣላሚ ታና ላዔንꬁዋ ቤዔና፤ ሺን ሂንቴንቱ ታና ቤዓና፤ ታኒ ዴዑዋን ዴዒያ ዲራው፥ ሂንቴንቱካ ቃሲ ዴዑዋን ዴዓና።</verse>
				<verse number="20">ታኒ ታ ኣዉዋ ጊዶን ዴዒያዋኔ ሂንቴንቱ ታ ጊዶን ዴዒያዋ፥ ቃሲ ታኒ ሂንቴንቱ ጊዶን ዴዒያዋኔ ሂንቴንቱ ሄ ጋላሲ ኤራና።</verse>
				<verse number="21">«ታ ኣዛዙ ኣ ማታን ዴዒያ ኣሳይ፥ ቃሲ ሄ ኣዛዙዋካ ናጊያዌ፥ ኢ ታና ሲቂያ ኣሳ። ታና ሲቂያ ኣሳ ታ ኣቡካ ሲቄ፤ ታኒካ ኣ ሲቃይ። ታኒ ኣው ቆንጫና» ያጌዳ።</verse>
				<verse number="22">ዪሁዳ ኣስቆሮታ ጊዴና ዪሁዳይ ዬሱሳ፥ «ጎዳው፥ ኔኒ ኔ ሁጲያ ኣላሚያ ቤሴናን፥ ኑና ቤሳና ጊያዋ ዋጋዴ ጋይ?» ያጌዳ።</verse>
				<verse number="23">ዬሱሲ፥ «ታና ሲቂያ ኦኒኔ ታ ቃላ ናጌ፤ ታ ኣቡ ኣ ሲቃናዋ፤ ቃሲ ታ ኣቡኔ ታኒኔ ኣኮ ዪዴ፥ ኣናና ዴዓና።</verse>
				<verse number="24">ታና ሲቄና ኡራይ ኦኒኔ ታ ቃላው ኣዛዜቴና፤ ሂንቴንቱ ሲሲያ ቃላይ ታና ኪቴዳ ኣዉዋፔ ኣቲን፥ ታዋ ጊዴና።</verse>
				<verse number="25">«ታኒ ሂንቴናና ኢቲፔ ዴዓዴ ሃዋ ሂንቴንቱሲ ኦዳዲ፤</verse>
				<verse number="26">ሺን ጌሻ ኣያናይ፥ ሜንꬄꬂያዌ፥ ኣዉ ታ ሱንꬃን ኪታናዌ፥ ሂንቴንታ ኡባባ ታማሪሳናዋ። ታኒ ሂንቴንቱሲ ኦዴዳ ኡባባካ ሂንቴንታ ሃሳዪሳናዋ።</verse>
				<verse number="27">«ታኒ ሳሮቴꬃ ሂንቴናና ዎꬃይ፤ ታ ሳሮቴꬃ ሂንቴንቱሲ ኢማይ። ታኒ ኣላሚ ኢሚያ ሳሮቴꬃ ማላ ኢሚኬ። ሂንቴንቱ ሂርጎፒቴኔ ያዮፒቴ።</verse>
				<verse number="28">ታኒ ሂንቴንቱሲ፥ ‹ታኒ ባይ፤ ሺን ሲማዴ ሂንቴንቱኮ ያና› ጌዳዋ ሲሴዲታ፤ ሂንቴንቱ ታና ሲቄዳዋ ጊዲንቶ፥ ታፔ ኣዉ ዳሪያ ዲራው፥ ታኒ ኣዉዋኮ ቢያዋን ሂንቴንቱ ናሼታኒታ።</verse>
				<verse number="29">ሄዌ ሃኒያ ዎዴ ሂንቴንቱ ኣማናና ማላ፥ ሄዌ ሃኔናን ዴዒሺን፥ ሃናና ካሴታዴ ታኒ ሂንቴንቱሲ ኦዳዲ።</verse>
				<verse number="30">«ሃ ኣላሚያ ሞዲያዌ ዪያ ዲራው፥ ታኒ ሃዋፔ ሲንꬃን ሂንቴናና ሎይꬃ ሃሳዪኬ። ታና ኢ ኣይኔ ኦꬃናው ዳንዳዬና።</verse>
				<verse number="31">ሺን ታኒ ኣዉዋ ሲቂያዋ ኣላሚ ኤራናው ቤሴ፤ ቃሲ ታኒካ ኣዉ ታና ኣዛዜዳዋዳን ኦꬃይ። ዴንዲ ኤቂቴ፤ ሃዋፔ ቦይቴ።</verse>
			</chapter>
			<chapter number="15">
				<verse number="1">«ታኒ ዎዪኒያ ጌቴቲያ ቱራው ቱሙ ኣኖ፤ ጎሻንቻይ ታ ኣባ።</verse>
				<verse number="2">ታ ጊዶን ዴዒያ ኣይፊያ ኣይፌና ቱራ ማራ ኡባ ኢ ካሬ፤ ኣይፊያ ቱራ ማራ ኡባይ ካሴዋፔ ሎይꬂ ኣይፋናዳን፥ ሄ ማራ ፄራ ኢ ጪጊዴ ጌሻና።</verse>
				<verse number="3">ታኒ ሂንቴንቱሲ ሃዒ ኦዴዳ ቃላ ጋሱዋን፥ ሂንቴንቱ ጌሻ።</verse>
				<verse number="4">ታ ጊዶን ዴዒቴ፤ ታኒካ ሂንቴንቱ ጊዶን ዴዓና። ዎዪኒያ ቱራ ማራይ ኣኑዋና ኢቲፔ ዴዔናን ꬋዮፔ፥ ሄ ማራይ ባሬካ ኣይፊያ ኣይፋናው ዳንዳዬናዋዳን፥ ሂንቴንቱካ ታ ጊዶን ዴዔናን ꬋዮፔ፥ ኣይፊያ ኣይፋናው ዳንዳዪኪታ።</verse>
				<verse number="5">«ታኒ ዎዪኒያ ቱራው ኣኖ፤ ሂንቴንቱ ሄ ቱራ ማራቱዋ። ታ ጊዶን ዴዒያ ኡራይ፥ ታኒካ ኣ ጊዶን ዴዒያ ኡራይ፥ ዳሮ ኣይፊያ ኣይፋና፤ ኣዪሲ ጎፔ፥ ታኒ ባይናን ሂንቴሬካ ኣይኔ ኦꬃናው ዳንዳዪኪታ።</verse>
				<verse number="6">ታ ጊዶን ዴዔና ኡራይ ቱራ ማራዳን፥ ካሬን ዬጊና ሜሌዳዋ ሺሺዴ ታማን ዎꬂና፥ ኢ ኤፃናዋ።</verse>
				<verse number="7">ሂንቴንቱ ታ ጊዶን ዴዖፔ፥ ቃሲ ታ ቃላይካ ሂንቴንቱ ጊዶን ዴዖፔ፥ ሂንቴንቱ ኮዬዳዋ ኣያ ጊዲናካ ዎሲቴ፤ ሂንቴንቱ ኣካኒታ።</verse>
				<verse number="8">ሂንቴንቱ ዳሮ ኣይፊያ ኣይፎፔኔ ቃሲ ታና ካሊያዋንታ ጊዶፔ፥ ሄዋን ታ ኣቡ ቦንቼታናዋ።</verse>
				<verse number="9">ኣዉ ታና ሲቄዳዋዳን፥ ታኒካ ሂንቴንታ ሲቃዲ፤ ታ ሲቁዋን ዴዒቴ።</verse>
				<verse number="10">ታኒ ታ ኣቡ ኣዛዙዋ ናጋዴ ኣ ሲቁዋን ዴዔዳዋዳን፥ ሂንቴንቱካ ታ ኣዛዙዋ ናጎፔ፥ ታ ሲቁዋን ዴዓኒታ።</verse>
				<verse number="11">«ታ ናሼቻይ ሂንቴናና ዴዓና ማላኔ፥ ሂንቴንቱ ናሼቻይ ኩሜንꬃ ጊዳና ማላ፥ ታኒ ሃዋ ሂንቴንቱሲ ኦዳዲ።</verse>
				<verse number="12">ታ ኣዛዙ ሃዋ፤ ታኒ ሂንቴንታ ሲቂያዋዳን፥ ሂንቴንቱካ ኢቱ ኢቱዋና ሲቄቲቴ።</verse>
				<verse number="13">ባሬ ሼምፑዋ ባሬ ላጌው ኣꬂዴ ኢሚያዋፔ ኣꬊያ ሲቁ ኦሲኔካ ባዋ።</verse>
				<verse number="14">ታኒ ሂንቴንታ ኣዛዜዳዋ ኡባ ኦꬆፔ፥ ሂንቴንቱ ታ ላጌቱዋ።</verse>
				<verse number="15">«ኣይሊ ባሬ ጎዳይ ኦꬂያዋ ኤሬና ዲራው፥ ታኒ ሂንቴንታ ሃዋፔ ሲንꬃው ኣይላቱዋ ጊኬ፤ ሺን ታኒ ሂንቴንታ ታ ላጌቱዋ ጋዲ። ኣዪሲ ጎፔ፥ ታ ኣዉዋፔ ሲሴዳ ኡባባ ታኒ ሂንቴንቱሲ ኦዳዲ።</verse>
				<verse number="16">ታኒ ሂንቴንታ ዶሬዳዋፔ ኣቲን፥ ሂንቴንቱ ታና ዶሪቤይኪታ። ሂንቴንቱ ቢዴ ኣይፊያ ኣይፋና ማላኔ ዴዓና ማላ፥ ታኒ ሂንቴንታ ሱንꬃዲ። ቃሲ ኣዉካ ሂንቴንቱ ታ ሱንꬃን ዎሴዳዋ ኡባ ኢማና።</verse>
				<verse number="17">ታኒ ሂንቴንታ ኣዛዚያዌ ሃዋ፤ ኢቱ ኢቱዋና ሲቄቲቴ።</verse>
				<verse number="18">«ኣላሚ ሂንቴንታ ኢፆፔ፥ ካሴቲዴ ታና ኢፄዳዋ ኣኬኪቴ።</verse>
				<verse number="19">ሂንቴንቱ ኣላሚያሳ ጊዴዴንቶ፥ ኣላሚ ባሬዋዳን ሂንቴንታ ሲቃና፤ ሺን ታኒ ሂንቴንታ ኣላሚያፔ ዶሬዳዋፔ ኣቲን፥ ሂንቴንቱ ኣላሚያሳ ጊዲኪታ፤ ኣላሚ ሂንቴንታ ኢፂያዌ ሃዋሳ።</verse>
				<verse number="20">‹ኣይሊ ባሬ ጎዳፔ ዳሬና› ጋዴ ታኒ ሂንቴንቱሲ ኦዴዳዋ ሃሳዪቴ። ኡንቱንቱ ታና ዬዴርሴዳዋ ጊዶፔ፥ ሂንቴናካ ዬዴርሳና። ኡንቱንቱ ታ ቃላ ናጌዳዋ ጊዶፔ፥ ሂንቴንቱ ቃላካ ናጋናዋንታ።</verse>
				<verse number="21">ሺን ኡንቱንቱ ታና ኪቴዳዋ ኤሬና ዲራው፥ ሃ ኡባ ታ ጋሱዋን ኡንቱንቱ ሂንቴንቱ ቦላ ኦꬃናዋንታ።</verse>
				<verse number="22">ታኒ ያዴ ኡንቱንቱሲ ኦዴናዋ ጊዲንቶ፥ ኡንቱንቱሲ ናጋራ ጊዴና፤ ሺን ሃዒ ኡንቱንቱ ኦꬂያ ናጋራ ጋሶዪያዌ ባዋ።</verse>
				<verse number="23">ታና ኢፂያዌ ታ ኣዉዋካ ኢፄዳ። ኦኒኔ ኦꬂቤና ኦሱዋ ኡንቱንቱ ጊዶን ታኒ ኦꬃቤናባ ጊዲንቶ፥ ኡንቱንቱሲ ናጋራ ጊዴናን ኣታናዋ፤ ሺን ሃዒ ኡንቱንቱ ታኒ ኦꬄዳ ኦሱዋ ቤዒዴ፥ ታናካ ታ ኣዉዋካ ኢፄዲኖ።</verse>
				<verse number="24">***</verse>
				<verse number="25">ሺን ኡንቱንቱ ሂጊያን፥ ‹ታና ጮ ኢፄዲኖ› ጌቴቲዴ ፃፌቴዳዌ ፖሌታና ማላ፥ ሃዌ ሃኔዳ።</verse>
				<verse number="26">«ሺን ኣዉዋፔ ዪያ ቱማቴꬃ ኣያናይ ሜንꬄꬂያዌ ያናዋ። ታኒ ኣዉዋፔ ሂንቴንቱሲ ኣ ዬዳና፤ ቃሲ ኢ ታባ ማርካታናዋ።</verse>
				<verse number="27">ሂንቴካ ቃሲ ካሴፔ ዶሚዴ፥ ታናና ዴዒያ ዲራው፥ ታባ ማርካታና።</verse>
			</chapter>
			<chapter number="16">
				<verse number="1">«ታኒ ሃዋ ሂንቴንቱ ꬉቤቴና ማላ፥ ሂንቴንቱሲ ኦዳዲ።</verse>
				<verse number="2">ኡንቱንቱ ሂንቴንታ ባሬንቱ ኣዪሁዳ ዎሳ ጎሊያፔ ኬሲ ዬዳናዋንታ። ሄዋ ቦላ ቃሲ ሂንቴንታ ዎꬊያ ኡራይ ፆሳው ኦꬂያዋ ኣው ማላቲያ ዎዲ ያናዋ።</verse>
				<verse number="3">ኡንቱንቱ ሄዋ ሂንቴንቱ ቦላ ኦꬂያዌ ታናኔ ኣዉዋ ኤሬና ዲራሳ።</verse>
				<verse number="4">
					ሺን ኡንቱንቱ ሄዋ ሂንቴንቱ ቦላ ኦꬂያ ዎዲ ጋኪያ ዎዴ፥ ታኒ ሂንቴንቱሲ ኦዴዳዋ ሂንቴንቱ ሃሳያና ማላ፥ ታኒ ሂንቴንቱሲ ሃዋ ኦዳዲ።

					«ታኒ ሂንቴናና ዴዒያ ዲራው፥ ኮይሮ ሄዋ ሂንቴንቱሲ ኦዳቤይኬ።
				</verse>
				<verse number="5">ሺን ሃዒ ታኒ ታና ኪቴዳዋኮ ባይ፤ ሺን ሂንቴፔ ኦኒኔ፥ ‹ሃቃ ባይ?› ጊዴ ታና ኦቺያዌ ባዋ።</verse>
				<verse number="6">ሺን ታኒ ሃዋ ኦዴዳ ዲራው፥ ሂንቴንቱ ዎዛናን ዳሮ ካዩ ዴዔ።</verse>
				<verse number="7">ሺን ታኒ ሂንቴንቱሲ ቱሙዋ ኦዳይ፤ ታኒ ቢያዌ ሂንቴንቱሲ ሎዓ። ኣዪሲ ጎፔ፥ ታኒ ባና ꬋዮፔ፥ ሜንꬄꬂያዌ ሂንቴንቱኮ ዬና፤ ሺን ታኒ ቦፔ፥ ኣ ሂንቴንቱኮ ዬዳና።</verse>
				<verse number="8">ቃሲ ሜንꬄꬂያዌ ዪዴ፥ ኡንቱንቱ ናጋራባ፥ ፆሳ ፂሎቴꬃባኔ ፒርዳባ ሃ ሳዓ ኣሳይ ባዪዜዳዋ ቤሳናዋ።</verse>
				<verse number="9">ናጋራባይ ኣሳይ ታና ኣማኔና ዲራሳ።</verse>
				<verse number="10">ፂሎቴꬃባይ ቃሲ ታኒ ኣዉዋኮ ቢያ ዲራው፥ ሂንቴንቱ ታና ላዔንꬁዋ ቤዒኪታ።</verse>
				<verse number="11">ፆሳ ፒርዳባይ ቃሲ ኣላሚያ ሞዲያዌ ፒርዴቴዳ ዲራሳ።</verse>
				<verse number="12">«ታኒ ሂንቴንቱሲ ኦዲያባይ ዳሮባይ ዴዔ፤ ሺን ሃዒ ሂንቴንቱሲ ጌሌና።</verse>
				<verse number="13">ቱማቴꬃ ኣያናይ ዪያ ዎዴ፥ ሂንቴንታ ቱማቴꬃ ኡባኮ ካሌꬃናዋ። ኣዪሲ ጎፔ፥ ኢ ባሬ ሲሴዳዋ ኦዳናፔ ኣቲን፥ ባሬፔ ኣይኔ ኦዴና። ቃሲ ሲንꬃፔ ያናባ ሂንቴንቱሲ ኢ ኦዳናዋ።</verse>
				<verse number="14">ኢ ታና ቦንቻናዋ፤ ኣዪሲ ጎፔ፥ ኢ ታው ዴዒያዋፔ ኣኪዴ፥ ሂንቴንቱሲ ኦዳናዋ።</verse>
				<verse number="15">ኣዎ ዴዒያባይ ኡባይ ታዋ፤ ሜንꬄꬂያዌ ታው ዴዒያባፔ ኣኪዴ፥ ሂንቴንቱሲ ኦዳናዋ ታኒ ጌዳዌ ሃዋሳ።</verse>
				<verse number="16">«ጉꬃ ዎዲያፔ ጉዪያን፥ ሂንቴንቱ ታና ቤዒኪታ፤ ቃሲ ጉꬃ ዎዲያፔ ጉዪያን፥ ሂንቴንቱ ታና ቤዓና» ያጌዳ።</verse>
				<verse number="17">ዬሱሳ ካሊያዋንቱፔ ኢቱ ኢቱ ባሬንቱ ጊዶን፥ « ‹ጉꬃ ዎዲያፔ ጉዪያን፥ ሂንቴንቱ ታና ቤዒኪታ፤ ቃሲ ጉꬃ ዎዲያፔ ጉዪያን፥ ሂንቴንቱ ታና ቤዓኒታ፤ ኣዪሲ ጎፔ፥ ታኒ ኣዉዋኮ ባይ› ጊያዌ ሄዌ ዋጊያዌ?» ያጌዲኖ።</verse>
				<verse number="18">« ‹ጉꬃ ዎዲያፔ ጉዪያን› ጊያዌ ዋጊያዌ? ኢ ኣዪሲ ሃሳዪንቶኔ ኑሲ ኤሬቴና» ያጌዲኖ።</verse>
				<verse number="19">ኡንቱንቱ ባሬና ኦቻናው ኮዪያዋ ዬሱሲ ኤሪዴ፥ ኡንቱንታ ያጌዳ፤ «ታኒ፥ ‹ጉꬃ ዎዲያፔ ጉዪያን፥ ሂንቴንቱ ታና ቤዒኪታ፤ ቃሲ ጉꬃ ዎዲያፔ ጉዪያን፥ ሂንቴንቱ ታና ቤዓና› ጌዳዎ ሂንቴንቱ ኢቱ ኢቱዋ ኦቺቴ?</verse>
				<verse number="20">ታኒ ሂንቴንቱሲ ቱሙዋ ኦዳይ። ሂንቴንቱ ዬካናኔ ካዮታና፤ ሺን ሃ ኣላሚ ናሼታና። ቃሲ ሂንቴንቱ ካዮታና፤ ሺን ሂንቴንቱ ካዮቶዌ ናሼቻ ጊዳናዋ።</verse>
				<verse number="21">ኢቲ ሚሺራታ ናዓ ዬላና ሃኒያ ዎዴ፥ ባሬ ዬሊያ ዎዲ ጋኬዳ ዲራው፥ ኦይቄታው፤ ሺን ናዓይ ዬሌቴዳዋፔ ጉዪያን፥ ናዓይ ሃ ሳዓን ዬሌቴዳ ናሼቻ ዲራው፥ ባሬ ኦይꬃ ሃሳዩኩ።</verse>
				<verse number="22">ሄዋ ዲራው፥ ሂንቴንቱካ ሂንቴንቱ ዎዛናን ካዮቲታ፤ ሺን ታኒ ላዔንꬁዋ ሂንቴንታ ቤዓና፤ ቃሲ ሂንቴንቱ ዎዛናይ ሎይꬂ ናሼታና፤ ሂንቴንቱ ናሼቻ ኦኒኔ ሂንቴፔ ኣኬና።</verse>
				<verse number="23">«ሄ ጋላሲ ሂንቴንቱ ታና ኣይኔ ዎሲኪታ። ታኒ ሂንቴንቱሲ ቱሙዋ ኦዳይ፤ ሂንቴንቱ ታ ሱንꬃን ዎሲያዋ ኡባ ኣዉ ሂንቴንቱሲ ኢማናዋ።</verse>
				<verse number="24">ሃዒ ጋካናሲ ታ ሱንꬃን ኣይኔ ዎሲቤይኪታ፤ ሂንቴንቱ ናሼቻይ ፖሌታና ማላ፥ ፆሳ ዎሲቴ፤ ሂንቴንቱ ኣካና።</verse>
				<verse number="25">«ሃዋ ታኒ ሂንቴንቱሲ ሌሚሱዋን ኦዳዲ፤ ሺን ታኒ ሌሚሱዋን ኦዴና ዎዲ ያናዋ፤ ሺን ኣዉዋባ ታኒ ሂንቴንቱሲ ቆንጪያን ኦዳና።</verse>
				<verse number="26">ታኒ ሄ ጋላሲ፥ ሂንቴንቱ ታ ሱንꬃን ኣዉዋ ዎሳና፤ ቃሲ ሂንቴንቱ ዲራው፥ ታኒ ኣዉዋ ዎሳና ጊኬ።</verse>
				<verse number="27">ኣዪሲ ጎፔ፥ ኣዉ ባሬ ሁጴው ሂንቴንታ ሲቄ፤ ሂንቴንቱ ታና ሲቂያ ዲራዉኔ ታኒ ኣዉዋ ማታፔ ዬዳዋ ኣማኖ ዲራው፥ ኢ ሂንቴንታ ሲቄ።</verse>
				<verse number="28">ታኒ ኣዉዋ ማታፔ ሃ ኣላሚያ ያዲ፤ ቃሲ ሃ ኣላሚያ ኣጋዴ ኣዉዋኮ ባና» ያጌዳ።</verse>
				<verse number="29">ዬሱሳ ካሊያዋንቱ ዛሪዴ ዬሱሳ፥ «ቤዓ፥ ሃዒ ኔኒ ቆንጪያን ሃሳያሳ፤ ሌሚሱዋን ኣይኔ ሃሳያካ።</verse>
				<verse number="30">ኔኒ ኡባባ ኤሪያዋ ኑኒ ሃዒ ኤሬቶ፤ ቃሲ ኔና ኦኒኔ ኦቻና ማላ፥ ኔኒ ኮዬናዋ ኤሬቶ። ሄዌ ኑና ኔኒ ፆሳፔ ዬዳዋ ኣማንꬄ» ያጌዲኖ።</verse>
				<verse number="31">ዬሱሲ ዛሪዴ ኡንቱንታ፥ «ሃዒ ኣማኒቴ?</verse>
				<verse number="32">ቤዒቴ፥ ሂንቴንቱ ሂንቴንቱ ጎሌ ጎሌ ላሌቲያ ዎዲኔ ታ ፃላላ ዬጊ ባሺያ ዎዲ ያናዋ፤ ሃዒካ ዪዲጌዳ። ሺን ኣዉ ታናና ዴዒያ ዲራው፥ ታ ፃላላ ጊዲኬ።</verse>
				<verse number="33">ሂንቴንቱ ታ ጊዶን ዴዒዴ፥ ሳሮ ዴዓና ማላ፥ ታኒ ሃዋ ሂንቴንቱሲ ኦዳዲ። ኣላሚያን ሂንቴንቱ ዋዬታና። ሺን ሚኒቴ፤ ታኒ ኣላሚያ ፆናዲ» ያጌዳ።</verse>
			</chapter>
			<chapter number="17">
				<verse number="1">ዬሱሲ ሄዋ ሃሳዬዳዋፔ ጉዪያን፥ ፑዴ ሳሉዋ ፄሊዴ፥ ሃዋዳን ያጌዳ፤ «ታ ኣቦ፥ ዎዲ ጋኬዳ፤ ኔ ናዓይ ኔና ቦንቻና ማላ፥ ኔኒካ ኔ ናዓ ቦንቻ።</verse>
				<verse number="2">ኣዪሲ ጎፔ፥ ኔኒ ኣው ኢሜዳ ኡባው ሜꬊና ዴዑዋ ኢ ኢማና ማላ፥ ኣሳ ኡባ ቦላን ኣው ማታ ኢማዳ።</verse>
				<verse number="3">ኣሳይ ኔና ኢቲ ቱሙ ፆሳ ጊዴዳዋ ኤራና ማላኔ፥ ቃሲ ኔኒ ኪቴዳ ዬሱሲ ኪሪስቶሳ ኤራና ማላ፥ ሃዌ ሜꬊና ዴዑዋ።</verse>
				<verse number="4">ኔኒ ታው ኦꬃናው ኢሜዳ ኦሱዋ ፖላዴ፥ ኔና ሳዓን ቦንቻዲ።</verse>
				<verse number="5">ሃዒካ ቃሲ ኣዎ፥ ኣላሚ ሜꬌታናፔ ካሴ ኔ ማታን ታው ዴዒያ ቦንቹዋን ኔ ሲንꬃን ታና ቦንቻ።</verse>
				<verse number="6">«ኣላሚያ ኣሳፔ ኔኒ ታው ኢሜዳዋንቶ ኔ ሱንꬃ ኤሪሳዲ፤ ኡንቱንቱ ኔዋንታ፤ ቃሲ ኔኒ ኡንቱንታ ታው ኢማዳ። ኡንቱንቱ ኔ ቃላዉካ ኣዛዜቴዲኖ።</verse>
				<verse number="7">ሃዒ ኔኒ ታው ኢሜዳ ኡባባይ ኔፔ ዬዳዋ ኡንቱንቱ ኤሪኖ።</verse>
				<verse number="8">ኣዪሲ ጎፔ፥ ኔኒ ታው ኢሜዳ ቃላ ታኒ ኡንቱንቱሲ ኢማዲ፤ ኡንቱንቱካ ሄ ቃላ ኣኬዲኖ። ታኒ ኔ ማታፔ ዬዳዌ ቱማ ጊዲያዋ ኤሪዴ ኔኒ ታና ኪቴዳዋካ ኣማኔዲኖ።</verse>
				<verse number="9">«ታኒ ኡንቱንቱሲ ዎሳይ፤ ኣላሜው ኔና ዎሲኬ። ሺን ኔኒ ታው ኢሜዳ ኣሳው ዎሳይ፤ ኣዪሲ ጎፔ፥ ኡንቱንቱ ኔዋንታ።</verse>
				<verse number="10">ታው ዴዒያ ኡባባይ ኔባ፤ ቃሲ ኔው ዴዒያ ኡባባይካ ታባ። ታኒ ኡንቱንቱ ባጋና ቦንቼታዲ።</verse>
				<verse number="11">ታኒ ሃዋፔ ጉዪያን፥ ኣላሚያን ዴዒኬ፤ ኡንቱንቱ ኣላሚያን ዴዒኖ፤ ታኒ ሃዒ ኔኮ ባይ። ጌሻ ኣዎ፥ ሃ ኔኒ ታው ኢሜዳዋንቱ ኔኒኔ ታኒ ኢቱዋ ጊዲያዋዳን፥ ኡንቱንቱ ኢቱዋ ጊዳና ማላ፥ ኡንቱንታ ኔ ሱንꬃን ናጋ።</verse>
				<verse number="12">ታኒ ኡንቱንቱና ኣላሚያን ዴዓዴ፥ ኔኒ ታው ኢሜዳ ኔ ሱንꬃ ዎልቃን ኡንቱንታ ናጋዲ። ታኒ ኡንቱንታ ናጋዲ፤ ፆሳ ማፃፋይ ጌዳዌ ፖሌታና ማላ፥ ባሻይ ቤሲያ ኡራፔ ኣቲን፥ ኡንቱንቱፔ ሃራይ ኦኒኔ ባይቤና።</verse>
				<verse number="13">«ሃዒ ታኒ ኔኮ ባይ፤ ኡንቱንቱ ዎዛናን ታ ናሼቻይ ፖሌታና ማላ፥ ሃዋ ታኒ ኣላሚያን ሃሳያይ።</verse>
				<verse number="14">ታኒ ኡንቱንቱሲ ኔ ቃላ ኢማዲ፤ ታኒ ኣላሚያሳ ጊዴናዋዳን፥ ኡንቱንቱካ ኣላሚያሳ ጊዴና ዲራው፥ ኣላሚ ኡንቱንታ ኢፄዳ።</verse>
				<verse number="15">ኔኒ ፃላሂያፔ ኡንቱንታ ናጋና ማላ ዎሲያዋፔ ኣቲን፥ ኣላሚያፔ ኬሳና ማላ ዎሲኬ።</verse>
				<verse number="16">ታኒ ኣላሚያሳ ጊዴናዋዳን፥ ኡንቱንቱካ ኣላሚያሳ ጊዲኪኖ።</verse>
				<verse number="17">ኔኒ ቱማቴꬃን ኡንቱንታ ኔዋንታ ኦꬃ፤ ኔ ቃላይካ ቱማቴꬃ።</verse>
				<verse number="18">ኔኒ ታና ኣላሚያ ኪቴዳዋዳን፥ ታኒካ ኡንቱንታ ኣላሚያ ኪታዲ፤</verse>
				<verse number="19">ቃሲ ኡንቱንቱ ቱማቴꬃን ኔው ዱማታና ማላ፥ ኡንቱንቱ ዲራው፥ ታኒ ታ ሁጲያ ኔው ዱማያዲ።</verse>
				<verse number="20">«ታኒ ኡንቱንቱ ፃላላው ዎሲኬ፤ ሺን ኡንቱንቱ ቃላ ኦዲና፥ ታና ኣማኔዳዋንቶካ ዎሳይ።</verse>
				<verse number="21">ኡንቱንቱ ኡባይ ኢቱዋ ጊዳና ማላ፥ ታኒ ዎሳይ። ኣዎ፥ ኔኒ ታ ጊዶን ዴዒያዋዳን፥ ቃሲ ታኒካ ኔ ጊዶን ዴዒያዋዳን፥ ኡንቱንቱ ኑ ጊዶን ዴዒኖ። ቃሲ ኔኒ ታና ኪቴዳዋ ኣላሚ ኣማናና ማላ፥ ኡንቱንቱ ኢቱዋ ጊዲኖ።</verse>
				<verse number="22">ኔኒኔ ታኒ ኢቱዋ ጊዲያዋዳን፥ ኡንቱንቱ ኢቱዋ ጊዳና ማላ፥ ኔኒ ታና ቦንቼዳዋዳን፥ ታኒካ ኡንቱንታ ቦንቻዲ።</verse>
				<verse number="23">ታኒ ኡንቱንቱ ጊዶን ዴዒና፥ ኔኒ ታ ጊዶን ዴዒና፥ ቃሲ ኔኒ ታና ሲቂያዋዳን፥ ኡንቱንታካ ሲቆዋኔ ኔኒ ታና ሃ ኣላሚያ ኪቴዳዋ ኣላሚ ኤራናዳን፥ ኡንቱንቱ ኡባ ኢቱዋ ጊዲኖ።</verse>
				<verse number="24">«ኣዎ፥ ሳዓይ ሜꬌታናፔ ካሴ ኔኒ ታና ሲቄዳ ዲራው፥ ታው ኢሜዳ ታ ቦንቹዋ ኡንቱንቱ ቤዓና ማላ፥ ኔኒ ታው ኢሜዳዋንቱ ታኒ ዴዒያ ሳዓን ታናና ዴዓና ማላ ኮያዲ።</verse>
				<verse number="25">«ፂሎ ኣዎ፥ ኣላሚያ ኣሳይ ኔና ኤሬና፤ ሺን ታኒ ኔና ኤራይ። ቃሲ ኔኒ ታና ኪቴዳዋ ሃዋንቱ ኤሪኖ።</verse>
				<verse number="26">ኔኒ ታና ሲቄዳ ሲቁ ኡንቱንቱ ጊዶን ዴዓና ማላ፥ ቃሲ ታኒካ ኡንቱንቱ ጊዶን ዴዓና ማላ፥ ታኒ ኔ ሱንꬃ ኡንቱንታ ኤሪሳዲ፤ ሲንꬃዉካ ኤሪሳና» ያጌዳ።</verse>
			</chapter>
			<chapter number="18">
				<verse number="1">ዬሱሲ ሄዋ ጊዴ፥ ፆሳ ዎሴዳዋፔ ጉዪያን፥ ባሬና ካሊያዋንቱና ቄዲሮና ጊያ ዛንጋራ ፒኔዳ። ሄ ሳዓን ኣቲኪልቲያ ሳዓይ ዴዔ፤ ዬሱሲኔ ዬሱሳ ካሊያዋንቱ ጌሌዲኖ።</verse>
				<verse number="2">ዬሱሳ ኣꬂ ኢሜዳ ዪሁዳይ ሄ ሳዓ ኤሬዳ፤ ኣዪሲ ጎፔ፥ ዬሱሲ ኡባ ዎዴ ባሬና ካሊያዋንቱና ሄዋን ሺቄ።</verse>
				<verse number="3">ሄዋ ዲራው፥ ካሌꬂያ ቄሳቱዋ ካፓቱኔ ፓሪሳዋቱ ዪሁዳና ባናዳን ኢሜዳ ሮማ ዎታዳራቱኔ ጌሻ ጎሊያ ናጊያዋንቱ ኩራዚያ፥ ያቢያኔ ቶራ ኦይቂዴ ሄ ሳዓ ቤዲኖ።</verse>
				<verse number="4">ዬሱሲ ባሬና ጋካናው ሃኒያ ኡባባ ኤሪዴ፥ ጋፃ ኬሲዴ፥ «ኦና ኮዪቴ?» ያጌዳ</verse>
				<verse number="5">ኡንቱንቱ ዛሪዴ፥ «ናዚሬቲያ ዬሱሳ ኮዬቶ» ያጌዲኖ። ዬሱሲ ዛሪዴ፥ «ታኒ ኣ» ያጌዳ። ዬሱሳ ኣꬂ ኢሜዳ ዪሁዳይካ ሄዋን ኡንቱንቱና ኤቄዳ፤</verse>
				<verse number="6">ዬሱሲ፥ «ታኒ ኣ» ጌዳ ዎዴ፥ ኡንቱንቱ ጉዬኮ ሺቂዴ፥ ሳዓን ኩንዴዲኖ።</verse>
				<verse number="7">ዬሱሲ ቃሲካ፥ «ኦና ኮዪቴ?» ያጊ ኦቺና ኡንቱንቱ፥ «ናዚሬቲያ ዬሱሳ» ያጌዲኖ።</verse>
				<verse number="8">ዬሱሲ ዛሪዴ፥ «ታኒ ኣ ጊዲያዋ ሂንቴንቱሲ ኦዳዲ፤ ሲሚ ሂንቴንቱ ታና ኮዪያዋ ጊዶፔ፥ ሃዋንታ ዬዲቴ» ያጌዳ።</verse>
				<verse number="9">ኢ፥ «ታ ኣቦ፥ ኔኒ ታው ኢሜዳዋንቱፔ ሃራይ ኣቶ፥ ኢቱዋካ ባዪዛቤይኬ» ጌዳዌ ፖሌታና ማላ፥ ሄዋ ጌዳ።</verse>
				<verse number="10">ሲሞኒ ጴፂሮሳው ማሻይ ዴዔ፤ ኢ ሄ ማሻ ሾዲኔ ቄሳቱዋ ኡባቱዋ ካፑዋ ቆማ ኡሼቻ ሃይꬃ ሾጪዴ፥ ቃንፂ ዬጌዳ። ሄ ቆማ ሱንꬃይ ማልኮሳ።</verse>
				<verse number="11">ዬሱሲ ጴፂሮሳ፥ «ኔ ማሻ ሾኩዋን ዛራዴ ዎꬃ! ታ ኣቡ ታው ኢሜዳ ሜቱዋ ፁዓ ታኒ ኡሺኪታ?» ያጌዳ።</verse>
				<verse number="12">ሻላቃይ፥ ዳሮ ዎታዳራቱኔ ቃሲ ጌሻ ጎሊያ ናጊያዋንቱ ዬሱሳ ኦይቂዴ ቃቼዲኖ።</verse>
				<verse number="13">ኮይሮ ዬሱሳ ሃናኮ ኣፌዲኖ፤ ሃኒ ሄ ላይꬂ ቄሳቱዋ ካፓቱዋ ጊዴዳ ቃያፋ ቦሉዋ።</verse>
				<verse number="14">«ኣሳ ኡባ ዲራው፥ ኢቲ ኣሳይ ሃይቂንቶ ሎዓ» ጊዴ ኣዪሁዳቱዋ ዞሬዳዌ ቃያፋ።</verse>
				<verse number="15">ሲሞኒ ጴፂሮሲኔ ሃራ ኢቲ ካሊያዌ ዬሱሳ ካሊዴ ቤዲኖ። ሄ ሃራ ካሊያዋ ቄሳቱዋ ካፑ ኤሬዳ፤ ሄዌ ዬሱሳና ቄሳቱዋ ካፑዋ ዲርሳ ጋርሳ ጌሌዳ።</verse>
				<verse number="16">ሺን ጴፂሮሴ ካሬና ዲርሳ ፔንጊያን ኤቄዳ። ቄሳቱዋ ኡባቱዋ ካፑ ኤሪያ ሃራ ካሊያዌ ካሬ ኬሲዴ፥ ፔንጊያ ናጊያ ናቲው ኦዲዴ፥ ጴፂሮሳ ዲርሳ ጋርሳ ጌሊሴዳ።</verse>
				<verse number="17">ፔንጊያ ናጊያ ናታ ጴፂሮሳ፥ «ኔኒ ሃ ቢታኒያ ካሊያዋንቱፔ ኢቱዋ ጊዲኪዬ?» ያጋዱ። ኢ፥ «ቱይቲ፥ ታኒ ጊዲኬ» ያጌዳ።</verse>
				<verse number="18">ሳዓይ ሜጊያ ዲራው፥ ኣይላቱኔ ጌሻ ጎሊያ ናጊያዋንቱ ታማ ኤፂዴ፥ ቦንቄዳዋ ዩዪ ኣꬊ ኤቂዴ ካሺኖ፤ ጴፂሮሲካ ኡንቱንቱና ኤቂዴ፥ ሄ ታማ ካሼ።</verse>
				<verse number="19">ቄሳቱዋ ኡባቱዋ ካፑ፥ ዬሱሳ ካሊያዋንቱባኔ ኣ ቲሚርቲያባ ኦቼዳ።</verse>
				<verse number="20">ዬሱሲ ኣው ዛሪዴ፥ «ታኒ ኣሳ ኡባው ቆንጪያን ኦዳዲ። ታኒ ኣዪሁዳ ኡባይ ሺቂያ ኣዪሁዳ ዎሳ ጎሌኒኔ ጌሻ ጎሊያን ኡባ ዎዴ ታማሪሳዲ፤ ጌማን ኣዪኔ ሃሳያቤይኬ።</verse>
				<verse number="21">ያቲና፥ ኔኒ ታና ኣዪሲ ኦቻይ? ታኒ ኦዴዳዋ ሲሴዳ ኣሳ ኦቻ፤ ሄ ኣሳይ ታኒ ኦዴዳዋ ኤሬዳ» ያጌዳ።</verse>
				<verse number="22">ዬሱሲ ሄዋ ጌዳ ዎዴ፥ ሄዋን ኤቄዳ ዎታዳራቱዋፔ ኢቱ ዬሱሳ ባቂዴ፥ «ቄሳቱዋ ኡባቱዋ ካፑዋ ቦላ ሃዋዳን ዛራይ?» ያጌዳ።</verse>
				<verse number="23">ዬሱሲ ዛሪዴ፥ «ታኒ ባላባ ሃሳዬዳዋ ጊዶፔ፥ ሃዋን ዴዒያ ኣሳ ኡባው ኦዳ፤ ሺን ታኒ ቱሙዋ ሃሳዬዳዋ ጊዶፔ፥ ታና ኣዪሲ ባቃይ?» ያጌዳ።</verse>
				<verse number="24">ሄዋ ዲራው፥ ሃኒ፥ ቃሼቲ ኡቴዳ ዬሱሳ፥ ቄሳቱዋ ኡባቱዋ ካፑዋ፥ ቃያፋኮ ዬዴዳ።</verse>
				<verse number="25">ጴፂሮሲ ሄዋን ኤቂዴ፥ ታማ ካሼ፤ ሃራንቱ ኣ፥ «ኔኒ ሃ ቢታኒያ ካሊያዋንቱፔ ኢቱዋ ጊዲኪዬ?» ያጌዳ። ጴፂሮሴ፥ «ቱይቲ፤ ታኒ ጊዲኬ» ያጊዴ ካዴዳ።</verse>
				<verse number="26">ቄሳቱዋ ኡባቱዋ ካፑዋ ቆማቱዋፔ ኢቱዋ፥ ጴፂሮሴ ሃይꬃ ቃንፄዳ ቢታኒያ ዳቡ ጴፂሮሳ፥ «ታኒ ኔና ኣናና ዳሮ ኣታኪልቲያ ጊዶን ቤዓቤይኪታዬ?» ያጊዴ ኦቼዳ።</verse>
				<verse number="27">ጴፂሮሴ ቃሲካ ካዴዳ፤ ኤሌካ ኩቱ ዋሲ ኣጌዳ።</verse>
				<verse number="28">ኡንቱንቱ ዬሱሳ ቃያፋ ጎሌፔ ሮሜ ኣሳ ኣዪሲያዋ ኦሶ ጎሊያ ኣፌዲኖ። ሳዓይ ዎንታ ጉራ፤ ኣዪሁዳቱ ፓሲጋ ቦንቺያ ጋላሳ ቁማ ማናው፥ ባሬንቱ ሁጲያሲ ቱኔና ማላ፥ ሮሜ ኣሳ ኣዪሲያዋ ኦሶ ጎሊያ ጌሊቤይኪኖ።</verse>
				<verse number="29">ሄዋ ዲራው፥ ጲላፆሲ ኡንቱንቱኮ ካሬ ኬሲዴ፥ «ሃ ቢታኒያ ሂንቴንቱ ኣያኒ ሞቲቴ?» ያጌዳ።</verse>
				<verse number="30">ኡንቱንቱ፥ «ኢ ኢታባ ኦꬂቤናዋ ጊዲንቶ፥ ኑኒ ኣ ኔኮ ኣሆኮ» ያጌዲኖ።</verse>
				<verse number="31">ጲላፆሲ ዛሪዴ ኡንቱንቱሲ፥ «ሂንቴንቱ ኣ ኣፊዴ፥ ሂንቴንቱ ሂጊ ጊያዋዳን፥ ኣ ቦላ ፒርዲቴ» ያጌዳ። ኣዪሁዳቱ፥ «ኦናኔ ዎꬊያ ማታይ ኑሲ ባዋ» ያጌዲኖ።</verse>
				<verse number="32">ሃዌ ሃኔዳዌ ዬሱሲ ኣይ ማላ ሃይቁዋ ሃይቃኔንቶ ኤሪሳናው ሃሳዬዳዌ ፖሌታናሳ።</verse>
				<verse number="33">ጲላፆሲ ባሬ ኦሱዋ ጎሌ ላዔꬁዋ ጌሊዴ፥ ዬሱሳ ፄሲዴ፥ «ኔኒ ኣዪሁዳ ካቴ?» ያጊዴ ኣ ኦቼዳ።</verse>
				<verse number="34">ዬሱሲ ጲላፆሳ፥ «ሃ ኦሻ ኔኒ ኔፔ ኦቻዪዬ ዎይ ሃራ ኣሳይ ኔው ታባ ኦዴዴ?» ያጌዳ።</verse>
				<verse number="35">ጲላፆሲ ዛሪዴ፥ «ታና ኣዪሁዳ ኣሳ ጋይ? ኔ ዛሬቱኔ ቄሳቱዋ ካፓቱ ኔና ታው ኣꬂ ኢሜዲኖ፤ ኔኒ ኣያ ኦꬃዲ?» ያጌዳ።</verse>
				<verse number="36">ዬሱሲ፥ «ታ ካዉቴꬃይ ሃ ኣላሚያና ጊዴና። ታ ካዉቴꬃይ ሃ ኣላሚያና ጊዴዴንቶ፥ ታና ኣዪሁዳቶ ኣꬂ ኢሜናዳን፥ ታው ኦꬂያዋንቱ ታው ኦሌታና፤ ሺን ታ ካዉቴꬃይ ሃ ኣልሚያና ጊዴና» ያጌዳ።</verse>
				<verse number="37">ሄዋ ዲራው፥ ጲላፆሲ ዬሱሳ፥ «ያቲና፥ ኔኒ ካቴዬ?» ያጊዴ ኦቼዳ። ዬሱሲ ዛሪዴ፥ «ኔኒ ታና ካቲያ ጋዳ። ታኒ ቱማ ማርካታና ዲራው ዬሌታዲ፤ ቃሲ ሄዋ ዲራው፥ ሃ ኣላሚያ ያዲ። ቱሙዋ ባጋ ጊዴዳ ኦኒኔ ታኒ ጊያዋ ሲሴዳ» ያጌዳ።</verse>
				<verse number="38">ጲላፆሲ፥ «ቱሙ ኣዬ?» ያጌዳ። ጲላፆሲ ሄዋ ጌዳዋፔ ጉዪያን፥ ኣዪሁዳቱዋኮ ካሬ ኬሲዴ፥ «ታኒ ኣኒ ኣይ ባላኔ ዴማቤይኬ።</verse>
				<verse number="39">ሺን ፓሲጋ ቦንቺያ ጋላሲ፥ ኢቲ ኣሳ ታኒ ሂንቴንቱሲ ቃሹዋፔ ቢሊያ ዶያይ ዴዔ፤ ታኒ ሂንቴንቱሲ ኣዪሁዳቱ ካቲያ ቢሊያዋ ኮዪቴ?» ያጌዳ።</verse>
				<verse number="40">ኡንቱንቱ ዛሪዴ፥ ባሬንቱ ኮሻ ꬎቁ ኡዲዴ፥ «ባርባና ቢላፔ ኣቲን፥ ኣ ጊዴና!» ያጌዲኖ። ሺን ባርባኒ ፓኑዋ።</verse>
			</chapter>
			<chapter number="19">
				<verse number="1">ሄዋፔ ጉዪያን፥ ጲላፆሲ ዬሱሳ ኦይቂዴ፥ ሊሱዋን ሾጬዳ።</verse>
				<verse number="2">ዎታዳራቱ ኣጉንꬃፔ ኣኪሊሊያ ጊጊሲዴ፥ ኣ ሁጲያን ዎꬄዲኖ፤ ቃሲ ዞዖ ማዩዋካ ኣ ማዪዜዲኖ።</verse>
				<verse number="3">ኣኮ ሺቂዴ፥ «ኣዪሁዳ ካቴው፥ ሼምፑዋ ጋሚዓ!» ያጊዴ ኣ ሻዪያ ባቄዲኖ።</verse>
				<verse number="4">ጲላፆሲ ቃሲካ ካሬ ኬሲዴ ኣዪሁዳቱዋ፥ «ቤዒቴ፥ ታኒ ኣኒ ኣይ ባላኔ ዴማቤናዋ ሂንቴንቱ ኤራና ማላ፥ ኣ ሂንቴንቱኮ ካሬ ኬሳና» ያጌዳ።</verse>
				<verse number="5">ሄዋፔ ጉዪያን፥ ዬሱሲ ኣጉንꬃ ኣኪሊሊያ ባሬ ሁጲያን ዎꬂዴ፥ ዞዖ ማዩዋ ማዪዴ፥ ካሬ ኬሴዳ፤ ጲላፆሲ ኣዪሁዳቱዋ፥ «ቢታኒያ ሃዋ ቤዒቴ» ያጌዳ።</verse>
				<verse number="6">ቄሳቱዋ ካፓቱኔ ዎታዳራቱ ኣ ቤዔዳ ዎዴ፥ ባሬንቱ ኮሻ ꬎቁ ኡዲዴ፥ «ማስቃሊያ ቦላ ሚሲማሪያን ꬊሻዴ ኣ ሱላ! ሱላ!» ያጌዲኖ። ጲላፆሲ ኡንቱንታ፥ «ሂንቴንቱ ኣ ኣፊዴ፥ ማስቃሊያ ቦላ ሚሲማሪያን ꬊሺዴ ሱሊቴ፤ ኣዪሲ ጎፔ፥ ታኒ ኣይ ባላኔ ዴማቤይኬ» ያጌዳ።</verse>
				<verse number="7">ኣዪሁዳቱ ዛሪዴ፥ «ኑሲ ሂጊ ዴዔ፤ ኑ ሂጊ ጊያዋዳን፥ ኢ ሃይቃናው ቤሴ፤ ኣዪሲ ጎፔ፥ ኢ ባሬና ፆሳ ናዓ ኦꬄዳ» ያጌዲኖ።</verse>
				<verse number="8">ጲላፆሲ ሄዋ ሲሴዳ ዎዴ፥ ካሴዋፔ ሎይꬂ ያዬዳ።</verse>
				<verse number="9">ቃሲካ ጲላፆሲ ባሬ ኦሱዋ ጎሌ ሲሚ ጌሊዴ ዬሱሳ፥ «ኔኒ ሃቃፔ ያዲ?» ያጊዴ ኦቼዳ፤ ሺን ዬሱሲ ኣው ኣይኔ ዛሪቤና።</verse>
				<verse number="10">ሄዋ ዲራው፥ ጲላፆሲ ኣ፥ «ታው ኦዲኪ? ኔና ቢላናው ዎይ ማስቃሊያ ቦላ ሚሲማሪያን ꬊሻዴ ካቃናው ታው ማታይ ዴዒያዋ ኤሪኪዬ?» ያጌዳ።</verse>
				<verse number="11">ዬሱሲ፥ «ፆሳይ ኔው ቦላፔ ማታ ኢሚቤናባ ጊዲንቶ፥ ኔው ታ ቦላ ማታይ ዴዔና ሺን። ሄዋ ዲራው፥ ታና ኔው ኣꬂ ኢሜዳዌ ኣꬊያ ናጋራ ኦꬄዳ» ያጌዳ።</verse>
				<verse number="12">ጲላፆሲ ሄዋ ሲሴዳ ዎዴ፥ ዬሱሳ ቢላናው ኦጊያ ኮዬዳ፤ ሺን ኣዪሁዳቱ ባሬንቱ ኮሻ ꬎቁ ኡዲዴ፥ «ኔኒ ኣ ቢሊያዋ ጊዶፔ፥ ካቲያ ቄሳሬ ዳቦ ጊዳካ! ባሬና ካቲያ ጊያ ኦኒኔ ቄሳሬ ሞርኬ!» ያጌዲኖ።</verse>
				<verse number="13">ጲላፆሲ ሄዋ ሲሲዴ፥ ዬሱሳ ካሬ ኬሴዳ። ያቲዴ ሹቻ ባሱዋ ጊያ ሳዓን ፒርዳ ኦይዲያን ኡቴዳ፤ ኢብራዪስፄ ቃላን ሄ ሳዓይ ጋይታ ጊያዋ።</verse>
				<verse number="14">ሄ ጋላሳይ ፓሲጋ ቦንቺያ ጋላሳው ጊጊሲያ ጋላሳ፤ ሳዓይ ኡሱፑን ሳቲያ ሄራ ጊዳናዋ። ጲላፆሲ ኣዪሁዳቱዋ፥ «ሂንቴንቱ ካቲያ ሃዋ ቤዒቴ!» ያጌዳ።</verse>
				<verse number="15">ኣዪሁዳቱ ባሬንቱ ኮሻ ꬎቁ ኡዲዴ፥ «ዲጋ! ዲጋ! ማስቃሊያ ቦላ ሚሲማሪያን ꬊሻዴ ሱላ!» ያጌዲኖ። ጲላፆሲ ዛሪዴ፥ «ሂንቴንቱ ካቲያ ታኒ ማስቃሊያ ቦላ ሚሲማሪያን ꬊሻዴ ሱሊያዋ ኮዪቴ?» ያጊዴ ኦቼዳ። ቄሳቱዋ ካፓቱ፥ «ቄሳሬፔ ሃራ ካቲ ኑሲ ባዋ!» ያጌዲኖ።</verse>
				<verse number="16">ሄዋፔ ጉዪያን፥ ኡንቱንቱ ማስቃሊያ ቦላ ሚሲማሪያን ꬊሺዴ፥ ዬሱሳ ካቃና ማላ፥ ጲላፆሲ ኡንቱንቱሲ ኣꬂ ኢሜዳ። ኡንቱንቱ ዬሱሳ ኦይቂዴ፥ ኣፌዲኖ።</verse>
				<verse number="17">ዬሱሲ ባሬ ማስቃሊያ ቶኪዴ፥ ጉጊያሳ ጌቴቲያሳ ቤዳ። «ጉጊያሳ» ጊያዌ ኢብራዪስፄ ቃላን «ጎልጎꬃ» ጊያዋ።</verse>
				<verse number="18">ኡንቱንቱ ሄ ሳዓን ማስቃሊያ ቦላ ሚሲማሪያን ꬊሺዴ፥ ዬሱሳ ካቄዲኖ፤ ቃሲ ኣናና ሃራ ላዑ ኣሳቱ፥ ኢቱዋ ያ ባጋና ቃሲ ኢቱዋ ሃ ባጋና ዬሱሳ ጊዱዋን ዎꬂዴ፥ ማስቃሊያ ቦላ ሚሲማሪያን ꬊሺዴ ካቄዲኖ።</verse>
				<verse number="19">ጲላፆሲ ፂፋቲያ ፃፊዴ፥ ማስቃሊያ ቦላ ዎꬄዳ። ኢ ፃፌዳዌ፥ «ኣዪሁዳቱ ካቲያ፥ ናዚሬቲያ ዬሱሳ» ያጌ።</verse>
				<verse number="20">ዬሱሲ ማስቃሊያ ቦላ ሚሲማሪያን ꬊሼቲዴ ሱሌቴዳ ሳዓይ ካታማ ማታን ዴዒያ ዲራው፥ ዳሮ ኣዪሁዳቱ ሄ ፂፋቲያ ናባቤዲኖ። ፂፋቲ ኢብራዪስፄ ቃላን፥ ሮማይስፄ ቃላኒኔ ጊሪኬ ቃላን ፃፌቴዳ።</verse>
				<verse number="21">ሄዋ ዲራው፥ ኣዪሁዳ ቄሳቱዋ ካፓቱ ጲላፆሳ፥ « ‹ሃ ቢታኒ ባሬና ኣዪሁዳ ካቲያ ያጌዳ› ጋዴ ፃፋፔ ኣቲን፥ ‹ኣዪሁዳ ካቲያ› ጋዴ ፃፎፓ» ያጌዲኖ።</verse>
				<verse number="22">ጲላፆሲ፥ «ታኒ ፃፌዳዋ ፃፋ ዲጋዲ» ያጊዴ ዛሬዳ።</verse>
				<verse number="23">ዎታዳራቱ ማስቃሊያ ቦላ ሚሲማሪያን ꬊሺዴ፥ ዬሱሳ ካቄዳዋፔ ጉዪያን፥ ኣ ማዩዋ ኣኪዴ፥ ኦይዱ ኬሲ ሻኬዲኖ፤ ኢቲ ኢቲ ዎታዳራ ኢቲ ሻኩ ጋኬዳ። ኣ ኣዱሳ ማዩዋካ ኣኬዲኖ፤ ኣዱሳ ማዩ ሃሺያፔ ዶሚዴ፥ ዱጌ ጋካናው ዬዲ ማዬቲያዋፔ ኣቲን፥ ቃንፄቲዴ ሲኬቲቤና።</verse>
				<verse number="24">ዎታዳራቱ ኢቱ ኢቱዋ፥ «ኦና ጋካኔንቶ፥ ሳማ ዎይ ኤፃ ዬጋናፔ ኣቲን፥ ማዩዋ ፔꬎኮ» ያጌዲኖ። ሄዌ ሃኔዳዌ ፆሳ ማፃፋይ፥ «ታ ማዩዋ ሻኪ ኣኬዲኖ፤ ታ ኣዱሳ ማዩዋን ሳማ ዬጌዲኖ» ጊያዌ ፖሌታናሳ። ሄዋ ዲራው፥ ዎታዳራቱ ሄዋ ኦꬄዲኖ።</verse>
				<verse number="25">ሺን ዬሱሳ ማስቃሊያ ማታን ኣ ዳያ፥ ኣ ኣቲ ሚቻታ፥ ቃሊዮጳ ማቻታ ማይራማኔ ማግዳላ ጌቴቲያ ካታማፔ ዬዳ ማይራማ ኤቄዲኖ።</verse>
				<verse number="26">ዬሱሲ ባሬ ዳያኔ ኢ ሲቂያ ካሊያዌ ሄዋን ኤቄዳዋንታ ቤዒዴ፥ ባሬ ዳዮ፥ «ሃ ሚሺራቴ፥ ኔ ናዓ ሃዋ ቤዓ!» ያጌዳ።</verse>
				<verse number="27">ሄዋፔ ጉዪያን፥ ሄ ካሊያዋ «ኔ ዳዮ ሃኖ ቤዓ!» ያጌዳ። ሄ ካሊያዌ ኢዞ ሄ ሳቲያፔ ዶሚዴ፥ ባሬ ሶይ ኣፌዳ።</verse>
				<verse number="28">ሄዋፔ ጉዪያን፥ ዬሱሲ ኡባባይ ሃዒ ፖሌቴዳዋ ኤሪዴ፥ ፆሳ ማፃፋይ ጌዳዌ ፖሌታና ማላ፥ «ታና ሳሜ» ያጌዳ።</verse>
				<verse number="29">ሄ ሳዓን ኢቲ ፁጋ ኩሜዳ ጫላ ዎዪኒያ ኤሳይ ዴዔ። ኡንቱንቱ ኢስፖንጂያ ሄ ዎዪኒያ ኤሳን ዬጊዴ፥ ሂሶጲያ ጌቴቲያ ሚꬃ ፄራን ዎꬂዴ፥ ዬሱሳ ዶናኮ ሺሼዲኖ።</verse>
				<verse number="30">
					ዬሱሲ ዎዪኒያ ኤሳ ጋንፂ ቤዔዳዋፔ ጉዪያን፥ «ፖሌቴዳ» ያጌዳ።

					ቃሲ ሄዋፔ ጉዪያን፥ ባሬ ሁጲያ ቶቺዴ፥ ባሬ ሼምፑዋ ኢሜዳ።
				</verse>
				<verse number="31">ሄ ጋላሳይ ኣዪሁዳቱዋሲ ጊጌቲያ ጋላሳ ጊዲያ ዲራዉኔ ቃሲ ሄ ሳምባታይ ዳሮ ቦንቾ ጊዲያ ዲራው፥ ሳምባታን ኣሳቱዋ ኣኃይ ማስቃሊያ ቦላ ፔሼና ማላ፥ ሱሌቴዳ ኣሳቱዋ ሱዪሊያ ሜንꬂዴ፥ ማስቃሊያፔ ዎꬃና ማላ፥ ኣዪሁዳቱ ጲላፆሳ ዎሴዲኖ።</verse>
				<verse number="32">ሄዋ ዲራው፥ ዎታዳራቱ ዪዴ፥ ዬሱሳና ሱሌቴዳ ኮይሮ ቢታኒያ ሱዪሊያ ሜንꬄዲኖ፤ ቃሲ ኣናና ሱሌቴዳ ላዔꬆ ቢታኒያ ሱዪሊያካ ሜንꬄዲኖ።</verse>
				<verse number="33">ሺን ዬሱሳኮ ዬዳ ዎዴ ኢ ሃይቂዲጌዳዋ ቤዒዴ፥ ኣ ሱዪሊያ ሜንꬂቤይኪኖ።</verse>
				<verse number="34">ጊዶፔኔ፥ ዎታዳራቱዋፔ ኢቱ ኣ ሚዪያ ቶራን ጫዴዳ። ኤሌካ ሱꬃይኔ ሃꬃይ ጎጊ ኣጌዳ።</verse>
				<verse number="35">ሂንቴንቱ ኣማናና ማላ፥ ሃዋ ቤዔዳዌ ማርካቴዳ፤ ኢ ማርካቲያዌካ ቱሙዋ፤ ቃሲ ባሬ ሃሳያይ ቱማ ጊዲያዋ ኢ ኤሬዳ።</verse>
				<verse number="36">ሄዌ ሃኔዳዌ ፆሳ ማፃፋይ፥ «ኣ ሜቄꬃቱዋፔ ኢቱኔ ሜዔና» ጌዳዌ ፖሌታናሳ።</verse>
				<verse number="37">ቃሲካ ፆሳ ማፃፋይ ሃራይ፥ «ኣሳይ ባሬ ጫዴዳዋ ቤዓና» ያጌ።</verse>
				<verse number="38">ሄዋፔ ጉዪያን፥ ኣርማቲያሳ ጌቴቲያ ካታማፔ ዬዳ ዮሴፎ ዬሱሳ ኣኃ ኣኪዴ ኣፋናው ጲላፆሳ ዎሴዳ፤ ዮሴፎ ኣዪሁዳቶ ያዬዳ ዲራው፥ ኣሳይ ኤሬናን ዬሱሳ ካሊያዋ። ዮሴፎ ዎሲና ጲላፆሲ፥ «ኣፋ» ያጌዳ። ሄዋ ዲራው፥ ዮሴፎ ቢዴ፥ ዬሱሳ ኣኃ ኣፌዳ።</verse>
				<verse number="39">ቃሲ ኒቆዲሞሲ ሄዋፔ ካሴ ዬሱሳኮ ቃማ ዬዳዌ፥ ካዋራናኔ ጎዳሬ ኡꬃና ዋላኬቴዳ ኦይታማኔ ኢቼሹ ኪሎ ጊራሜ ጊዲያዋ ኬና ሺቱዋ ኦይቂ ኣኪዴ፥ ዮሴፎና ዬዳ።</verse>
				<verse number="40">ሄ ላዑ ኣሳቱ ዬሱሳ ኣኃ ኣኪዴ፥ ኣዪሁዳቱ ኣኃ ፃፂያ ዎጋዳን፥ ሺቱዋና ጋꬂዴ፥ ሞጉዋ ኣፊላን ፃፄዲኖ።</verse>
				<verse number="41">ዬሱሲ ማስቃሊያ ቦላ ሚሲማሪያን ꬊሼቲዴ ሱሌቴዳ ሳዓን ዳሮ ኣቲኪልቲያ ሳዓይ ዴዔ፤ ሄ ኣቲኪልቲያ ሳዓ ጊዶን ሹቻ ዎጪ ኬሴዳ ቢሮ ኦኒኔ ሞጌቲቤና ኦራꬃ ዱፉ ዴዔ።</verse>
				<verse number="42">ሄ ዱፉ ማታን ዴዒያ ዲራዉኔ ቃሲ ኣዪሁዳቱ ሳምባታው ጊጌቲያ ጋላሳ ጊዲያ ዲራው፥ ዬሱሳ ያኒ ዎꬄዲኖ።</verse>
			</chapter>
			<chapter number="20">
				<verse number="1">ዎጋ ጋላሲ ጉራን፥ ቢሮ ዳቢዳቢያዋን፥ ማግዳላ ጌቴቲያ ካታማፔ ዬዳ ማይራማ ዬሱሲ ሞጌቴዳ ዱፉዋኮ ባዴ ሹቻይ ሄ ጎንጎሉዋ ዶናፔ ዴንዲኪቼዳዋ ቤዓዱ።</verse>
				<verse number="2">ሲሞኒ ጴፂሮሳኮኔ ዬሱሲ ሲቂያ ዮኮ ካሊያዋኮ፥ ኢዛ ዎፃዴ ባዴ፥ «ዱፉዋፔ ጎዳ ኣፊዲጌዲኖ፤ ሃቃን ኣ ዎꬄዲኖንቶኔ ኑኒ ኤሮኮ» ያጋዱ።</verse>
				<verse number="3">ሄዋ ዲራው፥ ጴፂሮሲኔ ዮኮ ካሊያዌ ኣጊዴ፥ ዱፉዋኮ ቤዲኖ።</verse>
				<verse number="4">ላዑካ ኢቲፔ ዎፄዲኖ፤ ሺን ዮኮ ካሊያዌ ጴፂሮሳፔ ኣꬊ ካሴቲዴ፥ ሄ ዱፉዋኮ ጋኬዳ።</verse>
				<verse number="5">ሄ ካሊያዌ ሆኪዴ፥ ሞጉዋ ኣፊላ ቤዔዳ፤ ሺን ጊዶ ጌሊቤና።</verse>
				<verse number="6">ሲሞኒ ጴፂሮሴ ኣ ካሊ ዪዴ፥ ዱፉዋ ጊዶ ጌሌዳ። ያቲዴ ሞጉዋ ኣፊላይ ሄዋን ዴዒያዋ ቤዔዳ፤</verse>
				<verse number="7">ቃሲ ዬሱሳ ሁጲያን ፃፄቲ ኡቴዳ ኣፊላይ ሄ ፃፄቴዳዋዳንካ ዱማ ኢቲ ሳዓን ዴዒያዋ ቤዔዳ፤ ሄ ኣፊላይ ዱማ ዴዔፔ ኣቲን፥ ሞጉዋ ኣፊላና ኢቲፔ ዴዔና።</verse>
				<verse number="8">ሄ ዎዴ፥ ካሴቲዴ ጎንጎሉዋኮ ጋኬዳ ዮኮ ካሊያዌ ጌሊ ቤዒዴ ኣማኔዳ።</verse>
				<verse number="9">ዬሱሲ ሃይቁዋፔ ዴንዳናው ቤሲያዋ ኦዲያ ፆሳ ማፃፋ ኡንቱንቱ ቢሮ ኣኬኪቤይኪኖ።</verse>
				<verse number="10">ሄዋፔ ጉዪያን፥ ካሊያዋንቱ ባሬንቱ ጎሌ ሲሚዴ ቤዲኖ።</verse>
				<verse number="11">ሺን ማይራማ ሄ ዱፉዋ ዶናን ኤቃዴ ዬካዴ ሆካዴ ዱፉዋ ጊዶ ፄላዱ።</verse>
				<verse number="12">ቦꬃ ማዩዋ ማዬዳ ላዑ ኪታንቻቱ ዬሱሳ ኣኃይ ጊሴዳ ሳዓን ኢቱ ሁጲሳና ኢቱ ጌዲሳና ኡቴዳዋንታ ቤዓዱ።</verse>
				<verse number="13">ኡንቱንቱ ኢዞ፥ «ሚሺራቴ፥ ኣዪሲ ዬካይ?» ያጊዴ ኦቼዲኖ። ኢዛ፥ «ኣሳቱ ታ ጎዳ ኣፊዲጌዲኖ፤ ኡንቱንቱ ሃቃን ዎꬄዲኖንቶኔ ታኒ ኤሪኬ» ያጋዱ።</verse>
				<verse number="14">ሄዋ ጌዳዋፔ ጉዪያን፥ ጉዬ ሲማ ፄላዴ፥ ዬሱሲ ኤቄዳዋ ቤዓዱ። ሺን ኢ ዬሱሳ ጊዴዳዋ ኣኬካቤይኩ።</verse>
				<verse number="15">ዬሱሲ ኢዞ፥ «ሚሺራቴ፥ ኣዪሲ ዬካይ? ኦና ኮያይ?» ያጊዴ ኦቼዳ። ማይራማ ኣቲኪልቲያ ናጊያዋ ጋዴ፥ «ጎዳው፥ ኔኒ ኣኬዳዋ ጊዶፔ፥ ኣ ሃቃን ዎꬃዲንቶ፥ ታው ኦዳሪኪ፤ ታኒ ኣ ኣካና» ያጋዱ።</verse>
				<verse number="16">ዬሱሲ ኢዞ፥ «ማይራሜ» ያጌዳ። ኣ ኣኮ ሲማዴ፥ ኢብራዪስፄ ቃላን «ራቡኒ» ያጋዱ፤ ሄዋ ቢሌꬃይ «ታማሪሲያዎ» ጊያዋ።</verse>
				<verse number="17">ዬሱሲ ኢዞ፥ «ታኒ ቢሮ ታ ኣዉዋኮ ባቤና ዲራው፥ ታና ቦቾፓ፤ ሺን ታ ኢሻቱዋኮ ባዴ፥ ‹ታኒ ታ ኣዉዋኮኔ ሂንቴንቱ ኣዉዋኮ፥ ታ ፆሳኮኔ ሂንቴንቱ ፆሳኮ፥ ፑዴ ባይ ጌዳ› ጋዴ ኡንቱንቱሲ ኦዳ» ያጌዳ።</verse>
				<verse number="18">ማግዳላ ጌቴቲያ ካታማፔ ዬዳ ማይራማ ጎዳ ቤዔዳዋኔ ኢዚው ኢ ሄዋ ኦዴዳዋ ባዴ ካሊያዋንቱሲ ኦዳዱ።</verse>
				<verse number="19">ሄ ዎጋ ጋላሲ ኦማርሲ፥ ካሊያዋንቱ ኣዪሁዳቱው ያዬዳ ዲራው፥ ፔንጊያ ጎርዲዴ፥ ሺቂ ኡቲ ዴዒሺን፥ ዬሱሲ ዪዴ፥ ኡንቱንቱ ጊዱዋን ኤቂዴ፥ «ሳሮቴꬃይ ሂንቴንቱሲ ጊዶ» ያጌዳ።</verse>
				<verse number="20">ሄዋ ጌዳዋፔ ጉዪያን፥ ባሬ ኩሺያኔ ባሬ ሚዪያ ኡንቱንታ ቤሴዳ፤ ካሊያዋንቱ ጎዳ ቤዔዳ ዎዴ ሎይꬂ ናሼቴዲኖ።</verse>
				<verse number="21">ዬሱሲ ላዔንꬁዋ ኡንቱንቱሲ፥ «ሳሮቴꬃይ ሂንቴንቱሲ ጊዶ፤ ታ ኣቡ ታና ኪቴዳዋዳን፥ ታኒካ ሂንቴንታ ኪታይ» ያጌዳ።</verse>
				<verse number="22">ሄዋ ጌዳዋፔ ጉዪያን፥ ኡንቱንቱ ቦላ ኡፉ ጊዴ ሼምፔዳ፤ ቃሲ፥ «ጌሻ ኣያና ኣኪቴ።</verse>
				<verse number="23">ሂንቴንቱ ኣቶ ጌዳ ኣሳ ናጋራይ ኣቶ ጌቴታናዋ፤ ሂንቴንቱ ኣቶ ጌናዋንቱ ናጋራይ ኣቶ ጌቴቴና» ያጌዳ።</verse>
				<verse number="24">ሺን ታማኔ ላዑ ካሊያዋንቱፔ ኢቱ፥ ማንቲያ ጊያ ቶማሲ፥ ዬሱሲ ዬዳ ዎዴ ኡንቱንቱና ባዋ።</verse>
				<verse number="25">ሄዋ ዲራው፥ ዮኮ ካሊያዋንቱ ቶማሳው፥ «ኑኒ ጎዳ ቤዔዶ!» ያጌዲኖ። ሺን ቶማሲ ኡንቱንቱሲ፥ «ሚሲማሪያን ኢ ጫዴቴዳ ኣ ኩሺያን ዴዒያ ማላ ቤዔናኒኔ ሄ ማላ ታ ቢራꬊያን ቦቼናን፥ ቃሲ ታ ኩሺያ ኣ ሚዪያን ዬዳ ቤዔናን ታኒ ኣማኒኬ» ያጌዳ።</verse>
				<verse number="26">ሳሚንታፔ ጉዪያን፥ ዬሱሳ ካሊያዋንቱ ቃሲካ ጎሌን ሺቂ ኡቴዲኖ፤ ቶማሲካ ኡንቱንቱና ዴዔ። ፔንጊ ቃሼቲ ኡቲ ዴዒሺን፥ ዬሱሲ ዪዴ፥ ኡንቱንቱ ጊዱዋን ኤቂዴ፥ «ሳሮቴꬃይ ሂንቴንቱሲ ጊዶ» ያጌዳ።</verse>
				<verse number="27">ሄዋፔ ጉዪያን፥ ዬሱሲ ቶማሳ፥ «ኔ ኩሺያ ሃ ኣሃዴ፥ ታ ኩሺያ ቤዓ፥ ቃሲ ኔ ኩሺያ ሃ ኣሃዴ፥ ታ ሚዪያን ዬዳ ቤዓ፥ ኔኒ ኣማኒያዋ ጊዳፔ ኣቲን፥ ኣማኔናዋ ጊዶፓ!» ያጌዳ።</verse>
				<verse number="28">ቶማሲ ዛሪዴ፥ «ታ ጎዳው፥ ታ ፆሳው!» ያጌዳ።</verse>
				<verse number="29">ዬሱሲ፥ «ኔኒ ታና ቤዔዳ ዲራው ኣማናዳ፤ ቤዔናን ኣማኔዳዋንቱ ኣንጄቴዳዋንታ» ያጌዳ።</verse>
				<verse number="30">ዬሱሲ ሃ ማፃፋን ፃፌቲቤና ሃራ ዳሮ ማላታቱዋ ባሬና ካሊያዋንቱ ሲንꬃን ኦꬄዳ።</verse>
				<verse number="31">ሺን ዬሱሲ፥ ኢ ኪሪስቶሳ፥ ፆሳ ናዓ ጊዲያዋ ሂንቴንቱ ኣማናና ማላኔ፥ ቃሲ ኣ ኣማኒዴ ኣ ሱንꬃን ዴዑዋ ሂንቴንቱ ዴማና ማላ፥ ሃዌ ፃፌቴዳ።</verse>
			</chapter>
			<chapter number="21">
				<verse number="1">ሄዋፔ ጉዪያን፥ ዬሱሲ ፂቢሪያዶሳ ጌቴቲያ ኣባ ጋፃን ባሬ ካሊያዋንቱሲ ላዔንꬁዋ ቤቴዳ። ኢ ኡንቱንቱሲ ሃዋዳን ቤቴዳ።</verse>
				<verse number="2">ሲሞኒ ጴፂሮሲኔ ማንቲያ ጌቴቲያ ቶማሲ፥ ቃና ጋሊላፔ ዬዳ ናቲናዔሊ፥ ዛቢዲዮሳ ናናይኔ ዬሱሳ ካሊያዋንቱፔ ሃራ ላዓቱ ኢቲፔ ዴዒኖ።</verse>
				<verse number="3">ሲሞኒ ጴፂሮሴ ኡንቱንቱሲ፥ «ታኒ ሞሊያ ኦይቃናው ባይ» ያጌዳ። ኡንቱንቱ፥ «ኑኒካ ኔናና ባና» ያጊዴ፥ ኬሲዴ ዎንጊሪያ ጊዶ ጌሌዲኖ፤ ሺን ኡንቱንቱ ሄ ጋላሲ ቃማ ሞሊያ ኣይኔ ኦይቂቤይኪኖ።</verse>
				<verse number="4">ዎንቲያ ዎዴ ኣዋይ ኬሳናፔ ካሴ፥ ዬሱሲ ኣባ ጋፃን ኤቄዳ፤ ሺን ኣ ካሊያዋንቱ ዬሱሳ ጊዴዳዋ ኤሪቤይኪኖ።</verse>
				<verse number="5">ዬሱሲ ኡንቱንታ፥ «ናቶ፥ ሞሊያ ኦይቂቤይኪቴዬ?» ያጌዳ። ኡንቱንቱ ዛሪዴ፥ «ኣይኔ ኦይቂቤይኮ» ያጌዲኖ።</verse>
				<verse number="6">ኢ ዛሪዴ፥ «ሂንቴንቱ ዳባ ዎንጊሪያፔ ኡሼቻ ባጋኮ ዬጊቴ፤ ኣማሬዳዋ ሂንቴንቱ ኦይቃና» ያጌዳ። ሄዋ ዲራው፥ ዳባ ኡሼቻ ባጋኮ ዬጊና፥ ሞሊ ዳሬዳ ዲራው፥ ጎቺ ኬሳናዌ ኡንቱንታ ፆኔዳ።</verse>
				<verse number="7">ዬሱሲ ሲቂያ ኣ ካሊያዌ ጴፂሮሳ፥ «ሃዌ ጎዳቴኔ!» ያጌዳ። ሲሞኒ ጴፂሮሴ ጎዳ ኢ ጊዴዳዋ ሲሴዳ ዎዴ፥ ካሎ ዴዒያ ዲራው፥ ባሬ ማዩዋ ማዪዴ፥ ኣባ ጊዶ ጉፒ ጌሌዳ።</verse>
				<verse number="8">ሺን ዮኮ ካሊያዋንቱ ሞሊ ኩሚ ኡቴዳ ዳባ ጎቺዴ፥ ዎንጊሪያን ኣባፔ ጋፃ ኬሴዲኖ፤ ኡንቱንቱ ኣባፔ ላዑ ፄቱ ዋꬋ ኬና ሃኪዴ ዴዒኖፔ ኣቲን፥ ሎይꬂ ሃኪዴ ዴዒኪኖ።</verse>
				<verse number="9">ኡንቱንቱ ኣባፔ ጋፃ ኬሴዳ ዎዴ፥ ፂፁንꬃ ቦንቁዋን ሞሊ ዴዒያዋኔ ኡኪꬃ ቤዔዲኖ።</verse>
				<verse number="10">ዬሱሲ ኡንቱንታ፥ «ሃዒ ሂንቴንቱ ኦይቄዳ ሞሊያፔ ኣማሬዳዋ ሃሚቴ» ያጌዳ።</verse>
				<verse number="11">ሲሞኒ ጴፂሮሴ ዎንጊሪያን ጌሊዴ፥ ፄታኔ ኢሻታማኔ ሄዙ ዎጋ ሞሌቱ ኩሚ ኡቴዳ ዳባ ጎቺዴ፥ ኣባፔ ጋፃ ኬሴዳ፤ ሞሊ ሄዋ ኬና ዳሮ ጊዲናካ ዳባይ ዳኬቲቤና።</verse>
				<verse number="12">ዬሱሲ ኡንቱንታ፥ «ሃ ዪዴ፥ ቃንዒያ ቃንዒቴ» ያጌዳ። ዬሱሳ ካሊያዋንቱፔ ኢቱኔ፥ «ኔኒ ኦኔ?» ጊዴ ኣ ኦቻናው ፃሊቤና፤ ኣዪሲ ጎፔ፥ ጎዳ ኢ ጊዴዳዋ ኡንቱንቱ ኤሬዲኖ።</verse>
				<verse number="13">ዬሱሲ ዪዴ፥ ኡኪꬃ ኣኪዴ፥ ኡንቱንቱሲ ኢሜዳ፤ ሞሊያካ ሄዋዳን ኢሜዳ።</verse>
				<verse number="14">ዬሱሲ ሃይቁዋፔ ዴንዴዳዋፔ ጉዪያን፥ ባሬ ካሊያዋንቱሲ ቤቲሺን ሃዌ ሄዜንꬁዋ።</verse>
				<verse number="15">ኡንቱንቱ ቁማ ሜዳዋፔ ጉዪያን፥ ዬሱሲ ሲሞኒ ጴፂሮሳ፥ «ዮሃኒሳ ናዓ ሲሞና፥ ታና ሃዋንቱፔ ኣꬃዴ ሲቃይ?» ያጌዳ። ሲሞኒ ጴፂሮሴ፥ «ኤ ጎዳው፥ ታኒ ኔና ዶሲያዋ ኔኒ ኤራሳ» ያጌዳ። ዬሱሲ ኣ፥ «ታ ዶርሳ ማራቱዋ ሄማ» ያጌዳ።</verse>
				<verse number="16">ዬሱሲ ቃሲካ፥ «ዮሃኒሳ ናዓ ሲሞና፥ ታና ሲቃይ?» ያጌዳ። ሲሞኒ ጴፂሮሴ፥ «ኤ ጎዳው፥ ታኒ ኔና ዶሲያዋ ኔኒ ኤራሳ» ያጌዳ። ዬሱሲ፥ «ታ ዶርሳቱዋ ሄማ» ያጌዳ።</verse>
				<verse number="17">ዬሱሲ ሄዜንꬁዋ፥ «ዮሃኒሳ ናዓ ሲሞና፥ ታና ዶሳይ?» ያጌዳ። ዬሱሲ ሄዜንꬁዋ ሲሞኒ ጴፂሮሳ፥ «ታና ዶሳይ?» ያጊዴ ኦቼዳ ዲራው፥ ጴፂሮሴ ኣዛኒዴ፥ «ጎዳው፥ ኔኒ ኡባባ ኤራሳ፤ ታኒ ኔና ዶሲያዋ ኔኒ ኤራሳ» ያጌዳ። ዬሱሲ፥ «ታ ዶርሳቱዋ ሄማ።</verse>
				<verse number="18">ታኒ ኔው ቱሙዋ ኦዳይ፤ ኔኒ ዎዳላቴꬃን ዴዒያ ዎዴ፥ ኔ ፄሳን ሳቂያ ኔሬካ ዳንጫዴ፥ ኔኒ ኮዬዳሳ ባሳ። ሺን ጪሜዳዋፔ ጉዪያን፥ ኔ ኩሺያ ሚጫ ቤሳሳ። ኔና ሃራ ኡራይ ዳንጪሳናዋ፤ ኔኒ ዶሴናሳካ ኣፌ» ያጌዳ።</verse>
				<verse number="19">ዬሱሲ ሄዋ ጴፂሮሴ ኣይ ማላ ሃይቁዋ ሃይቂዴ፥ ፆሳ ቦንቺሳኔንቶኔ ኤሪሳናው ጌዳ፤ ቃሲ ሄዋ ጌዳዋፔ ጉዪያን፥ ዬሱሲ ጴፂሮሳ፥ «ታና ካላ» ያጌዳ።</verse>
				<verse number="20">ጴፂሮሴ ጉዬ ሲሚዴ፥ ዬሱሲ ሲቂያ ካሊያዌ ባሬፔ ጉዬና ዪያዋ ቤዔዳ፤ ሄ ካሊያዌ ካዉዋ ሚያ ሳዓን ዬሱሳኮ ሺቂዴ ኣ፥ «ጎዳው፥ ኔና ኣꬂ ኢማናዌ ኦኔ?» ያጌዳዋ።</verse>
				<verse number="21">ጴፂሮሴ ሄ ካሊያዋ ቤዒዴ ዬሱሳ፥ «ጎዳው፥ ሃ ቢታኒ ቃሲ ዋናኔ?» ያጌዳ።</verse>
				<verse number="22">ዬሱሲ ኣ፥ «ታኒ ያና ጋካናው ኢ ዴዓና ማላ ታኒ ኮዮፔ፥ ሄዌ ኔና ኣያ ሜቲ? ኔኒ ታና ካላ» ያጌዳ።</verse>
				<verse number="23">ሄዋ ዲራው፥ ሄ ካሊያዌ ሃይቄና ጊያ ሃሳያይ ኢሻቱዋ ኡባኮ ጋኬዳ፤ ሺን ዬሱሲ፥ «ታኒ ያና ጋካናው፥ ኢ ዴዓና ማላ፥ ታኒ ኮዮፔ፥ ኔና ኣያ ሜቲ?» ጌዳዋፔ ኣቲን፥ «ሃይቄና» ጊቤና።</verse>
				<verse number="24">ሄ ዬዉዋባ ማርካቴዳዌኔ ቃሲ ሄዋ ፃፌዳዌ ሄ ካሊያዋ ኣ ማርካቴꬃይ ቱማ ጊዲያዋ ኑኒ ኤሬቶ።</verse>
				<verse number="25">ዬሱሲ ኦꬄዳ ሃራ ዳሮባይካ ዴዔ፤ ኡባባይ ሁጲያን ሁጲያን ፃፌቲንቶ፥ ፃፌቲያ ማፃፋቶ ሃ ሙሌ ኣላሚ ጊዳናዋ ታው ማላቴና።</verse>
			</chapter>
		</book>
		<book number="44">
			<chapter number="1">
				<verse number="1">ቶፊሎሳ፥ ዬሱሲ ሳሉዋ ቤዳ ጋላሳይ ጋካናው፥ ኦꬃናዉኔ ታማሪሳናው ዶሜዳዋ ኡባባ ታኒ ታ ኮይሮ ማፃፋን ፃፋዲ። ሳሉዋ ባናፔ ካሴ ኢ ባሬ ዶሪዴ ኪቴዳዋንታ ጌሻ ኣያናን ኣዛዜዳ።</verse>
				<verse number="2">***</verse>
				<verse number="3">ኢ ባሬ ኪቴዳዋንቶ ኦይታሙ ጋላሳ ቤቲዲኔ ቃሲ ፆሳ ካዉቴꬃባ ኡንቱንቶ ኦዲዴ፥ ባሬ ዋዪያፔ ጉዪያን፥ ሃይቁዋፔ ዴንዴዳዋ ሲꬌ ባይናን ሎይꬂ ኣማንꬂዴ፥ ባሬና ኡንቱንታ ቤሴዳ።</verse>
				<verse number="4">ኡንቱንቱና ኢቲፔ ዴዒዴ፥ ኡንቱንታ ሃዋዳን ያጊዴ ኣዛዜዳ፤ «ዬሩሳላሜፔ ኬሶፒቴ፤ ሺን ሂንቴንቱ ታፔ ሲሴዳ ታ ኣቡ ሂንቴንቶ ኢማና ጊዴ ሂዶቴዳዋ ናጊቴ።</verse>
				<verse number="5">ኣዪሲ ጎፔ፥ ዮሃኒሲ ሃꬃን ፃማቄዳ፤ ሺን ጉꬃ ዎዲያፔ ጉዪያን፥ ጌሻ ኣያናን ሂንቴንቱ ፃማቄታኒታ» ያጌዳ።</verse>
				<verse number="6">ዬሱሲ ኪቴዳዋንቱ ዬሱሳና ጋኬቴዳ ዎዴ ኣ፥ «ጎዳው፥ ሃ ዎዲያን ኢስራዔላቱዋሲ ካዉቴꬃ ዛራኒ?» ያጊዴ ኦቼዲኖ።</verse>
				<verse number="7">ዬሱሲ ኡንቱንታ፥ «ታ ኣቡ ባሬ ጎዳቴꬃን ኬሬዳ ኣጌናኔ ዎዲያ ሂንቴንቱ ኤራናሳ ጊዴና።</verse>
				<verse number="8">ሺን ጌሻ ኣያናይ ሂንቴንቱ ቦላ ዎꬊያ ዎዴ፥ ዎልቃ ሂንቴንቱ ኣካኒታ፤ ያቲዴ ዬሩሳላሜኒኔ ዪሁዳ ጋዲያ ኡባን፥ ሳማሪያኒኔ ጋዲያ ጋፃ ኡባ ጋካናው ታው ማርካቲያዋንታ ጊዳኒታ» ያጌዳ።</verse>
				<verse number="9">ሄዋ ጌዳዋፔ ጉዪያን፥ ኡንቱንቱ ፄሊሺን፥ ꬎቁ ꬎቁ ጊዴ፥ ሳሉዋ ቢና፥ ኡንቱንቱ ኣይፊያፔ ሻሪ ኣ ጌንꬄዳ።</verse>
				<verse number="10">ዬሱሲ ቦላው ዴንዲያ ዎዴ፥ ኡንቱንቱ ሳሉዋ ጫዲ ፄሊሺን፥ ቦꬃ ማዩዋ ማዬዳ ላዑ ኣሳቱ ኤሌካ ኡንቱንቱ ማታን ኤቂዴ፥</verse>
				<verse number="11">«ጋሊላ ኣሳቶ፥ ሳሉዋ ፄሊዴ፥ ሂንቴንቱ ኣዪሲ ኤቄዲቴ? ሃ ሂንቴንቱፔ ሳሉዋ ቤዳ ዬሱሲ ሳሉዋ ቢያዋ ሂንቴንቱ ቤዔዳዋዳንካ፥ ሲሚዴ ያናዋ» ያጌዲኖ።</verse>
				<verse number="12">ሄዋፔ ጉዪያን፥ ዬሱሲ ኪቴዳዋንቱ ዴብሬ ዛይቴ ጌቴቲያ ዎጋራ ሚꬃ ዴሪያፔ ዬሩሳላሜ ሲሜዲኖ። ዎጋራ ሚꬃ ዴሪ ዬሩሳላሜፔ ኢቲ ኪሎ ሚቲሪያ ኬና።</verse>
				<verse number="13">ዬሱሲ ኪቴዳዋንቱ ዬሩሳላሜ ጌሊዴ፥ ባሬንቱ ዴዒያ ሳዓ ꬎቃ ፑዴ ኬሴዲኖ፤ ያ ኬሴዳዋንቱ ሱንꬃይ ጴፂሮሳ፥ ዮሃኒሳ፥ ያዪቆባ፥ ኢንዲራሳ፥ ፒሊጶሳ፥ ቶማሳ፥ ባርታላሞሳ፥ ማቶሳ፥ ኢልፒዮሳ ናዓ ያዪቆባ፥ ባሬ ጋዲያሲ ሴሌቲያ ሲሞናኔ ያዪቆባ ናዓ ዪሁዳ።</verse>
				<verse number="14">ሃዋንቱ ኡባቱ ማጫዋንቱና፥ ዬሱሳ ዳዪ ማይራሚናኔ ዬሱሳ ኢሻቱዋና ኡባይ ኢቲ ዎዛና ጊዲዴ፥ ኡባ ዎዴ ኢቲፔቴꬃን ዎሳው ሺቂኖ።</verse>
				<verse number="15">ሄ ዎዴ፥ ጴፂሮሲ ፄታኔ ላታማ ጊዲያ ኣማኒያ ኣሳ ሺቁዋን ኢቲፔ ዴዒያ ባሬ ኢሻቱዋ ጊዶን ዴንዲ ኤቂዴ፥ ሃዋዳን ያጌዳ፤</verse>
				<verse number="16">«ታናዳን ኣማኒያዋንቶ፥ ዬሱሳ ኦይቄዳዋንታ ካሌꬄዳ ዪሁዳባ ጌሻ ኣያናይ ካሴ ዳዊቴ ዶናን ኦዴዳ ፆሳ ማፃፋ ቃላይ ፖሌታናው ቤሴ።</verse>
				<verse number="17">ኣዪሲ ጎፔ፥ ዪሁዳ ኣስቆሮቱ ኑናና ዴዔ፤ ቃሲ ኑናና ኢቱዋ ጊዲ ፓይዴቲዴ ኦሱዋ ባጋይ ዴዓና ማላ ዶሬቴዳ» ያጌዳ።</verse>
				<verse number="18">ዪሁዳ ኣስቆሮቱ ባሬ ኢታ ኦሱዋን ዴሜዳ ሚሻን ጋዲያ ሻሜዳ፤ ሲንꬃው ጉፋኒዴ ኩንዲና፥ ኣ ኡሉ ጊዱዋፔ ዳኬቴዳ፤ ኣ ማራጪ ኡባይካ ካሬው ጱልፄቲ ኬሲ ኣጌዳ።</verse>
				<verse number="19">ዪሁዳ ቦላ ሃኔዳዋ ዬሩሳላሜን ዴዒያ ኣሳይ ኡባይ ሲሴዳ፤ ሄዋ ዲራው፥ ሄ ጋዲያ ባሬንቱ ቃላን ኣኬልዳማ ጊዴ ሱንꬄዲኖ፤ ሄዋ ቢሌꬃይ ሱꬃ ጋዲያ ጊያዋ።</verse>
				<verse number="20">ጴፂሮሲ ኦዲዴ፥ «ኣዪሲ ጎፔ፥ ማዚሙሪያ ማፃፋን፥ ‹ኣ ጎሊ ሜላ ኣቶ፤ ኦኒኔ ሄዋን ዴዖፖ› ቃሲ ‹ኣ ሱንꬃቴꬃካ ሃራይ ኣኮ› ጌቴቲዴ ፃፌቴዳ።</verse>
				<verse number="21">ሄዋ ዲራው፥ ኢቲ ኣሳይ ጎዳ ዬሱሳ ዴንዱዋ ማርካታናው፥ ኑናና ጋኬታናው ቤሴ፤ ዮሃኒሲ ፃማቄዳ ዎዲያፔ ዶሚዴ፥ ዬሱሲ ኑፔ ሳሉዋ ቤዳ ዎዲ ጋካናሲ፥ ጎዳ ዬሱሲ ኑናና ሃሜቴዳ ዎዲያ ኡባን ኢ ኑናና ዴዒያዋንቱፔ ኢቱዋ ጊዲ ሱንꬄታናው ቤሴ።»</verse>
				<verse number="22">***</verse>
				<verse number="23">ሄዋፔ ጉዬ ኣማኒያ ኣሳይ ዶሩዋሲ ዮስፆሳ ጊያ ባርሳባ ጌቴቲያ ዮሴፋኔ ማቲያሳ ላዑዋ ኤሴዲኖ።</verse>
				<verse number="24">ሄዋፔ ጉዪያን፥ ፆሳ ዎሲዴ፥ «ኡባ ዎዛና ኤሪያ ጎዳው፥ ዪሁዳ ኣስቆሮቱ ባሬሳ ባናው ዬጊዴ ቤዳ ኦሱዋኔ ዬሱሲ ኪቴዳ ኦሱዋ ሃዳራ ኣካናዳን፥ ሃ ላዑ ኣሳቱዋፔ ኢቱዋ ኔኒ ዶሬዳዋ ኑና ቤሳ» ያጌዲኖ።</verse>
				<verse number="25">***</verse>
				<verse number="26">ኡንቱንቱን ሳማ ዬጌዲኖ፤ ሳማይ ማቲያሳ ቦላን ዎꬊና፥ ማቲያሲ ዬሱሲ ኪቴዳ ታማኔ ኢቲ ኪቴታዋንቱና ፓይዴቴዳ።</verse>
			</chapter>
			<chapter number="2">
				<verse number="1">ጴንፄቆስቴ ጊያ ጋላሳይ ጋኬዳ ዎዴ፥ ኣማኒያዋንቱ ኡባቱ ኢቲፔ ጊዲዴ፥ ኢቲሳ ሺቂ ዴዒሺን፥</verse>
				<verse number="2">ዎልቃማ ጎቱዋዳን ጉሚያ ጉንꬃይ ዎዛና ኣꬄናን ሳሉዋፔ ዪዴ፥ ኡንቱንቱ ኡቴዳ ጎሊያ ኡባ ኩሜዳ።</verse>
				<verse number="3">ቃሲ ታማ ላጩዋዳን ፖዱጊያዌ ኡንቱንቶ ቤቲዴ፥ ሻኬቲ ሻኬቲ፥ ኡንቱንቱ ኡባ ቦላ ዎꬌዳ።</verse>
				<verse number="4">ኡንቱንቱ ኡባን ጌሻ ኣያናይ ኩሚዴ፥ ዱማ ዱማ ቃላን ሃሳያና ማላ፥ ኡንቱንታ ዳንዳዪሲና፥ ሃሳያ ዶሜዲኖ።</verse>
				<verse number="5">ሳዓን ዴዒያ ኣሳ ዜሬꬃ ኡባፔ ዪዴ፥ ፆሳው ያዪያ ኢቲፔ ዴዒያ ኣዪሁዳቱ ዬሩሳላሜን ዴዒኖ።</verse>
				<verse number="6">ሃ ጉንꬃ ሲሴዳ ዎዴ፥ ኣሳይ ኡባይ ሺቄዳ፤ ኡንቱንቱ ባሬንቱ ቃላን ቃላን ሃሳዪሺን ሲሴዳ ዲራው፥ ጊያዋ ꬋዬዲኖ።</verse>
				<verse number="7">ኣሳይ ኡባይ ማላሌቲዴኔ ሃዌ ኦራꬃባ ጊዴ፥ «ቤዒቴ፤ ሃ ሃሳዪያዋንቱ ኡባቱ ጋሊላ ኣሳቱዋ ጊዲኪኖ?</verse>
				<verse number="8">ያቲና፥ ኑኒ ኑ ዬሌቴዳ ጋዴ ቃላን ኡንቱንቱ ሃሳዪሺን ዋኒዴ ሲሴቶ?</verse>
				<verse number="9">ኑኒ ጳርቴ ኣሳቱ፥ ሜዶኔ ኣሳቱ፥ ኤላሜፄ ኣሳቱ፥ ላዑ ሻፋቱዋፔ ጊዱዋን ዴዒያዋንቱ፥ ዪሁዳን፥ ቃጳዶቂያን፥ ጳንፆሳን፥ ኢሲያን፥</verse>
				<verse number="10">ፒርጊያን፥ ጲኒፊሊያን፥ ጊብፄን፥ ቄሬና ባጋን ዴዒያ ሊቢያ ዎራዳቱዋን ዴዒያዋንቱ፥ ሮሜፔ ዬዳ ኢማꬃቱ፥ ኣዪሁዳቱ፥ ኣዪሁዳቴꬃው ላሜቴዳ ኑፔ ኣማሬዳዋንቱ፥ ቃሪፄሴ ኣሳቱኔ፥ ኣራቢያ ኣሳቱ፥ ፆሳይ ኦꬄዳ ዎልቃማ ኦሱዋ ኑ ቃላን ኡንቱንቱ ሃሳዪሺን ሲሴዶ» ያጌዲኖ።</verse>
				<verse number="11">***</verse>
				<verse number="12">ኡባይካ ማላሌቲዴ፥ ዬዉ ባሬንቶ ጌሌናን ኢፂና ባሬንቱ ጊዶን፥ «ላ ሃዌ ዋጊያዌ?» ያጌዲኖ።</verse>
				<verse number="13">ሺን ሃራ ኣሳቱ ኣማኒያዋንቱ ቦላን ቂሊጪዴ፥ «ሃዋንቱ ኡሺዴ ማꬆቴዲኖ» ያጌዲኖ።</verse>
				<verse number="14">ሺን ጴፂሮሲ፥ ዬሱሲ ኪቴዳ ሃራ ታማኔ ኢቲ ኪቴቶዋንቱና ዴንዲ ኤቂዴ፥ ባሬ ኮሻ ꬎቁ ኦꬂዴ፥ ኡንቱንቶ ሃዋዳን ያጊ ኦዴዳ፤ «ኣዪሁዳቶ፥ ቃሲ ዬሩሳላሜን ዴዒያ ኡባቶ፥ ታኒ ኦዲያዋ ሲሲቴ። ሃዌ ሂንቴንቶ ኤሬቶ፤ ሂንቴንቱ ቆፒያዋዳን፥ ሃዋንቱ ማꬆቲቤይኪኖ።</verse>
				<verse number="15">ኣዪሲ ጎፔ፥ ዎንታፔ ቢሮ ሄዙ ሳቴ ጊዴ።</verse>
				<verse number="16">ሺን ሃዌ ናቢያ ኢዩዔል ሃሳዬዳዋ።</verse>
				<verse number="17">«ኢ ሃሳዪዴ፥ ‹ፆሳይ ሃዋዳን ያጌዳ፤ ዎዲያ ዉርሴꬃን ሃዋዳን ሃናናዋ። ታኒ ኣሳ ኡባ ቦላን ታ ኣያና ጉሳና። ሂንቴንቱ ኣቱማ ናናይኔ ሂንቴንቱ ማጫ ናናይ ቲምቢቲያ ኦዳናዋንታ። ሂንቴንቱ ዎዳላ ናናይካ ሳፃ ቤዓናዋንታ፤ ሂንቴንቱ ጪማቱካ ኣኩሙዋ ኣኩሜታናዋንታ።</verse>
				<verse number="18">ሄ ጋላሳቱን ታ ኣቱማ ቆማቱዋ ቦላኒኔ ታ ማጫ ኣሺካራቱዋ ቦላን ታኒ ታ ኣያና ጉሳና። ሄዋፔ ጉዬ ኡንቱንቱ ቲምቢቲያ ኦዳናዋንታ።</verse>
				<verse number="19">ቃሲ ታኒ ቦላ ሳሉዋን ኦራꬃባ፥ ጋርሳ ሳዓንካ ማላታ ቤሳና። ሱꬃይ፥ ታማይኔ ሻሪያዳን ካሜዳ ጩዋይ ዴዓና።</verse>
				<verse number="20">ዎልቃማኔ ቦንቾ ጊዴዳ ጎዳ ጋላሳይ ጋካናፔ ካሴ ኣዋይ ꬉማና፤ ኣጌናይካ ሱꬃ ማላታና።</verse>
				<verse number="21">ሄ ዎዴ ሃዋዳን ሃናናዋ፤ ጎዳ ሱንꬃ ፄሲያ ኦኒኔ ኣታና› ያጌዳ።</verse>
				<verse number="22">«ኢስራዔሊያ ኣሳቶ፥ ሃ ቃላ ሲሲቴ፤ ናዚሬቲያ ዬሱሲ ሂንቴንቱ ጊዶን ፆሳይ ባሬናን ኦꬄዳ ዎልቃማ ኦሱዋን፥ ኦራꬃባኒኔ ማላታን ሂንቴንቶ ꬊሺሴዳ ኣሳ፤ ሄዋ ሂንቴንቱካ ኤሪታ።</verse>
				<verse number="23">ዬሱሲ ሂንቴንቶ ኢሜታና ማላ፥ ፆሳይ ካሴ ባሬ ሼኒያኒኔ ባሬ ኤራን ባሬ ቆፋ ቃቺ ዎꬄዳ፤ ያቲና፥ ኣ ሂንቴንቱ ናጋራንቻቱዋ ኩሺያን ማስቃሊያ ቦላ ሚሲማሪያን ꬊሺሲዴ፥ ካቂሲ ዎꬊሴዲታ።</verse>
				<verse number="24">ሺን ሃይቁ ዬሱሳ ኦይቃናው ዳንዳዪቤና ዲራው፥ ፆሳይ ሃይቁዋ ሴላ ኣፔ ꬋዪሲዴ፥ ኣ ዴንꬄዳ።</verse>
				<verse number="25">ኣዪሲ ጎፔ፥ ዳዊቴ ዬሱሳባ ሃዋዳን ያጌዳ፤ ‹ታኒ ሜቶቴናዳን፥ ጎዳይ ታ ኡሼቻን ዴዒያ ዲራው፥ ታኒ ኡባ ዎዴ ጎዳ ታ ማታን ቤዓይ።</verse>
				<verse number="26">ሄዋ ዲራው፥ ታ ዎዛናይ ናሼቴዳ፤ ታ ኢንፃርሳንካ ናሼቻይ ኩሜዳ። ቃሲ ታ ቦላይካ ሎዖ ዴዓና ጊዴ፥ ናሼቻን ናጌ።</verse>
				<verse number="27">ኣዪሲ ጎፔ፥ ታ ሼምፑዋ ሲዖሊያን ኣጋካ። ቃሲ ኔ ጌሻ ናዓ ኣኃካ ዎቄꬃካ።</verse>
				<verse number="28">ኔኒ ታና ዴዑዋ ኦጊያ ኤርሳዳ። ኔኒ ታናና ዴዒያዋን ታኒ ዳሪ ናሼታይ› ያጌዳ።</verse>
				<verse number="29">«ኢሻቶ፥ ኑ ኣዋቱዋ ካፑዋ ዳዊቴባ ታኒ ሂንቴንቶ ጌሻዴ ኦዳናው ቤሴ፤ ዳዊቴ ሃይቂዴ ሞጌቴዳ፤ ኣ ዱፉ ሃቼ ጋካናዉካ ኑ ማታን ዴዔ።</verse>
				<verse number="30">ዳዊቴ ናቢያ ጊዴዳ ዲራዉኔ ፆሳይ ኣ ናና ዜሬꬃፔ ኢቱዋ ኣ ካዉቴꬃ ኦይዲያን ኡቲሳናው ኣው ጫቄዳዋ ኤሬዳ ዲራው፥</verse>
				<verse number="31">ኪሪስቶሳ ዴንዱዋ ሲንꬃው ፄሊዴ፥ ‹ኣ ሼምፑ ሲዖሊያን ኣቲቤና፤ ኣ ቦላይካ ዎቂቤና› ጊዴ ኦዴዳ።</verse>
				<verse number="32">«ፆሳይ ዬሱሳ ሃይቁዋፔ ዴንꬄዳዋሲ ኑኒ ኡባይ ማርካ።</verse>
				<verse number="33">ሄዋ ዲራው፥ ፆሳይ ባሬፔ ኡሼቻ ባጋን ኣ ꬎቁ ꬎቁ ኡዲዴ፥ ኣው ጌሻ ኣያና ኢማና ጌዳዋዳን፥ ጌሻ ኣያና ኣኪዴ፥ ሃዋ ሂንቴንቱ ሃዒ ቤዒያዋኔ ሲሲያዋ ኑ ቦላ ጉሴዳ።</verse>
				<verse number="34">ኣዪሲ ጎፔ፥ ዳዊቴ ባሬ ሁጴው ሳሉዋ ኬሲቤና፤ ሺን ያጌዳ፤ ‹ጎዳይ ታ ጎዳ፤ «ታኒ ኔ ሞርኬቱዋ ኔኒ ጌዲያን ዬꬋ ኤቂያዋ ኦꬃና ጋካናው ሃዋን ታፔ ኡሼቻ ባጋና ኡታ» ጌዳ› ያጌዳ።</verse>
				<verse number="35">***</verse>
				<verse number="36">«ሄዋ ዲራው፥ ፆሳይ ማስቃሊያ ቦላ ሚሲማሪያን ሃ ሂንቴንቱ ꬊሺዴ ካቄዳ ዬሱሳ ጎዳኔ ኪሪስቶሳ ኦꬄዳዋ ኢስራዔሊያ ኣሳ ዜሬꬃይ ኡባይ ቱሙፔ ኤሮ» ያጌዳ።</verse>
				<verse number="37">ኣሳይ ጴፂሮሲ ጌዳዋ ሲሴዳ ዎዴ፥ ኣሳው ዎዛናይ ዳሮፔ ቦሼቲና፥ ጴፂሮሳኔ ዬሱሲ ኪቴዳ ሃራቱዋ፥ «ኑ ኢሻቶ፥ ያቲና ኑኒ ኣያ ኡዳኔ?» ያጌዲኖ።</verse>
				<verse number="38">ጴፂሮሲ ኡንቱንታ፥ «ሂንቴንቱ ናጋራይ ኣቶ ጌቴታና ማላ፥ ናጋራፔ ሲሚዴ፥ ሂንቴንቱ ሁጲያን ሁጲያን ዬሱሲ ኪሪስቶሳ ሱንꬃን ፃማቄቲቴ። ፆሳይ ኢሚያ ጌሻ ኣያና ሂንቴንቱ ኣካና።</verse>
				<verse number="39">ኣዪሲ ጎፔ፥ ፆሳይ ኢማና ጌዳ ቃላይ ሂንቴንቱሳ፥ ሂንቴንቱ ናናቱዋሳኔ ጎዳይ ኑ ፆሳይ ባሬኮ ፄሲያ ሃኩዋን ዴዒያዋንቱ ኡባሳ» ያጌዳ።</verse>
				<verse number="40">ጴፂሮሲ ኡንቱንቶ ቃላ ሃራካ ጉጂ ማርካቲዴ፥ «ሃ ዎዲያ ጌላ ኣሳፔ ሂንቴንቱ ሁጲያ ኣሺቴ» ያጊዴ ዞሬዳ።</verse>
				<verse number="41">ጴፂሮሲ ኦዴዳዋ ኣኬዳዋንቱ ፃማቄቴዲኖ፤ ሄ ጋላሲ ሄዙ ሻዓ ጊዲያ ኣሳይ ኣማኔዲኖ።</verse>
				<verse number="42">ኡንቱንቱ ዬሱሲ ኪቴዳዋንቱ ቲሚርቲያን፥ ኢቲፔቴꬃን ኡኪꬃ ሜንꬂ ሚያዋኒኔ ፆሳ ዎሳን ጌንጪኖ።</verse>
				<verse number="43">ዬሱሲ ኪቴዳዋንቱ ኩሺያን ዳሮ ኦራꬃባይኔ ማላታቱ ኦሴቲና፥ ኣሳ ኡባ ያሻይ ኦይቄዳ።</verse>
				<verse number="44">ኣማኔዳ ኡባቱ ኢቲፔ ዴዒኖ፤ ቃሲ ባሬንቶ ዴዒያባ ኡባካ ኢቲፔ ሻኪ ኣኬዲኖ።</verse>
				<verse number="45">ኡንቱንቱ ባሬንቱ ጋዲያኔ ባሬንቶ ዴዒያባ ዛሊዒ ዛሊዒዴ፥ ኦናኔ ኮሼዳ ኬና ሚሻ ኡባው ሻኬዲኖ።</verse>
				<verse number="46">ቃሲ ኡባ ጋላሲ፥ ኢቲ ዎዛና ጊዲዴ፥ ጌሻ ጎሊያን ፓጬናን ጋኬቲዴ፥ ባሬንቱ ጎሌ ጎሌ ፄሴቲዴ ናሼቻኒኔ ፓሺካ ዎዛናን ቁማ ሚኖ።</verse>
				<verse number="47">ፆሳ ጋላቲዴ፥ ኣሳ ኡባን ሳቤቴዲኖ። ቃሲ ጎዳይ ኣማኒ ኣቲያዋንታ ጋላሲ ጋላሲካ ኡንቱንቱ ቦላ ጉጄ።</verse>
			</chapter>
			<chapter number="3">
				<verse number="1">ኢቲ ጋላሲ፥ ጴፂሮሲኔ ዮሃኒሲ ፆሳ ዎሳናው ኡዱፑ ሳቲያን ጌሻ ጎሊያ ቤዲኖ።</verse>
				<verse number="2">ዬሌቶዴፔ ዶሚዴ፥ ጉንዳ ጊዲዴ ዴዒያ ኢቲ ቢታኒ ጌሻ ጎሊያ ጌሊያ ኣሳፔ ሚሻ ዎሳናው፥ ኡባ ጋላሲ ዳሪ ሎዓ ጊያ ጌሻ ጎሊያ ፔንጊያን ኣሳይ ኣፊዴ ዎꬂያዌ ዴዔ።</verse>
				<verse number="3">ሄ ዎባ ቢታኒ፥ ጴፂሮሲኔ ዮሃኒሲ ጌሻ ጎሊያ ጌላና ሃኒሺን ቤዒዴ፥ ሚሻ ኡንቱንታ ዎሴዳ።</verse>
				<verse number="4">ጴፂሮሲ ዮሃኒሳና ኣ ጫዲ ፄሊዴ፥ «ኑኮ ሃ ፄላ» ያጌዳ።</verse>
				<verse number="5">ዎባ ቢታኒ ኡንቱንቱፔ ኢቲባ ኣካናው ኮዪዴ፥ ኡንቱንቱኮ ፄሌዳ።</verse>
				<verse number="6">ሺን ጴፂሮሲ ኣ፥ «ታው ሚሻይ ባዋ፤ ሺን ታው ዴዒያባ ታኒ ኔው ኢማና፤ ናዚሬቲያ ዬሱሲ ኪሪስቶሳ ሱንꬃን ዴንዳዴ ሃሜታ» ያጌዳ።</verse>
				<verse number="7">ያቲዴ፥ ዎባ ቢታኒያ ባሬ ኡሼቻ ኩሺያን ኦይቂዴ፥ ፑዴ ዴንꬄዳ፤ ኤሌካ ኣ ጌዲኔ ሜሺ ሜቄꬃይ ሚኒ ኣጌዳ።</verse>
				<verse number="8">ቢታኒ ፑዴ ጉፒዴ፥ ዴንዲ ኤቄዳ፤ ያኔ ሃኔ ሃሜታ ዶሜዳ። ሄዋፔ ጉዪያን ሃሜቲዴ፥ ጉፒዲኔ ፆሳ ጋላቲዴ፥ ኡንቱንቱና ኢቲፔ ጌሻ ጎሊያ ጌሌዳ።</verse>
				<verse number="9">ኢ ሃሜቲሺናኔ ፆሳ ጋላቲሺን፥ ኣሳይ ኡባይ ኣ ቤዔዳ።</verse>
				<verse number="10">ያቲዴ፥ ሚሻ ዎሳናው ዳሪ ሎዓ ጊያ ጌሻ ጎሊያ ፔንጊያን ኡቴዳዌ ኣ ጊዴዳዋ ኣኬኬዲኖ፤ ኢ ሃኔዳዋ ቤዒዴ ማላሌቴዲኖ።</verse>
				<verse number="11">ቢታኒ ጴፂሮሳኔ ዮሃኒሳ ኦይቂ ኡቴዳ ዎዴ፥ ኣሳይ ኡባይ ማላሌቲዴ፥ ሶሎሞኔ ባራንዳ ጊያሳን ኢቲፔ ኡንቱንቱኮ ዎፄዲኖ።</verse>
				<verse number="12">ጴፂሮሲ ኣሳ ቤዔዳ ዎዴ ኡንቱንቶ ያጌዳ፤ «ኢስራዔሊያ ኣሳቶ፥ ኣዪሲ ሃዎ ማላሌቲቴ? ዎይ ኣዪሲ ኑና ጫዲ ፄሊቴ? ኑኒ ኑ ዎልቃን ዎይ ፆሳ ማላቲያዋን ሃ ቢታኒያ ሃሜꬄዳዋ ሂንቴንቶ ማላቲ?</verse>
				<verse number="13">ኣብራሃሞ ፆሳይ፥ ዪሳቃ ፆሳይ፥ ያዪቆባ ፆሳይ፥ ኑ ኣዋቱዋ ፆሳይ፥ ሂንቴንቱ ኣꬂ ኢሜዳዋ ጲላፆሲ ቢላናው ቆፒ ኡቴዳ ዎዴ፥ ሂንቴንቱ ኣ ሲንꬃን፥ ‹ኑኒ ኣ ኤሮኮ› ጌዳ ባሬ ናዓ ዬሱሳ ቦንቼዳ።</verse>
				<verse number="14">ሺን ሂንቴንቱ ጌሻኔ ፂሉዋ፥ ‹ኑኒ ኣ ኤሮኮ› ጊዴ፥ ሼምፑዋ ዎꬌዳዋ ኣ ዲራ ሂንቴንቶ ቢላናው ጲላፆሳ ዎሴዲታ።</verse>
				<verse number="15">ዴዑዋ ኢሚያዋ ሂንቴንቱ ዎꬌዲታ፤ ሺን ፆሳይ ሃይቁዋፔ ኣ ዴንꬄዳዋሲ ኑኒ ማርካ።</verse>
				<verse number="16">ሃ ዎባ ቢታኒያ ዬሱሳ ሱንꬃ ዎልቃይ ሚኒሴዳ፤ ሂንቴንቱ ቤዒያዌኔ ኤሪያዌካ ኢ ኣ ሱንꬃን ኣማኒያዋን ኦሴቴዳ፤ ሃ ሂንቴንቱ ኡባ ሲንꬃን ኣ ሃዋዳን ሎይꬄዳዌ፥ ዬሱሳ ኢ ኣማኒያዋ።</verse>
				<verse number="17">«ሃዒካ ታናዳን ኣማኒያዋንቶ፥ ሂንቴንቱካ ሂንቴንታ ካሊያዋንቱዳን፥ ኤሬናን ኦꬄዳዋ ታኒ ኤራይ።</verse>
				<verse number="18">ሺን ፆሳይ ቤኒ፥ ናባቱዋ ኡባቱዋ ዶናን፥ ‹ኪሪስቶሲ ዋዬታና ቤሴ› ያጊዴ ኦዴዳ፤ ባሬ ኦዴዳዋካ ሄዋዳን ፖሌዳ።</verse>
				<verse number="19">ሲሚ ፆሳይ ሂንቴንቱ ናጋራ ማራናዳን፥ ጎዳ ማታፔ ኣያና ሚኖቴꬃ ዎዲ ሂንቴንቶ ያናዳኒኔ ፆሳይ ዬሱሲ ኪሪስቶሳ ካሴ ሂንቴንቶ ኦዴቶዋዳን ዬዳናዳን፥ ሂንቴንቱ ናጋራ ፓፂዴ ፆሳኮ ሲሚቴ።</verse>
				<verse number="20">***</verse>
				<verse number="21">ፆሳይ ጌሻ ጊዴዳ ባሬ ናባቱዋ ዶናን ቤኒፔ ዶሚዴ ሃሳዬዳዋዳን፥ ኡባባይ ኦራፂያ ዎዲ ጋካናው፥ ዬሱሲ ሳሉዋን ጋሚዓናው ቤሴ።</verse>
				<verse number="22">ሙሴ፥ ‹ጎዳይ ፆሳይ፥ ሂንቴንቱ ዛሪያ ጊዶፔ ሂንቴንቶ ታናዳን ናቢያ ዴንꬃና፤ ሂንቴንቱ ኢ ጊያዋ ኡባ ሲሲቴ።</verse>
				<verse number="23">ሄ ናቢ ኦዲያዋ ሲሴና ኣሳይ ኦኒኔ ኣሳ ጊዶፔ ሻኬቲ ꬋዮ› ያጌዳ።</verse>
				<verse number="24">«ቃሲ ሳሜላፔ ዶሚዴ፥ ኣፔ ካላ ዴንዴዳ ናባቱ ኡባቱ፥ ሃ ዎዲያባ ኦዴዲኖ።</verse>
				<verse number="25">ሂንቴንቱ ናባቱዋ ናና፤ ቃሲ ፆሳይ ኣብራሃሞሲ፥ ‹ሳዓን ዴዒያ ኣሳ ኡባ ታኒ ኔ ዜሬꬃ ባጋና ኣንጃና› ያጊዴ ኑ ኣዋቱዋና ጫቄዳ ጫቁዋ ላቲያ ናና።</verse>
				<verse number="26">ፆሳይ ሂንቴንታ ኡባቱዋ ሂንቴንቱ ኢታ ኦሱዋፔ ዛሪዴ ኣንጃና ማላ፥ ባሬ ቆማ ዴንꬂዴ፥ ሂንቴንቶ ኮይሮ ዬዴዳ» ያጌዳ።</verse>
			</chapter>
			<chapter number="4">
				<verse number="1">ጴፂሮሲኔ ዮሃኒሲ ኣሳሲ ኦዲሺን፥ ቄሳቱዋ ካፓቱ፥ ጌሻ ጎሊያ ዎታዳራቱዋ ኣዛዚያዌኔ ሳዱቃዋናቱ፥</verse>
				<verse number="2">ኡንቱንቱ ኣሳ ታማሪሲያ ዲራዉኔ ሃራ ኣሳቱ ሃይቁዋፔ ዴንዳናዎ ማርካ ጊዳና ማላ፥ ዬሱሲ ሃይቁዋፔ ዴንዴዳዋ ኦዴዳ ዲራው፥ ዳሪ ዪሎቲዴ፥ ኡንቱንቱኮ ዬዲኖ።</verse>
				<verse number="3">ኡንቱንታ ኦይቂዴ፥ ሳዓይ ኦማርሲዲጎ ዲራው ዎንታናሲ ቃሾ ጎሌ ጌሊሴዲኖ።</verse>
				<verse number="4">ሺን ቃላ ሲሴዳዋንቱፔ ጮራቱ ኣማኔዲኖ፤ ኣቱማ ኣሳ ፓይዱ ኢቼሹ ሻዓ ኬና ጊዴዳ።</verse>
				<verse number="5">ዎንቴꬃ ጋላሲ፥ ኡንቱንታ ሞዲያዋንቱ፥ ኣዪሁዳ ኣሳ ጪማቱ፥ ሙሴ ሂጊያ ታማርሲያዋንቱ፥ ቄሳቱዋ ኡባቱዋ ካፓቱ ሃኒ፥ ቃያፊ፥ ዮሃኒሲ ኢስኪንዲሪኔ ቄሳቱዋ ኡባቱዋ ካፓቱዋ ዳባቱ ኡባይ ዬሩሳላሜን ሺቄዲኖ።</verse>
				<verse number="6">***</verse>
				<verse number="7">ዬሱሲ ኪቴዳዋንታ ባሬንቱ ጊዱዋን ኤሲዴ፥ «ኣያ ዎልቃን ዎይ ኦ ሱንꬃን ሃዋ ሂንቴንቱ ኦꬄዲቴ?» ያጊዴ ኦቼዲኖ።</verse>
				<verse number="8">ሄ ዎዴ ጴፂሮሲ ባሬናን ጌሻ ኣያናይ ኩሚና፥ ኡንቱንታ ሃዋዳን ያጌዳ፤ «ኣሳ ካሌꬂያዋንቶ፥ ኣዪሁዳ ኣሳ ጪማቶ፥</verse>
				<verse number="9">ሃቼ ሃ ሃርጋንቻ ቢታኒያሲ ኦሴቴዳ ሎዖ ኦሱዋባኔ ኢ ዋኒ ፓፄዴንቶ፥ ሂንቴንቱ ኑና ኦቾፔ፥</verse>
				<verse number="10">ማስቃሊያ ቦላ ሚሲማሪያን ሂንቴንቱ ꬊሺዴ ካቂና፥ ፆሳይ ሃይቁዋፔ ዴንꬄዳ ናዚሬቲያ ዬሱሲ ኪሪስቶሳ ሱንꬃን ሃ ቢታኒ ፓፂዴ፥ ሂንቴንቱ ሲንꬃን ኤቄዳዌ ሂንቴንቱ ኡባሲኔ ኢስራዔሊያ ኣሳ ኡባው ኤሬቶ።</verse>
				<verse number="11">ጎሊያ ኬፂያዋንቱ ሂንቴንቱ ካꬊዴ ኢፄዳ ቱሳይ ጎሊያ ኡባ ቶኪያ ኮሺያ ቱሳ ጊዴዳ።</verse>
				<verse number="12">ኣሳይ ኣቶቴꬃ ዬሱሳ ባጋና ዴማናፔ ኣቲን፥ ሃራ ኦ ባጋናኔ ዴሜና፤ ኑኒ ኣ ሱንꬃን ኦꬃናው ቤሴ፤ ኣዪሲ ጎፔ፥ ፆሳይ ሳሉዋፔ ጋርሳን ኣሳሲ ኢሜዳ ሃራ ሱንꬃይ ባዋ» ያጌዳ።</verse>
				<verse number="13">ሺቁዋ ኣሳይ ጴፂሮሲኔ ዮሃኒሲ ፃሌዳ ፃላ ቤዔዳ ዎዴ፥ ኡንቱንቱ ታማሪቤና ጮ ኣሳ ጊዴዳዋ ኣኬኪዴ ማላሌቴዲኖ፤ ኡንቱንቱ ዬሱሳና ዴዒያዋካ ኤሬዲኖ።</verse>
				<verse number="14">ቃሲ ፓፄዳ ቢታኒ ጴፂሮሳናኔ ዮሃኒሳና ኤቄዳዋ ኣሳይ ቤዒዴ፥ ጊያዋ ꬋዬዲኖ።</verse>
				<verse number="15">ሺን ጴፂሮሲኔ ዮሃኒሲ ሺቁዋፔ ካሬ ኬሳና ማላ ኣሳይ ኣዛዚዴ፥ ባሬ ጊዶን ዞሬቲዴ፥</verse>
				<verse number="16">«ሃ ኣሳቱዋ ኣያ ኡዳኔ? ኣዪሲ ጎፔ፥ ኡንቱንቱ ኩሺያን ኦሴቴዳ ዎልቃማ ማላታቱ ዬሩሳላሜን ዴዒያ ኡባው ቤቴዳ። ኑኒ ሄዋ ኤሮኮ ጋናው ዳንዳዮኮ።</verse>
				<verse number="17">ሺን ዬዉ ኣሳው ላሌቴና ማላ፥ ሃዋፔ ሲንꬃው ሃ ኣሳቱ ዬሱሳ ሱንꬃ ኦሲኔ ኦዴናዳን፥ ሚኒሲዴ ኡንቱንታ፥ ‹ሂንቴና ኤሪቴ› ጎይቴ» ያጌዲኖ።</verse>
				<verse number="18">ኡንቱንቱ ፄሲዴ፥ ዬሱሳ ሱንꬃ ሙሌካ ዴንꬄናዳኒኔ ኣባ ታማሪሴናዳን ኣዛዜዲኖ።</verse>
				<verse number="19">ሺን ጴፂሮሲኔ ዮሃኒሲ ዛሪዴ፥ «ፆሳው ኤኖ ጊያዋ ኣጊዴ፥ ሂንቴንቶ ኤኖ ጊያዌ ፆሳ ሲንꬃን ሎዔንቶኔ ኣኔ ሂንቴ ፒርዲቴ።</verse>
				<verse number="20">ኣዪሲ ጎፔ፥ ኑኒ ቤዔዳባኔ ሲሴዳባ ኦዴናን ኣጋናው ዳንዳዮኮ» ያጊዴ ሺቄዳ ኣሳው ኦዴዲኖ።</verse>
				<verse number="21">ሺቄዳ ኣሳይ ኡንቱንታ ሙራናው ጋሶቲያባይ ꬋዪና፥ ላዔꬁዋ ዳሪሲ ፓሉሜቲዴ፥ ሃኔዳባው ኣሳይ ኡባይ ፆሳ ጋላቲያ ዲራው፥ ኡንቱንታ ቢሊዴ ዬዴዲኖ።</verse>
				<verse number="22">ሄ ሃርጊያፔ ፓꬂያ ማላታቱ ኣው ኦሴቴዳ ቢታኒ ዬሌቶዴፔ ላይꬃይ ኣው ኦይታሙዋፔ ኣꬌዳ።</verse>
				<verse number="23">ጴፂሮሲኔ ዮሃኒሲ ቢሌቲዴ፥ ባሬንቱ ዳባቱዋኮ ቢዴ፥ ቄሳቱዋ ካፓቱኔ ኣዪሁዳ ጪማቱ ባሬንታ ጌዳባ ኡባ ኡንቱንቶ ኦዴዲኖ።</verse>
				<verse number="24">ኡንቱንቱ ሄዋ ሲሴዳ ዎዴ፥ ኢቲ ዎዛና ጊዲዴ፥ ፆሳ ሃዋዳን ያጊዴ ዎሴዲኖ፤ «ኡባ ሞዲያ ጎዳው፥ ሳሉዋ፥ ሳዓ፥ ኣባኔ ኡንቱንቱ ጊዶን ዴዒያ ኡባባ ሜꬌዳዎ፥</verse>
				<verse number="25">ኔኒ ኔው ኦꬂያ ኑ ኣዉዋ ዳዊቴ ዶናን ጌሻ ኣያናን ሃሳያዴ፥ ‹ኣዪሁዳ ጊዴና ኣሳይ ኣዪሲ ዪሎቴዴ? ቃሲ ኣሳይ ኣዪሲ ዳንቤናባው ማቄቴዴ?</verse>
				<verse number="26">ሳዓ ካታቱ ጊጌቴዲኖ፤ ጋዲያ ሞዲያዋንቱ ጎዳ ቦላኒኔ ኢ ኦኬዳ ኪሪስቶሳ ቦላ ኢቲፔ ዴንዴዲኖ› ያጋዴ ሃሳያዳ።</verse>
				<verse number="27">«ኣዪሲ ጎፔ፥ ሄሮዲሲኔ ጴንፄናዊያ ጲላፆሲ ኣዪሁዳ ጊዴና ኣሳናኔ ኢስራዔሊያ ኣሳና፥ ኔኒ ኦኬዳ ኪሪስቶሳ ኔ ጌሻ ናዓ ዬሱሳ ቦላ ዴንዳናው፥ ሃ ካታማን ሺቄዳዌ ቱማ።</verse>
				<verse number="28">ቃሲ ኔኒ ኔ ዎልቃኒኔ ኔ ሼኒያን ሃናና ጋዴ ቆፓ ኡቴዳባ ኡባ ኦꬃናው ሺቄዲኖ።</verse>
				<verse number="29">ሃዒካ ጎዳው፥ ኡንቱንቱ ናሲያ ፄላ፤ ኑኒ ኔና ካሊያዋንቱ፥ ኔ ቃላ ኩሜንꬃ ቆንጬቴꬃን ኦዳናዳን፥ ኑና ዳንዳዪሳ።</verse>
				<verse number="30">ፓꬃናው ኔ ዎልቃ ቤሳ፤ ቃሲ ኔ ጌሻ ናዓ ዬሱሳ ሱንꬃን ኦራꬃባኔ ማላታ ኦሲሳ» ጊዴ ዎሴዲኖ።</verse>
				<verse number="31">ኡንቱንቱ ፆሳ ዎሴዳዋፔ ጉዪያን፥ ሄ ኡንቱንቱ ሺቄዳሳይ ቃፄዳ። ኡንቱንቱ ኡባን ጌሻ ኣያናይ ኩሚና፥ ፆሳ ቃላ ቆንጬቴꬃን ኦዴዲኖ።</verse>
				<verse number="32">ኣማኒያዋንቱ ኡባቱ ቆፋኒኔ ዎዛናን ኢቱዋ ጊዴዲኖ። ኡንቱንቱ ሜሂ ኡባይ ኢቲፔ ዴዒያዋፔ ኣቲን፥ ባሬው ዴዔዳባ ኦኒኔ ባሬንቱባ ጊቤና።</verse>
				<verse number="33">ዬሱሲ ኪቴዳዋንቱ ጎዳ ዬሱሲ ሃይቁዋፔ ዴንዴዳዋ ዎልቃማ ዎልቃን ማርካቲኖ፤ ቃሲ ፆሳይ ኡንቱንቶ ኡባው ኣꬎ ኬካቴꬃ ዳሪሲዴ ኢሜዳ።</verse>
				<verse number="34">ኣማኒያዋንቱ ጊዶን ሜቶታንቻይ ኢቱኔ ባዋ፤ ኣዪሲ ጎፔ፥ ቢታይ ዎይ ጎሊ ዴዒያዋንቱ ኡባቱ ዛሊዒዴ፥ ኣኬዳ ሚሻ ኣሂዴ፥</verse>
				<verse number="35">ዬሱሲ ኪቴዳዋንቱሲ ኢሚኖ፤ ሄ ሚሻይ ኣሳው ኮሺያዋዳን ሻኬቲ፥ ሁጲያን ሁጲያን ኢሜቴ።</verse>
				<verse number="36">ቆጲሮሳ ጌቴቲያ ሳን ዬሌቴዳ ዮሴፋ ጊያ ሌዊያ ዛሪ ኢቱ ዴዔ፤ ኣ ሱንꬃ ዬሱሲ ኪቴዳዋንቱ ባርናባሳ ጌዲኖ። ሄዋ ቢሌꬃይ «ሜንꬄꬂያ ናዓ» ጊያዋ።</verse>
				<verse number="37">ባርናባሲ ባሬው ዴዒያ ጋዲያ ዛሊዔዳ ሚሻ ኣሂዴ፥ ዬሱሲ ኪቴዳዋንቱሲ ኢሜዳ።</verse>
			</chapter>
			<chapter number="5">
				<verse number="1">ኢቲ ሃናኒያ ጌቴቲያ ቢታኒ ባሬ ማቻቲ ሳጲሪና ጋዲያ ዛሊዔዳ።</verse>
				<verse number="2">ሄ ዛሊዔዳ ሚሻፔ ባሬ ማቻታ ኤሪሺን ኣሺዴ፥ ኣቶዋ ዬሱሲ ኪቴዳዋንቱሲ ኢሜዳ።</verse>
				<verse number="3">ሺን ጴፂሮሲ ሃናኒያ፥ «ኔኒ ጌሻ ኣያና ጪማዴ ኔ ጋዲያ ዛሊዔዳ ሚሻፔ ሻካ ኣሻና ማላ፥ ፃላሂ ኔ ዎዛናን ኣዪሲ ጌሌዴ?</verse>
				<verse number="4">ኔኒ ዛሊዓናፔ ካሴ ጋዲ ኔዋ ጊዴኔ? ቃሲ ኔኒ ዛሊዓ ሲሚናካ ሚሻይ ኔሳ ጊዴኔ? ያቲና፥ ሃዋ ማላባ ኦꬃናው ኣዪሲ ኔ ዎዛናን ቆፓዲ? ኔኒ ፆሳው ዎርዶቶዋፔ ኣቲን፥ ኣሳው ዎርዶታቤይካ» ያጌዳ።</verse>
				<verse number="5">ሃናኒ ሄ ቃላ ሲሴዳ ማንዒያንካ ኩንዲዴ ሃይቂ ኣጌዳ፤ ሄዋ ሲሴዳ ኡባይ ዳሮ ያዬዳ።</verse>
				<verse number="6">ዎዳላ ኣሳቱ ሶይ ጌሊዴ፥ ኣ ኣኃ ፃፂዴ፥ ካሬው ኬሲ ኣ ሞጌዲኖ።</verse>
				<verse number="7">ሄዙ ሳቴ ጊዶዋፔ ጉዪያን፥ ሃናኒያ ማቻታ ሄዋ ኤሬናን ዴዓዴ ጌላዱ።</verse>
				<verse number="8">ጴፂሮሲ ኢዞ፥ «ሂንቴንቱ ጋዲያ ሃኒ ኬና ሚሻን ዛሊዔዲቴ? ኣኔ ታው ኦዳ» ያጌዳ። ኢዛ፥ «ኤ ሃኒ ኬና ሚሻን ዛሊዔዶ» ያጋዱ።</verse>
				<verse number="9">ጴፂሮሲ ሚሺራቶ፥ «ኔኒኔ ኔ ኣሲናይ ጎዳ ኣያና ፓጫናው ኣዪሲ ዞሬቴዲቴ? ቤዓ፤ ኔ ኣሲና ሞጌዳ ኣሳቱ ካሬን ዴዒኖ፤ ኔ ኣኃካ ኡንቱንቱ ካሬ ኬሳና» ያጌዳ።</verse>
				<verse number="10">ሚሺራታ ሄ ማንዒያንካ ጴፂሮሳ ጌዲያ ማታን ኩንዳዴ ሃይቃ ኣጋዱ፤ ዎዳላ ኣሳቱ ጌሊያ ዎዴ ሃይቄዳዉኖ ዴሚዴ፥ ካሬ ኬሴዳዋፔ ጉዬ፥ ኢዚ ኣሲና ዱፉዋ ማታን ሞጌዲኖ።</verse>
				<verse number="11">ኣማኒያ ኣሳ ኡባይኔ ሄዋ ሲሴዳ ሃራ ኣሳይ ኡባይ ዳሪ ያዬዳ።</verse>
				<verse number="12">ዬሱሲ ኪቴዳዋንቱ ዳሮ ማላታኔ ኦራꬃባ ኣሳ ጊዶን ኦꬂኖ፤ ኣማኒያ ኡባቱ ሶሎሞኔ ባራንዳን ኢቲፔ ሺቂኖ።</verse>
				<verse number="13">ሃራ ኣሳፔ ኡንቱንቱና ጋኬታናው ሃራይ ኣቶ ኢቱኔ ፃሊቤና፤ ሺን ኣሳይ ኡንቱንታ ቦንቼ።</verse>
				<verse number="14">ኣማኒያ ኣቱማ ኣሳይኔ ማጫ ኣሳይ ካሴዋፔ ጮራይ ጎዳሲ ጉጄቴ።</verse>
				<verse number="15">ሄዋ ዲራው፥ ኣሳይ ሃርጋንቻቱዋ ሻንቻማኒኔ ሳሌናን ቄሪ ቶኪዴ፥ ጴፂሮሲ ሄዋና ኣꬊያ ዎዴ ሃራይ ኣቶ፥ ኣው ኩዌንቶኔ ኡንቱንቱፔ ኢቱዋ ኢቱዋ ቦላና ኣꬋና ማላ፥ ካታማ ኦጊያ ዶና ኬሲዴ ዎꬄ።</verse>
				<verse number="16">ቃሲ ጮራ ኣሳይ ዬሩሳላሜ ማታን ዴዒያ ካታማቱዋፔ ሃርጋንቻቱዋኔ ኢታ ኣያናን ኦይቄቴዳ ኣሳቱዋ ኣኪ ዬዲኖ፤ ኡባቱካ ፓፄዲኖ።</verse>
				<verse number="17">ሄዋፔ ሲሚና ቄሳቱዋ ካፑኔ ኣናና ዴዒያ ሳዱቃዋናቱ ኡባቱ ዬሱሲ ኪቴዳዋንታ ዳሮ ቃናቲዴ፥ ኡንቱንቱ ቦላ ዴንዴዲኖ።</verse>
				<verse number="18">ቃሲ ዬሱሲ ኪቴዳዋንታ ኦይቂዴ፥ ኡባ ኣሳ ቃቺያ ጎሊያን ዬጌዲኖ።</verse>
				<verse number="19">ሺን ጎዳ ኪታንቻይ ቃማ ቃሾ ጎሌ ፔንጊያ ዶዪዴ፥ ዬሱሲ ኪቴዳዋንታ ካሬ ኬሲዴ፥</verse>
				<verse number="20">«ሂንቴንቱ ቢዴ፥ ጌሻ ጎሊያን ኤቂዴ፥ ሃ ኦራꬃ ዴዑዋ ቃላ ኡባ ኣሳው ኦዲቴ» ያጌዳ።</verse>
				<verse number="21">ዬሱሲ ኪቴዳዋንቱ ሄዋ ሲሴዳ ዎዴ፥ ዎንቱማꬃን ጌሻ ጎሊያ ጌሊዴ፥ ታማርሳናው ዶሜዲኖ። ቃሲ ቄሳቱዋ ካፑኔ ኣናና ዴዒያዋንቱ ዪዴ፥ ሺቄዳ ኣሳና ኢስራዔሊያ ጪማቱዋ ኡባቱዋ ኢቲፔ ፄሲዴ፥ ዬሱሲ ኪቴዳዋንታ ባሬንቱ ሲንꬃ ኣሃና ማላ፥ ዎታዳራቱዋ ቃሾ ጎሌ ኪቴዲኖ።</verse>
				<verse number="22">ሺን ዎታዳራቱ ቃሾ ጎሌ ቢዴ፥ ዬሱሲ ኪቴዳዋንታ ዴሚቤይኪኖ፤ ጉዬ ሲሚዴ ሺቄዳ ኣሳው፥ «ኑኒ ቢያ ዎዴ ቃሾ ጎሌ ካሪያ ዳሮ ሚኒሲ ቃቺና፥ ናጊያዋንቱካ ፔንጊያን ኤቄዳዋንታ ዴሜዶ፤ ሺን ኑኒ ቃሾ ጎሊያ ዶዪያ ዎዴ፥ ጎሌ ጋርሳን ሃራይ ኣቶ ኢቲ ኣሳይኔ ባዋ» ያጌዲኖ።</verse>
				<verse number="23">***</verse>
				<verse number="24">ጌሻ ጎሊያ ዎታዳራቱዋ ኪቲያዌኔ ቄሳቱዋ ካፓቱ ሄዋ ሲሴዳ ዎዴ፥ «ሃዌ ዋኑዋሻ? ቃሲ ጊዲኒ ኣዬ ሃናንዴሻ?» ያጊዴ ሂርጌዲኖ።</verse>
				<verse number="25">ሄዋፔ ጉዪያን፥ ኢቲ ቢታኒ ኡንቱንቱኮ ዪዴ፥ «ቤዒቴ፤ ቃሾ ጎሊያን ሂንቴ ቃቼዳ ኣሳቱ ጌሻ ጎሊያን ኤቂዴ፥ ኣሳ ታማሪሲኖ» ያጊዴ ኡንቱንቶ ኦዴዳ።</verse>
				<verse number="26">ጌሻ ጎሊያ ዎታዳራቱዋ ኣዛዚያዌ ዎታዳራቱዋና ቢዴ፥ ዬሱሲ ኪቴዳዋንታ ኣሄዳ፤ ሺን ኡንቱንቱ ባሬንታ ኣሳይ ሹቻን ጫዳናዋንታ ጊዴ ያዬዳ ዲራው፥ ኡንቱንታ ሎዳን ኣሄዲኖ።</verse>
				<verse number="27">ኡንቱንቱ ዬሱሲ ኪቴዳዋንታ ኣሂዴ፥ ሄዋ ሺቄዳ ሻንጉዋ ሲንꬃን ኤሲና፥ ቄሳቱዋ ካፑ ኡንቱንታ፥</verse>
				<verse number="28">«ሂንቴንታ ኑኒ ሄ ቢታኒያ ሱንꬃን ታማሪሴና ማላ ሚኒሲዴ ኣዛዚቤይኮ? ቤዒቴ፤ ሂንቴ ቲሚርቲያ ዬሩሳላሜ ካታማ ኡባ ጋꬄዲታ፤ ቃሲ ሄ ቢታኒያ ሼምፑዋን ኑና ኦይꬃናው ቆፒታ!» ያጊዴ ኦቼዳ።</verse>
				<verse number="29">ጴፂሮሲኔ ዬሱሲ ኪቴዳ ሃራንቱ ዛሪዴ ያጌዲኖ፤ «ኑኒ ኣሳው ኣዛዜታናፔ ፆሳው ኣዛዜታናው ቤሴ።</verse>
				<verse number="30">ማስቃሊያ ቦላ ሚሲማሪያን ꬊሺ ካቂዴ፥ ሂንቴ ዎꬌዳ ዬሱሳ ኑ ኣዋቱዋ ፆሳይ ሃይቁዋፔ ዴንꬄዳ፤</verse>
				<verse number="31">ኢስራዔላቱዋሲ ናጋራፔ ሲማኔ ናጋራ ኣቶ ጉሳ ዬሱሲ ኢማና ማላ፥ ፆሳይ ሞዲያዋኔ ኣሺያዋ ኣ ኦꬂዴ፥ ባሬፔ ኡሼቻ ባጋን ꬎቁ ꬎቁ ኦꬄዳ።</verse>
				<verse number="32">ሄዋሲ ኑኒ ማርካ፤ ቃሲ ፆሳይ ባሬው ኣዛዜቲያዋንቱሲ ኢሜዳ ጌሻ ኣያናይካ ማርካ» ያጌዲኖ።</verse>
				<verse number="33">ሺቄዳ ኣሳይ ሄዋ ሲሴዳ ዎዴ፥ ዳሮ ዪሎቲዴ፥ ዬሱሲ ኪቴዳዋንታ ዎꬋናው ቆፔዲኖ።</verse>
				<verse number="34">ሺን ኣሳ ኡባን ዳሮ ቦንቼቴዳ ጋማሊያላ ጌቴቲያ፥ ሂጊያ ታማሪሲያ ኢቲ ፓሪሳዊ፥ ሺቁዋን ዴንዲ ኤቂዴ፥ ዬሱሲ ኪቴዳዋንቱ ጉꬃ ዎዲያ ካሬ ኬሳና ማላ</verse>
				<verse number="35">ኣዛዚዴ ሄዋን ሺቄዳ ኣሳ ሃዋዳን ያጌዳ፤ «ኢስራዔሊያ ኣሳቶ፥ ሂንቴ ሃ ኣሳቱዋ ኦꬃና ቆፒያዋን ሂንቴንታ ናጊቴ።</verse>
				<verse number="36">ኣዪሲ ጎፔ፥ ሃዋፔ ካሴ ዎዲያን ቴዎዳሳ ጌቴቲያዌ ባሬና ዎልቃማ ጊዴ ዴንዴዳ፤ ዴንዲና ኦይዱ ፄቱ ጊዲያ ኣሳቱ ኣናና ጋኬቴዲኖ፤ ሺን ኣ ዎꬊና፥ ኣ ካሌዳ ኡባቱካ ላሌቲዴ፥ ማዴና ኣሳ ጊዲዴ ኣቴዲኖ።</verse>
				<verse number="37">ሄዋፔ ጉዪያን፥ ኣሳይ ፓይዴቲያ ዎዴ፥ ጋሊላ ዪሁዳይ ዴንዲዴ፥ ዳሮ ኣሳ ፓኑዋ ኡዲዴ ካሌꬄዳ፤ ሺን ኣካ ዎꬊና፥ ኣ ካሌዳ ኣሳይ ኡባይ ላሌቴዳ።</verse>
				<verse number="38">«ሃዒካ ታኒ ሂንቴንቶ ኦዳይ፤ ሃ ኣሳቱዋፔ ሻኬቲቴ፤ ኡንቱንታ ቦቾፒቴ። ኣዪሲ ጎፔ፥ ሃ ቆፋይኔ ሃ ኦሱ ኣሳይ ኦꬄዳዋ ጊዶፔ ꬋያና።</verse>
				<verse number="39">ሺን ሃ ቆፋይኔ ሃ ኦሱ ፆሳፔ ዬዳዋ ጊዶፔ፥ ሂንቴ ኡንቱንታ ꬋዪሳናው ዳንዳይኪታ፤ ኦኒ ኤሪ ሃዋ ሃኒዴ ፆሳና ሂንቴ ኢቴቴናዳን» ያጌዳ።</verse>
				<verse number="40">ሄዋፔ ጉዬ ሺቄዳ ኣሳይ ጋማሊያላ ዞሪያ ኣኪዴ፥ ዬሱሲ ኪቴዳዋንታ ፄሲዴ፥ ሊሱዋን ሾጪሴዲኖ፤ ሄዋፔ ጉዪያን ኡንቱንታ፥ «ዬሱሳ ሱንꬃ ላዔꬁዋ ኡባካ ዴንꬆፒቴ» ጊ ቢሊዴ ዬዴዲኖ።</verse>
				<verse number="41">ዬሱሳ ሱንꬃ ዲራው፥ ኡንቱንቱ ኡጋቲዴ ዬላታናው ቤሲያባ ቆፔዳ ዲራው፥ ሻንጉዋ ሲንꬃፔ ናሼቲዴ ኬሴዲኖ።</verse>
				<verse number="42">ኡንቱንቱ ኡባ ጋላሲ ጌሻ ጎሊያኒኔ ኣሳ ሶዪን ዬሱሲ፥ ኪሪስቶሳ ጊዴዳዋ ታማሪሲያዋኔ ኦዲያዋ ያ ጉጄዲኖ።</verse>
			</chapter>
			<chapter number="6">
				<verse number="1">ሄ ዎዴ፥ ካሊያዋንቱ ፓይዱ ዳሪ ዳሪ ቢሺን፥ ጊሪኬ ቃላ ሃሳዪያ ኣዪሁዳቱኔ ዪሁዳን ዴዒያ ኣዪሁዳቱ ዋላቄቴዲኖ፤ ኣዪሲ ጎፔ፥ ጊሪኬ ቃላ ሃሳዪያ ኣዪሁዳቱ፥ «ኡባ ጋላሲ ጊሼቲያ ቁማን ኑ ኣሲናይ ሃይቆ ማጫዋንቱ ናቄቲኖ» ያጌዲኖ።</verse>
				<verse number="2">ዬሱሲ ኪቴዳ ታማኔ ላዓቱ ዎሳ ጎሌ ኣሳ ኡባ ፄሲዴ፥ ሃዋዳን ያጌዲኖ፤ «ኑኒ ፆሳ ቃላ ኦዲያዋ ኣጊዴ፥ ቁማ ጊሻናው ኑሲ ቤሴና።</verse>
				<verse number="3">ኢሻቶ፥ ሎዓ ጌቴቲያዋንታ ጌሻ ኣያናይኔ ኣꬎ ኤራቴꬃይ ኩሜዳ ላፑ ኣሳቱዋ ሂንቴ ጊዶፔ ዶሪቴ፤ ኑኒ ቃሲ ኡንቱንታ ሃ ኦሱዋሲ ሱንꬃና።</verse>
				<verse number="4">ሺን ኑኒ ፆሳ ዎሳኒኔ ቃላ ኦዱዋን ሚናና» ያጌዲኖ።</verse>
				<verse number="5">ዬሱሲ ኪቴዳዋንቱ ሃሳዬዳ ሃሳያይ ኣሳ ኡባ ናሼቼዳ፤ ሄዋፔ ጉዬ፥ ኣማኑኔ ጌሻ ኣያናይ ኩሜዳ ኢስፂፋኖሳ፥ ፒሊጶሳ፥ ጲሮኮሮሳ፥ ኒቃሮና፥ ፂሞና፥ ጳሪሜናኔ ኣዪሁዳቱዋ ኣማኑዋን ጌሌዳ ኣንፆኪያ ኒቆላዎሳ ዶሬዲኖ።</verse>
				<verse number="6">ያቲዴ ዬሱሲ ኪቴዳዋንቱ ሲንꬃን ኡንቱንታ ኤሲና፥ ዬሱሲ ኪቴዳዋንቱ ፆሳ ዎሴዳዋፔ ጉዪያን፥ ባሬንቱ ኩሺያ ኡንቱንቱ ቦላ ዎꬄዲኖ።</verse>
				<verse number="7">ፆሳ ቃላይ ኣኪ ኣኪ ቤዳ፤ ካሊያዋንቱ ፓይዱዋን ዬሩሳላሜን ዳሪሲ ዳሪ ዳሪ ቤዳ፤ ቃሲ ጮራ ቄሳቱካ ኣማኔዲኖ።</verse>
				<verse number="8">ኣꬎ ኬካቴꬃይኔ ዎልቃይ ኩሜዳ ኢስፂፋኖሲ፥ ኣሳ ጊዶን ኦራꬃባኔ ዎልቃማ ማላታ ኦꬄ።</verse>
				<verse number="9">ኣይሌቴꬃፔ ኬሴዳ ኣሳ ጊያ ኣዪሁዳ ኣማኒያዋንቱፔ፥ ቄሬናፔ፥ ኢስኪንዲሪያ ኣሳቱዋፔ፥ ኪልቂያፔኔ ኢሲያፔ ዬዳ ኢቲ ኢቲ ኣሳቱ ዴንዲዴ፥ ኢስፂፋኖሳና ፓሉሜቴዲኖ።</verse>
				<verse number="10">ሺን ኢስፂፋኖሲ ኣꬎ ኤራቴꬃኒኔ ኣያናን ሃሳዪያዋ ዲጋናው ዳንዳይቤይኪኖ።</verse>
				<verse number="11">ሄ ዎዴ ኡንቱንቱ፥ «ሙሴ ቦላኔ ፆሳ ቦላ ኢ ቦሪያ ቃላ ሃሳዪሺን ሲሴዶ» ጊያ ዎርዶ ኣሳቱዋ ሻሜዲኖ።</verse>
				<verse number="12">ኣሳ ኡባ፥ ጪማቱዋኔ ሙሴ ሂጊያ ታማሪሲያዋንታ ሃንቄꬄዲኖ፤ ኢስፂፋኖሳኮ ዪዴ ኣ ኦይቂዴ፥ ሺቄዳ ኣሳኮ ኣሂና፥</verse>
				<verse number="13">ኣ ቦላ ፄሴዳ ዎርዶ ማርካቱ፥ «ሃ ቢታኒ ሃ ጌሻ ጎሊያኔ ሙሴ ሂጊያ ቦሪያዋ ኣዉዴኔ ኣጌና።</verse>
				<verse number="14">ኣዪሲ ጎፔ ኢ፥ ‹ሃዌ ናዚሬቲያ ዬሱሲ ሃ ጌሻ ጎሊያ ኮላና፤ ሙሴ ኑሲ ኢሜዳ ሂጊያካ ላማና› ያጊሺን፥ ኑኒ ሲሴዶ» ያጌዲኖ።</verse>
				<verse number="15">ሺቁዋን ኡቴዳ ኣሳይ ኡባይ ኢስፂፋኖሳ ኣኬኪዴ ፄሊያ ዎዴ፥ ኣ ሶምዒ ኪታንቻ ሶምዒያ ማላቴ።</verse>
			</chapter>
			<chapter number="7">
				<verse number="1">ቄሳቱዋ ኡባቱዋ ካፑ ኢስፂፋኖሳ፥ «ሃዌ ቱሜ?» ያጊዴ ኦቼዳ።</verse>
				<verse number="2">ኢስፂፋኖሲ «ታናዳን ኣማኒያዋንቶ፥ ታ ኣዋቶ፥ ሲሲቴ! ኑ ኣዉዋ ኣብራሃሞ ቢሮ ካራኔ ባናፔ ካሴ ማሲጴፆሚያን ዴዒሺን፥ ቦንቾ ፆሳይ ኣው ቤቲዴ፥</verse>
				<verse number="3">‹ኔ ቢታፔኔ ኔ ዳባቱዋፔ ሻኬታዴ፥ ታኒ ኔና ቤሲያ ጋዲያ ባ› ያጌዳ።</verse>
				<verse number="4">ሄ ዎዴ ኣብራሃሞ ካላዳዋቱ ጋዲያፔ ኬሲዴ፥ ካራኔን ዴዓናው ቤዳ። ኣ ኣቡ ሃይቄዳዋፔ ጉዪያን፥ ፆሳይ ኣ ሃ ጋዴ ሂንቴ ሃዒ ዴዒያሳ ኣሄዳ።</verse>
				<verse number="5">ኢ ሃ ጋዲያፔ ሃራይ ኣቶ፥ ጌዲያን ዬꬊያ ሳዓካ ኣብራሃሞሲ ኢሚቤና፤ ሺን ኣው ናዓይ ꬋዮፔካ፥ ፆሳይ ኣ፥ ‹ታኒ ኔዉኔ ኔፔ ጉዪያን፥ ኔ ዜሬꬃው ሃ ጋዲያ ላታ ኦꬃዴ ኢማና› ያጌዳ።</verse>
				<verse number="6">ፆሳይ ኣብራሃሞሲ፥ ‹ኔ ዛራቱ ሃራ ጋዲያን ዴዓና፤ ያኒ ኦይዱ ፄቱ ላይꬃው ኡንቱንቱ ኣይሌታናኔ ናቄታና።</verse>
				<verse number="7">ሺን ታኒ ኔ ዜሬꬃ ሞዲያ ኣሳ ቦላ ፒርዳና፤ ሄዋፔ ጉዪያን፥ ኡንቱንቱ ሄ ጋዲያፔ ኬሲዴ፥ ሃዋን ታው ጎዪናና› ያጌዳ።</verse>
				<verse number="8">ፆሳይ ኣብራሃሜ ዜሬꬃይ ቃፃሬታና ማላ ኣናና ጫቂና፥ ዪሳቃ ኢ ዬሊዴ፥ ሆስፑንꬃ ጋላሲ ቃፃሬዳ፤ ዪሳቂ ያዪቆባ ቃፃሪና፥ ቃሲ ያዪቆቢ ታማኔ ላዑ ኣዋቱዋ ካፓቱዋ ቃፃሬዳ።</verse>
				<verse number="9">«ኣዋቱዋ ካፓቱ ዮሴፋ ቃናቲዴ፥ ጊብፄ ጋዲያሲ ኣይሌታናዳን፥ ኣ ዛሊዔዲኖ፤ ሺን ፆሳይ ኣናና ኢቲፔ ዴዔ።</verse>
				<verse number="10">ፆሳይ ዋዪያ ኡባፔካ ኣ ኬሴዳ፤ ቃሲ ጊብፄ ካቲያ ሲንꬃንካ ናሹዋኔ ኣꬎ ኤራቴꬃ ኣው ኢሜዳ፤ ጊብፄ ካቲ ዮሴፎሲ ጊብፄ ጋዲያኔ ባሬ ጎሊያ ኡባ ሞዳናዳን፥ ሱንꬃቴꬃ ኢሜዳ።</verse>
				<verse number="11">«ጊብፄ ጋዲያኒኔ ካናኔ ጋዲያን ኡባን ኮሻይ ጌሊዴ፥ ጮራ ኣሳ ሜቶꬄዳ፤ ሄ ጋሱዋን ኑ ኣዋቱ ቁማ ዴሚቤይኪኖ።</verse>
				<verse number="12">ያዪቆቢ ጊብፄ ጋዲያን ካꬃይ ዴዒያዋ ሲሲዴ፥ ኑ ኣዋቱዋ ኮይሮ ያ ዬዴዳ።</verse>
				<verse number="13">ላዔꬁዋ ቡሳን ዮሴፎ ባሬ ኢሻቱዋሲ ኤሬቴዳ፤ ቃሲ ጊብፄ ካቲካ ዮሴፎ ዛሪያ ኤሬዳ።</verse>
				<verse number="14">ዮሴፎ ባሬ ኣዉዋ ያዪቆቢኔ ባሬ ዳቡ ኡባይ ሙሌካ ላፑን ታማኔ ኢቼሹ ኣሳይ ባሬኮ ያና ማላ፥ ኪቲዴ ፄጊሴዳ።</verse>
				<verse number="15">ያዪቆቢ ጊብፄ ጋዲያ ዎꬊዴ ሃይቄዳ፤ ኑ ኣዋቱካ ያኒ ሃይቄዲኖ።</verse>
				<verse number="16">ኡንቱንቱ ኣኃይ ሄዋፔ ሴኬማ ጌቴቲያ ጋዲያ ቶኬቲዴ፥ ያኒ ኣብራሃሞ ሃሞራ ናናፔ ዳሮ ቢራን ሻሜዳ ዱፉዋን ሞጌቴዳ።</verse>
				<verse number="17">«ሺን ፆሳይ ኣብራሃሞሲ ኢማና ጌዳዌ ፖሌቲያ ዎዲ ጋካና ማቲና፥ ዮሴፋ ኤሬና ሃራ ካቲ ጊብፄ ጋዲያን ዴንዳና ጋካናሲ፥ ኣሳይ ዳሪ ዳሪ ቤዳ።</verse>
				<verse number="18">***</verse>
				<verse number="19">ሄ ካቲ ኑ ዛሪያ ጪሚዴ፥ ጉꬃ ናናይ ሃይቃና ማላ፥ ካሬ ኡንቱንታ ኬሲ ኦላናዳን፥ ኑ ኣዋቱዋ ኡንዔꬄዳ።</verse>
				<verse number="20">«ሙሴ ዬሌቴዳዌ ሄ ዎዴ፤ ፆሳ ሲንꬃን ኢ ዳሮ ሎዖ ናዓ ጊዴዳ፤ ባሬ ኣዉዋ ጎሊያን ሄዙ ኣጌና ጋካናሲ ዲጬዳ።</verse>
				<verse number="21">ሙሴ ዎራ ኦሌቴዳ ዎዴ፥ ጊብፄ ካቲያ ናታ ዴማዴ ባሬ ናዓዳን ኣ ዲቻዱ።</verse>
				<verse number="22">ሙሴ ጊብፃቱዋ ኣꬎ ኤራቴꬃ ኡባ ታማሪዴ፥ ቃላኒኔ ኦሱዋን ዎልቃማ ኣሳ ጊዴዳ።</verse>
				<verse number="23">«ሺን ሙሴው ዬሌቶዴፔ ላይꬃይ ኦይታሙዋ ኩሜዳ ዎዴ፥ ባሬ ኢሻቱዋ፥ ኢስራዔሊያ ኣሳቱዋ ቤዓናው ባሬ ዎዛናን ቆፔዳ።</verse>
				<verse number="24">ኢስራዔላቱዋፔ ኢቱዋ ጊብፄፔ ኢቱ ናቂሺን ቤዒዴ፥ ሄ ኢስራዔሊያ ማዴዳ፤ ሄ ናቄዳ ጊብፄ ቢታኒያ ዎꬊዴ፥ ኣ ሃሉዋ ኬሴዳ።</verse>
				<verse number="25">ሙሴ ባሬ ኢሻቱዋ ባሬ ባጋና ፆሳይ ኣሻና ሃኒያዋ ኡንቱንቱ ኣኬኬዲኖ ጊዴ ቆፔዳ፤ ሺን ኡንቱንቱ ኣኬኪቤይኪኖ።</verse>
				<verse number="26">«ዎንቴꬃ ጋላሲ ላዑ ኢስራዔሊያ ኣሳቱ ኢቱ ኢቱዋና ዋꬌቲያዋንታ ዴሚዴ፥ ኡንቱንታ ሲጌꬃናው ኮዪዴ፥ ‹ኣሳቶ፥ ኢሻቱ ሂንቴንቱ ኣዪሲ ኢቱ ኢቱዋ ናቂቴ?› ያጌዳ።</verse>
				<verse number="27">«ሺን ሄ ባሬ ሾሩዋ ናቂያዌ ሙሳ፥ ‹ኔና ኑ ቦላ ሞዲያዋኔ ዳና ኡዲዴ፥ ሱንꬄዳዌ ኦኔ?</verse>
				<verse number="28">ኔኒ ዚኖ ጊብፄ ቢታኒያ ዎꬌዳዋዳን፥ ታናካ ዎꬋናው ኮያይ?› ያጊዴ፥ ሙሳ ካሬው ሱጊ ዬጌዳ።</verse>
				<verse number="29">ሙሴ ሄዋ ሲሴዳ ዎዴ ጊብፄፔ ኬሲዴ፥ ሚዲያማ ጋዲያን ቤቴ ጊዲ ዴዒዴ፥ ላዑ ኣቱማ ናና ያኒ ዬሌዳ።</verse>
				<verse number="30">«ጎዳ ኪታንቻይ ኦይታሙ ላይꬃፔ ጉዪያን፥ ሲና ዴሪያ ማታን ዴዒያ ባዙዋ ቡራን ኤፂያ ታማ ላጩዋ ጊዶን ሙሴው ቤቴዳ።</verse>
				<verse number="31">ሙሴ ባሬ ቤዔዳዎ ማላሌቲዴ፥ ኣኬኪ ፄላናው ቡራ ማታን ኢ ሺቂዴዒሺን፥ ጎዳ ቃላይ፥ ‹ታኒ ኔ ኣዋቱዋ ፆሳ፥ ኣብራሃሜ ፆሳ፥ ዪሳቃ ፆሳ፥ ያዪቆባ ፆሳ› ያጊዴ ሙሴኮ ዬዳ። ሙሴ ያሻ ኮኮሪዴ፥ ፄላናው ፃሊቤና።</verse>
				<verse number="32">***</verse>
				<verse number="33">«ጎዳይ ሙሳ፥ ‹ኔኒ ኤቄዳ ቢታይ ጌሻ ጊዲያ ዲራው፥ ኔ ጌዲያን ዴዒያ ጫማካ ኬሳ።</verse>
				<verse number="34">ታኒ ጊብፄን ዴዒያ ታ ኣሳ ዋዪያ ጌሻ ቤዓዴ፥ ቃሲ ኡንቱንቱ ኦሊያካ ሲሳዴ፥ ኡንቱንታ ኣሻናው ዎꬋዲ። ሃዒ ሃ ያ። ታኒ ኔና ጊብፄ ኪታና› ያጌዳ።</verse>
				<verse number="35">«ሄ ሙሳ ኢስራዔላቱ፤ ‹ኔና ኑና ሞዲያዋኔ ዳና ኡዲዴ ሱንꬄዳዌ ኦኔ?› ያጊዴ ኢፄዲኖ፤ ቡራ ጊዶን ኣው ቤቴዳ ኪታንቻን ሞዲያዋኔ ኣሺያዋ ጊዳና ማላ፥ ፆሳይ ኣ ኪቴዳ።</verse>
				<verse number="36">ሄ ሙሴ ኢስራዔላቱዋ ጊብፄ ጋዲያን ዞዖ ኣባኒኔ ሜላ ቢታን፥ ኦይታሙ ላይꬃው ኦራꬃባኔ ማላታ ኦꬂዴ፥ ጊብፄፔ ካሌꬄዳ።</verse>
				<verse number="37">«ኢስራዔሊያ ኣሳሲ፥ ‹ፆሳይ ታና ዴንꬄዳዋዳን፥ ሂንቴ ዛሪያ ጊዶፔ ታ ማላ ናቢያ ሂንቴንቶ ዴንꬃናዋ› ያጌዳዌ ሄ ሙሳ።</verse>
				<verse number="38">ኢ ኢስራዔሊያ ኣሳ ማባራና ኢቲፔ ሜላ ቢታን ዴዔዳዋ፤ ኢ ኑ ኣዋቱዋናኔ ሲና ዴሪያ ቦላን ባሬው ሃሳዬዳ ኪታንቻና ኢቲፔ ዴዔዳ። ያቲዴ ፆሳፔ ዴዑዋ ቃላ ኑሲ ኢማናው ኣኬዳ።</verse>
				<verse number="39">«ሙሴው ኑ ኣዋቱ ኣዛዜታናው ዶሲቤይኪኖ፤ ሺን ጌዴ ኣ ሱጊ ኦሊዴ፥ ጉዬ ጊብፄ ሲማናው ኣሞቴዲኖ።</verse>
				<verse number="40">ቃሲ ኣሮና፥ ‹ኑና ካሌꬂያ ፆሳቱዋ ኑሲ ሜꬋ፤ ኣዪሲ ጎፔ፥ ሃ ኑና ጊብፄፔ ኣሄዳ ሙሴ ዋኔዴንቶ ኑኒ ኤሮኮ› ያጌዲኖ።</verse>
				<verse number="41">ሚዛ ማራ ማላቲሲዴ፥ ሄ ዎዴ ኤቃ ኦꬄዲኖ፤ ሄ ኤቃሲ ያርሹዋ ያርሺዴ፥ ባሬንቱ ኩሺ ኦꬄዳ ኦሱዋን ናሼቴዲኖ።</verse>
				<verse number="42">ሺን ፆሳይ ኡንቱንቶ ዞኪያ ዛሬዳ፤ ኡንቱንቱ ሳሉዋ ፆሊንቲያሲ ጎዪናናዳን፥ ኡንቱንታ ኣጌዳ፤ ናባቱዋ ማፃፋን፥ ‹ኢስራዔሊያ ኣሳቶ፥ ኦይታሙ ላይꬃ ኣሳይ ባይና ሳን ሹኬዳ ሜሂያኔ ያርሹዋ ታው ያርሼዲቴ?</verse>
				<verse number="43">ሂንቴንቱ ሂንቴንቶ ጎዪናናው ኦꬄዳ ኤቃቱዋ፥ ሞሎካ ዱንካኒያኔ ሬፋና ጊያ ሂንቴ ፆሳ ፆሊንቲያ ቶኬዲታ። ታኒ ሂንቴንታ ባቢሎኔፔ ሂኒ ባጋ ዬዳና› ጌቴቲዴ ፃፌቴዳ።</verse>
				<verse number="44">«ሙሴ ባሬ ቤዔዳዋ ማላቲሲዴ፥ ጎዳይ ኣው ኦዴዳዋዳን ሜꬌዳ ማርካ ዱንካኒ ኑ ኣዋቱዋሲ ሜላ ቢታን ዴዔ።</verse>
				<verse number="45">ቃሲ ኑ ኣዋቱ ዱንካኒያ ባሬንቱ ኣዋቱዋፔ ካላን ኣኪዴ፥ ፆሳይ ካሴ ዬዴርሴዳ ኣዪሁዳ ጊዴና ኣሳ ቢታ ኦይቄዳ ዎዴ፥ ኢያሱና ጌሊሴዲኖ፤ ሄ ዱንካኒ ዳዊቴ ዴዒያ ዎዲ ጋካናዉካ ሄዋን ዴዔዳ።</verse>
				<verse number="46">ዳዊቴ ፆሳን ሳቤቴዳ፤ ቃሲ ያዪቆባ፥ ጎዳይ ዴዓና ጎሊያ ኬፃናው ፆሳ ዎሴዳ።</verse>
				<verse number="47">ሺን ኣው ጎሊያ ኬፄዳዌ ሶሎሞና።</verse>
				<verse number="48">«ሺን ናቢ፥ ‹ጎዳይ፥ «ሳሉ ታ ካዉቴꬃ ኦይዲያ፤ ሳዓይካ ታ ጌዲ ዬꬊያሳ። ያቲና፥ ታው ኣያ ማላ ጎሊያ ኬፃኒቴ? ዎይ ታኒ ሼምፓናሳይ ሃቃኔ? ሃ ኡባባ ታ ኩሺያን ሜꬋቤይኪታ?» ያጌ› ጌዳዋዳን፥ ኡባፔ ቦላ ፆሳይ ኣሳይ ኬፄዳ ጎሊያን ዴዔና።</verse>
				<verse number="49">***</verse>
				<verse number="50">***</verse>
				<verse number="51">«ሂንቴንቱ ኣይቤ ሞርጊ ሚኖ ኣሴ? ሂንቴንቱ ዎዛናይ ፆሳ ቃላ ኣካናው ኣይቤ ዳሜዳዌ? ሂንቴንቱ ሃይꬃይካ ዋኒ ቱሌዴ? ኡባ ዎዴ ጌሻ ኣያናሲ ኣዛዜቴናን ኢፂታ።</verse>
				<verse number="52">ናባቱዋን ሂንቴንቱ ኣዋቱ ዬዴርሲቤናዌ ኦኔ? ፆሳ ናዓይ ፂሉ ያናዋ ካሴቲዴ ኦዴዳዋንታካ ዎꬌዲኖ። ሃዒ ሂንቴንቱካ ኪታንቻቱዋ ኩሺያፔ ፆሳ ሂጊያ ኣኪዴ ኣዛዜቲቤናዋንቱ፥ ፂሉዋ ኣꬂ ኢሚዴ ዎꬌዲታ» ያጌዳ።</verse>
				<verse number="53">***</verse>
				<verse number="54">ኡንቱንቱ ሄዋ ሲሴዳ ዎዴ፥ ባሬንቱ ዎዛናን ኢስፂፋኖሳሲ ዳሮ ዪሎቲዴ፥ ባሬንቱ ሜንቴርሻ ሳዒዴ ናሴዲኖ።</verse>
				<verse number="55">ሺን ኢስፂፋኖሲ ባሬናን ጌሻ ኣያናይ ኩሚና፥ ሳሉዋ ፑዴ ጫዲ ፄሊዴ፥ ፆሳ ቦንቹዋኔ ዬሱሲ ፆሳፔ ኡሼቻ ባጋን ኤቄዳዋ ቤዔዳ።</verse>
				<verse number="56">ያቲዴ፥ «ፄሊቴ፥ ታኒ ሳሉ ዶዬቲና፥ ኣሳ ናዓይ ፆሳፔ ኡሼቻ ባጋን ኤቄዳዋ ቤዓይ» ያጌዳ።</verse>
				<verse number="57">ኮሻ ꬎቁ ኦꬂ ዋሲዴ፥ ባሬንቱ ሃይꬃ ቱጪዴ፥ ኢቲፔ ጊዲ ኣኮ ዎፄዲኖ።</verse>
				<verse number="58">ካታማፔ ጋፃ ኣ ኬሲዴ፥ ሹቻን ጫዴዲኖ። ማርካቱካ ባሬንቱ ማዩዋ ኬሲዴ፥ ኢቲ ሳዖላ ጌቴቲያ ዎዳላ ማታን ዎꬄዲኖ።</verse>
				<verse number="59">ኢስፂፋኖሲ፥ «ታ ጎዳ ዬሱሳ፥ ታ ሼምፑዋ ኣካ» ያጊዴ ፄጊሺን፥ ኡንቱንቱ ሹቻን ኣ ዴቺኖ።</verse>
				<verse number="60">ሄ ዎዴ ኢ ጉልባቲዴ፥ ባሬ ኮሻ ꬎቁ ኦꬂዴ፥ «ታ ጎዳው፥ ሃ ናጋራ ኡንቱንቶ ኣቶ ጋ» ያጌዳ። ሄዋ ጊኔ ሃይቂ ኣጌዳ።</verse>
			</chapter>
			<chapter number="8">
				<verse number="1">ሳዖሊ ኢስፂፋኖሴ ሃይቁ ሎዓ ጊ ኣኬዳ። ሄ ጋላሲ ዬሩሳላሜን ዴዒያ ኣማኒያዋንቱ ቦላ ዎልቃማ ዬዴርሱ ዴንዴዳ፤ ዬሱሲ ኪቴዳዋንቱፔ ኣቲን፥ ኣማኒያዋንቱ ኡባቱ ዪሁዳ ጋዲያኒኔ ሳማሪያ ጋዲያን ላሌቴዲኖ።</verse>
				<verse number="2">ፆሳ ኣሳቱ ኢስፂፋኖሳ ሞጌዲኖ፤ ቃሲ ኣው ዳሮ ዬኬዲኖ።</verse>
				<verse number="3">ሺን ሳዖሊ ኣማኒያ ኣሳ ꬋዪሳናው ባፄቴ፤ ኡባ ጎሊያ ጌሊ ጌሊዴ፥ ኣቱማ ኣሳኔ ማጫ ኣሳ ጎቺ ጎቺዴ፥ ቃሾ ጎሌ ዬዴ።</verse>
				<verse number="4">ላሌቴዳ ኣማኒያዋንቱ ቃላ ኦዲዴ፥ ኡባሳ ቤዲኖ።</verse>
				<verse number="5">ፒሊጶሲ ሳማሪያ ካታማ ዎꬊዴ፥ ኪሪስቶሳባ ኣሳሲ ኦዴዳ።</verse>
				<verse number="6">ጮራ ኣሳይ ፒሊጶሲ ጌዳዋ ዳሪሲ ኣኬኪዴ ሲሴዳ፤ ኢ ኦꬂያ ማላታካ ቤዔዳ።</verse>
				<verse number="7">ኣዪሲ ጎፔ፥ ኢታ ኣያናቱ ኮሻ ꬎቁ ኦꬂ ሃሳዪዴ፥ ጮራ ኣሳፔ ኬሴዲኖ፤ ቃሲ ጮራ ሲሌዳዋንቱኔ ዎባቱ ፓፄዲኖ።</verse>
				<verse number="8">ሄ ካታማን ኣሳይ ዳሮ ናሼቴዳ።</verse>
				<verse number="9">ሺን ሲሞና ጌቴቲያ ኢቲ ቢታኒ ካሴ፥ ባሬና ዎልቃማ ጊ ካዪዲ፥ ሳማሪያ ኣሳ፥ «ላ ሃዌ ኣይቤ ኦራꬃቤ» ጊሲዴ ሄ ካታማን ዴዔዳ።</verse>
				<verse number="10">ጉꬃቴꬃፔ ዶሚዴ፥ ዎጋቴꬃ ጋካናው፥ ኣሳይ ኡባይ፥ «ፆሳ ዎልቃይ ዳሮ ዎልቃማይ ሃዋ» ጊዴ ኣባ ሲሴ።</verse>
				<verse number="11">ዳሮ ዎዲያፔ ዶሚዴ፥ ካዩዋን ሳማሪያ ኣሳ «ላ ሃዌ ኣይባ ኦራꬃቤ» ጊሴዳ ዲራው፥ ኣሳይ ኣባ ሲሴ።</verse>
				<verse number="12">ሺን ፒሊጶሲ ፆሳ ካዉቴꬃባኔ ዬሱሲ ኪሪስቶሳ ሱንꬃባ ኣቱማዋንቱሲኔ ማጫዋንቱሲ ሚሺራቹዋ ኦዲዴ፥ ኡንቱንቱ ኣባ ኣማኒዴ ፃማቄቴዲኖ።</verse>
				<verse number="13">ቃሲ ሲሞኒካ ባሬ ሁጴው ኣማኒዴ ፃማቄቴዳዋፔ ጉዪያን፥ ፒሊጶሳና ኢቲፔ ዴዒዴ፥ ኦሴቲያ ማላታኔ ፆሳይ ኦꬄዳ ዎልቃማ ማላታ ቤዒዴ ማላሌቴዳ።</verse>
				<verse number="14">ዬሱሲ ኪቴዳ ዬሩሳላሜን ዴዒያዋንቱ፥ ሳማሪያ ኣሳይ ፆሳ ቃላ ኣኬዳዋ ሲሴዳ ዎዴ፥ ጴፂሮሳኔ ዮሃኒሳ ኡንቱንቱኮ ዬዴዲኖ።</verse>
				<verse number="15">ጴፂሮሲኔ ዮሃኒሲ ዎꬊዴ፥ ኣማኒያዋንቱ ጌሻ ኣያና ኣካና ማላ፥ ኡንቱንቶ ፆሳ ዎሴዲኖ፤</verse>
				<verse number="16">ኣዪሲ ጎፔ፥ ሳማሪያ ኣሳቱ ጎዳ ዬሱሳ ሱንꬃን ፂንቃታ ፃላላ ፃማቄቴዳዋፔ ኣቲን፥ ኡንቱንቱፔ ኢቱዋ ቦላኒኔ ጌሻ ኣያናይ ዎꬊቤና።</verse>
				<verse number="17">ሄ ዎዴ ጴፂሮሲኔ ዮሃኒሲ ባሬንቱ ኩሺያ ኡንቱንቱ ቦላ ዎꬆዋፔ ጉዪያን ኡንቱንቱ ጌሻ ኣያና ኣኬዲኖ።</verse>
				<verse number="18">ዬሱሲ ኪቴዳዋንቱ ባሬንቱ ኩሺያ ኡንቱንቱ ቦላ ዎꬂና፥ ኡንቱንቶ ጌሻ ኣያናይ ኢሜቴዳዋ ሲሞኒ ቤዔዳ ዎዴ፥ ጴፂሮሳሲኔ ዮሃኒሳሲ ሚሻ ኣሂዴ፥</verse>
				<verse number="19">«ታኒካ ታ ኩሺያ ዎꬂያ ኡባይ ጌሻ ኣያና ኣካና ማላ፥ ሃ ማታ ታዉካ ኢሜሪኪቴ» ያጌዳ።</verse>
				<verse number="20">ሺን ጴፂሮሲ ኣው ሃዋዳን ያጌዳ፤ «ኔኒ ፆሳ ኢሞታ ሚሻን ሻማናው ቆፔዳ ዲራው፥ ኔ ሚሻይ ኔናና ጮ ꬋዮ።</verse>
				<verse number="21">ኔ ዎዛናይ ፆሳ ሲንꬃን ሱሬ ጊዴና ዲራው፥ ኔው ሃዋን ጊሹ ባዋ።</verse>
				<verse number="22">ያቶዋፔ ጉዪያን ሃ ኔ ዎዛና ኢታ ቆፋ ዲራው፥ ናጋራፔ ሲማ፤ ኦኒ ኤሪ ኔ ዎዛናን ዴዒያ ኢታ ቆፋ ፆሳይ ኣቶ ጋኔንቶኔ ፆሳ ዎሳ።</verse>
				<verse number="23">ኣዪሲ ጎፔ፥ ኔኒ ዳሮ ቃናቲያ ኦይቃዴ ናጋራ ቃሹዋን ዴዒያዋ ታኒ ቤዓይ» ያጌዳ።</verse>
				<verse number="24">ሄዋፔ ጉዬ ሲሞኒ ጴፂሮሳሲኔ ዮሃኒሳሲ ዛሪዴ፥ «ሂንቴንቱ ጌዳዋፔ ኢቲባይኔ ታና ጋኬና ማላ፥ ሂንቴ ታው ፆሳ ዎሲቴ» ያጌዳ።</verse>
				<verse number="25">ጴፂሮሲኔ ዮሃኒሲ ማርካቴዳዋፔኔ ጎዳ ቃላ ኦዴዳዋፔ ጉዪያን፥ ጉዬ ዬሩሳላሜ ሲሜዲኖ፤ ያቲዴ ሳማሪያን ዴዒያ ዳሮ ቄሪ ካታማቱዋን ሚሺራቹዋ ቃላ ኦዴዲኖ።</verse>
				<verse number="26">ጎዳ ኪታንቻይ ፒሊጶሳ፥ «ዴንዳዴ ዬሩሳላሜፔ ጋዛ ኣፊያ ኣሲ ባይና ሜላ ሳዓ ኦጊያኮ ባ፤ ሄ ኦጊ ኣዋይ ኬሲያሳ ፄሊያ ዎዴ ኡሼቻ ዱጌሃ ባጋና ዴዔ» ያጌዳ።</verse>
				<verse number="27">ፒሊጶሲ ዴንዲዴ ቤዳ። ሂንዴኮ ጌቴቲያ ቶጲያ ካታቲሲ ቢታ ሞዲያ ኢ ሚሻ ኡባካ ናጊያ ቶጲያ ኣሳ ጊዴዳ ኢቲ ሹፋይ ዴዒያዌ ጎዪናናው ዬሩሳላሜ ቤዳ።</verse>
				<verse number="28">ፓራይ ጎቺያ ጋሪያን ኡቲዴ፥ ዬሩሳላሜፔ ጉዬ ሲሚዴ፥ ናቢያ ኢሲያሳ ማፃፋ ናባቤ።</verse>
				<verse number="29">ጌሻ ኣያናይ ፒሊጶሳ፥ «ሄ ጋሪያኮ ሺቃዴ ኢቲፔ ጊዳ» ያጌዳ።</verse>
				<verse number="30">ፒሊጶሲ ዎፂ ዪዴ፥ ናቢያ ኢሲያሳ ማፃፋ ሹፋይ ናባቢሺን ሲሲዴ ኣ፥ «ኔኒ ናባቢያዋ ኣኬካይ?» ያጌዳ።</verse>
				<verse number="31">ሹፋይ፥ «ታው ኦዲዴ ኣኬኪሲያ ኣሳይ ባይናን ዋኒዴ ኣኬኬቲ?» ያጌዳ፤ ቃሲ ባሬናና ጋሪያን ኬሲዴ ኡታና ማላ፥ ፒሊጶሳ ዎሴዳ።</verse>
				<verse number="32">ሹፋይ ናባቢያ ማፃፋይ «ዶርሳዳን ኢ ሹኬታናው ላጌቴ። ዶርሳ ማራይ ባሬ ኢሲኪያ ቃንፂያዋ ሲንꬃን ጮዑ ጊያዋዳን፥ ኢካ ባሬ ዶና ፖኪቤና።</verse>
				<verse number="33">ኢ ካዉሼዳዋዳን ኣው ፂሎ ፒርዳይ ꬋዬዳ። ዬሱሳ ዴዑ ሃ ሳዓፔ ፑዴ ኣኬቲዲጌዳ ዲራው፥ ኣ ዛሪያባ ኦኔ ኦዳናዌ?» ያጌዳ።</verse>
				<verse number="34">ሹፋይ ዛሪዴ ፒሊጶሳው፥ «ናቢ ሃዋ ኦዋ ኦዲ? ባሬባ ኦዲዬ ዎይ ሃራ ኣሳባ ኦዲ? ታው ኦዳሪኪ» ያጌዳ።</verse>
				<verse number="35">ፒሊጶሲ ዛሪዴ፥ ፆሳ ማፃፋ ኢ ናባቢያሳፔ ዶሚዴ፥ ዬሱሳባ ሚሺራቹዋ ቃላ ኣው ኦዴዳ።</verse>
				<verse number="36">ኡንቱንቱ ኦጊያ ኦይቂ ቢዴ፥ ሃꬃይ ዴዒያሳ ጋኬዲኖ፤ ሹፋይ፥ «ሃꬃ ሃዋ ቤዓ፤ ፃማቄቲያዋ ታና ዲጊያዌ ኣዬ?» ያጌዳ።</verse>
				<verse number="37">ፒሊጶሲ ኣ፥ «ኔኒ ኔ ኩሜንꬃ ዎዛናፔ ኣማኖፔ፥ ዳንዳያ» ያጌዳ። ኢ ዛሪዴ፥ «ዬሱሲ ኪሪስቶሲ ፆሳ ናዓ ጊዲያዋ ታኒ ኣማናይ» ያጌዳ።</verse>
				<verse number="38">ጋሪ ኤቃና ማላ ሹፋይ ኣዛዚና፥ ኢኔ ፒሊጶሲ ላዓቱ ዱጌ ዎꬊዴ፥ ሃꬃን ጌሊና ፒሊጶሲ ኣ ፃማቄዳ።</verse>
				<verse number="39">ኡንቱንቱ ሃꬃፔ ጋፃ ኬሴዳ ዎዴ፥ ጎዳ ኣያናይ ፒሊጶሳ ሊጲ ኡዲዴ፥ ኣፊ ኣጌዳ፤ ላዔꬁዋ ሹፋይ ፒሊጶሳ ቤዒቤና፤ ሺን ባሬ ኦጊያ ናሼቲዴ ቤዳ።</verse>
				<verse number="40">ፒሊጶሲ ባሬ ሁጴው ኣዞፆሳን ዴዒያዋ ኤሬዳ፤ ቃሲ ቂሳሪያ ያና ጋካናዉካ፥ ካታማ ኡባን ዩዪዴ ሚሺራቹዋ ቃላ ኦዴ።</verse>
			</chapter>
			<chapter number="9">
				<verse number="1">ሺን ሳዖሊ ጎዳ ካሊያዋንታ ዎꬋናው ማንዲዴ፥ ቄሳቱዋ ኡባቱዋ ካፑዋኮ ቤዳ።</verse>
				<verse number="2">ያቲዴ ጎዳ ኦጊያ ካሊያ ኣሳቱዋ ማጫዋንታኔ ኣቱማዋንታ ዴሞፔ፥ ቃቺዴ ዬሩሳላሜ ኣሃናው፥ ዳማስቆን ዴዒያ ኣዪሁዳ ዎሳ ጎሌቶ ዳቢዳቢያ ፃፋናው ኣ ዎሴዳ።</verse>
				<verse number="3">ኢ ቢዴ፥ ዳማስቆ ካታማ ጋካና ማቶዴ፥ ቆፔናን ሳሉዋፔ ዎልቃማ ፖዑ ኣ ዩሹዋ ኡባኒ ፖዔዳ።</verse>
				<verse number="4">ሳዖሊ ሳዓን ኩንዲ ኡቲና፥ «ሳዖላ ሳዖላ፥ ኣዪሲ ታና ዋዪሳይ?» ጊያ ቃላ ሲሴዳ።</verse>
				<verse number="5">ሳዖሊ፥ «ታ ጎዳው፥ ኔኒ ኦኔ?» ያጊዴ ኦቼዳ። ዬሱሲካ፥ «ታኒ ኔኒ ዬዴርሳዴ ዴዒያ ዬሱሳ።» ያጌዳ።</verse>
				<verse number="6">ሺን ሳዖሊ ኮኮሪዲኔ ማላሌቲዴ፥ «ታ ጎዳው፥ ታኒ ኣያ ኦꬃናዳን ኮያይ?» ያጌዳ። ጎዳይ ኣ፥ «ዴንዳዴ ካታማ ጌላ፤ ኔኒ ኦꬃናው ቤሲያባይ ኔው ያኒ ኦዴታናዋ» ያጌዳ።</verse>
				<verse number="7">ሳዖላና ኦጊያን ቢያ ኣሳቱ ኣይኔ ሃሳዬናን ኤቂ ኣጊዴ፥ ኮሻ ሲሲኖ፤ ሺን ኦናኔ ቤዒቤይኪኖ።</verse>
				<verse number="8">ሳዖሊ ሳዓፔ ዴንዲና፥ ኣ ኣይፊ ዶዬቴዳ ዎዴ፥ ኣይኔ ፄላናው ዳንዳዪቤና፤ ሄዋ ዲራው፥ ኡንቱንቱ ኣ ኩሺያ ኦይቂ ጎቺዴ፥ ዳማስቆ ጌሊሴዲኖ።</verse>
				<verse number="9">ሄዙ ጋላሳ ጋካናዉካ ኢ ፄሊቤና፤ ኣይኔ ሚቤና፤ ኣያኔካ ኡሺቤና።</verse>
				<verse number="10">ዳማስቆን ኢቲ ሃናኒያ ጊያ ካሊያዌ ዴዔ፤ ጎዳይ ሳፃን ኣ፥ «ሃናኔው» ያጌዳ። ሃናኒ፥ «ታ ጎዳው፥ ሃዋን ዴዓይ» ያጌዳ።</verse>
				<verse number="11">ጎዳይ ኣ፥ «ዴንዳዴ ሱሬ ጌቴቲያ ኦጊያ ባዴ፥ ዪሁዳ ሶዪን ኢቲ ሳዖላ ጊያ ፄርሴሴፔ ዬዳ ቢታኒያ ኮያ፤ ኣዪሲ ጎፔ፥ ኢ ዎሴ።</verse>
				<verse number="12">ቃሲ ሃናኒያ ጊያ ቢታኒ ጌሊዴ፥ ሳዖሊ ላዔንꬁዋ ፄላናዳን፥ ባሬ ኩሺያ ኣ ቦላ ዎꬂያዋ ሳፃን ቤዔዳ» ያጌዳ።</verse>
				<verse number="13">ሃናኒ ዛሪዴ፥ «ታ ጎዳው፥ ዬሩሳላሜን ኔ ጌሻ ኣሳ ቦላ ሄ ቢታኒ ኣይ ኬና ኢታባ ኦꬄዴንቶ፥ ታኒ ዳሮ ኣሳፔ ሲሳዲ።</verse>
				<verse number="14">ቃሲ ዳማስቆን ኔ ሱንꬃ ፄሲያዋንታ ኡባ ቃቻናው፥ ቄሳቱዋ ካፓቱ ኣው ማታ ኢሜዲኖ» ያጌዳ።</verse>
				<verse number="15">ሺን ጎዳይ ኣ፥ «ሳዖሊ ኣዪሁዳ ጊዴና ኣሳ ሲንꬃን፥ ካታቱዋ ሲንꬃኒኔ ኢስራዔሊያ ኣሳ ሲንꬃን፥ ታ ሱንꬃ ኤሪሳናዉኔ ታው ኦꬃናዳን ዶሬቴዳ ሚሻ ጊዲያ ዲራው፥ ኔኒ ባ።</verse>
				<verse number="16">ኣዪሲ ጎፔ፥ ታ ሱንꬃ ዲራው፥ ኢ ኣዪኬና ዋዬታናው ቤሲንቶ፥ ታኒ ኣ ቤሳና» ያጌዳ።</verse>
				<verse number="17">ሃናኒ ቢዴ፥ ሶይ ጌሊዴ፥ ባሬ ኩሺያ ሳዖላ ቦላ ዎꬂዴ፥ «ታ ኢሻው ሳዖላ፥ ኔኒ ዪያ ኦጊያን ኔው ቤቴዳ ዬሱሲ፥ ኔኒ ፄላና ማላኔ ጌሻ ኣያናይ ኔናን ኩማና ማላ፥ ታና ኪቴዳ» ያጌዳ።</verse>
				<verse number="18">ኤሌካ፥ ኣዬንቶ ፖቁዋ ማላይ ሳዖላ ኣይፊያፔ ዎꬊና፥ ሳዖሊ ላዔንꬁዋ ፄሌዳ፤ ቃሲ ዴንዲዴ ፃማቄቴዳ።</verse>
				<verse number="19">ቁማ ሚዴ ሚኔቲ፥ ዳማስቆን ዴዒያ ካሊያዋንቱና ኣማሬዳ ጋላሳ ጋሚዔዳ።</verse>
				<verse number="20">ኤሌካ፥ «ዬሱሲ ኪሪስቶሲ ፆሳ ናዓ» ያጊዴ፥ ኣዪሁዳ ዎሳ ጎሌቱዋን ቃላ ኦዴዳ።</verse>
				<verse number="21">ሄዋ ሲሴዳ ኡባይ ማላሌቲዴ፥ «ሃዌ ዬሩሳላሜን ዬሱሳ ሱንꬃ ፄሲያዋንታ ꬋዪሲያዋ ጊዴኔ? ቃሲ ኡንቱንታ ቃቺዴ፥ ቄሳቱዋ ካፓቱዋ ሲንꬃ ኣፋናው ዪቤኔዬ?» ያጌዲኖ።</verse>
				<verse number="22">ሺን ሳዖሊ ቃላ ኦዲያ ኦዱ ሚኒ ሚኒ ቤዳ፤ ዬሱሲ ቃሲ ኪሪስቶሳ ጊዲያዋካ ኢ ኣኬኪሲዴ ኦዴዳ ዲራው፥ ዳማስቆን ዴዒያ ኣዪሁዳቱ ኣው ዛሪያዋ ꬋዬዲኖ።</verse>
				<verse number="23">ጮራ ጋላሳፔ ጉዪያን፥ ኣዪሁዳቱ ሺቂዴ፥ ሳዖላ ዎꬋናው ዞሬቴዲኖ።</verse>
				<verse number="24">ሺን ኣዪሁዳቱ ባሬና ዎꬋናው ቆፖዋ ሳዖሊ ሲሴዳ፤ ኡንቱንቱ ኣ ዎꬋናው ቃማኔ ጋላሲ ካታማ ፔንጊያ ናጊኖ።</verse>
				<verse number="25">ሺን ካሊያዋንታ ኣ ቃማ ኣፊዴ፥ ዲርሳ ሁጲያና ታዪያን ዱጌ ዎꬄዲኖ።</verse>
				<verse number="26">ሳዖሊ ዬሩሳላሜ ጋኬዳ ዎዴ፥ ካሊያዋንቱና ኢቲፔ ጋኬታናው ሺቂ ቤዔዳ፤ ሺን ካሊያዋ ኢ ጊዴዳዋ ኡባይ ኣማኔናን ኢፂዴ፥ ኣው ያዬዲኖ።</verse>
				<verse number="27">ሺን ባርናባሲ ሳዖላ ዬሱሲ ኪቴዳዋንቱኮ ኣፌዳ፤ ኦጊያን ጎዳ ኢ ዋኒዴ ቤዔዴንቶ፥ ኣው ጎዳይ ዎቲ ሃሳዬዴንቶኔ ቃሲ ሳዖሊ ዳማስቆን ዬሱሳ ሱንꬃን ያዬናን ዎቲ ቃላ ኦዴዴንቶ፥ ኡንቱንቶ ጌሺዴ ኦዴዳ።</verse>
				<verse number="28">ሳዖሊ ዬሩሳላሜን ዩዪዴኔ ጎዳ ዬሱሳ ሱንꬃን ያዬናን ቃላ ኦዲዴ፥ ዬሱሲ ኪቴዳዋንቱና ኢቲፔ ዴዔዳ።</verse>
				<verse number="29">ቃሲ ሳዖሊ ጊሪኬ ቃላ ሃሳዪያ ኣዪሁዳቱዋና ሃሳዬኔ ፓሉሜቴ፤ ሺን ኡንቱንቱ ኣ ዎꬋናው ኮዬዲኖ።</verse>
				<verse number="30">ኢሻቱ ሄዋ ሲሲዴ፥ ሳዖላ ዱጌ ቂሳሪያ ኣፊዴ፥ ፄርሴሴ ዬዴዲኖ።</verse>
				<verse number="31">ዪሁዳን፥ ጋሊላኒኔ ሳማሪያን ኡባን ዴዒያ ኣማኒያ ኣሳቱ ሳሮቴꬃን ዴዔዲኖ፤ ቃሲ ሚኔዲኖ፤ ጎዳሲ ያዪያዋኒኔ ጌሻ ኣያና ማዱዋን ጌሜቲዴ፥ ፓይዱዋንካ ዳሪ ዳሪ ቤዲኖ።</verse>
				<verse number="32">ጴፂሮሲ ኡባሳን ዩዪዴ፥ ሊዳን ዴዒያ ጌሻ ኣሳቱዋኮ ቃሲ ዎꬌዳ።</verse>
				<verse number="33">ያቲዴ ሄዋን ሆስፑን ላይꬃ ሲሊዴ፥ ኣርሳን ጊሲዴ ዴዒያ ኢቲ ኤኒያ ጊያ ቢታኒያ ዴሜዳ።</verse>
				<verse number="34">ጴፂሮሲ ኤኒያ፥ «ኤናው፥ ዬሱሲ ኪሪስቶሲ ኔና ፓꬄ፤ ዴንዳዴ ኔ ሂፃ ዬጋ» ያጌዳ። ሄዋፔ ጉዬ ኤሌካ ዴንዲ ኤቄዳ።</verse>
				<verse number="35">ሊዳኒኔ ሳሮናን ዴዒያ ኣሳይ ኡባይ ኤኒያ ቤዒዴ፥ ጎዳኮ ሲሜዲኖ።</verse>
				<verse number="36">ዮጴ ካታማን ኢቲ ፃቢቶ ጌቴቲያ ኣማኔዉና ዴዓው፤ ፃቢቶ ጉሳይ ጊሪኬ ቃላን ዶርቆ ጊያዋ። ኢዛ ባሬ ዴዔዳ ዎዲያ ኡባን ሎዖባ ኦꬃዴኔ ሂዬሳ ማዳዴ ዴዓው።</verse>
				<verse number="37">ሄ ዎዴ ኢዛ ሃርጋዴ ሃይቂና፥ ኣሳይ ኢዚ ኣኃ ሜጪዴ፥ ፖቂያ ፑዴ ኬሲዴ ጊሲሴዳ።</verse>
				<verse number="38">ሊዳይ ዮጴሲ ማታ፤ ካሊያዋንቱ ጴፂሮሲ ሊዲያን ዴዒያዋ ዮጴን ሲሲዴ፥ «ሃያና ኑኮ ኤሌካ ያሪኪ» ያጊያ ኪታ ላዑ ኣሳቱዋ ቦላ ኣኮ ኪቴዲኖ።</verse>
				<verse number="39">ሄዋፔ ጉዬ ጴፂሮሲ ዴንዲዴ፥ ኡንቱንቱና ቢ ጋኪና፥ ፖቂያ ፑዴ ኣ ኬሲዴ፥ ኪፊሊያ ጌሊሴዲኖ። ኣሲኒ ባይና ኣምዔ ማጫዋንቱ ኡባይ ዬኪዴኔ ዶርቃ ኡንቱንቱና ዴዒያ ዎዴ ኦꬄዳ ቃሚሻቱዋኔ ማያቱዋ ኡባ ጴፂሮሳ ቤሲዴ፥ ኣ ዩሹዋን ዩዪ ኣꬊዴ ኤቄዲኖ።</verse>
				<verse number="40">ጴፂሮሲ ኡንቱንታ ኡባ ካሬ ኬሲዴ፥ ጉልባቲ ፆሳ ዎሴዳ፤ ቃሲ ኣኃኮ ሲሚዴ፥ «ፃቢቴ፥ ዴንዳ» ያጌዳ፤ ፃቢታካ ባሬ ኣይፊያ ዶያ ጴፂሮሳ ቤዓዴ፥ ꬎቃ ኡታዱ።</verse>
				<verse number="41">ጴፂሮሲ ኢዞ ባሬ ኩሺያን ማዲዴ፥ ዴንꬂ ኤሴዳ፤ ሄዋፔ ጉዪያን፥ ኣማኒያዋንታኔ ኣሲኒ ባይና ኣምዔ ማጫዋንታ ፄሲዴ፥ ፓፄዳዉኖ ኡንቱንቶ ኢሜዳ።</verse>
				<verse number="42">ሃ ዬዉ ዮጴ ካታማ ኡባን ላሌቲና ጮራ ኣሳይ ጎዳ ኣማኔዲኖ።</verse>
				<verse number="43">ጴፂሮሲ ዮጴን ኢቲ ሲሞና ጊያ ጋልባ ቃጪያዋና ዳሮ ዎዲያ ጋሚዔዳ።</verse>
			</chapter>
			<chapter number="10">
				<verse number="1">ቂሳሪያን «ፃላቱዋ ኦላ ኣሳቱዋ» ጌቴቲያ ኦላንቻቶ ኢቲ ፄታቱዋ ካፑ ቆርኔሊዮሳ ጊያዌ ዴዔ።</verse>
				<verse number="2">ቆርኔሊዮሲ ፆሳ ሎይꬂዴ ኣማኒያ ኣሳኔ፥ ባሬ ሶይ ኣሳ ኡባና ኢቲፔ ፆሳሲ ጎዪኒያ ኣሳ፤ ኣዪሁዳ ሂዬሳካ ኢ ዳሮ ማዴ፤ ቃሲ ፆሳ ኡባ ዎዴ ዎሴ።</verse>
				<verse number="3">ኢቲ ጋላሲ ኡዱፑ ሳቲያ ሄራን፥ «ቆርኔሊዮሳ» ጊዴ ፄሲያ ፆሳ ኪታንቻይ ባሬኮ ጌሊሺን፥ ቆርኔሊዮሲ ሳፃን ጌሺዴ ቤዔዳ።</verse>
				<verse number="4">ቆርኔሊዮሲ ያዪዴ፥ ኪታንቻ ጫዲ ፄሊዴ፥ «ታ ጎዳው፥ ኢ ኣዬ?» ያጌዳ። ኪታንቻይ ዛሪዴ፥ ሃዋዳን ያጌዳ፤ «ኔ ዎሳይኔ ኔኒ ሂዬሳ ማዲያዌ ፆሳ ሲንꬃን ሃሳዬታናው ሳሉዋ ቤዳ።</verse>
				<verse number="5">ሃዒ ዮጴ ኣሳ ኪታዴ፥ ጴፂሮሳ ጌቴቲያ ሲሞና ኣሂሳ።</verse>
				<verse number="6">ጴፂሮሲ ኣባ ዶናን ዴዒያ ጋልባ ቃጪያ ሲሞና ጎሌን ኢማꬃቴꬃኒ ኡቴዳ፤ ኔኒ ኦꬃናው ቤሲያዋ ኢ ኔው ኦዳናዋ» ያጌዳ።</verse>
				<verse number="7">ቆርኔሊዮሲ ባሬው ኦዴዳ ኪታንቻይ ቢና፥ ባሬ ቆማቱዋፔ ላዓቱዋኔ ፆሳሲ ጎዪኒያ ባሬፔ ሻኬቴና ዎታዳራቱዋፔ ኢቱዋ ፄሲዴ፥</verse>
				<verse number="8">ኡንቱንቶ ኡባባ ኦዲዴ፥ ኡንቱንታ ዮጴ ኪቴዳ።</verse>
				<verse number="9">ዎንቴꬃ ጋላሲ ኡንቱንቱ ቢዴ፥ ዮጴ ካታማኮ ማቲሺን፥ ጴፂሮሲ ኡሱፑን ሳቲያ ሄራን ጎሊያ ቦላን ዴምባዪዴ ኦꬄዳሳ ፆሳ ዎሳናው ኬሴዳ።</verse>
				<verse number="10">ቃሲ ኮሻቲዴ፥ ቁማ ማናው ኮዬዳ፤ ሺን ቁማይ ካዒሺን፥ ሳፃ ቤዔዳ።</verse>
				<verse number="11">ሳሉ ዶዬቲና፥ ዎልቃማ ማዩዋ ማላቲያባይ ኦይዱ ባጋና ኦይቄቲዴ፥ ሳዓን ዎꬊሺን፥ ጴፂሮሲ ቤዔዳ።</verse>
				<verse number="12">ሄዋን ኦይዱ ጌዲያና ዴዒያ ሜሂ፥ ዶዓይ፥ ሾሻይ፥ ዛሪኔ ካፉ ኡባይ ዴዔ።</verse>
				<verse number="13">«ጴፂሮሳ፥ ዴንዳ ኤቃዴ ሹካ ማ» ጊያ ቃላይ ኣኮ ዬዳ።</verse>
				<verse number="14">ሺን ጴፂሮሲ፥ «ታ ጎዳው፥ ሃኔና! ታኒ ቱናባኔ ሼኔዪያባ ኡባካ ማ ኤሪኬ» ያጌዳ።</verse>
				<verse number="15">ቃሲ ላዔንꬁዋ፥ «ፆሳይ ጌሼዳዋ ኔኒ ቱኒሶፓ» ጊያ ቃላይ ኣኮ ዬዳ።</verse>
				<verse number="16">ሄዙ ጌዴ ሄዋዳን ጌዳ፤ ሄዋፔ ጉዪያን፥ ኤሌካ ሄ ዎልቃማ ማዩዋ ማላቲያዌ ፑዴ ሳሉዋ ኣኬቲ ኣጌዳ።</verse>
				<verse number="17">ጴፂሮሲ ባሬ ቤዔዳ ሳፃ ቢሌꬃይ ኣያ ጊዳንዴሻ? ያጊዴ፥ ባሬ ዎዛና ጊዶን፥ «ላ ሃዌ ኣዬ?» ጊሺን፥ ቆርኔሊዮሲ ኪቴዳ ኣሳቱ ሲሞና ጎሊ ዴዒያሳ ኮዪዴ፥ ኣ ፔንጊያን ኤቄዲኖ።</verse>
				<verse number="18">ባሬንቱ ኮሻ ꬎቁ ኦꬂዴ፥ «ጴፂሮሳ ጌቴቲያ ሲሞና ጊያ ኢማꬃይ ሄዋን ዴዒ?» ያጊዴ ኦቼዲኖ።</verse>
				<verse number="19">ጴፂሮሲ ሳፃን ቤዔዳባ ኣኬካናው ቆፋን ሼኪዴዒሺን፥ ጌሻ ኣያናይ ኣ፥ «ቤዓ፥ ሄዙ ኣሳቱ ኔና ኮዪኖ፤</verse>
				<verse number="20">ዴንዳዴ ዎꬋ፤ ታኒ ኡንቱንታ ኪቴዳ ዲራው፥ ሲꬌናን ኡንቱንቱና ባ» ያጌዳ።</verse>
				<verse number="21">ጴፂሮሲ ኣሳቱዋኮ ዎꬊዴ፥ «ሂንቴንቱ ኮዪያዌ ታና። ኣያ ኣካና ዬዲቴ?» ያጌዳ።</verse>
				<verse number="22">ኡንቱንቱ፥ «ፆሳሲ ያዪያ ፂሉ ኣዪሁዳ ኣሳ ኡባን ዳሮ ቦንቼቴዳ ፄታቱዋ ካፑዋ ቆርኔሊዮሲ፥ ኔና ባሬ ሶይ ኣፊሲዴ፥ ቃላ ኔፔ ሲሳና ማላ፥ ፆሳ ጌሻ ኪታንቻይ ኣው ኦዴዳ» ያጌዲኖ።</verse>
				<verse number="23">ጴፂሮሲ ኣሳቱዋ ኢማꬃ ኡዲ ሾባናው ሶይ ሞኬዳ። ዎንቴꬃ ጋላሲ፥ ዴንዲዴ ኡንቱንቱና ቤዳ፤ ዮጴ ካታማን ዴዒያ ኢሻቱዋፔ ኢቱ ኢቱ ኣናና ኢቲፔ ቤዲኖ።</verse>
				<verse number="24">ዎንቴꬃ ጋላሲ፥ ቂሳሪያ ጋኬዲኖ፤ ቆርኔሊዮሲ ባሬ ዳባቱዋኔ ባሬ ላጌꬃቱዋ ኢቲፔ ፄሲ ሺሺዴ፥ ጴፂሮሳ ናጌ።</verse>
				<verse number="25">ጴፂሮሲ ጌላና ሃኒሺን፥ ቆርኔሊዮሲ ኣናና ጋኬቲዴ፥ ኣ ሲንꬃን ኩንዲዴ፥ ኣው ጎዪኔዳ።</verse>
				<verse number="26">ሺን ጴፂሮሲ፥ «ዴንዳ! ታኒካ ታ ሁጴው ኣሳ» ያጊዴ ኣ ዴንꬄዳ።</verse>
				<verse number="27">ጴፂሮሲ ቆርኔሊዮሳና ሃሳዪዴ፥ ሶይ ጌሌዳ፤ ኢ ጌሊያ ዎዴ ጮራ ኣሳይ ሺቄዳዋ ዴሚዴ፥</verse>
				<verse number="28">ኣሳ፥ «ኣዪሁዳ ኣሳይ ሃራ ዛሪያና ኢቲፔቴꬃን ዴዓናው፥ ዎይ ጋኬታናው ዎጋ ጊዴናዋ ሂንቴ ሁጴው ኤሪታ፤ ሺን ታኒ ኦናኔ ቱና ዎይ ሼኔዪያባ ጌና ማላ፥ ፆሳይ ታና ቤሴዳ።</verse>
				<verse number="29">ሄዋ ዲራው፥ ሂንቴ ታው ኪቲና፥ ፓሉማይ ባይናን ያዲ። ሃዒ፥ ‹ታና ኣዪሲ ኣሂሴዲቴ?› ያጋዴ ሂንቴንታ ኦቻይ» ያጌዳ።</verse>
				<verse number="30">ቆርኔሊዮሲ ሃዋዳን ያጌዳ፤ «ታኒ ሃቼ ኦይዱ ጋላሳፔ ካሴ ሃ ሳቲያን ኡዱፑ ሳቲያ ዎሳ ታ ሶዪን ፆሳ ዎሲሺን፥ ጶልቂያ ማዩዋ ማዬዳ ኣሳይ ታ ሲንꬃን ኤቂዴ፥</verse>
				<verse number="31">ታና፥ ‹ቆርኔሊዮሳ፥ ፆሳይ ኔ ዎሳ ሲሴዳ፤ ኔኒ ሂዬሳ ማዲያዋካ ሃሳዬዳ።</verse>
				<verse number="32">ሲሚ ኣሳ ዮጴ ኪታዴ፥ ሲሞኒ ጴፂሮሳ ጊያዋ ፄሲሳ፤ ሲሞኒ ጴፂሮሲ ሲሞና ጊያ ጋልባ ቃጪያዋ ጎሌን ኣባ ዶናን ኢማꬃቴꬃ ኡቴዳ› ያጌዳ።</verse>
				<verse number="33">ሄዋ ዲራው፥ ታኒ ኔኮ ኤሌካ ኪታዲ፤ ኔኒኔ ያዴ ሎይꬃዳ፤ ሲሚ ኔኒ ኑሲ ኦዳናው ፆሳይ ኔና ኣዛዜዳዋ ኡባ ሲሳናው ሃዒ ኑኒ ኡባይ ሃዋን ፆሳ ሲንꬃን ዴዔቶ» ያጌዳ።</verse>
				<verse number="34">ጴፂሮሲ ሃሳያ ሃዋዳን ያጊ ዶሜዳ፤ «ፆሳይ ኣሳ ሶምዒያ ፄሌና፤ ሺን ጋዴ ኡባን ባሬው ያዪያዋኔ ፂሎ ኦሱዋ ኦꬂያዋ ጋላቲያዋ ታኒ ቱሙ ኣኬካዲ።</verse>
				<verse number="35">***</verse>
				<verse number="36">ፆሳይ ኣሳ ኡባ ጎዳ፥ ዬሱሲ ኪሪስቶሳ ባጋና፥ ሳሮቴꬃ ኦዲዴ፥ ሃ ዎንጋላ ሚሺራቹዋ ኢስራዔሊያ ኣሳሲ ኪቴዳዋ ሂንቴንቱ ኤሪታ።</verse>
				<verse number="37">ዮሃኒሲ ቃላ ኦዴዳ ፂንቃታፔ ጉዪያን፥ ጋሊላፔ ዶሚዴ፥ ዪሁዳ ጋዲያ ኡባን ሃኔዳዋ ሂንቴ ኤሪታ።</verse>
				<verse number="38">ፆሳይ ናዚሬቲያ ዬሱሳ ጌሻ ኣያናኒኔ ዎልቃን ኩንꬄዳ፤ ፆሳይ ኣናና ዴዒያ ዲራው፥ ሎዖባ ኢ ኦꬂዲኔ ፃላሂያ ካፑዋሲ ሞዴቴዳ ኡባ ፓꬂዴ ዩዬዳ።</verse>
				<verse number="39">«ኣዪሁዳ ጋዲያኒኔ ዬሩሳላሜን ኢ ኦꬄዳ ኡባባሲ ኑኒ ማርካ። ኡንቱንቱ ማስቃሊያ ቦላ ሚሲማሪያን ꬊሺ ካቂዴ፥ ኣ ዎꬌዲኖ።</verse>
				<verse number="40">ሺን ፆሳይ ሄዜንꬂያ ጋላሳን ሃይቁዋፔ ኣ ዴንꬂዴ ቤሴዳ።</verse>
				<verse number="41">ፆሳይ ኮይሮ ዶሬዳ ማርካቱዋ ኑና፥ ኣ ቤሴዳፔ ኣቲን፥ ኣሳ ኡባ ጊዴና፤ ሃይቁዋፔ ኢ ዴንዴዳዋፔ ጉዪያን፥ ኑኒ ኣናና ሜዶኔ ኡሼዶ።</verse>
				<verse number="42">ፆሳይ ዎንጋላ ሚሺራቹዋ ኣሳሲ ኑኒ ኦዳናዉኔ፥ ፓፃ ዴዒያዋንቱ ቦላኒኔ ሃይቄዳዋንቱ ቦላን ፒርዳናው ኢ ሱንꬄዳዌ ዬሱሳ ጊዴዳዋ ኑኒ ማርካታናው ኑና ኣዛዜዳ።</verse>
				<verse number="43">ፆሳይ ኣኒ ኣማኒያ ኡባ ናጋራ ኣ ሱንꬃን ኣቶ ጋናዋ ናባቱ ኡባቱ ማርካቲኖ» ያጌዳ።</verse>
				<verse number="44">ጴፂሮሲ ቢሮ ሄ ዬዉዋ ኦዲሺን፥ ቃላ ሲሲያ ኡባ ቦላ ጌሻ ኣያናይ ዎꬊ ኣጌዳ።</verse>
				<verse number="45">ጴፂሮሳና ዮጴፔ ዬዳ፥ ኣማኒያ ቃፃሬቴዳ ኣዪሁዳ ኡባቱ ኣዪሁዳ ጊዴናዋንቱ ቦላንካ ጌሻ ኣያና ኢሞታይ ጉኬዳ ዲራው ማላሌቴዲኖ።</verse>
				<verse number="46">ኣዪሲ ጎፔ፥ ኡንቱንቱ ዱማ ዱማ ቃላን ሃሳዪሺኒኔ ፆሳ ዳሮቴꬃ ሳቢሺን ሲሴዲኖ። ሄ ዎዴ ጴፂሮሲ ዛሪዴ፥</verse>
				<verse number="47">«ሃዋንቱ ቃሲ ኑናዳን ጌሻ ኣያና ኣኬዳዋንቱ ፃማቄቴናዳን፥ ሃꬃ ኡንቱንታ ዲጋናው ዳንዳዪያዌ ኦኔ?» ያጌዳ።</verse>
				<verse number="48">ኡንቱንቱ ዬሱሲ ኪሪስቶሳ ሱንꬃን ፃማቄታና ማላ፥ ኡንቱንታ ኣዛዜዳ፤ ሄዋፔ ጉዪያን፥ ኡንቱንቱ ባሬንቱና ኣማሬዳ ጋላሳ ኡታና ማላ፥ ኣ ዎሴዲኖ።</verse>
			</chapter>
			<chapter number="11">
				<verse number="1">ዬሱሲ ኪቴዳዋንቱኔ ዪሁዳ ኡባን ዴዒያ ኢሻቱ፥ ኣዪሁዳ ጊዴናዋንቱካ ፆሳ ቃላ ኣኬዳዋ ሲሴዲኖ።</verse>
				<verse number="2">ጴፂሮሲ ዬሩሳላሜ ቤዳ ዎዴ፥ ቃፃሬቴዳ ኣሳቱ ኣናና ፓሉሜቲዴ፥</verse>
				<verse number="3">ኣ፥ «ኔኒ ቃፃሬቲቤናዋንቱኮ ጌላዴ፥ ኡንቱንቱና ቁማ ማዳ» ያጌዲኖ።</verse>
				<verse number="4">ሺን ጴፂሮሲ ሃኔዳዋ ኮይሩዋፔ ዶሚዴ፥ ማራን ማራን ሃዋዳን ያጊዴ ኦዴዳ፤</verse>
				<verse number="5">«ታኒ ዮጴ ካታማን ፆሳ ዎሲሺን፥ ታኒ ኣያናኒ ጊዳዴ ሳፃ ቤዓዲ፤ ዎልቃማ ማዩዋ ማላቲያዌ ኦይዱ ባጋና ኦይቄቲዴ፥ ሳሉዋፔ ዎꬊዴ፥ ታኮ ዬዳ።</verse>
				<verse number="6">ሄዋ ጊዱዋ ታኒ ጫዳ ፄሊያ ዎዴ፥ ኦይዱ ጌዲ ዴዒያ ሜሂያ፥ ዱዓ፥ ሾሻ፥ ዛሪያኔ ካፉዋ ቤዓዲ።</verse>
				<verse number="7">ቃሲ፥ ‹ጴፂሮሳ፥ ዴንዳ፤ ሹካ ማ› ጊያ ቃላ ታኒ ሲሳዲ።</verse>
				<verse number="8">«ሺን ታኒ፥ ‹ታ ጎዳው፥ ሃኔና! ቱናባይ ዎይ ሼኔዪያባይ ኡባካ ታ ዶናኮ ሺቂ ኤሬና› ጋዲ።</verse>
				<verse number="9">«ቃላይ ሳሉዋፔ ላዔꬁዋካ፥ ‹ፆሳይ ጌሼዳዋ ኔኒ ቱና ጎፓ› ያጊዴ ታው ዛሬዳ።</verse>
				<verse number="10">«ሄዌ ሄዙ ጌዴ ሃኒና፥ ዉርሴꬃን ኡባባይ ሳሉዋ ፑዴ ጎሼቴዳ።</verse>
				<verse number="11">ሄ ማንዒያንካ ሄዙ ኣሳቱ ቂሳሪያፔ ታኮ ኪቴቲዴ፥ ታኒ ዴዒያ ጎሊያ ጋኪ ኣጌዲኖ።</verse>
				<verse number="12">ታኒካ ሲꬌናኒ ኡንቱንቱና ባና ማላ፥ ጌሻ ኣያናይ ታው ኦዴዳ። ቃሲ ሃ ኡሱፑን ኢሻቱ ዮጴፔ ታናና ቂሳሪያ ቢና፥ ኑኒ ቆርኔሊዮሳ ሶይ ጌሌዶ።</verse>
				<verse number="13">ኪታንቻይ ባሬ ሶዪን ኤቂዴ ባሬና፥ ‹ጴፂሮሳ ጌቴቲያ ሲሞና ፄሳናው ኣሳ ዮጴ ኪታ፤ ኔኒኔ ኔ ጎሌ ኣሳይ ኡባይ ኣቲያ ቃላ ኢ ኔው ኦዳናዋ› ጌዳዋ ቆርኔሊዮሲ ዎቲ ሲሴዴንቶ፥ ኑሲ ኦዴዳ።</verse>
				<verse number="14">***</verse>
				<verse number="15">«ታኒ ሃሳያናው ዶሚያዋን ጌሻ ኣያናይ ኮይሮ ኑ ቦላ ዎꬌዳዋዳን፥ ኡንቱንቱ ቦላካ ዎꬊ ኣጌዳ።</verse>
				<verse number="16">ጎዳይ፥ ‹ዮሃኒሲ ሃꬃን ፃማቄዳ፤ ሺን ሂንቴንቱ ጌሻ ኣያናን ፃማቄታኒታ› ያጌዳ ቃላ ታኒ ሃሳያዲ።</verse>
				<verse number="17">ፆሳይ ኑሲ ጎዳ ዬሱሲ ኪሪስቶሳ ኣማኔዳዋንቱሲ ኢሜዳ ኢሞታ ማላ ኣዪሁዳ ጊዴናዋንቶካ ቃሲ ኢሞፔ፥ ሲሚ ፆሳ ዲጋናው ታኒ ኦኔ?» ያጌዳ።</verse>
				<verse number="18">ኡንቱንቱ ሃዋ ሲሴዳ ዎዴ ባሬንቱ ፓሉማ ኣጊዴ፥ «ያቲና፥ ፆሳይ ኣዪሁዳ ጊዴናዋንቱካ ቃሲ ናጋራፔ ሲሚዴ ዴዓናዳን፥ ኡንቱንታ ቃዴዳ» ያጊዴ ፆሳ ጋላቴዲኖ።</verse>
				<verse number="19">ኢስፂፋኖሳ ቦላ ጋኬዳ ዋዪያ ጌዱዋን ላሌቴዳ ኣማኒያዋንቱ ቃላ ኣዪሁዳቱዋ ፃላላፔ ኣቲን፥ ሃራሲ ኢቱዋሲኔ ኦዴናን፥ ፒንቄ፥ ቆጲሮሳኔ ኣንፆኪያ ጋካናው ዩዬዲኖ።</verse>
				<verse number="20">ሺን ቆጲሮሳፔኔ ቄሬናፔ ዬዳ ኢቲ ኢቲ ኣማኒያ ኣሳቱ ኣንፆኪያ ቢዴ፥ ጎዳ ዬሱሳ ዎንጋላ ሚሺራቹዋ ኦዲዴ፥ ጊሪኬ ኣሳሲካ ኦዴዲኖ።</verse>
				<verse number="21">ጎዳ ዎልቃይ ኡንቱንቱና ዴዔ፤ ቃሲ ጮራ ኣሳይ ኣማኒዴ፥ ጎዳኮ ሲሜዲኖ።</verse>
				<verse number="22">ሃ ዬዉ ዬሩሳላሜን ዴዒያ ኣማኒያ ኣሳሲ ሲሴቲና፥ ኣማኒያ ኣሳይ ባርናባሳ ኣንፆኪያ ኪቴዳ።</verse>
				<verse number="23">ባርናባሲ ኣንፆኪያ ቤዳ ዎዴ፥ ፆሳ ኣꬎ ኬካቴꬃ ኦሱዋ ቤዒዴ ናሼቴዳ፤ ኡንቱንቱ ኡባይ ጎዳን ባሬንቱ ኩሜንꬃ ዎዛናፔ ሚኒ ዴዓናዳን፥ ኡንቱንታ ዞሬዳ።</verse>
				<verse number="24">ኣዪሲ ጎፔ፥ ባርናባሲ ጌሻ ኣያናይኔ ኣማኑ ኩሜዳ ሎዖ ኣሳ፤ ሄ ጋሱዋን ጮራ ኣሳይ ጎዳኮ ዬዲኖ።</verse>
				<verse number="25">ሄዋፔ ጉዪያን፥ ባርናባሲ ሳዖላ ኮያናው ፄርሴሴ ቤዳ።</verse>
				<verse number="26">ያቲዴ ሳዖላ ዴሜዳ ዎዴ፥ ኣንፆኪያ ኣሄዳ። ባርናባሲኔ ሳዖሊ ኣማኒያ ኣሳና ኢቲ ላይꬃ ኩሜንꬃ ኡቲዴ፥ ጮራ ኣሳ ታማሪሴዲኖ፤ ካሊያዋንቱ ኣንፆኪያን ኣማኒያ ኣሳ ጌቴቲዴ፥ ኮይሮ ፄሴቴዲኖ።</verse>
				<verse number="27">ናባቱ ዬሩሳላሜፔ ኣንፆኪያ ሄ ዎዴ ዎꬌዲኖ።</verse>
				<verse number="28">ኡንቱንቱ ጊዶፔ ኣጋቦሳ ጊያዌ ዴንዲዴ፥ ሳዓ ኡባን ዎልቃማ ኮሻይ ዴንዳናዋ ኣያና ዎልቃን ቲምቢቲያ ኦዴዳ፤ ሄዌ ሃኔዳዌ ቃላዉዴዮሳ ካዉቴꬃ ዎዲያና።</verse>
				<verse number="29">ካሊያዋንቱ ሁጲያን ሁጲያን ባሬንቱ ዎልቃ ኬና ሚሻ ኬሲዴ፥ ዪሁዳን ዴዒያ ባሬንቱ ኢሻቱዋሲ ማዱዋ ዬዳናው ቆፋ ቃቼዲኖ።</verse>
				<verse number="30">ኡንቱንቱ ሄዋዳን ኦꬂዴ፥ ሚሻ ባርናባሳ ቦላኒኔ ሳዖላ ቦላ ዎሳ ጎሌ ጪማቶ ዬዴዲኖ።</verse>
			</chapter>
			<chapter number="12">
				<verse number="1">ካቲያ ሄሮዲሴ ሄ ዎዴ ዎሳ ጎሌ ኣሳፔ ኣማሬዳዋንታ ዋዪሱዋ ዶሜዳ።</verse>
				<verse number="2">ዮሃኒሳ ኢሻ ያዪቆባ ማሻን ዎꬊሴዳ።</verse>
				<verse number="3">ሄዌ ኣዪሁዳቱዋ ናሼቼዳዋ ቤዒዴ፥ ጉጂ ጴፂሮሳካ ኦይቄዳ፤ ሄዌ ማጋጌ ኡኪꬃ ባላ ቦንቺያ ጋላሳቱዋና።</verse>
				<verse number="4">ጴፂሮሳ ኦይቂዴ ቃቼዳ። ፓሲጋ ባላ ቦንቺያ ጋላሳቱዋፔ ጉዪያን፥ ጋዴ ኣሳ ሲንꬃ ኣꬃናው ቆፒዴ፥ ኦይዱ ኦይዱ ዎታዳራቱ ኣ ናጋናዳን፥ ታማኔ ኡሱፑን ዎታዳራቱዋሲ ኣꬂዴ ኢሜዳ።</verse>
				<verse number="5">ሄዋ ዲራው፥ ጴፂሮሲ ቃሾ ጎሊያን ናጌቴ፤ ሺን ዎሳ ጎሌ ኣሳይ ኣው ሚኒሲዴ ፆሳ ዎሴ።</verse>
				<verse number="6">ሄሮዲሴ ጴፂሮሳ ኣሳ ሲንꬃ ኣꬃናው ቆፓናፔ ካሴ ቃማ፥ ጴፂሮሲ ላዑ ሳንꬃላታን ቃሼቲዴ፥ ላዑ ዎታዳራቱዋፔ ጊዱዋን ጌሚዒሼዳ፤ ናጊያዋንቱካ ቃሾ ጎሌ ፔንጊያን ኤቂዴ ናጊኖ።</verse>
				<verse number="7">ኣኬኬናን ዴዒሺን፥ ጎዳ ኪታንቻይ ሄዋን ኤቂ ኣጌዳ፤ ቃሾ ጎሌንካ ፖዑ ፖዒ ኣጌዳ። ኪታንቻይ ጴፂሮሳ ሚዪያ ዴቺ ቤጎꬂዴ ኣ፥ «ኤሌ ዴንዳ» ያጌዳ፤ ሄ ማንዒያንካ ሳንꬃላታይ ኣ ኩሺያፔ ዎꬊ ኣጌዳ።</verse>
				<verse number="8">ኪታንቻይ ኣ፥ «ኔ ሱሪያ ዳንጫ፤ ኔ ጫማካ ዎꬃ» ያጊና፥ ጴፂሮሲ ሄዋዳን ኦꬄዳ፤ ኪታንቻይ፥ «ኔ ማዩዋ ማያዴ ታና ካላ» ያጌዳ።</verse>
				<verse number="9">ጴፂሮሲ ቃሾ ጎሊያፔ ኬሲዴ፥ ኪታንቻ ካሌዳ፤ ኣው ሳፃ ቤዒያዋ ማላቴዳፔ ኣቲን፥ ኪታንቻይ ኦꬂያባይ ቱማ ጊዴዳዋ ኤሪቤና።</verse>
				<verse number="10">ኪታንቻይኔ ጴፂሮሲ ኮይሮ ዎታዳራፔኔ ላዔንꬆ ዎታዳራፔ ኣꬊዴ፥ ካታማ ኣፊያ ቢራታ ፔንጊያኮ ጋኬዲኖ፤ ፔንጊካ ኡንቱንቶ ባሬካ ዶዬቲ ኣጌዳ፤ ኡንቱንቱ ኬሲዴ ኢቲ ኦጊያና ቢሺን፥ ኪታንቻይ ኤሌካ ጴፂሮሳፔ ሻኬቲ ኣጌዳ።</verse>
				<verse number="11">ጴፂሮሲ ባሬና ጋኬዳባ ኣኬኪዴ፥ «ታና ጎዳይ ባሬ ኪታንቻ ኪቲዴ፥ ሄሮዲሳ ኩሺያፔኔ ኣዪሁዳ ኣሳይ ናጊ ኡቴዳ ኡባባፔ ኣሼዳዋ ሃዒ ቱሙ ኤራዲ» ያጌዳ።</verse>
				<verse number="12">ኢ ሄዋ ኣኬኬዳ ዎዴ፥ ጮራ ኣሳይ ኢቲፔ ሺቂዴ ፆሳ ዎሲያሳ፥ ማርቆሳ ጊያ ዮሃኒሳ ዳዪ ማይራሚ ሶይ</verse>
				<verse number="13">ቢዴ ፔንጊያን ፄሲና፥ ኢቲ ሮዶ ጊያ ኣሺካራታ ዶያናው ያዱ።</verse>
				<verse number="14">ሮዳ ጴፂሮሳ ቃላ ጊዴዳዋ ኤሬዳ ዎዴ፥ ባሬና ናሼቺና፥ ፔንጊያ ዶዬናን ጉዬ ዎፃዴ፥ ጴፂሮሲ ካሬን ኤቄዳዋ ኣሳሲ ኦዳዱ።</verse>
				<verse number="15">ኣሳይ ኢዞ፥ «ሃኔ፥ ኔኒ ጎያ» ያጌዳ። ሮዳ ጴፂሮሳ ጊዴዳዋ ጌሻዴ ኦዳዱ። ኡንቱንቱ፥ «ሄዌ ኣ ኪታንቻ» ያጌዲኖ።</verse>
				<verse number="16">ሺን ጴፂሮሲ ካሬን ፄሲዴ ኣጌናን ኢፂና፥ ኣሳይ ካሪያ ዶዪ፥ ኣ ቤዒዴ ማላሌቴዲኖ።</verse>
				<verse number="17">ሺን ኡንቱንቱ ጮዑ ጋና ማላ፥ ጴፂሮሲ ባሬ ኩሺያን ፆርሲዴ፥ ጎዳይ ቃሾ ጎሊያፔ ኣ ዎቲ ኬሴዴንቶ፥ ኡንቱንቶ ቆንጪሲ ኦዲዴ፥ «ሃዋ ያዪቆባሲኔ ኢሻቱዋሲ ኦዲቴ» ጊዴ፥ ኬሲ ሃራሳ ቤዳ።</verse>
				<verse number="18">ሳዓይ ዎንቴዳ ዎዴ፥ ጴፂሮሲ ሃቃ ቢዲጌዴንቶ ጊና ዎታዳራቱዋ ጊዶን ዳሮ ዋላሳይ ኬሴዳ።</verse>
				<verse number="19">ሄሮዲሴ ጴፂሮሳ ኮዪሺን፥ ኢ ꬋዬዳ ዎዴ፥ ናጊያዋንታ ቆሪዴ፥ ኡንቱንታ ዎꬋና ማላ ኣዛዜዳ፤ ሄዋፔ ጉዪያን፥ ዪሁዳፔ ቂሳሪያ ዎꬊዴ፥ ሄዋን ኣማሬዳ ዎዲያ ኡቴዳ።</verse>
				<verse number="20">ሄሮዲሴ ፂሮሳ ኣሳሲኔ ሲዶና ኣሳሲ ሎይꬂ ሃንቄቴዳ፤ ኡንቱንቱ ጋዴ ኣሳይ ካꬃ ሄሮዲሳ ጋዴ ኣሳፔ ዴሚያ ዲራው፥ ኡንቱንቱ ኢቲፔ ጊዲዴ፥ ኣ ጎሊያ ካፑዋ ቢላስፆሳ ባሬንቱ ባጋ ኦꬂዴ፥ ሲጌታና ማላ ዎሳናው ሄሮዲሳኮ ቤዲኖ።</verse>
				<verse number="21">ሄሮዲሴ ሱንꬄቴዳ ጋላሲ፥ ባሬ ካዉቴꬃ ማዩዋ ማዪዴ፥ ካዉቴꬃ ኦይዲያን ኡቲዴ፥ ኣሳሲ ሃሳዬዳ።</verse>
				<verse number="22">ኣሳይ፥ «ሃዌ ፆሳ ቃላ፤ ኣሳ ቃላ ጊዴና» ያጊዴ ኮሻ ꬎቂሲዴ ሃሳዬዳ።</verse>
				<verse number="23">ሄሮዲሴ ፆሳ ቦንቺቤና ዲራው፥ ሄ ማንዒያንካ ጎዳ ኪታንቻይ ኣ ዴቺና፥ ጉፁኒያን ሜቴቲዴ፥ ሃይቂ ኣጌዳ።</verse>
				<verse number="24">ሺን ፆሳ ቃላይ ዲጬኔ ዳር ዳር ቤ።</verse>
				<verse number="25">ባርናባሲኔ ሳዖሊ ባሬንቱ ኦሱዋ ፖሊዴ፥ ማርቆሳ ጊያ ዮሃኒሳ ባሬንቱና ኣኪዴ፥ ዬሩሳላሜፔ ሲሜዲኖ።</verse>
			</chapter>
			<chapter number="13">
				<verse number="1">ኣንፆኪያን ዴዒያ ኣማኒያ ኣሳ ጊዶን ናባቱኔ ታማርሲያዋንቱ ዴዒኖ፤ ኡንቱንቱካ ባርናባሳ፥ ካሬꬃ ጊያ ሲሞና፥ ቄሬናፔ ዬዳ ሉቂዮሳ፥ ጋዲያ ሞዲያ ሄሮዲሳና ዲጬዳ ሚናሃኔ ሳዖላ።</verse>
				<verse number="2">ኡንቱንቱ ጎዳሲ ጎዪኒሺናኔ ፆሚሺን፥ ጌሻ ኣያናይ፥ «ታኒ ፄሴዳ ኦሱዋሲ ባርናባሳኔ ሳዖላ ታው ዱማዪቴ» ያጌዳ።</verse>
				<verse number="3">ኡንቱንቱ ፆሜዳዋፔኔ ዎሴዳዋፔ ጉዪያን፥ ባሬንቱ ኩሺያ ባርናባሳ ቦላኒኔ ሳዖላ ቦላን ዎꬂዴ፥ ኡንቱንታ ዬዴዲኖ።</verse>
				<verse number="4">ሄዋ ዲራው፥ ጌሻ ኣያናይ ኡንቱንታ ኪቲና፥ ሴሉቂያ ዎꬌዲኖ፤ ሄዋፔ ዎንጊሪያን ጌሊዴ፥ ቆጲሮሳ ሃꬃኒ ዶዴቴዳሳ ቤዲኖ።</verse>
				<verse number="5">ኡንቱንቱ ሲልማና ጋኪዴ፥ ኣዪሁዳ ዎሳ ጎሌቱዋን ፆሳ ቃላ ኦዴዲኖ፤ ኡንቱንታ ማዳናው ዮሃኒሲ ኡንቱንቱና ዴዔ።</verse>
				<verse number="6">ኡንቱንቱ ቆጲሮሳ ሃꬃን ዶዴቴዳ ሳዓ ኡባ ጳፉ ጋካናው ዩዪዴ፥ ናቢያ ኢቲ ዎርዳንቻ፥ ኣዪሁዳ ኣሳ ባር-ዬሱሳ ጊያ ሻሬቹዋ ዴሜዲኖ።</verse>
				<verse number="7">ሄ ሻሬቹ ጋዲያ ሞዲያ ሳርጊዮሳ ጳዉሎሳ ጊያ ኣኬካንቻ ቢታኒያና ዴዔ። ሳርጊዮሳ ጳዉሎሳ ባርናባሳኔ ሳዖላ ባሬኮ ፄሲዴ፥ ፆሳ ቃላ ሲሳናው ኮዬዳ።</verse>
				<verse number="8">ሺን ሻሬቹዋ ኤሊማሲ (ጊሪኬ ቃላን ሄዌ ኣ ሱንꬃ) ጋዲያ ሞዲያዋ ኣማኑዋ ዲጋናው ኮዪዴ፥ ኡንቱንቱ ሃሳያ ጳልቄዳ።</verse>
				<verse number="9">ሺን ጳዉሎሳ ጊያ ሳዖሊ ባሬናን ጌሻ ኣያናይ ኩሚና፥ ሻሬቹዋ ጫዲ ፄሊዴ፥</verse>
				<verse number="10">ኣ፥ «ላ ሃ ፃላሂያ ካፑዋ ናዓው፥ ጌኔቴꬃይ ኡባይኔ ኢታቴꬃይ ኡባይ ኩሜዳዎ፥ ፂሎቴꬃ ኡባ ሞርኬው፥ ጎዳ ኦጊያ ሱሪያ ጌላዪያዋ ኣጊኪ?</verse>
				<verse number="11">ቤዓ፤ ሃዒ ጎዳ ኩሺ ኔ ቦላ ዴዔ፤ ኔኒ ቆቃ ጊዳና፤ ኣማሬዳ ዎዲ ጋካናው፥ ኣዋ ፖዑዋ ቤዓካ» ያጌዳ። ሄ ማንዒያንካ ሻኖቻይኔ ꬉማይ ኣ ኣይፊያ ጎዚና፥ ባሬ ኩሺያ ኦይቂዴ፥ ካሌꬂያ ኡራ ኮዪዴ ዩዬዳ።</verse>
				<verse number="12">ሄ ዎዴ ጋዲያ ሞዲያዌ ሄዋ ቤዔዳ ዎዴ፥ ጎዳይ ታማሪሲያዋን ማላሌቲዴ ኣማኔዳ።</verse>
				<verse number="13">ጳዉሎሲኔ ኣናና ዴዒያዋንቱ ጳፉፔ ዴንዲዴ፥ ጲኒፊሊያን ዴዒያ ጴርጌ ዎንጊሪያን ቤዲኖ፤ ዮሃኒሲ ኡንቱንቱፔ ሻኬቲ፥ ዬሩሳላሜ ሲሜዳ።</verse>
				<verse number="14">ሺን ኡንቱንቱ ጴርጌፔ ኣꬊዴ፥ ጲሲዲያን ዴዒያ ኣንፆኪያ ጋኬዲኖ፤ ሳምባታ ጋላሳን ኣዪሁዳ ዎሳ ጎሌ ጌሊዴ ኡቴዲኖ።</verse>
				<verse number="15">ሙሴ ሂጊኔ ናባቱዋ ማፃፋይ ናባቤቴዳዋፔ ጉዪያን፥ ኣዪሁዳ ዎሳ ጎሌ ካፓቱ፥ «ኑ ኢሻቶ ኣሳ ሚኒሲያ ቃላይ ሂንቴንቶ ዴዖፔ፥ ኣሳው ሃሳዬሪኪቴ» ያጊዴ ኡንቱንቶ ኪቴዲኖ።</verse>
				<verse number="16">ጳዉሎሲ ዴንዲ ኤቂዴ፥ ባሬ ኩሺያን ፆርሲዴ፥ ሃዋዳን ያጌዳ፤ «ኢስራዔሊያ ኣሳቶ፥ ፆሳሲ ያዪያዋንቶ ሲሲቴ።</verse>
				<verse number="17">ሃ ኢስራዔሊያ ኣሳ ፆሳይ ኑ ኣዋቱዋ ዶሪዴ፥ ጊብፄ ጋዲያን ኢማꬃቴꬃን ኡንቱንቱ ዴዒሺን፥ ኡንቱንታ ጮሪሴዳ፤ ባሬ ዎልቃማ ዎልቃኒካ ጊብፄ ጋዲያፔ ኡንቱንታ ኬሴዳ።</verse>
				<verse number="18">ባዙዋን ኦይታሙ ላይꬃ ኬና ኑ ኣዋቱዋ ኢ ዳንዳዬዳ።</verse>
				<verse number="19">ካናኔ ጊያ ጋዲያን ኣዪሁዳ ጊዴና ላፑ ካዉቴꬃ ꬋዪሲዴ፥ ኡንቱንቱ ጋዲያ ባሬ ኣሳ ላቲሴዳ።</verse>
				<verse number="20">ሄዋፔ ጉዪያን፥ ናቢያ ሳሜላ ዎዲያ ጋካናሲ፥ ኦይዱ ፄታኔ ኢሻታሙ ላይꬃ ኬና ዳናቱዋ ኡንቱንቶ ኢሜዳ።</verse>
				<verse number="21">ሄዋፔ ጉዪያን፥ ኡንቱንቱ ባሬንቶ ካቲያ ኢማና ማላ ዎሲና፥ ፆሳይ ቢኒያማ ዛሪያፔ ቂሳ ናዓ ሳዖላ ኦይታሙ ላይꬃው ካዉታና ማላ፥ ኡንቱንቶ ኢሜዳ።</verse>
				<verse number="22">ፆሳይ ሳዖላ ሻሬዳዋፔ ጉዪያን፥ ኡንቱንቱ ቦላ ዳዊቴ ካዉታና ማላ፥ ኣ ዴንꬄዳ፤ ዳዊቴባ ማርካቲዴ፥ ‹ታኒ ኮዪያ ኡባባ ታ ዎዛናዳን ኦꬂያ ኢሴይ ናዓ ዳዊታ ዴማዲ› ያጌዳ።</verse>
				<verse number="23">«ፆሳይ፥ ‹ታኒ ዳዊታ ዛሪያፔ ኢስራዔሊያ ኣሳ ኣሺያዋ ኣሃና› ቃላ ጌሌዳዋዳንካ፥ ዬሱሳ ኣሄዳ።</verse>
				<verse number="24">ዬሱሲ ያናፔ ካሴ ኢስራዔሊያ ኣሳይ ኡባይ ባሬንቱ ናጋራፔ ሲሚዴ ፃማቄታና ማላ፥ ዮሃኒሲ ቃላ ኦዴዳ።</verse>
				<verse number="25">ቃሲ ዮሃኒሲ ባሬ ኦሱዋ ዉርሳና ሃኒዴ ኣሳ፥ ‹ታና ኦና ጊዴ ቆፒቴ? ታኒ ሂንቴ ናጊያዋ ጊዲኬ፤ ሺን ቤዒቴ፥ ኣ ጌዲያ ጫማ ቃሹዋካ ጌዲያፔ ቢላናው ታው ቤሴናዌ ታፔ ጉዬና ዬ› ያጌዳ።</verse>
				<verse number="26">«ታናዳን ኣማኒያዋንቶ፥ ኣብራሃሜ ዜሬꬃቶ፥ ቃሲ ሃዋን ኣዪሁዳ ጊዴናዋንቶ ፆሳሲ ያዪያዋንቶ፥ ሃ ኣቶቴꬃ ቃላይ ኑሲ ኪቴቴዳ።</verse>
				<verse number="27">ኣዪሲ ጎፔ፥ ዬሩሳላሜን ዴዒያ ኣሳይኔ ኡንቱንቱ ካፓቱ ዬሱሳኔ ሳምባታ ጋላሳ ኡባን ናባቤቲያ ናባቱዋ ቃላ ኣኬኪቤና ዲራው፥ ኣ ቦላ ፒርዲዴ፥ ናባቱዋ ቃላ ፖሌዲኖ።</verse>
				<verse number="28">ዬሱሳ ዎꬊሳናው ኢቲ ጋሱካ ኡንቱንቶ ቤቴናን ኢፂና፥ ጲላፆሲ ኣ ዎꬋና ማላ ዎሴዲኖ።</verse>
				<verse number="29">«ኡንቱንቱ ዬሱሳባይ ፆሳ ማፃፋን ፃፌቴዳዋ ኡባ ፖሌዳ ዎዴ፥ ማስቃሊያፔ ኣ ዎꬂዴ ሞጌዲኖ።</verse>
				<verse number="30">ሺን ፆሳይ ሃይቁዋፔ ዬሱሳ ዴንꬄዳ።</verse>
				<verse number="31">ሄዋፔ ጉዪያን ኢ ባሬናና ጋሊላፔ ዬሩሳላሜ ዬዳ ኣሳቶ ጮራ ጋላሳ ቤቴዳ ኡንቱንቱ ሃዒ ኣባ ኣሳሲ ማርካቲኖ።</verse>
				<verse number="32">«ፆሳይ ኑ ኣዋቱዋሲ ኢማና ጌዳ ዎንጋላ ሚሺራቹዋ ኑኒ ሂንቴንቶ ኦዴቶ።</verse>
				<verse number="33">ዳዊቴ ማዚሙሪያ ማፃፋን ላዔꬆ ሼምፑዋን፥ ‹ኔኒ ታ ናዓ። ሃቼ ታኒ ኔ ኣዉዋ ጊዳዲ› ጌቴቲዴ ፃፌቴዳዋዳን፥ ፆሳይ ዬሱሳ ዴንꬂዴ፥ ኑ ኣዋቱዋሲ ኢማና ጌዳዋ ኑሲ ኡንቱንቱ ናናሲ ፖሌዳ።</verse>
				<verse number="34">ላዔንꬁዋ ኢ ሃይቄና ማላ፥ ሃይቁዋፔ ኣ ዴንꬄዳዋሲ ፆሳይ፥ ‹ታኒ ዳዊቴው ኢማና ጌዳ ኣማኔቴዳ ጌሻ ኣንጁዋ ሂንቴንቶ ኢማና› ያጊዴ ሃሳዬዳ።</verse>
				<verse number="35">ሄዋ ዲራው፥ ማዚሙሪያ ማፃፋን ሃራሳን ቃሲ፥ ‹ኔ ጌሻ ናዓ ኣኃካ ሙሲሳካ› ያጌዳ።</verse>
				<verse number="36">ኣዪሲ ጎፔ፥ ዳዊቴ ባሬ ዎዲያን ፆሳ ቆፋ ኦꬄዳዋፔ ጉዪያን ሃይቂዴ፥ ባሬ ኣዋቱዋና ሃይቂ ሙሴዳ።</verse>
				<verse number="37">ሺን ፆሳይ ሃይቁዋፔ ዴንꬄዳዌ ሙሲቤና።</verse>
				<verse number="38">«ሄዋ ዲራው፥ ታናዳን ኣማኒያዋንቶ፥ ናጋራ ኣቶ ጌቴቴዳዌ ሂንቴንቶ ዬሱሳ ባጋና ኦዴቴዳዌኔ፥ ሙሴ ሂጊያን ፂላናው ሂንቴንቶ ዳንዳዬቴና ኡባባፔ ኣኒ ኣማኒያ ኡባይ ፂላናዌ ሂንቴንቶ ኤሬቶ።</verse>
				<verse number="39">***</verse>
				<verse number="40">ሄዋ ዲራው፥ ናባቱ ጌዳዌ ሂንቴ ቦላ ጋኬና ማላ ናጌቲቴ፤</verse>
				<verse number="41">‹ፆሳይ ጌዳባ ቂሊጪያዋንቶ፥ ቤዒቴ፤ ሃራይ ኣቶ ኢቲ ኡራይ ሂንቴንቶ ኦዲንቶካ፥ ሂንቴ ኣማኔና ኦሱዋ ታኒ ሂንቴንቱ ዎዲያን ኦꬂያ ዲራው፥ ፖራ ጊቴ፤ ሃይቂቴ› ጌዲኖ» ያጌዳ።</verse>
				<verse number="42">ጳዉሎሲኔ ባርናባሲ ኣዪሁዳ ዎሳ ጎሊያፔ ኬሲሺን፥ ኣሳይ ኡንቱንታ ላዔንꬁዋ ሳምባታንካ ሄዋ ጉጂዴ ኦዳና ማላ ዎሴዲኖ።</verse>
				<verse number="43">ሺቁ ላሌቴዳዋፔ ጉዪያን፥ ጮራ ኣዪሁዳቱኔ ኣዪሁዳቱዋ ኣማኑዋን ጌሊዴ ፆሳው ያዪያ ጮራቱ፥ ጳዉሎሳኔ ባርናባሳ ካሌዲኖ፤ ዬሱሲ ኪቴዳዋንቱ ፆሳ ኣꬎ ኬካቴꬃን ሚኒ ዴዓና ማላ፥ ኡንቱንቶ ኦዲዴ ሚኒሴዲኖ።</verse>
				<verse number="44">ላዔንꬁዋ ሳምባታን ኣማሬዳ ኣሳቱዋፔ ኣቲን፥ ካታማ ኣሳይ ኡባይ ፆሳ ቃላ ሲሳናው ሺቄዳ።</verse>
				<verse number="45">ሺን ኣዪሁዳቱ ጮራ ኣሳ ቤዔዳ ዎዴ፥ ጳዉሎሳ ቃናቴዲኖ፤ ኣ ሃሳያ ጳልቂዴ፥ ኣ ቦሬዲኖ።</verse>
				<verse number="46">ጳዉሎሲኔ ባርናባሲ ፃሊዴ፥ «ፆሳ ቃላይ ካሴቲዴ ሂንቴንቶ ኦዴታናው ኮሼ፤ ሺን ቃላ ሂንቴ ኢፄዳ ዲራዉኔ ሜꬊና ዴዑዋ ኣካናው ሂንቴንቶ ቤሴና ጊዴ፥ ሂንቴ ሂንቴንቱ ሁጲያን ፒርዴዳ ዲራው፥ ቤዒቴ፥ ኑኒ ኣዪሁዳ ጊዴናዋንቱኮ ሲሜቶ።</verse>
				<verse number="47">ኣዪሲ ጎፔ፥ ጎዳይ ኑና፥ « ‹ኣሳይ ኡባይ ሂንቴ ባጋና ኣታና ማላ፥ ሂንቴንታ ታኒ ኣዪሁዳ ጊዴናዋንቶ ፖዑዋ ኦꬃዲ› ያጊ ኣዛዜዳ» ያጌዲኖ።</verse>
				<verse number="48">ኣዪሁዳ ጊዴናዋንቱ ሄዋ ሲሴዳ ዎዴ፥ ናሼቲዴ ፆሳ ቃላ ቦንቼዲኖ፤ ቃሲ ሜꬊና ዴዑዋሲ ዶሬቴዳ ኡባይ ኣማኔዲኖ።</verse>
				<verse number="49">ጎዳ ቃላይ ሄ ጋዲያ ኡባ ጋኬዳ።</verse>
				<verse number="50">ሺን ኣዪሁዳቱ ፆሳው ጎዪኒያ ቦንቼቴዳ ማጫዋንታኔ ካታማን ዴዒያ ዎልቃማ ኣሳቱዋ ጳዉሎሳ ቦላኒኔ ባርናባሳ ቦላ ዴንꬄꬂና፥ ኣሳቱ ኡንቱንታ ዬዴርሱዋ ዶሚዴ፥ ባሬንቱ ጋዲያፔ ኬሴዲኖ።</verse>
				<verse number="51">ሺን ዬሱሲ ኪቴዳዋንቱ ኡንቱንታ ኢፂያዋንቱሲ ማላታ ጊዳና ማላ፥ ባሬንቱ ጌዲያፔ ባና ሾጪዴ፥ ኢቆኒዮኔ ካታማ ቤዲኖ።</verse>
				<verse number="52">ቃሲ ኣንፆኪያን ዴዒያ ካሊያዋንቱኒካ ጌሻ ኣያናይኔ ናሼቻይ ኩሜዳ።</verse>
			</chapter>
			<chapter number="14">
				<verse number="1">ካሴዋዳንካ ጳዉሎሲኔ ባርናባሲ ኢቆኒዮኔን ኣዪሁዳቱዋ ዎሳ ጎሌ ጌሊዴ፥ ቃላ ኦዴዲኖ፤ ሄዋፔ ጉዪያን ጮራ ኣዪሁዳቱኔ ኣዪሁዳ ጊዴናዋንቱ ኣማኔዲኖ።</verse>
				<verse number="2">ሺን ኣማኒቤና ኣዪሁዳቱ ኣዪሁዳ ጊዴናዋንቱ ዎዛና ላሚዴ፥ ኢሻቱዋ ቦላ ሃንቄꬄዲኖ።</verse>
				<verse number="3">ዬሱሲ ኪቴዳዋንቱ ሄዋን ዳሮ ዎዲያ ጋሚዔዲኖ፤ ኡንቱንቱ ጎዳባ ያዬናን ኦዴዲኖ፤ ጎዳይ ማላታኔ ኦራꬃባ ኡንቱንቱ ኦꬃና ማላ፥ ኡንቱንቶ ዎልቃ ኢሜዳዋን ባሬ ኣꬎ ኬካቴꬃ ቃላባይ ቱማ ጊዴዳዋ ማርካቴዳ።</verse>
				<verse number="4">ሺን ካታማ ኣሳይ ሻኬቲ፥ ባጋይ ኣዪሁዳቱዋኮ፥ ባጋይ ዬሱሲ ኪቴዳዋንቱኮ ሲሜዲኖ።</verse>
				<verse number="5">ኣዪሁዳ ጊዴናዋንቱኔ ኣዪሁዳቱ ባሬንቱ ካፓቱዋና ኢቲፔ ዬሱሲ ኪቴዳዋንታ ቆሃናዉኔ ሹቻን ጫዳናው ቆፔዳ ዎዴ፥</verse>
				<verse number="6">ዬሱሲ ኪቴዳዋንቱ ሄዋ ኤሪዴ፥ ሊስፂራኔ ዴርቤ ጌቴቲያ ሊቃዖኒያ ካታማቱዋኔ ኡንቱንቱ ሄራን ዴዒያ ጋዲያ ቢ ኣጌዲኖ፤</verse>
				<verse number="7">ሄዋን ዎንጋላ ሚሺራቹዋ ኦዲኖ።</verse>
				<verse number="8">ባሬ ዳዪ ኡሉዋፔ ዬሌቶዴፔ ዶሚዴ፥ ላዑ ጌዲ ሲሊና፥ ኡባካ ሃሜቴና ኢቲ ቢታኒ ሊስፂራን ዴዔ።</verse>
				<verse number="9">ሄ ቢታኒ ጳዉሎሲ ኦዲሺን ሲሴ፤ ጳዉሎሲ ኣ ጫዲ ፄሊያ ዎዴ፥ ፓፃናው ኣው ኣማኑ ዴዒያዋ ቤዒዴ፥</verse>
				<verse number="10">ኮሻ ꬎቂሲዴ ኣ፥ «ሲቲ ጋዴ ኔ ጌዲያን ኤቃ» ያጌዳ፤ ጉፒ ዴንዲዴ፥ ሃሜታ ዶሜዳ።</verse>
				<verse number="11">ጳዉሎሲ ኦꬄዳዋ ኣሳይ ቤዒዴ፥ ባሬ ኮሻ ሊቃዖኒያ ቃላን ꬎቁ ኦꬂዴ፥ «ፆሳቱ ኣሳ ማላቲዴ ኑኮ ዎꬌዲኖ» ያጌዳ።</verse>
				<verse number="12">ኣሳይ ባርናባሳ፥ «ዲያ» ጊዴ፥ ጳዉሎሲ ሃሳያሲ ዋናቲያ ዲራው፥ ኣ፥ «ሄርሜሳ» ጊዴ ሱንꬄዳ።</verse>
				<verse number="13">ጌሻ ጎሊ ካታማ ማታን ዴዒያ ዲያ ቄሳይኔ ኣሳይ ኮሩማቱዋኔ ዳሪ ሎዒያ ጪሻቱዋ ዬሱሲ ኪቴዳዋንቱሲ ያርሹዋ ያርሻናው ኮዪዴ፥ ፔንጊያ ኣሄዲኖ።</verse>
				<verse number="14">ሺን ዬሱሲ ኪቴዳ ባርናባሲኔ ጳዉሎሲ ሄዋ ሲሴዳ ዎዴ ባሬንቱ ማዩዋ ፔꬊዴ፥ ኣሳ ጊዶ ዎፂዴ፥</verse>
				<verse number="15">ባሬንቱ ኮሻ ꬎቁ ኦꬂዴ፥ ሃዋዳን ያጌዲኖ፤ «ኣሳው፥ ሃዋ ኣዪሲ ኦꬂቴ? ኑኒካ ሂንቴንቱዋዳን ሜꬌቴዳ ኣሳ፤ ሃ ፓꬄና ዬዉዋፔ ሳሉዋኔ ሳዓ፥ ኣባኔ ኡንቱንቱ ጊዶን ዴዒያ ኡባባ ሜꬌዳ ዴዑዋ ፆሳኮ ሂንቴ ሲማና ማላ፥ ሂንቴንቶ ኑኒ ዎንጋላ ሚሺራቹዋ ኦዴቶ።</verse>
				<verse number="16">ኢ ቤኒ ኣሳ ዜሬꬃይ ኡባይ ባሬንቱ ኦጊያ ባና ማላ ዬዲ ኣጌዳ።</verse>
				<verse number="17">ሂንቴንቶ ኢራ ሳሉዋፔ ቡኪሴዳ፤ ካꬃካ ኢ ዎዲያን ኢሜዳ፤ ቃሲ ቁማ ኢሚዴ፥ ሂንቴንታ ሎይꬂ ናሼቼ፤ ያቲዴ ሂንቴንቶ ሎዖባ ኦꬂዴ፥ ኡባ ዎዴካ ባሬው ማርካ ꬋዪቤና» ያጌዲኖ።</verse>
				<verse number="18">ዬሱሲ ኪቴዳዋንቱ ሄዋ ጊዴ፥ ባሬንቶ ኣሳይ ያርሼና ማላ፥ ሜቶቲዴ ዲጌዲኖ።</verse>
				<verse number="19">ኣንፆኪያፔኔ ኢቆኒዮኔፔ ዬዳ ኣዪሁዳቱ ኣሳ ባሬንቱ ባጋ ዛሪዴ፥ ሹቻን ጳዉሎሳ ጫዴዲኖ፤ ኡንቱንቶ ሃይቄዳዋ ማላቲና፥ ካታማፔ ካሬው ኣ ጎቺ ኬሴዲኖ።</verse>
				<verse number="20">ሺን ካሊያዋንቱ ኣ ማታን ዩዪ ኣꬊዴ ኤቂሺን፥ ኢ ዴንዲዴ፥ ካታማ ጌሌዳ። ዎንቴꬃ ጋላሲ ባሪናባሳና ኢቲፔ ዴርቤ ቤዳ።</verse>
				<verse number="21">ኡንቱንቱ ዴሪቤ ካታማን ዎንጋላ ሚሺራቹዋ ኦዲዴ፥ ጮራ ኣሳይ ዬሱሳ ኣማናና ማላ ኦꬄዳዋፔ ጉዪያን፥ ሊስፂራ፥ ኢቆኒዮኔኔ ጲሲዲያን ዴዒያ ኣንፆኪያ ሲሜዲኖ፤ ያቲዴ ሄዋን ካሊያዋንታ ሚኒሲዴኔ ኡንቱንቱ ኣማኑዋን ሚኒ ዴዓና ማላ ዞሪዴ፥ «ኑኒ ፆሳ ካዉቴꬃ ጌላናው ሎይꬂ ዋዬታና ቤሴ» ያጌዲኖ።</verse>
				<verse number="22">***</verse>
				<verse number="23">ቃሲ ኣማኒያዋንቶ ዴዒያሳን ዴዒያሳን ጪማቱዋ ዶሪዴ፥ ፆሜዳዋፔኔ ዎሴዳዋፔ ጉዪያን፥ ኡንቱንቱ ኣማኔዳ ጎዳሲ ኡንቱንታ ሃዳራ ኢሜዲኖ።</verse>
				<verse number="24">ጲሲዲያ ጋዲያፔ ኣꬊዴ፥ ጲኒፊሊያ ዬዲኖ፤</verse>
				<verse number="25">ጴርጌን ቃላ ኦዴዳዋፔ ጉዪያን፥ ኣፃሊያ ቤዲኖ።</verse>
				<verse number="26">ሄዋፔ ኡንቱንቱ ባሬንቱ ፖሌዳ ኦሱዋ ዲራው፥ ኣሳይ ኡንቱንቱ ሃዳራ ፆሳ ኣꬎ ኬካቴꬃው ኢሜዳ ኣንፆኪያ ማርካቢያን ሲሜዲኖ።</verse>
				<verse number="27">ኣንፆኪያ ጋኬዳ ዎዴ ኣማኒያ ኣሳ ሺሺዴ፥ ፆሳይ ባሬንቱና ኢቲፔ ኦꬄዳ ኡባባኔ፥ ኣዪሁዳ ጊዴና ኣሳይ ኣማናና ማላ፥ ኡንቱንቶ ፔንጊያ ዶዬዳዋ፥ ኣሳው ኦዴዲኖ።</verse>
				<verse number="28">ያቲዴ ሄዋን ካሊያዋንቱና ዳሮ ዎዲያ ጋሚዔዲኖ።</verse>
			</chapter>
			<chapter number="15">
				<verse number="1">ኢቲ ኢቲ ኣሳቱ ዪሁዳፔ ኣንፆኪያ ዎꬊዴ፥ «ሙሴ ዎጋዳን፥ ሂንቴ ቃፃሬቴናዋ ጊዶፔ፥ ኣታናው ዳንዳይኪታ» ያጊዴ ኢሻቱዋ ታማሪሱዋ ዶሜዲኖ።</verse>
				<verse number="2">ጳዉሎሲኔ ባርናባሲ ኡንቱንቱና ዳሪሲ ዋላቄቲዴ ፓሉሜቲና፥ ኣንፆኪያን ዴዒያ ኢቲ ኢቲ ሃራ ኣሳቱ ሄ ፓሉማ ዲራው፥ ጳዉሎሳናኔ ባሪናባሳና ዬሩሳላሜ ቢዴ፥ ዬሱሲ ኪቴዳዋንቱናኔ ጪማቱዋና ጋኬታናው ቆፋይ ቃሼቴዳ።</verse>
				<verse number="3">ኣማኒያ ኣሳቱ ኡንቱንታ ኪቲዴ ኦጊያን ማዲሺን፥ ኣዪሁዳ ጊዴናዋንቱ ፆሳኮ ሲሜዳዋ ኦዲዴ፥ ፒንቂያናኔ ሳማሪያና ኣꬌዲኖ፤ ሄዌ ኢሻቱዋ ኡባ ሎይꬂ ናሼቼዳ።</verse>
				<verse number="4">ኡንቱንቱ ዬሩሳላሜ ጋኬዳ ዎዴ፥ ኣማኒያዋንቱ፥ ዬሱሲ ኪቴዳዋንቱኔ ጪማቱ ኡንቱንታ ሞኬዲኖ፤ ፆሳይ ባሬንቱን ኦꬄዳዋ ኡባ ኦዴዲኖ።</verse>
				<verse number="5">ሺን ፓሪሳዋቱዋ ባጋፔ ኣማኔዳ ኢቲ ኢቲ ኣሳቱ ዴንዲ ኤቂዴ፥ «ሂንቴንቱ ኡንቱንታ ቃፃራናዉኔ ሙሴ ሂጊያ ናጋና ማላ ኣዛዛናው ቤሴ» ያጌዲኖ።</verse>
				<verse number="6">ዬሱሲ ኪቴዳዋንቱኔ ጪማቱ ሄዋ ዞሬታናው ሺቄዲኖ።</verse>
				<verse number="7">ሎይꬂ ሃሳዬዳዋፔ ጉዪያን፥ ጴፂሮሲ ዴንዲ ኤቂዴ፥ ኡንቱንታ ሃዋዳን ያጌዳ፤ «ታናዳን ኣማኒያዋንቶ፥ ኣዪሁዳ ጊዴናዋንቱ ዎንጋላ ሚሺራቹዋ ቃላ ታ ዶናፔ ሲሲዴ ኣማናና ማላ፥ ታና ፆሳይ ሂንቴ ጊዶፔ ቤኒ ዶሬዳዋ ሂንቴንቱ ኤሪታ።</verse>
				<verse number="8">ኣሳ ዎዛና ኤሪያ ፆሳይ ጌሻ ኣያና ኑሲ ኢሜዳዋዳን፥ ኡንቱንቶካ ኢሚዴ ቱማዬዳ።</verse>
				<verse number="9">ኡንቱንቱ ኣማኔዳ ዲራው፥ ኢ ኡንቱንቱ ዎዛና ጌሺዴ፥ ኑ ጊዱዋኒኔ ኡንቱንቱ ጊዱዋን ዱማቴꬃ ዎꬂቤና።</verse>
				<verse number="10">ሄዋ ዲራው፥ ኑ ኣዋቱኔ ኑኒ ቶካናው ዳንዳዪቤና ዎልቃማ ቶኩዋ ካሊያዋንቱ ሞርጊያን ዎꬂዴ፥ ሃዒ ሂንቴ ኣዪሲ ፆሳ ፓጪቴ?</verse>
				<verse number="11">ሺን ጎዳ ዬሱሲ ኪሪስቶሳ ኣꬎ ኬካቴꬃን ኡንቱንቱ ኣቴዳዋዳን፥ ኑኒካ ኣቴዳዋ ኣማኔቶ» ያጌዳ።</verse>
				<verse number="12">ኣሳይ ኡባይ ጮዑ ጊዴ፥ ባርናባሲኔ ጳዉሎሲ ኣዪሁዳ ጊዴና ኣሳ ጊዶን ባሬንቱ ባጋና ፆሳይ ኦꬄዳ ማላታኔ ኦራꬃባ ኡባ ኦዲሺን ሲሴ።</verse>
				<verse number="13">ኡንቱንቱ ሃሳያ ዉርሴዳዋፔ ጉዪያን፥ ያዪቆቢ ሃዋዳን ያጊዴ ዛሬዳ፤ «ኢሻቶ፥ ታኒ ጊያዋ ሲሲቴ።</verse>
				<verse number="14">ፆሳይ ኣዪሁዳ ጊዴናዋንቱ ጊዶፔ ባሬው ሃኒያ ኣሳ ኣካናው ኣዪሁዳ ጊዴናዋንቶ ኮይሮ ዎቲ ቆፔዴንቶ ሲሞኒ ኦዴዳ።</verse>
				<verse number="15">ናቢያ ቃላይ ሃዋና ጊጌ፤ ጎዳይ ዳሮ ዎዲያፔ ዶሚዴ፥ ኣሳ ሃዋ ኤሪሲዴ፥ ፆሳ ማፃፋን ሃዋዳን ያጌዳ፤ ‹ሃዋፔ ጉዪያን፥ ሳዓን ዴዒያ ሃራ ኣሳይ ኡባይኔ ታዋ ጊዳናው ታኒ ፄሴዳ ኣዪሁዳ ጊዴና ኣሳይ ኡባይ ጎዳ ኮያና ማላ፥ ታኒ ሲማና። ታኒ ኮሌቲዴ ኩንዴዳ ጎሊያዳን ሃኔዳ ዳዊቴ ካዉቴꬃ ዴንꬃና። ኮሌቴዳዋካ ዛራዴ ኬፃና፤ ታኒ ላዔꬁዋ ኣ ኤሳና› ያጌዳ።</verse>
				<verse number="16">***</verse>
				<verse number="17">***</verse>
				<verse number="18">***</verse>
				<verse number="19">«ሄዋ ዲራው፥ ታ ቆፋ ጊዶፔ፥ ኣዪሁዳ ጊዴናዋንቱፔ ፆሳኮ ሲሚያዋንታ ኑኒ ሜቶꬃናው ኮሼና።</verse>
				<verse number="20">ሺን ኡንቱንቱ ኤቃኒ ቱኔዳዋ ሜና ማላ፥ ዎሹሜና ማላ፥ ባኩቴዳ ሜሂያ ኣሹዋ ሜና ማላኔ ሱꬃ ኡሼና ማላ፥ ኡንቱንቶ ኑኒ ዳቢዳቢያ ፃፋናው ኮሼ።</verse>
				<verse number="21">ኣዪሲ ጎፔ፥ ሙሴ ሂጊያ ካሴ ዬሌታፔ ዶሚዴ ሳምባታን ሳምባታን ኣዪሁዳ ዎሳ ጎሌቱዋን ናባቢዴ፥ ኣ ቃላ ካታማ ኡባን ኦዲያዋንቱ ዴዒኖ» ያጌዳ።</verse>
				<verse number="22">ሄዋፔ ጉዪያን፥ ዬሱሲ ኪቴዳዋንቱኔ ጪማቱ ዎሳ ጎሌ ኣሳ ኡባና ኢቲፔ ባሬንቱ ጊዶፔ ኣማሬዳ ኣሳቱዋ ዶሪዴ፥ ጳዉሎሳናኔ ባሪናባሳና ኣንፆኪያ ዬዳናው ቆፋ ቃቼዲኖ፤ ኡንቱንቱ ዳሮ ቦንቼቴዳ ላዑ ኣሳቱዋ ባርሳባ ጌቴቲያ ዪሁዳኔ ሲላሳ ዶሬዲኖ።</verse>
				<verse number="23">ያቲዴ ሃዋዳን ጊያ ዳቢዳቢያ ፃፊዴ፥ ኡንቱንቱ ቦላ ኪቴዲኖ፤ «ኑኒ ዬሱሲ ኪቴዳዋንቱኔ ጪማቱ ሂንቴ ኢሻቱ፥ ኣንፆኪያን፥ ሶሪያኒኔ ኪልቂያን ዴዒያ ኣዪሁዳ ባጋ ጊዴና ኢሻቱዋሲ ኑ ሳሮታ ኪቴቶ።</verse>
				<verse number="24">«ኑኒ ኣዛዚቤና ኣሳቱ ኑ ጊዶፔ ቢዴ፥ ‹ሂንቴንቱ ቃፃሬታናዉኔ ሙሴ ሂጊያ ናጋናው ቤሴ› ጊዴ፥ ሂንቴንታ ሜቶꬄዳዋኔ ዪሎዬዳዋ ሲሲዴ፥</verse>
				<verse number="25">ኑ ጎዳ ዬሱሲ ኪሪስቶሳ ሱንꬃ ዲራው፥ ባሬንቱ ሼምፑዋ ኦሌዳ ኑኒ ሲቂያ ባርናባሳናኔ ጳዉሎሳና ዶሬቴዳ ኣሳቱዋ ሂንቴንቱኮ ኪታናው ኢቲ ዎዛናን ኑ ቆፋ ቃቼዶ።</verse>
				<verse number="26">***</verse>
				<verse number="27">ሄዋ ዲራው፥ ኑኒ ፃፌዳዋ ኡንቱንቱ ባሬንቱ ሁጴው ባሬንቱ ዶናን ሂንቴንቶ ኦዳና ማላ፥ ዪሁዳኔ ሲላሳ ኪቴዶ።</verse>
				<verse number="28">«ኣዪሲ ጎፔ፥ ኤቃው ያርሼዳዋ ሞፒቴ፤ ሱꬃ ኡሾፒቴ፤ ባኩቴዳ ሜሂያ ኣሹዋ ሞፒቴ፤ ዎሹሞፒቴ። ሃ ኮሺያዋንቱፔ ኣቲን፥ ሃራ ዴፂያ ዬዉዋ ሂንቴንታ ቶሴና ማላ፥ ኑኒኔ ጌሻ ኣያናይ ዬዉዋ ኤኖ ጊዴ ኣኬዶ፤ ሃ ኡባባፔ ሂንቴ ሁጲያ ናጎፔ፥ ሂንቴንቱ ሎዖባ ኦꬂታ። ሲሚ ሳሮ ዴዒቴ» ያጌዲኖ።</verse>
				<verse number="29">***</verse>
				<verse number="30">ሄዋ ዲራው፥ ኪቴቴዳዋንቱ ሞዪዜቲ፥ ኣንፆኪያ ዎꬊዴ፥ ኣማኒያ ኣሳ ሺሺዴ፥ ዳቢዳቢያ ኣሳሲ ኢሜዲኖ።</verse>
				<verse number="31">ኡንቱንቱ ሄ ሚኒሲያ ዳቢዳቢያ ናባቤዳ ዎዴ፥ ናሼቴዲኖ።</verse>
				<verse number="32">ቃሲ ዪሁዳይኔ ሲላሴ ባሬንቱ ሁጴው ናባቱዋ ጊዲያ ዲራው፥ ኢሻቱዋ ሎይꬂ ማቂዴ ሚኒሴዲኖ።</verse>
				<verse number="33">ኡንቱንቱ ኣንፆኪያን ኣማሬዳ ጋላሳ ኡቴዳዋፔ ጉዪያን፥ ኢሻቱ ሳሮቴꬃን ሞዪዚና፥ ባሬንታ ኪቴዳዋንቱኮ ሲሜዲኖ።</verse>
				<verse number="34">ሺን ሲላሴ ያኒ ኣታናው ባሬ ቆፋ ቃቼዳ።</verse>
				<verse number="35">ቃሲ ጳዉሎሲኔ ባርናባሲ ሃራ ጮራ ኣሳቱዋና ኢቲፔ ጎዳ ቃላ ታማሪሲዴኔ ዎንጋላ ሚሺራቹዋ ኦዲዴ፥ ኣንፆኪያን ኡቴዲኖ።</verse>
				<verse number="36">ኣማሬዳ ጋላሳፔ ጉዪያን፥ ጳዉሎሲ ባርናባሳ፥ «ኑኒ ጎዳ ቃላ ኦዴዳ ካታማ ኡባን ኑ ኢሻቱ ዎቲ ዴዒኖንቶ፥ ጉዬ ሲሚዴ፥ ፆሞሲ ቤዖይቴ» ያጌዳ።</verse>
				<verse number="37">ሄዋፔ ጉዬ ባርናባሲ ማርቆሳ ጌቴቲያ ዮሃኒሳ ባሬንቱና ኣፋናው ኮዬዳ።</verse>
				<verse number="38">ሺን ጳዉሎሲ ማርቆሳ ባሬንቱና ኣፋናው ኮዪቤና፤ ኣዪሲ ጎፔ፥ ኢ ኡንቱንቱፔ ጲኒፊሊያን ሻኬቴዳ፤ ቃሲ ኡንቱንቱና ኦሱዋሲ ቢቤና።</verse>
				<verse number="39">ኡንቱንቱ ጊዱዋን ሎዔና ዋላሳይ ኬሲና፥ ኢቱ ኢቱዋፔ ሻኬቴዳ፤ ባርናባሲ ማርቆሳ ኣኪዴ፥ ማርካቢያን ቆጲሮሳ ቤዳ።</verse>
				<verse number="40">ሺን ጳዉሎሲ ሲላሳ ኣኪና፥ ኢሻቱ ኣ ሃዳራ ፆሳ ኣꬎ ኬካቴꬃው ኢሜዳዋፔ ጉዪያን ቤዳ።</verse>
				<verse number="41">ያቲዴ ኣማኒያ ኣሳቱዋ ሚኒሲዴ፥ ሶሪያናኔ ኪልቂያና ኣꬌዳ።</verse>
			</chapter>
			<chapter number="16">
				<verse number="1">ጳዉሎሲ ቃሲ ዴርቤኔ ሊስፂራ ቤዳ፤ ሄዋን ፂሞቶሳ ጌቴቲያ ካሊያዌ፥ ኢቲ ኣማኒያ ኣዪሁዳ ሚሺራቲ ናዓይ ዴዔ፤ ኣ ኣቡ ጊሪኬ ኣሳ።</verse>
				<verse number="2">ሊስፂራኒኔ ኢቆኒዮኔን ዴዒያ ኢሻቱ ፂሞቶሳባ ሎይꬂ ማርካቴዲኖ።</verse>
				<verse number="3">ጳዉሎሲ ፂሞቶሳ ባሬናና ኣፋናው ኮዪዴ፥ ኣ ኣቡ ጊሪኬ ኣሳ ጊዴዳዋ ሄዋን ዴዒያ ኣዪሁዳ ኡባይ ኤሪያ ዲራው፥ ኣ ኦይቂዴ ቃፃሬዳ።</verse>
				<verse number="4">ኡንቱንቱ ካታማቱዋና ቢዴ፥ ዬሱሲ ኪቴዳ ዬሩሳላሜን ዴዒያዋንቱኔ ጪማቱ ዎꬄዳ ሂጊያ ኣማኒያዋንቱ ናጋና ማላ፥ ኡንቱንቶ ኦዲዴ ኣꬌዲኖ።</verse>
				<verse number="5">ሄዋ ዲራው፥ ኣማኒያዋንቱ ኣማኑዋን ሚኒ፥ ፓይዱዋንካ ጋላሳፔ ጋላሳን ዳሪ ዳሪ ቤዲኖ።</verse>
				<verse number="6">ኢሲያን ቃላ ኦዴና ማላ፥ ጌሻ ኣያናይ ኡንቱንታ ዲጌዳ ዲራው፥ ፒርጊያ ጋዲያናኔ ጋላቲያ ጋዲያና ኣꬌዲኖ።</verse>
				<verse number="7">ኡንቱንቱ ሚሲያ ዛዋ ጋኬዳ ዎዴ፥ ቢቲኒያ ባናው ኮዬዲኖ፤ ሺን ዬሱሳ ኣያናይ ኡንቱንታ ዲጌዳ።</verse>
				<verse number="8">ሄዋ ዲራው፥ ኡንቱንቱ ሚሲያ ማታና ኣꬊዴ፥ ፂሮዓዳ ዎꬌዲኖ።</verse>
				<verse number="9">ጳዉሎሲ ቃማ ሳፃን ኢቲ ማቂዶኒያ ቢታኒ ባሬና፥ «ማቂዶኒያ ፒናዴ ኑና ማዳሪኪ» ያጊዴ ኤቂ ዎሲሺን ቤዔዳ።</verse>
				<verse number="10">ሳፃ ኢ ቤዔዳዋፔ ጉዪያን፥ ኑኒ ኤሌካ ማቂዶኒያ ባናው ኮዬዶ፤ ኣዪሲ ጎፔ፥ ዎንጋላ ሚሺራቹዋ ያኒ ዴዒያ ኣሳሲ ኦዳናው፥ ፆሳይ ኑና ፄሴዳዋ ኑሲ ማላቴዳ።</verse>
				<verse number="11">ሄዋ ዲራው፥ ፂሮዓዳፔ ዴንዲዴ፥ ሲቲ ጊዴ ማርካቢያን ሳሞቲራቄ ቤዶ፤ ዎንቴꬃ ጋላሲ ናጱሌ ቤዶ።</verse>
				<verse number="12">ሄዋፔ ፒሊጲሲዮሳ ቤዶ፤ ፒሊጲሲዮሲ ማቂዶኒያ ቢታው ሁጴ ካታማ፤ ቃሲ ሮሜ ኣሳይ ዴዒያ ካታማ፤ ኑኒ ሄ ካታማን ኣማሬዳ ጋላሳ ኡቴዶ።</verse>
				<verse number="13">ሳምባታ ጋላሲ፥ ካታማፔ ጋፃን ሻፋ ዶናን ኣዪሁዳቱ ፆሳ ዎሲያ ሳዓይ ዴዒያዋ ኣኬኪዴ ቤዶ፤ ሄዋን ኡቲዴ ሺቄዳ ማጫ ኣሳሲ ቃላ ኦዴዶ።</verse>
				<verse number="14">ኢቲ ሊዲያ ጌቴቴዉና፥ ቲያፂሮና ካታማፔ ያዴ ፆሳ ኣማኔዉና፥ ዞዖ ማዩዋ ዛሊዒያ ሚሺራታ፥ ኑኒ ኦዲያዋ ሲሳዱ፤ ጳዉሎሲ ኦዲያዋካ ኢዛ ሲሳና ማላ ፆሳይ ኢ ዎዛና ዶዬዳ።</verse>
				<verse number="15">ሊዲያ ባሬ ሶይ ኣሳና ኢቲፔ ፃማቄቴዳዋፔ ጉዪያን ኑና፥ «ሂንቴንቱ ታና ጎዳ ቱማቴꬃን ኣማናው ጊዴ ቆፖፔ፥ ታ ሶዪን ዴዒሺቴ» ጋዴ ዎሳዱ፤ ሚኒሳዴ ሾባዱ።</verse>
				<verse number="16">ኑኒ ፆሳ ዎሲያሳ ቢሺን፥ ኢታ ኣያናይ ኢዚ ቦላ ኣቂና ካዪያ ኢቲ ኣሺካሬ ናታ ኑናና ጋኬታዱ፤ ሄ ናታ ካያዴ ዳሮ ሚሻ ባሬ ጎዳቱዋሲ ዴማዱ።</verse>
				<verse number="17">ጋኬታዴ ጳዉሎሳኔ ኑና ካላዴ፥ «ሃዋንቱ ሂንቴንቶ ኣታና ኦጊያ ኦዲያዋንቱ፥ ኡባፔ ቦላ ፆሳ ኣይሌቱዋ» ጋዴ ኮሻ ꬎቁ ኦꬃዴ ሃሳያው።</verse>
				<verse number="18">ኡባ ጋላሲ ሄዋዳን ጋው፤ ሺን ጳዉሎሲ ዪሎቲዴ ጉዬ ሲሚ፥ ሄ ኢታ ኣያና፥ «ኔኒ ኢፔ ኬሳና ማላ ዬሱሲ ኪሪስቶሳ ሱንꬃን ኔና ኣዛዛይ» ያጌዳ፤ ሄ ማንዒያንካ ኢታ ኣያናይ ኢፔ ኬሲ ኣጌዳ።</verse>
				<verse number="19">ሺን ኢዚ ጎዳቱ ባሬንቱ ሚሻ ዴማና ኦጊ ꬋዬዳዋ ቤዒዴ፥ ጳዉሎሳኔ ሲላሳ ኦይቂዴ፥ ጌያ ሳዓን ዴዒያ ዳናቱዋ ሲንꬃ ጎቺ ኬሴዲኖ።</verse>
				<verse number="20">ዳናቱዋ ሲንꬃ ኡንቱንታ ኣፊዴ፥ «ሃዋንቱ ኣዪሁዳ ኣሳ ጊዲዴ፥ ኑ ካታማ ኣሳ ሎይꬂ ሜቶꬂኖ።</verse>
				<verse number="21">ኑኒ ሮሜ ጋዲያ ኣሳ ጊዲዴ፥ ኣካናዉኔ ኦꬃናው ዎጋ ጊዴናባ ታማሪሲኖ» ያጌዲኖ።</verse>
				<verse number="22">ኣሳይ ኢቲ ባጋ ጊዲዴ፥ ጳዉሎሳ ቦላኒኔ ሲላሳ ቦላ ዴንዴዳ፤ ዳናቱካ ኡንቱንቱ ማዩዋ ቃሪ ኣኪዴ፥ ፃምዓን ኡንቱንታ ሾጫና ማላ ኣዛዜዲኖ።</verse>
				<verse number="23">ኡንቱንቱ ዳሪሲ ዋꬌዳዋፔ ጉዪያን፥ ቃሾ ጎሊያን ዬጌዲኖ። ቃሾ ጎሊያ ናጊያዌካ ኡንቱንታ ሚኒሲ ናጋናዳን ኣዛዜዲኖ።</verse>
				<verse number="24">ቃሾ ጎሊያ ናጊያዌ ሄ ኣዛዙዋ ኣኪዴ፥ ጳዉሎሳኔ ሲላሳ ቃሾ ጎሊያ ቆልዖ ጌሊሴዳ፤ ኡንቱንቱ ጌዲያካ ሚꬃና ጋꬂ ዳራፂዴ ቃቼዳ።</verse>
				<verse number="25">ሺን ቃማ ቢላሄ ጊዲያ ሄራን ጳዉሎሲኔ ሲላሴ ፆሳ ዎሲዴ፥ ማዚሙሪያ ዬፂዴ ፆሳ ጋላቲኖ፤ ቃሼቶ ኣሳይ ኡንቱንቱ ጊያዋ ሲሴ።</verse>
				<verse number="26">ቃሾ ጎሊያ ፃጱ ቃፃና ጋካናው ዎዛና ኣꬄናን ቢታይ ዳሪሲ ቃፄዳ፤ ሄ ማንዒያንካ ፔንጊካ ኡባይ ዶዬቲ ኣጊና፥ ቃሼቴዳ ኣሳ ኡባ ሳንꬃላታይ ቢሌቲ ዎꬌዳ።</verse>
				<verse number="27">ቃሾ ጎሊያ ናጊያዌ ጌሚዒሹዋፔ ቤጎቲያ ዎዴ፥ ቃሾ ጎሊያ ፔንጊካ ኡባይ ዶዬቴዳዋ ቤዒዴ፥ ቃሼቶ ኣሳይ ኬሲ ኣኪዴ ቢዲጌዳዋ ኣው ማላቲና፥ ባሬና ዎꬋናው ቆፒዴ፥ ጩቢያ ኣኬዳ።</verse>
				<verse number="28">ሺን ጳዉሎሲ ኮሻ ꬎቁ ኦꬂዴ፥ «ኔኒ ኔና ኣያኔ ኡዶፓ፤ ኣዪሲ ጎፔ፥ ኑኒ ኡባይ ሃዋን ዴዔቶ» ያጌዳ።</verse>
				<verse number="29">ቃሾ ጎሊያ ናጊያዌ ፆምፒያ ዎሲ ኣኪዴ፥ ኤሌካ ቆልዖ ዎፄዳ፤ ኮኮሪዴ ጳዉሎሳ ሲንꬃኒኔ ሲላሴ ሲንꬃን ጉፋኔዳ፤</verse>
				<verse number="30">ኡንቱንታ ካሬ ኬሲዴ፥ «ታ ጎዳቶ፥ ታኒ ኣታናው ኣያ ኦꬃና ቤሲ?» ያጌዳ።</verse>
				<verse number="31">ጳዉሎሲኔ ሲላሴ ኣ፥ «ጎዳ ዬሱሲ ኪሪስቶሳ ኣማና፤ ኔኒ ኣታና፤ ኔ ሶይ ኣሳይካ» ያጌዲኖ።</verse>
				<verse number="32">ኡንቱንቱ ኣዉኔ ኣ ሶዪን ዴዒያ ኡባው ጎዳ ቃላ ኦዴዲኖ።</verse>
				<verse number="33">ቃማ ሄ ሳቲያንካ ቃሾ ጎሊያ ናጊያዌ ኡንቱንታ ኣፊዴ ኡንቱንቱ ማይꬃ ሜጬዳ፤ ሄ ማንዒያንካ ባሬ ሶይ ኣሳ ኡባና ፃማቄቲ ኣጌዳ።</verse>
				<verse number="34">ጳዉሎሳኔ ሲላሳ ፑዴ ባሬ ሶይ ኣፊዴ፥ ኡንቱንቶ ቁማ ኣꬄዳ፤ ኢ ባሬ ሶይ ኣሳ ኡባና ፆሳ ኣማኔዳ ዲራው፥ ናሼቴዳ።</verse>
				<verse number="35">ዎንቲና ዳናቱ፥ «ሄ ኣሳቱዋ ቢላ» ያጊዴ፥ ፖሊሲያ ካፓቱዋ ኣኮ ኪቴዲኖ።</verse>
				<verse number="36">ሄዋፔ ጉዬ ቃሾ ጎሊያ ናጊያዌ፥ «ሂንቴንቱ ቢሌታና ማላ፥ ዳናቱ ታው ኪቴዲኖ፤ ሲሚ ሃዒ ኬሲዴ ሳሮቴꬃን ቢቴ» ያጊዴ ሄ ኪታ ጳዉሎሳው ኦዴዳ።</verse>
				<verse number="37">ሺን ጳዉሎሲ ሄ ፖሊሲያ ካፓቱዋ፥ «ኑኒ ሮሜ ጋዴ ኣሳ ጊዲሺን፥ ኡንቱንቱ ኑና ፒርዳይ ባይናን ኣሳ ሲንꬃን ዋꬊዴ፥ ቃሾ ጎሊያን ዬጌዲኖ። ሃዒ ኑና ጌማን ኬሲ ዬዲኖ? ሃኔና፤ ኡንቱንቱ ባሬንቱ ሁጴው ዪዴ፥ ኑና ኬሲኖ» ያጌዳ።</verse>
				<verse number="38">ፖሊሲያ ካፓቱ ዳናቱዋሲ ሄዋ ኦዲና፥ ጳዉሎሲኔ ሲላሴ ሮሜ ጋዴ ኣሳ ጊዴዳዋ ሲሴዳ ዎዴ፥ ያዬዲኖ።</verse>
				<verse number="39">ሄዋ ዲራው፥ ዳናቱ ዪዴ ኡንቱንታ፥ «ኑኒ ሂንቴንታ ናቄዶ» ጌዲኖ። ቃሾ ጎሊያፔ ካሬ ኡንቱንታ ኬሲዴ፥ ካታማፔ ኬሲዴ ባና ማላ ዎሴዲኖ።</verse>
				<verse number="40">ጳዉሎሲኔ ሲላሴ ቃሾ ጎሊያፔ ኬሲዴ፥ ሊዲያ ሶይ ቤዲኖ፤ ያኒ ኢሻቱዋና ጋኬቲዴ፥ ኡንቱንታ ሚኒሲዴ ሄዋፔ ቤዲኖ።</verse>
			</chapter>
			<chapter number="17">
				<verse number="1">ጳዉሎሲኔ ሲላሴ፥ ኣምፒጶሊሳናኔ ኣጶሎኒያና ኣꬊዴ፥ ቴሴሎንቄ ዬዲኖ፤ ቴሴሎንቄን ኣዪሁዳ ዎሳ ጎሊ ዴዔ።</verse>
				<verse number="2">ጳዉሎሲ ባሬ ዶያዳንካ ያ ጌሌዳ፤ ሄዋን ሄዙ ሳምባታ ጋላሳቱዋን ፆሳ ማፃፋቱዋፔ ኣሳና ሃሳዬዳ፤</verse>
				<verse number="3">ኪሪስቶሲ ዋዪያ ኣካናዉኔ ሃይቁዋፔ ዴንዳናው ቤሲያዋ ኡንቱንቶ ቢሊዴ ኦዲዲኔ ቱማ ጊዴዳዋካ ኡንቱንታ ኤሪሲዴ፥ «ዬሱሲ ሃ ታኒ ሂንቴንቶ ኦዲያዌ ኪሪስቶሳ» ያጌ።</verse>
				<verse number="4">ኡንቱንቱፔ ኢቱ ኢቱ ዬዉ ቱማ ጊዴዳዋ ኣኬኪዴ፥ ጳዉሎሳናኔ ሲላሴና ጋኬቴዲኖ፤ ሃዋዳንካ፥ ፆሳሲ ጎዪኒያ ጮራ ጊሪኬ ኣሳይኔ ጮራ ቦንቼቴዳ ማጫዋንቱ፥ ጳዉሎሳናኔ ሲላሴና ጋኬቴዲኖ።</verse>
				<verse number="5">ሺን ኣዪሁዳቱ ቃናቲዴ፥ ኢቲ ኢቲ ኦሱ ባዪና ኢታ ኣሳቱዋ ቆጫፔ ሺሺዴ ካታማ ኣሳ ዋላሴዲኖ፤ ጳዉሎሳኔ ሲላሳ ኣሳኮ ኬሳና ማላ ኮዪዴ፥ ያሶና ጎሊያ ዶዴዲኖ።</verse>
				<verse number="6">ጳዉሎሲኔ ሲላሴ ኡንቱንቶ ቤቴናን ኢፂና፥ ያሶናኔ ኢቲ ኢቲ ኢሻቱዋ ካታማ ካፓቱዋኮ ኣፊዴ፥ «ሃዋንቱ ጋዲያ ኡባ ሜቶꬄዳዋንቱ፥ ሃዋካ ዬዲኖ።</verse>
				<verse number="7">ያቲና ያሶኒ ኡንቱንታ ባሬ ሶዪን ዎꬄዳ፤ ሃዋንቱ ኡባይ፥ ‹ዬሱሳ ጊያ ሃራ ካቲ ዴዔ› ጊዴ ቄሳሬ ኣዛዙዋ ሚኒሲኖ» ያጊዴ፥ ኮሻ ꬎቂሲዴ ሃሴዬዲኖ።</verse>
				<verse number="8">ሺቄዳ ኣሳይኔ ካታማ ካፓቱ ሄዋ ሲሲዴ ሜቶቴዲኖ።</verse>
				<verse number="9">ካፓቱ ያሶናኔ ሃራቱዋ ዋሲያን ቢሌዲኖ።</verse>
				<verse number="10">ኣማኒያዋንቱ ጳዉሎሳኔ ሲላሳ ሳዓይ ቃሚያዋኒ ኤሌካ ቤሪያ ዬዴዲኖ። ያ ጋኪዴ፥ ኣዪሁዳ ዎሳ ጎሌ ጌሌዲኖ።</verse>
				<verse number="11">ቤሪያ ኣሳቱ ቴሴሎንቄን ዴዒያ ኣሳቱዋፔካ ኣꬊ ዶዬቶ ዎዛናይ ዴዒያ ዲራው፥ «ጳዉሎሲ ጌዳዌ ቱሜንቶኔ» ያጊዴ፥ ኡባ ጋላሲ ፆሳ ማፃፋቱዋ ታማሪዴ፥ ቃላ ኩሜንꬃ ላሞታን ኣኬዲኖ።</verse>
				<verse number="12">ሄዋ ዲራው፥ ኡንቱንቱፔ ጮራቱ፥ ጊሪካቱዋፔ ቦንቼቴዳ ጮራ ማጫዋንቱኔ ጮራ ኣቱማ ኣሳቱ ኣማኔዲኖ።</verse>
				<verse number="13">ሺን ቴሴሎንቄን ዴዒያ ኣዪሁዳቱ ጳዉሎሲ ፆሳ ቃላ ቤሪያንካ ኦዴዳዋ ሲሴዳ ዎዴ፥ ቤሪያ ዪዴ፥ ኣሳ ኣናና ዋላሴዲኖ።</verse>
				<verse number="14">ሄዋፔ ጉዪያን፥ ኢሻቱ ኤሌካ ጳዉሎሳ ኣባ ማታን ዬዲ ኣጌዲኖ፤ ሺን ሲላሴኔ ፂሞቶሴ ቤሪያን ኣቴዲኖ።</verse>
				<verse number="15">ጳዉሎሳ ሞዪዜዳ ኣሳቱ ኣቴና ጋꬄዲኖ፤ ሄ ኣሳቱ ሲላሴኔ ፂሞቶሴ ባሬንቶ ዳንዳዬቴዳዋዳን፥ ኤሌካ ባሬኮ ያና ማላ፥ ጳዉሎሲ ኪቴዳ ኪታ ኣኪዴ፥ ቤሪያ ሲሜዲኖ።</verse>
				<verse number="16">ጳዉሎሲ ኣቴናን ሲላሳኔ ፂሞቶሳ ናጊዴ፥ ካታማን ኤቃይ ኩሜዳዋ ቤዒዴ ዪሎቴዳ።</verse>
				<verse number="17">ሄዋ ዲራው፥ ኣዪሁዳ ዎሳ ጎሊያን ኣዪሁዳቱዋናኔ ፆሳሲ ጎዪኒያ ኣዪሁዳ ጊዴና ኣሳቱዋና ፓሉሜቴ፤ ቃሲ ኡባ ጋላሲ ጌያን ባሬናና ጋኬቲያ ኣሳናካ ፓሉሜቴ።</verse>
				<verse number="18">ቃሲ ኤፒቆሮሳፔኔ ኢስፆዒኪያፔ ዬዳ ኢቲ ኢቲ ኤራንቻቱ ጳዉሎሳና ፓሉሜቴዲኖ፤ ኡንቱንቱፔ ኢቱ ኢቱ፥ «ሃ ቶፊናይ ኣያ ሃሳያናው ኮዪ?» ያጌዲኖ። ሃራቱ ጳዉሎሳ ዬሱሳባኔ ሃይቁዋፔ ኢ ዴንዴዳዋ ባሬንቶ ኦዲያ ዲራው፥ «ኦራꬃ ፆሳቱባ ኦዲያዋ ማላቴ» ያጌዲኖ።</verse>
				<verse number="19">ጳዉሎሳ ኦይቂዴ፥ «ሃ ኔኒ ታማሪሲያ ኦራꬃ ዬዉ ኣዬንቶ ኑና ኤሪሳሪኪ? ኣዪሲ ጎፔ፥ ኔኒ ኑሲ ኦራꬃባ ኦዳሳ፤ ሲሚ ሃዌ ኣዬንቶ ኑኒ ኤራናው ኮዬቶ» ያጊዴ ጳዉሎሳ ኣሪዮስፓጎሳ ጌቴቲያሳ ኣፌዲኖ።</verse>
				<verse number="20">***</verse>
				<verse number="21">ኣቴና ኣሳይ ኡባይኔ ሄዋን ዴዒያ ኢማꬃቱ ኦራꬃባ ሃሳዪዲኔ ሲሲዴ ፔሺያዋፔ ኣቲን፥ ሃራባን ፔሺኪኖ።</verse>
				<verse number="22">ጳዉሎሲ ኣሪዮስፓጎሳን ዴዒያ ሺቁዋ ሲንꬃን ኤቂዴ፥ ሃዋዳን ያጌዳ፤ «ኣቴና ኣሳቶ፥ ፆሳቱዋሲ ኡባባኒ ሂንቴንቱ ዳሪ ያዪያዋ ታኒ ቤዓይ።</verse>
				<verse number="23">ኣዪሲ ጎፔ፥ ታኒ ሂንቴንቱ ጎዪኒያዋ ፄላዴ ኣꬊሺን፥ ‹ኤሬቴና ፆሳሲ› ጌቴቲዴ ፃፌቴዳ ያርሹዋ ሳዓ ቃሲ ዴማዲ፤ ሄዋ ዲራው፥ ሃ ሂንቴ ኤሬናን ጎዪኒያዋ ታኒ ሂንቴንቶ ኦዳይ።</verse>
				<verse number="24">«ኣላሚያኔ ኣላሚያን ዴዒያ ኡባባ ሜꬌዳ ፆሳይ ሳሉዋኔ ሳዓ ጎዳይ፥ ኣሳይ ኬፄዳ ጌሻ ጎሊያን ዴዔና።</verse>
				<verse number="25">ኣዬንቶ ፓጬዳ ኣሳዳን፥ ኣሳ ኩሺያ ኢ ፄሌና፤ ኣዪሲ ጎፔ፥ ኢ ባሬ ሁጴው ዴዑዋ ሼምፑዋኔ ኡባባ ኣሳ ኡባው ኢሜዳ።</verse>
				<verse number="26">ፆሳይ ኣሳ ዛሪያ ኡባ ኢቲ ኡራፔ ሜꬊዴ፥ ጋዲያ ኡባን ዎꬄዳ፤ ኢ ባሬ ሁጴው ኡንቱንቱ ዴዓና ዎዲያኔ ሳዓ ካሴ ዛዋዬዳ።</verse>
				<verse number="27">«ኢ ሄዋ ኦꬄዳዌ ኡንቱንቱ ኦይቂ ኦይቂ ፄሊዴ፥ ባሬና ኮዪዴ፥ ኦኒ ኤሪ ዴማናዋንቴሻ ጊያዋና፤ ጊዶፔኔ፥ ፆሳይ ኑፔ ኦሲኔ ሃኮ ጊዴና።</verse>
				<verse number="28">ኣዪሲ ጎፔ፥ ሂንቴንቱፔ ኢቲ ኢቲ ኤራንቻቱ፥ ‹ኑኒ ኣ ናና› ጌዳዋዳን፥ ኑኒ ኣኒ ፓፃ ዴዔቶኔ ቃፄቴቶ።</verse>
				<verse number="29">ሲሚ ኑኒ ፆሳ ናና ጊዴዳ ዲራው፥ ፆሳይ ኣሳ ጪንጫቴꬃኒኔ ቆፋን ዎርቃፔ ዎይ ቢራፔ ዎይ ሹቻፔ ኦሴቴዳዋ ማላቴ ያጊዴ፥ ቆፓናው ቤሴና።</verse>
				<verse number="30">ሄዋ ዲራው፥ ፆሳይ ኣሳይ ኤሪቤና ዎዲያ ኣꬄዳ፤ ሺን ሃዒ ኡባሳን ኣሳይ ኡባይ ናጋራፔ ሲማና ማላ ኣዛዜዳ።</verse>
				<verse number="31">ኣዪሲ ጎፔ፥ ፆሳይ ዎዲያ ኬሪ ዎꬄዳ፤ ሄ ዎዲያን ባሬ ዶሬዳ ኡራን ሳዓን ዴዒያ ኣሳ ኡባ ቦላ ፂሎ ፒርዳ ኢ ፒርዳና፤ ኣሳ ኡባው ሃይቁዋፔ ዬሱሳ ዴንꬄዳዋን ሄዋ ቱማዬዳ» ያጌዳ።</verse>
				<verse number="32">ኡንቱንቱፔ ኢቲ ኢቲ ኣሳቱ ሃይቁዋፔ ዴንዱዋባ ጳዉሎሳፔ ሲሲዴ፥ ኣ ቦላ ቂሊጬዲኖ፤ ሺን ሃራ ኣሳቱ ኣ፥ «ኑኒ ሃዋ ኔፔ ጉጂዴ ሲሳና ኮዬቶ» ጌዲኖ።</verse>
				<verse number="33">ሄዋ ዲራው፥ ጳዉሎሲ ኡንቱንቱ ጊዶፔ ኬሴዳ።</verse>
				<verse number="34">ሺን ኢቲ ኢቲ ኣቱማ ኣሳቱ ጳዉሎሳና ጋኬቲዴ ኣማኔዲኖ፤ ኡንቱንቱ ጊዱዋን ኣሪዮስፓጎሳን ዴዒያ ፒርዳ ጎሌ ዳናይ ዲዮናሲዮሲ፥ ዳማሪሶ ጌቴቲያ ኢቲ ሚሺራቲና ሃራ ኣሳቱ ዴዒኖ።</verse>
			</chapter>
			<chapter number="18">
				<verse number="1">ሄዋፔ ጉዪያን፥ ጳዉሎሲ ኣቴናፔ ኬሲዴ፥ ቆሮንቶሳ ቤዳ።</verse>
				<verse number="2">ሄዋን ኣቂላ ጊያ ኢቲ ኣዪሁዳ ቢታኒያ ዴሜዳ፤ ኣቂላይ ጳንፆሳን ዬሌቴዳ፤ ኣዪሁዳ ኣሳይ ኡባይ ሮሜፔ ኬሳና ማላ፥ ቃላዉዴዮሲ ኣዛዜዳ ዲራው፥ ኣማሬዳ ዎዲያፔ ካሴ፥ ኢ ባሬ ማቻቲ ጲሪስቂላና ፃሊያፔ ዬዳ፤ ጳዉሎሲ ኡንቱንቱና ጋኬታናው ቤዳ።</verse>
				<verse number="3">ኣ ኦሱኔ ኡንቱንቱ ኦሱ ኢቲ ማላ ዱንካኒያ ሲካ ጊዲያ ዲራው፥ ኡንቱንቱና ኡቲዴ፥ ኢቲፔ ኦꬄዳ።</verse>
				<verse number="4">ጳዉሎሲ ሳምባታ ኡባን ኣዪሁዳቱዋና ጊሪካቱዋ ኣማንꬃናው ኣዪሁዳ ዎሳ ጎሊያን ፓሉሜቴ።</verse>
				<verse number="5">ሲላሴኔ ፂሞቶሴ ማቂዶኒያፔ ዬዳ ዎዴ፥ ጳዉሎሲ ኣዪሁዳቱዋሲ ዬሱሲ ባሬ ሁጴው ኪሪስቶሳ ጊዴዳዎ ቃላ ኦዱዋ ቶሌዳ።</verse>
				<verse number="6">ሺን ኡንቱንቱ ጳዉሎሳ ሃሳያ ጳልቂናኔ ኣ ቦሪና፥ ጳዉሎሲ ባሬ ማዩዋፔ ባና ቆቆፊዴ፥ «ሂንቴንቱ ኢታቴꬃይ ሂንቴንታ ኦይቆ፤ ታኒ ሄዋን ጌሊኬ፤ ሃዋፔ ሂኒ ባጋን ታኒ ኣዪሁዳ ጊዴና ኣሳኮ ባይ» ያጌዳ።</verse>
				<verse number="7">ሄዋፔ ኬሲዴ፥ ፆሳሲ ጎዪኒያ ዮስፆሳ ጊያ ቢታኒያ ሶይ ቤዳ፤ ዮስፆሳ ጎሊ ኣዪሁዳ ዎሳ ጎሊያ ማታን ዴዔ።</verse>
				<verse number="8">ኣዪሁዳ ዎሳ ጎሌ ካፑ ቃሪሲጶሲ ባሬ ሶይ ኣሳ ኡባና ጎዳ ኣማኔዳ፤ ቆሮንቶሳ ኣሳቱዋፔካ ጮራቱ ፆሳ ቃላ ሲሴዳ ዎዴ፥ ኣማኒዴ ፃማቄቴዲኖ።</verse>
				<verse number="9">ጎዳይ ኢቲ ቃማ ሳፃን ጳዉሎሳ፥ «ያዮፓ፤ ኦዳ፤ ጮዑ ጎፓ። ታኒ ኔናና ዴዒያ ዲራው፥ ኔና ቆሃናው ኢታባን ዬጋና ኣሳይ ኦኒኔ ባዋ፤ ኣዪሲ ጎፔ፥ ታው ሃ ካታማን ጮራ ኣሳይ ዴዔ» ያጌዳ።</verse>
				<verse number="10">***</verse>
				<verse number="11">ጳዉሎሲ ፆሳ ቃላ ኣሳ ታማሪሲዴ፥ ኢቲ ላይꬃኔ ኡሱፑን ኣጌና ኡንቱንቱና ኡቴዳ።</verse>
				<verse number="12">ጋሊዮሴ ኣካዪያ ጋዲያ ሞዲያ ዎዴ፥ ኣዪሁዳቱ ኢቲፔ ጳዉሎሳ ቦላ ዴንዲዴ፥ ፒርዳ ጎሌ ኣ ኣፊዴ፥</verse>
				<verse number="13">«ሃ ቢታኒ ሙሴ ሂጊያ ኢፂዴ፥ ኣሳይ ፆሳሲ ጎዪናና ማላ ጪሜ» ያጌዲኖ።</verse>
				<verse number="14">ጳዉሎሲ ሃሳያና ሃኒሺን፥ ጋሊዮሴ ኣዪሁዳቱዋ፥ «ኣዪሁዳቶ፥ ሄዌ ባላ ኦሱዋ ዎይ ኢታ ናቆ ጊዶፔ፥ ታኒ ሂንቴንቱባ ዳንዳያዴ ሲሳናው ቤሴ።</verse>
				<verse number="15">ሺን ቃላሲ ሱንꬃሲኔ ሂንቴ ሁጴ ሂጊያሲ ሂንቴንቱ ፓሉሜቶፔ፥ ሂንቴ ሁጴው ኤሪቴ፤ ሃዋ ታኒ ፒርዲኬ» ያጌዳ።</verse>
				<verse number="16">ፒርዳ ጎሊያፔ ካሬው ኡንቱንታ ኬሴዳ።</verse>
				<verse number="17">ሄዋፔ ጉዪያን፥ ጊሪኬ ኣሳይ ኡባይ ኣዪሁዳ ዎሳ ጎሌ ካፑዋ ሶስቴኒሳ ኦይቂዴ፥ ፒርዳ ጎሊያ ሲንꬃን ሾጬዲኖ፤ ሺን ጋሊዮሳ ሄዌ ኣይኔ ሜቲቤና።</verse>
				<verse number="18">ጳዉሎሲ ዳሮ ዎዲያ ቆሮንቶሳን ኡቴዳዋፔ ጉዪያን፥ ኢሻቱዋ ሳሮቲዴ፥ ጲሪስቂሊናኔ ኣቂላና ማርካቢያን ሶሪያ ቤዳ፤ ባሬው ሺቄዳ ጋሱ ዴዒያ ዲራው፥ ኪንኪሪያ ካታማን ባሬ ሁጲያ ሜዴቴዳ።</verse>
				<verse number="19">ኡንቱንቱ ኤፌሶኔ ጋኬዳ ዎዴ፥ ጳዉሎሲ ጲሪስቂሎኔ ኣቂላ ያኒ ዬጊ ዬዳ፤ ሺን ባሬው ኣዪሁዳ ዎሳ ጎሌ ጌሊዴ፥ ኣዪሁዳቱዋና ፓሉሜቴዳ።</verse>
				<verse number="20">ኡንቱንቱ ባሬንቱና ዳሮ ዎዲያ ኡታና ማላ ጳዉሎሳ ዎሲና ኢ ኢፄዳ።</verse>
				<verse number="21">ሺን ኡንቱንቱፔ ሻኬቲዴ፥ «ፆሳይ ጎፔ፥ ላዔꬁዋ ሂንቴንቱኮ ሲማና» ያጊዴ ኤፌሶናፔ ማርካቢያን ቤዳ።</verse>
				<verse number="22">ቂሳሪያ ጋኬዳ ዎዴ ዬሩሳላሜ ቢዴ፥ ኣማኒያ ኣሳ ሳሮቴዳዋፔ ጉዪያን፥ ኣንፆኪያ ዎꬌዳ።</verse>
				<verse number="23">ያኒ ኣማሬዳ ዎዲያ ጋሚዒዴ ቤዳ፤ ካሊያዋንታ ኡባ ሚኒሲዴ፥ ጋላቲያናኔ ፒርጊያና ኣꬌዳ።</verse>
				<verse number="24">ኢስኪንዲሪያን ዬሌቴዳ ኣዪሁዳ ኣሳ ኢቲ ኣጲሎሳ ጊያ ሎዖ ሃሳዪያዌ ኤፌሶኔ ቤዳ፤ ፆሳ ማፃፋቱዋ ኢ ዳሪሲ ኤሪያ ኣሳ።</verse>
				<verse number="25">ጎዳ ኦጊያካ ታማሬዳ ኣሳ፤ ዮሃኒሳ ፂንቃታ ፃላላ ኤሪዴ፥ ኣያናን ባሬ ጋርሳን ኤፄቲዴ፥ ዬሱሳባ ሱሪሲዴ ሃሳዬዳኔ ታማርሴዳ።</verse>
				<verse number="26">ያቲዴ ኣዪሁዳ ዎሳ ጎሊያን ያዬናን ሃሳያ ዶሜዳ። ጲሪስቂላይኔ ኣቂላይ ኢ ኦዲያዋ ሲሴዳ ዎዴ፥ ባሬንቱና ሶይ ኣ ኣፊዴ፥ ፆሳ ኦጊያ ካሴፔ ሱሪሲዴ፥ ኣው ጌሺ ኦዴዲኖ።</verse>
				<verse number="27">ኣጲሎሲ ኣካዪያ ፒናና ኮዪና፥ ኢሻቱ ኣ ሚኒሲዴ፥ ኣካዪያን ዴዒያ ካሊያዋንቱ ኣ ሞካና ማላ፥ ኡንቱንቶ ዳቢዳቢያ ፃፌዲኖ፤ ኢ ያ ጋኪዴ፥ ፆሳ ኣꬎ ኬካቴꬃን ኣማኒያዋንታ ዳሮ ማዴዳ።</verse>
				<verse number="28">ኣዪሲ ጎፔ፥ ዬሱሲ ባሬ ሁጴው ኪሪስቶሳ ጊዴዳዋ ኣዪሁዳቱዋሲ ፆሳ ማፃፋቱዋፔ ቆንጪሲዴ፥ ኣሳ ሲንꬃን ሚኒሲዴ ኦዴዳ።</verse>
			</chapter>
			<chapter number="19">
				<verse number="1">ኣጲሎሲ ቆሮንቶሳን ዴዒሺን፥ ጳዉሎሲ ቆሞ ባጋና ኣꬊዴ፥ ኤፌሶኔ ቤዳ፤ ኢቲ ኢቲ ካሊያዋንታ ዴሜዳ።</verse>
				<verse number="2">ጳዉሎሲ ኡንቱንታ፥ «ሂንቴንቱ ኣማኔዳ ዎዴ ጌሻ ኣያና ኣኬዲቴ?» ያጊዴ ኦቼዳ። ኡንቱንቱ፥ «ቱይቲ፥ ኣኪቤይኮ፤ ሃራይ ኣቶ፥ ጌሻ ኣያናይ ዴዒያዋካ ሲሲቤይኮ» ያጌዲኖ።</verse>
				<verse number="3">ጳዉሎሲ ኡንቱንታ፥ «ያቲና፥ ኣያን ፃማቄቴዲቴ?» ያጌዳ። ኡንቱንቱ፥ «ኑኒ ዮሃኒሳ ፂንቃታኒ ፃማቄቴዶ» ያጊዴ ዛሬዲኖ።</verse>
				<verse number="4">ጳዉሎሲ፥ «ዮሃኒሲ ባሬፔ ጉዪያን ዪያ ዬሱሲ ኪሪስቶሳን ኣሳይ ኣማናና ማላ፥ ኣሳሲ ኦዲዴ፥ ናጋራፔ ሲሚያ ፂንቃታኒ ፃማቄዳ» ያጌዳ።</verse>
				<verse number="5">ኡንቱንቱ ሄዋ ሲሴዳ ዎዴ፥ ጎዳ ዬሱሲ ኪሪስቶሳሲ ጊዳናው ፃማቄቴዲኖ።</verse>
				<verse number="6">ጳዉሎሲ ባሬ ኩሺያ ኡንቱንቱ ቦላ ዎꬄዳ ዎዴ ጌሻ ኣያናይ ኡንቱንቱ ቦላን ዎꬊና፥ ዱማ ዱማ ቃላን ሃሴዬዲኖ፤ ቃሲ ቲምቢቲያካ ኦዴዲኖ።</verse>
				<verse number="7">ሄዋን ታማኔ ላዑ ኣሳቱዋ ጊዲያዋንቱ ዴዒኖ።</verse>
				<verse number="8">ጳዉሎሲ ኣዪሁዳ ዎሳ ጎሌ ጌሊዴ፥ ፆሳ ካዉቴꬃባ ፓሉሜቲዲኔ ኣኬኪሲዴ፥ ኣሳና ሄዙ ኣጌና ጊዲያዋ ኬና ያዬናን ሃሳዬ።</verse>
				<verse number="9">ሺን ኡንቱንቱፔ ኢቱ ኢቱ ማካሊዴ፥ ጮራ ኣሳ ሲንꬃን ጎዳ ኦጊያ ቦሪዴ ኣማኔናን ኢፂና፥ ጳዉሎሲ ኡንቱንቱፔ ሻኬቲ፥ ባሬና ካሊያዋንታ ባሬናና ኣፌዳ፤ ፂራኖሳ ጊያ ቲሚርቴ ጎሊያን ኡባ ጋላሲ ፓሉሜቴ።</verse>
				<verse number="10">ጳዉሎሲ ላዑ ላይꬃ ጋካናው ቃላ ኦዴዳ፤ ሄዋ ዲራው፥ ኢሲያን ዴዒያ ኣሳይ ኡባይ፥ ኣዪሁዳቱካ ኣዪሁዳ ጊዴናዋንቱካ ጎዳ ቃላ ሲሴዲኖ።</verse>
				<verse number="11">ፆሳይ ጳዉሎሳ ባጋና ዱማ ማላታ ኦꬄዳ።</verse>
				<verse number="12">ሄዋ ዲራው፥ ኣሳይ ኣ ቦላይ ቦቼዳ ማራቢያ ዎይ ማዩዋ ሃርጋንቻቱዋሲ ኣፌ፤ ሃርጋንቻቱካ ፓፂኖ፤ ኢታ ኣያናቱካ ኡንቱንቱፔ ኬሲኖ።</verse>
				<verse number="13">ኢታ ኣያናቱዋ ኬሲዴ ዩዪያ ኣዪሁዳቱዋፔ ኢቱ ኢቱ፥ «ጳዉሎሲ ቃላ ኦዲያ ዬሱሳ ሱንꬃን ኑኒ ሂንቴንታ ኬሲቴ ጊዴ ኣዛዜቶ» ያጊዴ፥ ኢታ ኣያናቱ ዴዒያ ኣሳቱዋ ቦላን ጎዳ ዬሱሳ ሱንꬃ ፄሲ ቤዔዲኖ።</verse>
				<verse number="14">ቄሳቱዋ ካፑዋ ኣስቄዋ ጊያ ኢቲ ኣዪሁዳ ቢታኒያሲ ሄዋ ኦꬄዳ ላፑ ናናይ ዴዒኖ።</verse>
				<verse number="15">ኢታ ኣያናይ ኡንቱንቶ ዛሪዴ፥ «ታኒ ዬሱሳ ኤራይ፤ ጳዉሎሳካ ኤራይ። ሺን ሂንቴንቱ ኦኔ?» ያጌዳ።</verse>
				<verse number="16">ኢታ ኣያናይ ዴዒያ ቢታኒ ኡንቱንቱ ቦላ ጉፒ ዎꬊና፥ ኡንቱንቱ ማሱንፂዴ፥ ሄ ጎሊያፔ ካሎ ዎፃና ጋካናሲ፥ ዎልቃሚዴ ፆኔዳ።</verse>
				<verse number="17">ኤፌሶኔን ዴዒያ ኣዪሁዳቱኔ ኣዪሁዳ ጊዴናዋንቱ ኡባይ ሄዋ ሲሲዴ ኡባይ ዳሮ ያዬዲኖ፤ ጎዳ ዬሱሳ ሱንꬃይካ ዳሮ ቦንቼቴዳ።</verse>
				<verse number="18">ኣማኒያዋንቱፔ ጮራ ኣሳቱ ባሬንቱ ኦꬄዳዋ ፓፂዲኔ ቆንጪያን ኦዲዴ ዪኖ።</verse>
				<verse number="19">ቢቲያዋንቱፔ ጮራቱ ባሬንቱ ማፃፋቱዋ ሺሺዴ፥ ኣሳ ኡባ ሲንꬃን ጉዴዲኖ፤ ሄ ማፃፋቱዋ ጋቲያ ሄቲያ ዎዴ፥ ኢሻታሙ ሻዓ ቢራ ሳንቲሚያ ጊዴዳ።</verse>
				<verse number="20">ሄዋ ማላ ዎልቃማ ኦጊያን ፆሳ ቃላይ ዲጬኔ ኣኬ።</verse>
				<verse number="21">ሄዌ ፖሌቴዳዋፔ ጉዪያን ጳዉሎሲ፥ «ታኒ ዬሩሳላሜ ባዴ ሮሜካ ቃሲ ቤዓናው ቤሴ» ያጊዴ፥ ማቂዶኒያናኔ ኣካዪያና ኣꬊዴ፥ ዬሩሳላሜ ባናው ቆፋ ቃቼዳ።</verse>
				<verse number="22">ቃሲ ባሬና ማዲያዋንቱፔ ላዓቱዋ ፂሞቶሳኔ ኤራስፆሳ ማቂዶኒያ ኪቲዴ፥ ባሬው ኢሲያን ኣማሬዳ ዎዲያ ጋሚዔዳ።</verse>
				<verse number="23">ጎዳ ኦጊያ ዲራው፥ ሄ ዎዴ ዳሮ ዋላሳይ ኬሴዳ።</verse>
				<verse number="24">ኣዪሲ ጎፔ፥ ፃጋራ ቢራ ሙሺሲዴ ቲጊ ሜꬊያ ዲሜፂሮሳ ጊያ ኢቲ ቢታኒ ኣርፄሚሲ ጌሻ ጎሊያ ሚሲሊያ ቢራፔ ቲጊ ቲጊዴ፥ ኦሳንቻቱዋሲ ዳሮ ዎꬊያ ዴሜ።</verse>
				<verse number="25">ሄዋንታኔ ኡንቱንቱዋ ማላ ኦሱዋ ኦꬂያዋንታ ኢቲፔ ሺሺዴ፥ ሃዋዳን ያጌዳ፤ «ኣሳው፥ ኑ ዱሬቴꬃይ ሃ ኦሱዋና ጊዲያዋ ሂንቴ ኤሪታ።</verse>
				<verse number="26">ሄዌ ጳዉሎሲ፥ ‹ኣሳ ኩሺ ሜꬌዳዋንቱ ፆሳቱዋ ጊዲኪኖ› ያጊዴ፥ ኤፌሶኔ ፃላላን ጊዴናን ኣማሬዳ ጋዳቱዋፔ ኣቲን፥ ኢሲያን ኡባን ጮራ ኣሳሲ ኦዲ ኣማንꬄዳዋ ሂንቴንቱ ቤዔዲታኔ ሲሴዲታ።</verse>
				<verse number="27">ሎዔናባይ፥ ኑ ኦሱ ካꬌታናዋ ፃላላ ጊዴና፤ ሺን ኢሲያን ዴዒያ ኡባቱኔ ሳዓ ኡባን ዴዒያዋንቱ ጎዪኒያ ዎልቃማ ፆሳቶ ጌቴቲያ ኣርፄሚሲ ጌሻ ጎሊ ቦንቼቴናን ኣታናዋኔ፥ ኢዚ ዳሮቴꬃይ ኩንዳናዋ» ያጌዳ።</verse>
				<verse number="28">ኣሳይ ሄዋ ሲሴዳ ዎዴ ሎይꬂ ሃንቄቲዴ «ኤፌሶኔ ኣርፄሚሳ ዎልቃማ» ያጊዴ ጫቦቴዲኖ።</verse>
				<verse number="29">ካታማ ኡባን ዋላሳይ ዴንዴዳ፤ ጳዉሎሳና ሃሜቲያ ማቂዶኒያ ኣሳቱዋ ጋዮሳኔ ኣሪስፂሮኮሳ ባሬንቱና ኦይቂ ኣኪዴ፥ ኢቲፔ ካሳ ሳዓ ዎፄዲኖ።</verse>
				<verse number="30">ጳዉሎሲካ ኣሳይ ሺቄዳሳ ጌላናው ኮዬዳ። ሺን ካሊያዋንቱ ኣ ዲጌዲኖ።</verse>
				<verse number="31">ኢሲያ ጋዲያ ካፓቱዋፔ ጳዉሎሳ ላጌꬃቱዋፔ ኢቱ ኢቱ ጳዉሎሳው ኪቲዴ፥ ካሳ ሳዓን ቆንጪያ ኬሲዴ ኢ ቤቴና ማላ፥ ኣ ዎሴዲኖ።</verse>
				<verse number="32">ሺቁዋን ዋላሳይ ዴንዲና፥ ዳሪያ ባጋ ኣሳይ ሃራይ ኣቶ ኣዪሲ ሺቄዴንቶ ኤሬና ዲራው፥ ኢቱ ኢቲባው ዋላቄቲያ ዎዴ፥ ዮኩ ቃይ ሃራባው ዋላቄቴ።</verse>
				<verse number="33">ኣዪሁዳቱ ኢስኪንዲራ ኣꬂ ቤሲና፥ ኢቲ ኢቲ ኣሳይ ኢ ሃሳያና ማላ፥ ኣሳ ጊዶፔ ሲንꬃው ኣ ኣꬄዳ፤ ኣሳይ ጮዑ ጋና ማላ፥ ኢ ባሬ ኩሺያን ፆርሲ ቤሲዴ፥ ኣሳሲ ሞቴታናው ኮዬዳ።</verse>
				<verse number="34">ሺን ኢስኪንዲሬ ኣዪሁዳ ኣሳ ጊዴዳዋ ኣሳይ ኤሬዳ ዎዴ፥ ላዑ ሳቴ ጊዲያዋ ኬና ኡባይ ኢቲ ቃላን፥ «ኤፌሶኔ ኣርፄሚሳ ዎልቃማ» ያጊዴ ጫቦቴዲኖ።</verse>
				<verse number="35">ካታማው ፃፌ ጊዴዳዌ ኣሳ ጮዑ ኦꬂዴ፥ ሃዋዳን ያጌዳ፤ «ኤፌሶኔ ኣሳው፥ ኤፌሶኔ ካታማይ ዎልቃማ ኣርፄሚሲሲኔ ሳሉዋፔ ዎꬌዳ ኤቃ ሹቻሲ ኤቃ ጎሊያ ናጊያዋ ጊዴዳዋ ኤሬና ኣሳይ ኦኔ?</verse>
				<verse number="36">ሃዋ ካዲያ ኣሳይ ባይና ዲራው፥ ሂንቴንቱ ዎፑ ጋናዉኔ ዲርቤናን ኣጋናው ቤሴ።</verse>
				<verse number="37">ኣዪሲ ጎፔ፥ ሃዋንቱ ጌሻ ጎሊያ ሚሻ ዉዒቤናዋንታ ኑ ፆሳቱዋካ ቦሪቤናዋንታ ኣሄዲታ።</verse>
				<verse number="38">ሄዋ ዲራው፥ ዲሜፂሮሲኔ ኣናና ዴዒያ ኦሳንቻቱ ኣሳ ሞታናው ኮዮፔ፥ ፒርዳ ጎሊ ዶያ ዴዔ፤ ቃሲ ጋዲያ ሞዲያዋንቱካ ዴዒኖ፤ ኡንቱንቱ ባሬንቱ ጊዶን ሞቴቲኖ።</verse>
				<verse number="39">ሺን ሂንቴ ሃራ ዬዉዋ ኮዮፔ፥ ሂጊያ ሺቁዋን ዬዉዋ ቃቻና።</verse>
				<verse number="40">ኣዪሲ ጎፔ፥ ሃቼ ሃኔዳዋ ሻቢሬꬃ ጊዴ፥ ሮሜ ጋዲያ ኣሳቱ ኑና ሞታና፤ ሃ ሺቆካ ጋሱ ባዪና ዲራው፥ ኑኒ ጋሱዋ ኦዳናው ዳንዳዮኮ»</verse>
				<verse number="41">ያጊዴ ሺቁዋ ላሌዳ።</verse>
			</chapter>
			<chapter number="20">
				<verse number="1">ዋላሳይ ኢርፄዳዋፔ ጉዪያን፥ ጳዉሎሲ ካሊያዋንታ ኣሂሲዴ ዞሬዳ፤ ኡንቱንታ፥ «ሳሩዋን ዴዒቴ» ጊዴ፥ ማቂዶኒያ ባናው ኬሴዳ።</verse>
				<verse number="2">ሄ ጋዲያና ኣꬊዴ፥ ቃላ ኦዲዴ፥ ኣሳ ሎይꬂ ሚኒሴዳዋፔ ጉዪያን፥ ጊሪኬ ጋዴ ዬዳ።</verse>
				<verse number="3">ኢ ሄዋን ሄዙ ኣጌና ኡቲዴ፥ ማርካቢያን ሶሪያ ባናው ቆፒሺን፥ ኣዪሁዳቱ ባሬና ዎꬋናው ኮዪያዋ ቤዒዴ፥ ማቂዶኒያና ጉዬ ሲማናው ባሬ ቆፋ ቃቼዳ።</verse>
				<verse number="4">ጳዉሎሳ ሞዪዜዳዋንቱ፥ ቤሪያፔ ጳሪሃሳ ናዓ ሶሲጳፂሮሳ፥ ቴሴሎንቄፔ ኣሪስፂሮኮሳኔ ሲኮንዲሳ፥ ዴርቤፔ ጋዮሳኔ ኢሲያፔ ቲኪቆሳኔ ፂሮፊሞሳ፥ ቃሲ ፂሞቶሳ።</verse>
				<verse number="5">ሄዋንቱ ሲንꬃው ቢዴ፥ ኑና ፂሮዓዳን ናጊኖ።</verse>
				<verse number="6">ኑኒ ኡኪꬃ ባላ ጋላሳ ቦንቾዋፔ ጉዪያን፥ ፒሊጲሲዮሳ ጊያ ጋዲያፔ ማርካቢያን ዴንዲዴ፥ ኢቼሹ ጋላሳን ፂሮዓዳን ኡንቱንታ ጋኪዴ፥ ያኒ ላፑ ጋላሳ ኡቴዶ።</verse>
				<verse number="7">ኑኒ ዎጋ ጋላሲ ኡኪꬃ ሜንꬃናው ሺቂዴዒሺን፥ ጳዉሎሲ ዎንቲና ባናው ቆፔዳ ዲራው፥ ኡንቱንቶ ቃላ ኦዲዴ፥ ቃማ ቢላሂ ጋካናው ዬዉዋ ኣዱሴዳ።</verse>
				<verse number="8">ኑኒ ሺቂ ኡቴዳ ፖቂያን ጮራ ፆምፒ ዴዔ።</verse>
				<verse number="9">ኤዉፂኮሳ ጊያ ኢቲ ዎዳላይ ማስኮቲያ ቦላ ኡቲዴ፥ ዳሪሲ ጌሚዒሼዳ። ጳዉሎሲ ሃሳያ ኣዱሴዳ ዎዴ፥ ኤዉፂኮሲ ጌሚዒሹዋን ሃይሬዳዌ ሄዜንꬂያ ፖቂያፔ ሳዓን ኩንዲዴ ሃይቄዳዋ ኣሳይ ዴንꬄዳ።</verse>
				<verse number="10">ሺን ጳዉሎሲ ዎꬊዴ፥ ኣ ቦላ ጉፋኔዳ። ኣ ኢዲሚዴ፥ «ኣ ሼምፑ ኬሲቤና ዲራው ሂርጎፒቴ» ያጌዳ።</verse>
				<verse number="11">ያቲዴ ፑዴ ፖቂያ ኬሲዴ፥ ኡኪꬃ ሜንꬂዴ ሜዳ፤ ሳዓይ ዎንታና ጋካናሲ፥ ዳሮ ዎዲያ ሃሳዬዳዋፔ ጉዪያን ቤዳ።</verse>
				<verse number="12">ዎዳላይ ፓፂና፥ ሶይ ኣፊዴ፥ ዳሪሲ ናሼቴዲኖ።</verse>
				<verse number="13">ሺን ጳዉሎሲ ባሬና ያፔ ኑኒ ሞካና ማላ፥ ኑሲ ኦዴዳ ዲራው፥ ካሴቲዴ ማርካቢያኮ ቢዴ፥ ኣሶሳ ባናው ዴንዴዶ፤ ኣዪሲ ጎፔ፥ ጌዲያን ባናው ኢ ቆፔዳ ዲራው ኑና ሄዋዳን ኣዛዜዳ።</verse>
				<verse number="14">ኢ ኑናና ኣሶሳን ጋኬቲና፥ ማርካቢያን ኣ ኣኪዴ ሚፂሊኔ ዬዶ።</verse>
				<verse number="15">ዎንቴꬃ ጋላሲ ያፔ ማርካቢያን ዴንዲዴ፥ ኪዮሳ ሄራ ጋኬዶ፤ ቃሲ ዎንቴꬃ ጋላሲ ሳሞሳ ፒኔዶ፤ ቲሮጊሊዮሜን ኣቂዴ፥ ዎንቲና ሚሊፄ ዬዶ።</verse>
				<verse number="16">ኣዪሲ ጎፔ፥ ጳዉሎሲ ኢሲያን ዳሪ ጋሚዔናን ኤፌሶኔ ላንቂያና ኣꬋናው ባሬ ቆፋ ቃቼዳ፤ ባሬው ዳንዳዬቶፔ፥ ጴንፄቆስቴ ጌቴቲያ ጋላሲ ዬሩሳላሜ ጋካናው ኤሌሌ።</verse>
				<verse number="17">ጳዉሎሲ ሚሊፄፔ ኤፌሶኔ ኪቲዴ፥ ኣማኒያ ኣሳ ካሌꬂያዋንታ ፄጊሴዳ።</verse>
				<verse number="18">ዎሳ ጎሌ ጪማቱ ጳዉሎሳኮ ዪና፥ ኡንቱንታ ኢ ሃዋዳን ያጌዳ፤ «ታኒ ኢሲያ ጌሌዳ ኮይሮ ጋላሳፔ ዶሚን፥ ካዉሻቴꬃኒኔ ዳሮ ኣፎꬃኒ ጎዳሲ ኦꬃዴ፥ ኣዪሁዳቱዋ ሺቁዋፔ ታና ጋኬዳ ፓጬ ጊዴዳ ዎዲያ ኡባን ሂንቴንቱና ዋናዴ ዴዓዲታንቶ ሂንቴንቱ ኤሪታ።</verse>
				<verse number="19">***</verse>
				<verse number="20">ናጋራፔ ፆሳኮ ሲሚያዋኔ ኑ ጎዳ ዬሱሲ ኪሪስቶሳ ኣማኒያዋ ኣዪሁዳቱዋሲኔ ኣዪሁዳ ጊዴናዋንቶ ማርካታዴ፥ ሺቁዋንካ ሂንቴንቱ ጎሌን ጎሌንካ ሂንቴንቶ ኦዳዴ ታማሪሴዳዋፔ ኣቲን፥ ሂንቴንታ ጎዒያባፔ ኢቲባኔ ፓጪሳ ቤይኬ።</verse>
				<verse number="21">***</verse>
				<verse number="22">«ቤዒቴ፤ ሃዒካ ታኒ ጌሻ ኣያናሲ ኣዛዜታዴ፥ ዬሩሳላሜ ባይ፤ ያኒ ታው ኣዬ ኬሳኔንቶኔ ኤሪኬ።</verse>
				<verse number="23">ጌሻ ኣያናይ ቃሹኔ ዋዪ ታና ናጊያዋ ካታማ ኡባን ታው ኦዴ።</verse>
				<verse number="24">ሺን ታ ዎꬃ ፖላናዉኔ ጎዳ ዬሱሲ ኪሪስቶሳፔ ታኒ ኣኬዳ ኦሱዋ ፆሳ ኣꬎ ኬካቴꬃ ዎንጋላ ሚሺራቹዋ ማርካቲያዋ ፖላናው፥ ታ ሼምፑዋ ማዴናዋዳን ፓይዳይ።</verse>
				<verse number="25">«ቤዒቴ፤ ታኒ ሃዒካ ፆሳ ካዉቴꬃባ ኦዳዴ፥ ሂንቴንቱ ኡባ ጊዶን ዩያዲ፤ ሲሚ ሃዋፔ ሲንꬃው ሂንቴንቱፔ ኦኒኔ ታና ቤዔናዋ ኤራይ።</verse>
				<verse number="26">ሄዋ ዲራው፥ ሂንቴንቱፔ ኢቲ ኡራይ ባዮፔካ ታኒ ሄዋን ጌሌናዋ ሃቼ ሂንቴንቶ ጌሻዴ ኦዳይ።</verse>
				<verse number="27">ኣዪሲ ጎፔ፥ ፆሳይ ኦꬃናው ቆፔዳዋ ኡባ ሂንቴንቶ ኣይኔ ኣሼናን ኦዳዲ።</verse>
				<verse number="28">«ዬሱሲ ባሬ ሱꬃን ዎዜዳ ፆሳ ኣማኒያዋንታ ናጊቴ፤ ቃሲ ጌሻ ኣያናይ ሂንቴንታ ካፓቱዋ ኦꬂዴ ሱንꬄዳ ዉዲያ ኡባኔ ሂንቴንቱ ሁጲያ ናጊቴ።</verse>
				<verse number="29">ታኒ ቤዳዋፔ ጉዪያን፥ ዉዲያሲ ቃሬቴና ኢታ ዎራካናቱ ሂንቴንቱ ጊዶ ጌላናዋንታኔ፥ ካሊያዋንታ ባሬንቱ ጌዱዋ ካሌꬃናው ዎርዱዋ ሃሳዪያ ኣሳቱ ሂንቴንቱ ጊዶፔ ዴንዳናዋ ኤራይ።</verse>
				<verse number="30">***</verse>
				<verse number="31">ሄዋ ዲራው፥ ታኒ ሄዙ ላይꬃ ቃማኔ ጋላሳ ኣፎꬃኒ ሂንቴንታ ሁጲያን ሁጲያን ሚኒሲያዋ ኣጋቤናዋ ቆፒዴ ጌንጪቴ።</verse>
				<verse number="32">«ሃዒካ ሂንቴንታ ሚኒሳናዉኔ ጌሻ ኣሳ ኡባ ጊዶን ላቲሳናው ዳንዳዪያ ፆሳሲኔ ኣ ኣꬎ ኬካቴꬃ ቃላሲ ሂንቴንታ ሃዳራ ኢማይ።</verse>
				<verse number="33">«ታኒ ኦፔኔ ቢራ ዎይ ዎርቃ ዎይ ማዩዋ ኣሞታቤይኪ፤</verse>
				<verse number="34">ታኒ ሃ ታ ኩሺያን ታናኔ ታናና ኢቲፔ ዴዒያዋንታ ኮሼዳዋ ኦꬄዳዋ ሂንቴንቱ ሂንቴንቱ ሁጴው ኤሪታ።</verse>
				<verse number="35">ሂንቴንቱ ሃዋዳን ዳቡሪ ኦꬂዴ፥ ዳቡራንቻቱዋ ማዳናሲኔ ጎዳ ዬሱሲ ባሬ ሁጴው፥ ‹ኣኪያዋፔ ኢሚያዌ ኣንጄቴዳዋ› ጌዳዋዳን፥ ኣ ቃላ ሂንቴንቱ ዎዛና ኣꬃናው ቤሲያዋ ታኒ ጮራ ኦጊያን ሂንቴንታ ቤሳዲ» ያጌዳ።</verse>
				<verse number="36">ጳዉሎሲ ሄዋ ሃሳይ ዉርሲዴ፥ ኡንቱንቱ ኡባና ኢቲፔ ጉልባቲዴ፥ ፆሳ ዎሴዳ።</verse>
				<verse number="37">ኡንቱንቱ ኡባይ ጳዉሎሳ ኢዲሚዴ፥ ዬኪዴ ዬሬዲኖ።</verse>
				<verse number="38">ኡባፔ ኢ፥ «ታና ላዔꬁዋ ኡባካ ቤዒኪታ» ያጌዳ ቃላይ ኡንቱንታ ዳሮ ቃሬꬂና ማርካቢያ ጋካናው ኣ ሞዪዜዲኖ።</verse>
			</chapter>
			<chapter number="21">
				<verse number="1">ኑኒ ኤፌሶኔ ጪማቱዋፔ ሻኬቲዴ፥ ቆሳ ጌቴቲያ ሃꬃን ዶዴቶ ሳዓ ዪ ኣጌዶ፤ ዎንቲሳ ጋላሲ ሮዳ ጋኬዶ፤ ሄዋፔ ጳፂራ ቤዶ።</verse>
				<verse number="2">ፒንቄ ፒኒያ ማርካቢያ ዴሚዴ፥ ኣኒ ጌሊዴ ባናው ዴንዴዶ።</verse>
				<verse number="3">ኑኒ ቆጲሮሳፔ ቤዓናው ዳንዳዪያሳ ዪዴ፥ ኣዋይ ኬሲያሳ ፄሊያ ዎዴ ቆጲሮሳ ሃዲርሳ ባጋ ዬጊዴ፥ ሶሪያ ቤዶ፤ ሄዋፔ ጉዪያን ፂሮሳ ጋኬዶ፤ ኣዪሲ ጎፔ፥ ማርካቢ ባሬ ጫና ፂሮሳን ዎꬄ።</verse>
				<verse number="4">ያኒ ካሊያዋንታ ዴሚዴ፥ ኡንቱንቱና ላፑ ጋላሳ ኡቴዶ፤ ጳዉሎሲ ዬሩሳላሜ ቤና ማላ፥ ኡንቱንቱ ኣው ኣያናን ኦዴዲኖ።</verse>
				<verse number="5">ኑኒ ኡንቱንቱና ኡቲያ ዎዲ ዉሪና፥ ኬሲዴ ቤዶ፤ ኡንቱንቱ ኡባቱ ባሬንቱ ማጫዋንቱናኔ ባሬንቱ ናናና ኢቲፔ ካታማፔ ካሬው ኬሳና ጋካናሲ፥ ኑና ሞዪዜዲኖ፤ ኑኒ ኣባ ዶናን ጉልባቲዴ፥ ፆሳ ዎሴዶ።</verse>
				<verse number="6">ሄዋፔ ጉዪያን፥ ኢቱ ኢቱዋ ሳሮቲዴ፥ ማርካቢያን ጌሌዶ፤ ኡንቱንቱ ባሬንቱ ሶይ ሲሜዲኖ።</verse>
				<verse number="7">ኑኒ ኣባ ኦጊያ ዉርሲዴ፥ ፂሮሳፔ ጴፄሌማይሴ ጋኬዶ፤ ኢሻቱዋ ሳሮቲዴ፥ ኡንቱንቱ ማታን ኢቲ ጋላሳ ፔሼዶ።</verse>
				<verse number="8">ዎንቲሳ ጋላሲ ኬሲዴ፥ ቂሳሪያ ቤዶ፤ ዎንጋላ ሚሺራቹዋ ኦዲያ ፒሊጶሳ ሶይ ጋኪዴ፥ ኣ ማታን ኡቴዶ፤ ዬሩሳላሜን ዶሬቴዳ ላፑናቱዋፔ ኢ ኢቱዋ።</verse>
				<verse number="9">ፒሊጶሳሲ ናባቱዋ ጊዴዳ ኦይዱ ዎዶሮ ማጫ ናናቱ ዴዒኖ።</verse>
				<verse number="10">ኑኒ ኡንዴኔዳ ጋላሳ ኡቴዳ ዎዴ፥ ናቢያ ኣጋቦሳ ጊያ ቢታኒ ዪሁዳፔ ቂሳሪያ ዬዳ።</verse>
				<verse number="11">ኑኮ ዪዴ፥ ጳዉሎሳ ሳቂያ ኣኪዴ ባሬ ኩሺያኔ ባሬ ጌዲያ ቃቺዴ፥ «ጌሻ ኣያናይ ጊያዌ ሃዋ፤ ሃ ሳቂያ ጎዳ ዬሩሳላሜን ኣዪሁዳቱ ሃዋዳን ቃቺዴ፥ ኣዪሁዳ ጊዴና ኣሳቱዋሲ ኣꬂዴ ኢማና» ያጌዳ።</verse>
				<verse number="12">ኑኒ ሄዋ ሲሴዳ ዎዴ፥ ኑኒኔ ያኒ ዴዒያ ኣሳቱ ጳዉሎሲ ዬሩሳላሜ ቤና ማላ ዎሴዶ።</verse>
				<verse number="13">ሺን ጳዉሎሲ ዛሪዴ፥ «ሂንቴንቱ ዬኪዴኔ ታ ዎዛና ቃሬቲሲዴ ዋኒቴ? ታኒ ጎዳ ዬሱሳ ሱንꬃ ዲራው ቃሼታናዋ ፃላላ ጊዴናን፥ ሃራይ ኣቶ ዬሩሳላሜን ሃይቃናዉካ ጊጋ ኡታዲ» ያጌዳ።</verse>
				<verse number="14">ዞሪያ ኢ ኣኬናን ኢፂና፥ «ጎዳይ ጌዳዌ ሃኖ» ያጊዴ ጮዑ ጌዶ።</verse>
				<verse number="15">ያኒ ኣማሬዳ ዎዲያ ጋሚዔዳዋፔ ጉዪያን፥ ጊጌቲዴ ዬሩሳላሜ ባናው ኬሴዳ።</verse>
				<verse number="16">ቂሳሪያን ዴዒያ ካሊያዋንቱፔ ኣማሬዳዋንቱ ቃሲ ኑናና ቤዲኖ፤ ኡንቱንቱ ኑኒ ኣቃናሳ ሚናሶና ጊያ ቆጲሮሳ ቢታኒያ ሶይ ኑና ኣፌዲኖ፤ ሚናሶኒ ዳሮ ዎዲያፔ ዶሚዴ ካሊያዋ።</verse>
				<verse number="17">ኑኒ ዬሩሳላሜ ጋኬዳ ዎዴ፥ ኢሻቱ ኑና ናሼቻን ሞኬዲኖ።</verse>
				<verse number="18">ዎንቲሳ ጋላሲ፥ ጳዉሎሲኔ ኑኒ ያዪቆባና ጋኬታናው ቤዶ። ዎሳ ጎሌ ጪማቱ ኡባቱካ ዴዒኖ።</verse>
				<verse number="19">ጳዉሎሲ ኡንቱንታ ሳሮቴዳዋፔ ጉዪያን፥ ኣዪሁዳ ጊዴና ኣሳ ጊዶን ባሬ ባጋና ፆሳይ ኦꬄዳዋ ኡንቱንቶ ዉርሲዴ ኦዴዳ።</verse>
				<verse number="20">ኡንቱንቱ ሄዋ ሲሴዳ ዎዴ ፆሳ ጋላቲዴ፥ ጳዉሎሳ ሃዋዳን ያጌዲኖ፤ «ኑ ኢሻው፥ ኣዪሁዳቱዋ ጊዶን ፆሳ ኣማኔዳዋንቱፔ ኣፑን ሻዓይ ዴዒኖንቶ ቤዓሳ፤ ኡንቱንቱ ኡባይ ሂጊያ ሚኒሲ ናጊኖ።</verse>
				<verse number="21">ዬሩሳላሜ ኣዪሁዳቱ፥ ኣዪሁዳ ጊዴናዋንቱ ጋዲያን ዴዒያ ኣዪሁዳ ኡባቱ ባሬንቱ ናና ቃፃሬና ማላ፥ ዎይ ኣዪሁዳቱ ኦꬂያዋ ካሌና ማላ፥ ሙሴ ሂጊያካ ባዪዛና ማላ ኔኒ ታማርሲያዋ ሲሴዲኖ።</verse>
				<verse number="22">ያቲና፥ ኣዬ ሎዑ? ኔኒ ዬዳዋ ጮራቱ ሲሲያ ዲራው፥ ሺቄናን ኣጊኪኖ።</verse>
				<verse number="23">«ሄዋ ዲራው፥ ሃዋ ኑኒ ኔው ኦዲያዋ ኦꬃ፤ ኢቲፔ ሺቁ ዴዒያ ኦይዱ ኣሳቱ ኑ ማታን ዴዒኖ።</verse>
				<verse number="24">ኡንቱንታ ኣካዴ ኡንቱንቱና ጌያ፤ ቃሲ ኡንቱንቱ ባሬንቱ ሁጲያ ሜዴታና ማላ፥ ኡንቱንቶ ሚሻ ኢማ፤ ኡንቱንቱ ኡባይ ኔዋ ሲሴዳዌ ቱማ ጊዴናዋኔ ኔኒ ኔ ሁጴዉካ ቃሲ ሙሴ ሂጊያ ናጋዴ ማራን ዴዒያዋ ኤራና።</verse>
				<verse number="25">«ሺን ኣማኔዳ ኣዪሁዳ ጊዴና ኣሳቱዋ ጊዶፔ፥ ኡንቱንቱ ኤቃው ያርሼዳዋ ሜና ማላኔ ሱꬃ ኡሼና ማላ፥ ባኩቴዳ ሜሂያ ኣሹዋ ሜና ማላኔ ዎሹሜና ማላ፥ ኑኒ ዬዉዋ ቃቺዴ፥ ኡንቱንቶ ዳቢዳቢያ ፃፌዶ» ያጌዲኖ።</verse>
				<verse number="26">ሄዋፔ ጉዪያን፥ ጳዉሎሲ ዎንቲሳ ጋላሲ ኣሳቱዋ ኣኪዴ፥ ኡንቱንቱና ጌዬዳ፤ ኢ ባሬንታ ጌሹሳ ኣዉዴ ፖሊንቶ ኤሪሳናዉኔ ቃሲ ያርሹዋ ሁጲያን ሁጲያን ኣዉዴ ኢማኔንቶ ኤሪሳናው ጌሻ ጎሊያ ጌሌዳ።</verse>
				<verse number="27">ላፑ ጋላሳይ ዉራና ሃኖዴ፥ ኢሲያፔ ዬዳ ኣዪሁዳቱ ጌሻ ጎሊያን ጳዉሎሳ ቤዒዴ፥ ኣሳ ኡባ ሃንቄꬂዴ፥ «ኢስራዔሊያ ኣሳው፥ ኑና ማዲቴ፤ ኢስራዔሊያ ኣሳ፥ ሙሴ ሂጊያኔ ሃ ጌሻ ጎሊያ ኢፂዴ፥ ኡባሳን ኣሳ ኡባ ታማሪሲያዌ ሃ ቢታኒያ፤ ጉጂዴ ቃሲ ጊሪኬ ኣሳካ ጌሻ ጎሊያ ጌሊሲዴ፥ ሃ ጌሻ ሳዓ ቱኒሴዳ» ያጊ ዋሲዴ፥ ጳዉሎሳ ኦይቄዲኖ።</verse>
				<verse number="28">***</verse>
				<verse number="29">ኡንቱንቱ ካሴ ኤፌሶኔን ዴዒያ ፂሮፊሞሳ ጳዉሎሳና ካታማን ቤዔዳ ዲራው፥ ጌሻ ጎሊያ ጳዉሎሲ ኣ ጌሊሴዳዋ ኡንቱንቶ ማላቴዳ።</verse>
				<verse number="30">ካታማ ኡባይ ሻቢሬቴዳ፤ ኣሳይ ኡባይ ሺቂዴ ጳዉሎሳ ኦይቂዴ፥ ጌሻ ጎሊያፔ ካሬው ጎቺ ኬሴዳ፤ ሄ ማንዒያንካ ጌሻ ጎሊያ ፔንጌቱ ቃሼቲ ኣጌዲኖ።</verse>
				<verse number="31">ኣሳይ ጳዉሎሳ ዎꬋና ሃኒሺን፥ «ዬሩሳላሜ ካታማይ ሙሌካ ሻቢሬቲዲጌዳ» ጊያ ሃሳያይ ሮሜ ጋዲያ ኦላ ካፑዋሲ ጋኬዳ።</verse>
				<verse number="32">ሄ ኦላ ካፑ ዎታዳራቱዋኔ ፄታቱዋ ካፓቱዋ ኢቲፔ ኣኪዴ፥ ዎፂዴ ኣሳ ቦላ ኬሲ ዎꬌዳ፤ ኣሳይ ኦላ ካፑዋኔ ዎታዳራቱዋ ቤዔዳ ዎዴ፥ ጳዉሎሳ ሾጪያዋ ባሺ ኣጌዳ።</verse>
				<verse number="33">ሄ ዎዴ፥ ሄ ኦላ ካፑ ሺቂ፥ ጳዉሎሳ ኦይቂዴ፥ ላዑ ሳንꬃላታን ቃሼታና ማላ ኣዛዚዴ፥ ኢ ኦኔንቶኔ ቃሲ ኣያ ኦꬄዴንቶኔ ኣሳ ኦቼዳ።</verse>
				<verse number="34">ኣሳፔ ባጋይ ኢቲባው ዋሲያ ዎዴ፥ ባጋይ ሃራባው ዋሴ፤ ዋሱ ጮሬዳ ዲራው፥ ኦላ ካፑዋሲ ቱሙዋ ኤራናው ዳንዳዬቴናን ኢፂና፥ ዎታዳራቱ ጳዉሎሳ ባሬንቱ ዴዒያሳ ኣፋና ማላ፥ ኡንቱንታ ኣዛዜዳ።</verse>
				<verse number="35">ዬꬊዴ ኬሲያ ዴꬃ ጳዉሎሲ ጋኬዳ ዎዴ፥ ኣሳ ሱጌꬃ ዲራው፥ ዎታዳራቱ ኣ ቶኬዲኖ።</verse>
				<verse number="36">ኣዪሲ ጎፔ፥ ጮራ ኣሳይ፥ «ኣ ዎꬋ!» ያጊዲኔ ዋሲዴ ካሌ።</verse>
				<verse number="37">ዎታዳራቱ ጳዉሎሳ ባሬንቱ ዴዒያሳ ኣፋና ሃኒሺን ጳዉሎሲ ኦላ ካፑዋ፥ «ታኒ ኔው ኢቲባ ኦዶ?» ያጌዳ። ሄ ኦላ ካፑ ጳዉሎሳ፥ «ኔኒ ጊሪኬ ቃላ ኤራይ?</verse>
				<verse number="38">ኔኒ ሃዋፔ ካሴ ዎዴ፥ ዋላሳ ኬሳዴ ሼምፑዋ ዎꬌዳዋንቱፔ ኦይዱ ሻዓ ኣሳቱዋ ኣሳይ ባይና ሜላ ሳዓ ካሌꬄዳ ጊብፄ ቢታኒያ ጊዲኪ?» ያጌዳ።</verse>
				<verse number="39">ሺን ጳዉሎሲ፥ «ታኒ ኣዪሁዳ ኣሳ፤ ቃሲ ኪልቂያን ዴዒያ ፄርሴሴን ዬሌቴዳ ሁጴ ካታማን ዴዒያ ኣሳ። ሃያና ታና ኣሳሲ ሃሳዪሳሪኪ!» ያጌዳ።</verse>
				<verse number="40">ኦላ ካፑ ኣ፥ «ሃሳያ» ያጊና፥ ጳዉሎሲ ዬꬊዴ ኬሲያ ዴꬃን ኤቂዴ፥ ኣሳይ ጮዑ ጋና ማላ፥ ባሬ ኩሺያን ኣሳኮ ፆርሴዳ። ኣሳይ ጮዑ ጊና፥ ኢብራዪስፄ ቃላን ሃሳዪዴ፥ ሃዋዳን ያጌዳ።</verse>
			</chapter>
			<chapter number="22">
				<verse number="1">«ታናዳን ኣማኒያዋንቶ፥ ታ ኣዋቶ፥ ታኒ ሃዒ ሂንቴንቶ ኦዲያ ዬዉዋ ሲሲቴ!»</verse>
				<verse number="2">ጳዉሎሲ ኡንቱንቶ ኢብራዪስፄ ቃላን ሃሳዪያዋ ሲሲዴ፥ ካሴፔ ሎይꬂ ጮዑ ጊና ኢ ሃዋዳን ያጌዳ።</verse>
				<verse number="3">«ታኒ ኪልቂያን ዴዒያ ፄርሴሴን ዬሌታዴ፥ ሃ ካታማን ጋማሊያሊ ታና ታማሪሲና ዲጫዴ፥ ኑ ኣዋቱዋ ሂጊያካ ሚኒሳ ታማራዴ፥ ሃቼ ሂንቴ ኡባይ ሃኒያዋዳንካ፥ ታኒ ፆሳ ዬዉዋሲ ሴሌቲያ ኣዪሁዳ ኣሳ።</verse>
				<verse number="4">ታኒ ማጫ ኣሳኔ ኣቱማ ኣሳ ኦይቃ ኦይቃዴ ቃሾ ጎሌን ዬጌዳ ኣሳኔ፥ ሃ ኦጊያ ካሊያ ኣሳ ዎꬊሳና ጋካናሲ ሜቶꬄዳ ኣሳ።</verse>
				<verse number="5">ሃዋዳንካ፥ ቃሲ፥ ቄሳቱዋ ኡባቱዋ ካፑኔ ጪማ ኡባ ሺቁ ታዋ ማርካታናው ዳንዳዬ፤ ታኒ ዳማስቆን ዴዒያ ኡንቱንቱ ኢሻቱዋ ኣዪሁዳቱዋሲ፥ ኡንቱንቱፔ ዳቢዳቢያ ኣካዴ፥ ሄዋን ዴዒያ ኣሳቱ ቃሼቲዴ ሙሬታናዳን፥ ዬሩሳላሜ ኡንቱንታ ኣሃናው ያ ባዲ።</verse>
				<verse number="6">«ታኒ ባዴ ዳማስቆ ማቴዳ ዎዴ፥ ሴታ ጋላሳ ጊዲሺን፥ ቆፔናን ሳሉዋፔ ዎልቃማ ፖዑ ታ ማታን ዩዪ ኣꬊዴ ፖዔዳ።</verse>
				<verse number="7">ታኒ ሳዓን ኩንዳ ኡታዴ፥ ‹ሳዖላ፥ ሳዖላ፥ ታና ኣያው ዬዴርሳይ?› ጊያ ቃላ ሲሳዲ።</verse>
				<verse number="8">«ታኒ ዛራዴ፥ ‹ታ ጎዳው፥ ኔኒ ኦኔ?› ያጋዲ። «ሄዋፔ ጉዬ፥ ‹ታኒ ኔኒ ዬዴርሲያ ናዚሬቲያ ዬሱሳ› ያጌዳ።</verse>
				<verse number="9">ታናና ኢቲፔ ዴዒያዋንቱ ፖዑዋ ቤዒዴ ያዬዲኖ፤ ሺን ታው ሃሳዪያዋ ቃላ ሲሲቤይኪኖ።</verse>
				<verse number="10">« ‹ታ ጎዳው፥ ታኒ ኣያ ኡዶ?› ያጋዲ። «ጎዳይ ታና፥ ‹ዴንዳዴ ዳማስቆ ባ። ኔኒ ኦꬃናው ፆሳይ ቆፔዳ ኡባባይ ኔው ያኒ ኦዴታናዋ› ያጌዳ።</verse>
				<verse number="11">ሄ ዎልቃማ ፖዑዋ ዲራው፥ ታ ኣይፊ ቆቂና፥ ታናና ዴዒያ ኣሳቱ ታ ኩሺያ ኦይቂዴ፥ ታና ጎቺና፥ ዳማስቆ ጋካዲ።</verse>
				<verse number="12">«ዳማስቆን ዴዒያ ኣዪሁዳ ኡባይ ሎይꬂ ቦንቺያ ኢቲ ሃናኒያ ጊያ ቢታኒ፥ ኑ ሂጊያሲ ኣዛዜቲዴ፥ ፆሳው ኢሜቴዳ ኣሳ።</verse>
				<verse number="13">ሃናኒ ታኮ ዪዴ፥ ታ ማታን ኤቂዴ ታና፥ ‹ታ ኢሻው ሳዖላ፥ ፄላ› ያጌዳ። ታኒ ሄ ዎዴ ሄ ማንዒያንካ ኣኮ ፄላ ኣጋዲ።</verse>
				<verse number="14">«ኢ ታና ሃዋዳን ያጌዳ፤ ‹ኑ ኣዋቱዋ ፆሳይ ኔኒ ኣ ቆፋ ኤራናው፥ ኣ ፂሎ ናዓ ቤዓናዉኔ ኣ ዶናፔካ ሃሳያ ሲሳናው ኔና ካሴና ዶሬዳ።</verse>
				<verse number="15">ኣዪሲ ጎፔ፥ ኔኒ ቤዔዳባኔ ሲሴዳባ ኣሳ ኡባ ሲንꬃን ኣው ማርካታናሳ።</verse>
				<verse number="16">ሃዒካ ኣያው ጋሚዓይ? ዴንዳዴ ፃማቄታ፤ ኣ ሱንꬃ ፄሳዴ፥ ኔ ናጋራፔካ ሜጬታ› ያጌዳ።</verse>
				<verse number="17">«ታኒ ጉዬ ዬሩሳላሜ ሲማዴ ጌሻ ጎሊያን ዎሲሺን፥ ታ ኣያናን ጊዳዲ።</verse>
				<verse number="18">ጎዳይ ታና፥ ‹ኤሌላዴ፥ ዬሩሳላሜ ኬሳ ኣያው ጎፔ፥ ኔኒ ታው ሃዋን ማርካቲያዋ ኣሳይ ኣኬና› ያጊሺን ታኒ ኣ ቤዓዲ።</verse>
				<verse number="19">«ታኒ፥ ‹ታ ጎዳው፥ ኣዪሁዳ ዎሳ ጎሊያ ኡባን ኔና ኣማኒያዋንታ ኦይቃዴ ዋꬌዳዋኔ ቃሾ ጎሊያን ዬጌዳዋ ኡንቱንቱ ኤሪኖ።</verse>
				<verse number="20">ኡንቱንቱ ኔ ማርካ ኢስፂፋኖሳ ዎꬊያ ዎዴ፥ ታኒ ሄ ዬዉዋ ኤኖ ጋዲ። ቃሲ ኡንቱንቱ ሚዪያን ኤቃዴ፥ ኣ ዎꬊያዋንቱ ማዩዋ ናጋይ› ያጌዳ።</verse>
				<verse number="21">«ጎዳይ ታና፥ ‹ታኒ ኔና ኣዪሁዳ ጊዴና ኣሳኮ ሃኮሳ ኪቲያ ዲራው ባ› ጌዳ» ያጌዳ።</verse>
				<verse number="22">ጳዉሎሲ ሄ ቃላ ሃሳያና ጋካናው ኣሳይ ኢ ጊያዋ ሲሴ፤ ሄዋፔ ጉዪያን፥ ባሬንቱ ኮሻ ꬎቁ ኦꬂዴ፥ «ሃዋ ጋዲያፔ ꬋዪሳ፤ ኢ ዴዓናው ቤሴና» ያጌዲኖ።</verse>
				<verse number="23">ኡንቱንቱ ዋሲሺን፥ ባሬንቱ ማዩዋ ቦላው ኦሊሺኒኔ ባና ጫርኩዋን ላሊሺን፥ ኦላ ካፑ ዎታዳራቱ ጳዉሎሳ ባሬንቱ ዴዒያሳ ኣፋና ማላ ኣዛዜዳ። ቃሲ ኣሳይ ኣዪሲ ሄዋዳን ኣቦላ ዋሴዲኖንቶ ኤራናው፥ ጳዉሎሳ ሊሱዋን ሾጫና ማላ፥ ኡንቱንታ ኣዛዜዳ።</verse>
				<verse number="24">***</verse>
				<verse number="25">ሺን ዎታዳራቱ ጳዉሎሳ ዳፉዋን ሚኒሲ ቃቼዳ ዎዴ፥ ጳዉሎሲ ባሬ ማታን ኤቄዳ ፄታቱዋ ካፑዋ፥ «ሮሜ ጋዲያ ኣሳ ፒርዳይ ባይናን ሾጪያዌ ሂንቴንቶ ዎጌ?» ያጌዳ።</verse>
				<verse number="26">ሄዋ ፄታቱዋ ካፑ ሲሴዳ ዎዴ፥ ኦላ ካፑዋኮ ቢዴ፥ «ሃ ቢታኒ ሮሜ ኣሳ። ኔኒ ኣያ ኦꬃና ቆፓይ?» ያጊዴ ኦቼዳ።</verse>
				<verse number="27">ኦላ ካፑ ጳዉሎሳኮ ሺቂዴ፥ «ኔኒ ሮሜ ኣሴ? ታው ኦዳ» ያጌዳ። ጳዉሎሲ፥ «ኤ» ያጌዳ።</verse>
				<verse number="28">ኦላ ካፑ ጳዉሎሳው ዛሪዴ፥ «ታኒ ሃ ዛሬቴꬃ ዳሮ ሚሻን ሻማዲ» ያጌዳ። ሺን ጳዉሎሲ፥ «ታኒ ሄ ዜሬꬃፔ ዬሌታዲ» ያጌዳ።</verse>
				<verse number="29">ሄዋ ዲራው፥ ጳዉሎሳ ቢዳናው ቆፔዳዋንቱ ማንዒያን ኣፔ ሻኬቲ ኣጌዲኖ። ኦላ ካፑካ ጳዉሎሲ ሮሜ ኣሳ ጊዴዳዋ ኤሬዳ ዎዴ ያዬዳ፤ ኣዪሲ ጎፔ፥ ሳንꬃላታን ኣ ቃሺሲ ዎꬄዳ።</verse>
				<verse number="30">ዎንቴꬃ ጋላሲ ኦላ ካፑ፥ ኣዪሁዳቱ ጳዉሎሳ ኣዪሲ ሞቴዲኖንቶኔ ጌሺዴ ኤራናው ኮዪዴ፥ ጳዉሎሳ ቢሌዳ። ያቲዴ ቄሳቱዋ ካፓቱኔ ኣሳይ ኡባይ ሺቃና ማላ ኣዛዜዳ፤ ቃሲ ጳዉሎሳ ዱጌ ዎꬂዴ፥ ኡንቱንቱ ሲንꬃን ኤሴዳ።</verse>
			</chapter>
			<chapter number="23">
				<verse number="1">ጳዉሎሲ ሄዋን ሺቄዳ ኣሳ ጫዲ ፄሊዴ፥ «ታናዳን ኣማኒያዋንቶ፥ ታኒ ሃቼ ጋካናዉካ ፆሳ ሲንꬃን ታ ዴዑዋ ኡባን ቲላ ዎዛናን ዴዓዲ» ያጌዳ።</verse>
				<verse number="2">ቄሳቱዋ ኡባቱዋ ካፑ ሃናኒ፥ ጳዉሎሳ ዶና ባቃና ማላ፥ ኣ ማታን ኤቄዳዋንታ ኣዛዜዳ።</verse>
				<verse number="3">ጳዉሎሲ ሄ ዎዴ ኣ፥ «ላ ሃ ቦሺንቻን ኦኬዳ ጎዳው፥ ፆሳይ ኔና ባቃና። ኔኒ ታ ቦላ ሂጊያን ፒርዳናው ኡታዴ፥ ዎጋይ ባይናን ታና ባቃና ማላ ኣዛዛይ?» ያጌዳ።</verse>
				<verse number="4">ጳዉሎሳ ማታን ኤቄዳዋንቱ ኣ፥ «ኔኒ ፆሳ ቄሳቱዋ ኡባቱዋ ካፑዋ ቦራይ?» ያጌዲኖ።</verse>
				<verse number="5">ሄዋፔ ጉዬ ጳዉሎሲ፥ «ታናዳን ኣማኒያዋንቶ፥ ኢ ቄሳቱዋ ኡባቱዋ ካፑዋ ጊዴዳዋ ታኒ ኤራቤይኬ፤ ኣዪሲ ጎፔ፥ ‹ኔ ጋዲያ ሞዲያዋ ቦላ ኢታ ቃላ ሃሳዮፓ› ጌቴቲዴ ፆሳ ማፃፋን ፃፌቴዳ» ያጌዳ።</verse>
				<verse number="6">ሺን ጳዉሎሲ ባጋቱ ሳዱቃዋናቱዋ፤ ባጋቱ ፓሪሳዋቱዋ ጊዴዳዋ ቤዒዴ፥ «ታናዳን ኣማኒያዋንቶ፥ ታኒ ፓሪሳዊያኔ ፓሪሳዊያ ናዓ፤ ‹ሃይቄዳዋንቱ ሃይቁዋፔ ዴንዳናዋንታ› ጋዴ ታኒ ናሼቻን ናጊያ ዲራው፥ ኡንቱንቱ ታ ቦላ ፒርዲኖ» ያጊዴ፥ ꬎቁ ኦꬂዴ ሃሳዬዳ።</verse>
				<verse number="7">ጳዉሎሲ ሄዋ ያጊና፥ ፓሪሳዋቱዋ ጊዶኒኔ ሳዱቃዋናቱዋ ጊዶን ዋላሳይ ኬሲና፥ ሺቄዳ ኣሳይ ላሌቴዳ።</verse>
				<verse number="8">ኣዪሲ ጎፔ፥ ሳዱቃዋናቱ፥ «ሃይቄዳ ኣሳይ ዴንዴና፤ ኪታንቻይካ ኣያናይካ ባዋ» ያጌዲኖ፤ ፓሪሳዋቱ ቃሲ ላዑካ ዴዒያዋ ኣማኒኖ።</verse>
				<verse number="9">ዎልቃማ ዋላሳይ ዴንዴዳ፤ ፓሪሳዋቱዋ ባጋፔ ሙሴ ሂጊያ ታማርሲያዋንቱ ዴንዲ ኤቂዴ፥ «ሃ ቢታኒያ ቦላ ኣይኔ ባላ ዴሚቤይኮ፤ ኣው ኣያናይ ዎይ ኪታንቻይ ሃሳዬናን ኣጌና» ያጊዴ ፓሉሜቴዲኖ።</verse>
				<verse number="10">ዋላሳይ ዳሪና፥ ኦላ ካፑ ጳዉሎሳ ኡንቱንቱ ሜንꬄሬꬃኔንቶኔ ጊ ያዪዴ፥ ባሬ ዎታዳራቱ ዎꬊዴ፥ ኡንቱንቱ ጊዶፔ ኣ ኤሌካ ኬሲዴ፥ ባሬንቱ ዴዒያሳ ኣፋና ማላ ኣዛዜዳ።</verse>
				<verse number="11">ሄ ቃማ ጎዳይ ጳዉሎሳ ማታን ኤቂዴ፥ «ጳዉሎሳ፥ ኔኒ ታው ዬሩሳላሜን ማርካቴዳዋዳን፥ ሮሜንካ ማርካታናው ቤሴ፤ ሚና፤ ኣይኔ ባዋ» ያጌዳ።</verse>
				<verse number="12">ዎንቲሳ ጋላሲ፥ ኣዪሁዳቱ ጳዉሎሳ ዎꬋና ጋካናሲ፥ ሜናዳኒኔ ኡሼናዳን፥ ጫቄቲዴ ጊጌቴዲኖ።</verse>
				<verse number="13">ጳዉሎሳ ቦላ ሄዋ ማቄቴዳ ኣሳቱ ኦይታሙዋፔ ዳሪኖ።</verse>
				<verse number="14">ኡንቱንቱ ቄሳቱዋ ካፓቱዋኮኔ ጪማቱዋኮ ዪዴ፥ «ኑኒ ጳዉሎሳ ዎꬋና ጋካናሲ፥ ኣይኔ ባሬናዳን፥ ጊጌቲ ኡቴዶ።</verse>
				<verse number="15">ሄዋ ዲራው፥ ሂንቴንቱኔ ሺቄዳ ኣሳይ ጳዉሎሳባ ጌሺዴ ቢዲያዋ ማላቲዴ፥ ኦላ ካፑ ኣ ሂንቴንቱኮ ዱጌ ዎꬃና ማላ ኦቺቴ፤ ኑኒ ኢ ሃ ሺቃናፔ ካሴና ኣ ዎꬋናው ጊጊ ኡቴዶ» ያጌዲኖ።</verse>
				<verse number="16">ሺን ጳዉሎሳ ሚቻቲ ናዓይ ሄ ማቁዋ ሲሴዳ ዎዴ፥ ቢዴ ዎታዳራቱ ዴዒያሳ ጌሊዴ፥ ጳዉሎሳው ኦዴዳ።</verse>
				<verse number="17">ጳዉሎሲ ፄታቱዋ ካፓቱዋፔ ኢቱዋ ፄሲዴ፥ «ሃ ናዓ ኦላ ካፑዋኮ ኣፋ፤ ኣዪሲ ጎፔ፥ ኦላ ካፑዋሲ ኢ ኦዲያዌ ዴዔ» ያጌዳ።</verse>
				<verse number="18">ሄዋ ዲራው፥ ፄታቱዋ ካፑ ናዓ ኦላ ካፑዋኮ ኣፊዴ፥ «ቃሾ ጎሌን ዴዒያ ጳዉሎሲ፥ ሃ ናዓይ ኔው ኣዬንቶ ኦዲያባይ ዴዒያ ዲራው፥ ታና ባሬኮ ፄሲዴ፥ ኣ ኔኮ ኣሃናዳን፥ ታና ዎሴዳ» ያጌዳ።</verse>
				<verse number="19">ኦላ ካፑ ናዓ ኩሺያ ኦይቂዴ፥ ዱማ ጋፃ ኬሲዴ፥ «ኔኒ ታው ኦዳናባይ ኣዬ?» ያጊዴ ኦቼዳ።</verse>
				<verse number="20">ናዓይ ኦላ ካፑዋሲ፥ «ኣዪሁዳቱ ጳዉሎሳባ ካሴፔ ሚኒሲ ኦቺያዋ ማላቲዴ፥ ኔኒ ሺቁዋ ኣ ኡቲሳናዳን፥ ኔና ዎንቲ ዎሳናው ዞሬታ ቃቼዲኖ።</verse>
				<verse number="21">ሺን ኔኒ ኡንቱንቱ ጊያዋ ሲሶፓ፤ ኣዪሲ ጎፔ፥ ኦይታሙዋፔ ዳሪያ ኣሳቱ ጳዉሎሳ ዎꬋና ጋካናሲ፥ ቁማ ሜናዳኒኔ ሃꬃ ኡሼናዳን፥ ጫቄቲዴ ጌሜቲ ኡቲዴ ኣ ናጊኖ፤ ኔኒ ጊያዋ ሲሳናው ሃዒካ ጊጌቲ ኡቲዴ ናጊኖ» ያጌዳ።</verse>
				<verse number="22">ሄዋ ዲራው፥ ኦላ ካፑ ናዓ፥ «ሃ ዬዉዋ ኔኒ ታና ኤሪሴዳዋ ኦሲኔ ኦዶፓ» ያጊዴ ኣዛዜዳዋፔ ጉዪያን፥ ኣ ዬዴዳ።</verse>
				<verse number="23">ኦላ ካፑ ፄታቱዋ ካፓቱዋፔ ላዑዋ ፄሲዴ፥ «ቂሳሪያ ባናው፥ ላዑ ፄቱ ዎታዳራቱዋ፥ ላፑን ታሙ ፓራ ኦይቄዳ ኣሳቱዋኔ ላዑ ፄቱ ቶራንቻቱዋ ቃማፔ ሄዙ ሳቲያን ጊጊሲቴ፤</verse>
				<verse number="24">ጋዲያ ሞዲያ ፊሊኪሳኮ ጳዉሎሳ ሳሮቴꬃን ጋꬃናው ቶጊሲያ ሜሂያኔ ጊጊሲቴ» ያጊዴ፥ ኡንቱንታ ኣዛዜዳ።</verse>
				<verse number="25">ኦላ ካፑ ሃዋዳን ጊያ ዳቢዳቢያ ፃፌዳ።</verse>
				<verse number="26">«ቃላዉዴዮሳ ሉሲዮሳፔ፤ ጋዲያ ሞዲያ ቦንቼቴዳ ፊሊኪሳ! ሳሮቴꬃይ ኔው ጊዶ።</verse>
				<verse number="27">ኣዪሁዳቱ ሃ ቢታኒያ ኦይቂዴ ዎꬋና ሃኒሺን፥ ሮሜ ካታማ ኣሳ ኢ ጊዴዳዋ ኤራዴ፥ ዎታዳራቱዋና ጋካዴ ኣ ኣሻዲ።</verse>
				<verse number="28">ኡንቱንቱ ኣ ኣዪሲ ሞቴዲኖንቶ ኤራናው ኮያዴ፥ ዱጌ ኡንቱንቱ ሺቁዋሲ ኣ ኣፋዲ።</verse>
				<verse number="29">ኡንቱንቱ ባሬንቱ ሂጊያባ ኢ ኦቼዳዋሲ ኣ ሞቴዳዋፔ ኣቲን፥ ኣ ዎꬊሲያ ዎይ ቃሺሲያ ሞቶ ጊዴና።</verse>
				<verse number="30">ኡንቱንቱ ሃ ቢታኒያ ቦላ ማቄቲ ኡቴዳ ዚጊሪሳይ ታና ጋኪና፥ ታኒ ሄ ማንዒያንካ ኣ ኔኮ ዬዳ ኣጋዲ፤ ኣ ሞቲያዋንቱካ ቢዴ፥ ኔ ሲንꬃን ሞታና ማላ ኦዳዲ፤ ሳሮ ዴዓ» ያጌዳ።</verse>
				<verse number="31">ሄዋ ዲራው፥ ዎታዳራቱ ኣዛዜቴዳዋዳንካ ጳዉሎሳ ኣኪዴ፥ ቃማ ኣንቲጳፂሪሳ ጋꬄዲኖ።</verse>
				<verse number="32">ዎንቲሳ ጋላሲ ኣናና ባና ማላ ፓራ ቶጎ ኣሳቱዋ ዎꬂዴ፥ ጌዲያን ቢያዋንቱ ጉዬ ዎታዳራቱ ዴዒያሳ ሲሜዲኖ።</verse>
				<verse number="33">ፓራዋንቱ ቂሳሪያ ጌሊዴ፥ ዳቢዳቢያ ጋዲያ ሞዲያዎ ኢሚዴ፥ ጳዉሎሳ ኣ ሲንꬃ ኣꬄዲኖ።</verse>
				<verse number="34">ጋዲያ ሞዲያዌ ዳቢዳቢያ ናባቤዳዋፔ ጉዪያን፥ ጳዉሎሲ ሃቃ ኣዉራጃ ኣሴንቶ ኣ ኦቼዳ፤ ኪልቂያ ኣሳ ኢ ጊዴዳዋ ኤሬዳ ዎዴ፥</verse>
				<verse number="35">«ታኒ ኔባ ኔና ሞቲያዋንቱ ዪያ ዎዴ ሲሳና» ያጊዴ፥ ዎታዳራቱ ሄሮዲሳ ካዉቴꬃ ጎሌን ኣ ናጋና ማላ ኣዛዜዳ።</verse>
			</chapter>
			<chapter number="24">
				<verse number="1">ኢቼሹ ጋላሳፔ ጉዪያን፥ ቄሳቱዋ ኡባቱዋ ካፑ፥ ሃናኒያ፥ ጪማቱዋናኔ ፃርፃሉሳ ጊያ ኢቲ ፃባቃና ዱጌ ቂሳሪያ ዎꬌዳ፤ ኡንቱንቱ ጋዲያ ሞዲያዋ ቦላ ጳዉሎሳ ሞቴዲኖ።</verse>
				<verse number="2">ጳዉሎሲ ፄሴቴዳ ዎዴ፥ ፃርፃሉሴ ኣ ሃዋዳን ያጊዴ፥ ሞቱዋ ዶሜዳ። «ቦንቼቴዳ ፊሊኪሳ፥ ኑኒ ኔ ባጋና ዳሮ ሳሮቴꬃ ዴሜዶሺን፥ ኔ ቆፋን ሃ ጋዲያሲ ኡባባኒ ኡባሳንካ ሎዖ ላሚ ቤቲያዎ ኔና ሎይꬂ ጋላቲዴ፥ ሃዋ ኣኬቶ።</verse>
				<verse number="3">***</verse>
				<verse number="4">ሺን ታኒ ኔና ጋሚዔꬄናን፥ ዶያ ጊዴዳ ኔ ኬካቴꬃን ኑባ ኔኒ ቃንꬃን ሲሳና ማላ፥ ኔና ዎሳይ።</verse>
				<verse number="5">ኣዪሲ ጎፔ፥ ሃ ቢታኒ ꬉቦ ጊዲዴ፥ ሳዓ ኡባን ዴዒያ ኣዪሁዳቱዋ ጊዶን ዋላሳ ዴንꬄዳ፥ ናዚራዋቱ ባጋ ኣሳ ካሌꬂያዋ ጊዴዳዋ ኤሬዶ።</verse>
				<verse number="6">ሃራይ ኣቶ ጌሻ ጎሊያካ ቱኒሳናው ኮዪሺን ኣ ኦይቂዴ፥ ኑ ሂጊያዳን፥ ኣ ቦላ ፒርዳናው ቆፔዶ፤</verse>
				<verse number="7">ሺን ኦላ ካፑዋ ሉሲዮሲ ዪዴ፥ ዎልቃን ኑ ኩሺያፔ ኣ ዎꬂ ኣኬዳ።</verse>
				<verse number="8">ኣ ሞቲያዋንቱካ ኔኮ ያና ማላ ኣዛዜዳ፤ ኔኒ ኔ ሁጴው ሃ ቢታኒያ ቢዳዴ፥ ኑኒ ኣ ሞቲያ ዬዉዋ ኡባ ኤራናው ዳንዳያ» ያጌዳ።</verse>
				<verse number="9">ኣዪሁዳቱካ ቃሲ፥ «ሃ ዬዉ ቱማ» ጊዴ፥ ኣ ቆፋ ኣኬዲኖ።</verse>
				<verse number="10">ጋዲያ ሞዲያዌ ጳዉሎሳ ያናዳን ዉቲና፥ ኢ ሃዋዳን ያጊዴ ዛሬዳ፤ «ኔኒ ዳሮ ዎዲያፔ ዶማዴ፥ ሃ ኣሳሲ ፒርዳዴ ዴዒያዋ ታኒ ኤራዴ፥ ታ ዬዉዋ ናሼቻን ዛራይ።</verse>
				<verse number="11">ታኒ ዬሩሳላሜ ጎዪናናው ኬሶዴፔ ታማኔ ላዑ ጋላሳፔ ዳሬናዋ ኔኒ ኔ ሁጴው ኤራና ዳንዳያ።</verse>
				<verse number="12">ኣዪሁዳቱ ታና ጌሻ ጎሊያን ጊዲና፥ ኣዪሁዳ ዎሳ ጎሌን ጊዲና፥ ካታማን ጊዲና፥ ኦናናኔ ፓሉሜቲሺን ዎይ ኣሳ ሺሻዴ ማቂሺን፥ ኢቲ ኡራናኔ ቤዒቤይኪኖ።</verse>
				<verse number="13">ኡንቱንቱ ሃዒካ ታና ሞቲያዋ ሻቲማናው ዳንዳይኪኖ።</verse>
				<verse number="14">«ሺን ታኒ ሃዋ ኔው ኦዳይ፤ ታኒ ሙሴ ሂጊያን ዴዒያዋኔ ናባቱ ፃፌዳ ኡባባ ኣማናናዳን፥ ኑ ኣዋቱዋ ፆሳሲ ኡንቱንቱ ዎርዶ ጊያ ኦጊያን ጎሼታይ።</verse>
				<verse number="15">ሃዋንቱ ባሬንቱ ሁጴው፥ ‹ኣሳይ ኡባይ፥ ዎርዱካ ፂሉካ ሃይቁዋፔ ዴንዳናዋንታ› ጊያዋዳን፥ ታኒካ ኡንቱንቱ ዴንዲያዋ ፆሳኒ ሂዶታ ዎꬃዴ ኣሙዋኒ ናጋይ።</verse>
				<verse number="16">ሄዋ ዲራው፥ ታኒ ቃሲ፥ ፆሳ ሲንꬃኒኔ ኣሳ ሲንꬃን ኡባ ዎዴ፥ ፖኩ ባይና ቲላ ዎዛናይ ታው ዴዓና ማላ ሚናይ።</verse>
				<verse number="17">«ታኒ ዬሩሳላሜፔ ኬሶዴፔ ጮራ ላይꬃፔ ጉዪያን፥ ታ ጋዴ ሂዬሳሲ ሚሻ ኢማናዉኔ ያርሹዋ ያርሻናው ዬሩሳላሜ ባዲ።</verse>
				<verse number="18">ሄዋ ኦꬂሺን፥ ኣሳይ ሺቄናን፥ ዋላሳይ ዴንዴናን፥ ታኒ ጌሻ ጎሊያን ጌዪሺን፥ ኡንቱንቱ ታና ዴሜዲኖ።</verse>
				<verse number="19">ሺን ኢሲያፔ ዬዳ ኢቲ ኢቲ ኣዪሁዳቱ ሄዋን ዴዒኖ፤ ኡንቱንቱ ታ ቦላ ዬዉዋ ኮዮፔ፥ ዪዴ ታና ኔ ቦላን ሞታናው ቤሴ።</verse>
				<verse number="20">ዎይ ታኒ ኡንቱንቱ ጊዶን ኤቃዴ፥ ‹ሃይቄዳዋንቱ ዴንዳናዋ ኣማኒያ ዲራው፥ ሃቼ ሂንቴ ሲንꬃን ታ ቦላ ፒርዲኖ› ጋዴ ሃ ꬎቂሳዴ ሃሳዬዳ ኢቲ ቃላፔ ኣቲን፥ ሺቁዋ ሲንꬃን ኤቂሺን፥ ታ ቦላ ኢቲ ባዪዙዋ ዴሜዳዋ ጊዶፔ፥ ሃዋንቱ ባሬንቱ ሁጴው ሃዋን ኦዳናዋንታ» ያጌዳ።</verse>
				<verse number="21">***</verse>
				<verse number="22">ሺን ፊሊኪሴ ፆሳ ኦጊያባ ጌሺ ኤሬዳ ዲራው፥ «ታኒ ሂንቴ ዬዉዋ ኦላ ካፑዋ ሉሲዮሲ ዪያ ዎዴ ኦጊያ ኦይꬃና» ያጊዴ፥ ፒርዲያ ዎዲያ ሲንꬃው ኬሬዳ።</verse>
				<verse number="23">ፊሊኪሴ ቃሲ ጳዉሎሳ ቃቼናን ናጋና ማላኔ ኣ ዳባቱዋፔ ኦኒኔ ኣው ኦꬂሺን፥ ዎይ ኣኮ ዪሺን ዲጌና ማላ፥ ፄታቱዋ ካፑዋ ኣዛዜዳ።</verse>
				<verse number="24">ኣማሬዳ ጋላሳፔ ጉዪያን፥ ፊሊኪሴ ኣዪሁዳ ኣሳ ዛሬ ጊዴዳ ባሬ ማቻቲ ዲሩሲሊና ዪዴ፥ ጳዉሎሳ ኪቲ ኣሂሲዴ፥ ዬሱሲ ኪሪስቶሳን ኣማኒያ ኦጊያ ኢ ሃሳዪሺን ሲሴዳ።</verse>
				<verse number="25">ጳዉሎሲ ፂሎቴꬃባ፥ ባሬ ሁጲያ ናጉዋባኔ ያና ፒርዳባ ሃሳዪሺን፥ ፊሊኪሴ ያዪዴ፥ «ኔኒ ሃዒው ባ፤ ታው ሚኬዳ ዎዴ፥ ኔና ኪታዴ ፄጊሳና» ያጌዳ።</verse>
				<verse number="26">ሄ ዎዴ ቃሲ ጳዉሎሲ ቢሌታናው፥ ባሬው ማጋንፃ ኢማንዴሻ ጊዴ ቆፔዳ፤ ሄዋ ዲራው፥ ዳሮ ዎዴ ኣ ኣሂሲ ኣሂሲዴ፥ ኣናና ሃሳዬ።</verse>
				<verse number="27">ላዑ ላይꬃ ኩሜዳዋፔ ጉዪያን፥ ፊሊኪሳ ኮታ ጶርቂዮሳ ፒስፆሲ ኣኬዳ። ፊሊኪሴ ኣዪሁዳቱዋ ናሼቻናው ኮዪዴ፥ ቃሾ ጎሌን ጳዉሎሳ ባሺ ኣጌዳ።</verse>
			</chapter>
			<chapter number="25">
				<verse number="1">ፒስፆሲ ኣዉራጃ ጌሌዳ ሄዜንꬂያ ጋላሳፔ ጉዪያን፥ ቂሳሪያፔ ዬሩሳላሜ ቤዳ።</verse>
				<verse number="2">ያኒ ቄሳቱዋ ካፓቱኔ ኣዪሁዳቱዋ ካሌꬂያዋንቱ ጳዉሎሳ ሞቴዲኖ።</verse>
				<verse number="3">ኡንቱንቱ ጳዉሎሳ ዎꬋናው ኦጊያን ቆሴቲ ኡታናው፥ ባሬንቶ ሎዖባ ኡዲዴ ኣ ዬሩሳላሜ ኣሃና ማላ፥ ፒስፆሳ ዎሴዲኖ።</verse>
				<verse number="4">ፒስፆሲ ኡንቱንቶ፥ «ጳዉሎሲ ቂሳሪያን ቃሼቲ ኡቴዳ፤ ታኒ ታ ሁጴዉካ ኤሌካ ያ ጉዬ ሲማናው ቆፓ ኡታዲ።</verse>
				<verse number="5">ሄዋ ዲራው፥ ኢ ኣዬንቶ ባዪዜዳዌ ዴዖፔ፥ ሂንቴንቱ ጊዶን ኣዎቲያዋንቱ ታናና ቂሳሪያ ቢዴ፥ ኣ ሞቲኖ» ያጊዴ ዛሬዳ።</verse>
				<verse number="6">ፒስፆሲ ዬሩሳላሜን ሆስፑን ዎይ ታሙ ጋላሳፔ ኣꬄናን ኡቲዴ፥ ቂሳሪያ ቤዳ፤ ዎንቲሳ ጋላሲ ፒርዲያሳን ኡቲዴ፥ ጳዉሎሳ ኣሃና ማላ ኣዛዜዳ።</verse>
				<verse number="7">ኢ ጋኬዳ ዎዴ፥ ዬሩሳላሜፔ ዬዳ ኣዪሁዳቱ ኣ ማታን ዩዪ ኣꬊ ኤቂዴ፥ ባሬንቶ ሻቲማናው ዳንዳዬቴና ዳሮ ዴፆ ሞቱዋ ኣ ቦላ ዎꬄዲኖ።</verse>
				<verse number="8">ጳዉሎሲ ሞቴቲዴ፥ «ታኒ ኣዪሁዳቱዋ ሂጊያካ ጌሻ ጎሊያካ ሮሜ ካቲያ ቄሳራካ ኣይኔ ናቃቤይኪ» ያጌዳ።</verse>
				<verse number="9">ፒስፆሲ ኣዪሁዳቱዋ ናሼቻናው ኮዪዴ ጳዉሎሳ፥ «ፑዴ ዬሩሳላሜ ኬሳዴ፥ ሃ ዬዉዋባ ያኒ ታ ሲንꬃን ኦሼታናው ኮያይ?» ያጊዴ ኦቼዳ።</verse>
				<verse number="10">ሺን ጳዉሎሲ፥ «ታኒ ኦሼታናው ቤሲያ ቄሳራ ፒርዳ ጎሌን ኤቃዲ። ኔኒካ ሎይꬃ ኤሪያዋዳን፥ ታኒ ኣዪሁዳቱዋ ኣይኔ ናቃቤይኪ።</verse>
				<verse number="11">ሲሚ ታኒ ናቄዳዋ ዎይ ሃይቃናው ቤሲያዋ ኦꬄዳዋ ጊዶፔ፥ ሃይቁዋፔ ኣታና ጊኬ፤ ሺን ኡንቱንቱ ታና ሞቲያ ሞቱ ሜላ ጊዴዳዋፔ ሂኒ ባጋን፥ ኦኒኔ ታና ኡንቱንቶ ኣꬂዴ ኢማናው ዳንዳዬና፤ ቄሳሬ ታባ ፒርዶ ጋዴ ኦቻይ» ያጌዳ።</verse>
				<verse number="12">ሄዋፔ ጉዪያን፥ ፒስፆሲ ባሬናና ዞሬቲያዋንቱና ዞሬቲ ሲሚዴ ኣ፥ «ኔኒ ቄሳሬ ታባ ፒርዶ ጋዴ ኦቻዳ፤ ቄሳራኮ ባናሳ» ያጊዴ ዛሬዳ።</verse>
				<verse number="13">ኣማሬዳ ጋላሳፔ ጉዪያን፥ ካቲያ ኣግሪጳይኔ ባሪኒቄ ፒስፆሳ ሳሮታናው ቂሳሪያ ቤዲኖ።</verse>
				<verse number="14">ያኒ ኡንቱንቱ ጮራ ጋላሳ ኡቲ ዴዒሺን፥ ፒስፆሲ ካቲያሲ ጳዉሎሳባ ሃዋዳን ያጊዴ ኦዴዳ፤ «ሃዋን ፊሊኪሴ ቃቺዴ ባሺ ቤዳ ኢቲ ቢታኒ ዴዔ።</verse>
				<verse number="15">ታኒ ዬሩሳላሜን ዴዒሺን፥ ቄሳቱዋ ካፓቱኔ ኣዪሁዳ ጪማቱ ኣ ቦላ ፒርዳና ማላ፥ ታና ዎሲዴ፥ ኣባ ታው ኦዴዲኖ።</verse>
				<verse number="16">ታኒ፥ ‹ሞቴቴዳ ኡራይ ባሬና ሞቲያዋንቱና ኢቲፔ ኤቄናኒኔ ባሬና ሞቴዳ ዬዉዋሲ ዛሩዋ ኢሜናን፥ ኦና ጊዶፔኔ ኣꬂዴ ኢሚያዌ ሮሜ ኣሳሲ ዎጋ ጊዴና› ያጋዴ ኡንቱንቶ ዛራዲ።</verse>
				<verse number="17">«ሄዋ ዲራው፥ ኡንቱንቱ ሃዋን ሺቄዳ ዎዴ፥ ታኒ ጋሚዔናን ዎንቲሳ ጋላሲ፥ ፒርዳ ጎሌ ጌላዴ ጳዉሎሳ ኣሃና ማላ ኣዛዛዲ።</verse>
				<verse number="18">ኣ ሞቲያዋንቱ ኤቂዴ፥ ኢታባን ኣ ሞቴናን ኣጊኪኖ ጋዴ ታኒ ቆፔዳዋዳን፥ ኣይኔ ኣ ሞቲቤይኪኖ።</verse>
				<verse number="19">ሺን ኡንቱንቱ ባሬንቱ ኣማኔዳባንቱባኔ ጳዉሎሲ፥ ‹ፓፃ ዴዔ› ጊያ ሃይቄዳ ኢቲ ዬሱሳ ጌቴቲያ ቢታኒያባ ኣናና ፓሉሜቴዲኖ።</verse>
				<verse number="20">ታኒ ሃ ዬዉዋ ዎታዴ ቢዳ ዴማኒታንቶ፥ ቆፋ ቃቼናን ዴዓዴ፥ ጳዉሎሲ ዬሩሳላሜ ቢዴ፥ ሃ ዬዉዋ ያኒ ኦሼታናው ኮዪንቶኔ ጋዴ ኣ ኦቻዲ፤</verse>
				<verse number="21">ሺን ጳዉሎሲ ባሬ ዬዉዋ ኣዉጊስፆሴ ቄሳሬ ኦጊያ ኦይꬃና ጋካናው ናጌታናዳን ኦቺና፥ ታኒ ኣ ቄሳራኮ ዬዳና ጋካናሲ፥ ኢ ቃሼታና ማላ ኣዛዛዲ» ያጌዳ።</verse>
				<verse number="22">ሄዋፔ ጉዬ ኣግሪጳይ ፒስፆሳ፥ «ታኒ ታ ሁጴዉካ ቃሲ ሄ ቢታኒ ጊያዋ ሲሳና ኮያይ» ያጌዳ። ፒስፆሲ ኣ፥ «ኔኒ ዎንቲ ኢ ጊያዋ ሲሳናሳ» ያጌዳ።</verse>
				<verse number="23">ዎንቲሳ ጋላሲ፥ ኣግሪጳይኔ ባሪኒቄ ዳሮ ቦንቹዋን ኦላ ካፓቱዋናኔ ካታማን ዴዒያ ዎልቃማ ኣሳና ዪዴ፥ ፒርዳ ጎሌ ጌሌዲኖ፤ ፒስፆሲ ጳዉሎሳ ኣሃና ማላ ኣዛዚና ኣሄዲኖ።</verse>
				<verse number="24">ፒስፆሲ ሃዋዳን ያጌዳ፤ «ካቲያ ኣግሪጳ፥ ሃዋን ኑናና ዴዒያ ኣሳ ኡባው፥ ኣዪሁዳ ኣሳይ ኡባይ ዬሩሳላሜኒካ ሃዋንካ ዋሲዴ፥ ‹ኢ ሃዋፔ ሲንꬃው ፓፃ ዴዓናው ቤሴና› ያጊዴ፥ ታና ዎሴዳ ቢታኒያ ሃዋ ቤዒታ።</verse>
				<verse number="25">ሺን ኢ ኣይኔ ሃይቃናው ቤሲያዋ ኦꬄዳዋ ታኒ ዴማቤይኬ፤ ኢ ባሬ ሁጴው፥ ‹ኣዉጊስፆሴ ቄሳሬ ታባ ፒርዶ ያጋዴ ኦቻዲ› ጌዳ ዲራው፥ ቄሳራኮ ኣ ዬዳናው ታኒ ቆፓዲ።</verse>
				<verse number="26">ታኒ ኣባ ታ ጎዳ ኣዉጊስፆሴ ቄሳሬሲ ፃፋናው ቱሙ ዬዉ ታው ኣይኔ ባዋ፤ ሄዋ ዲራው፥ ኢ ሎይꬂ ኦሼቶዋፔ ጉዪያን፥ ታኒ ፃፊያባ ዴማና ማላ፥ ሂንቴንቱ ሲንꬃ፥ ካቲያ ኣግሪጳ፥ ኡባ ኔ ሲንꬃ ኣ ኣሃዲ።</verse>
				<verse number="27">ኣዪሲ ጎፔ፥ ቃሼቴዳ ኡራ ኪቲያ ዎዴ፥ ኣ ኣያው ሞቴዴንቶ፥ ኤሪሴናን ጮዑ ጊ ባሺያዌ ታው ኤያቴꬃ ማላቴ» ያጌዳ።</verse>
			</chapter>
			<chapter number="26">
				<verse number="1">ኣግሪጳይ ጳዉሎሳ፥ «ኔኒ ኔባ ሃሳያናው ዳንዳያ» ያጌዳ። ሄ ዎዴ ጳዉሎሲ ባሬ ኩሺያ ሚጪዴ ሃዋዳን ያጊ ዛሬዳ።</verse>
				<verse number="2">«ካቲያ ኣግሪጳ፥ ኣዪሁዳቱዋ ዎጋኔ ፓሉማ ኡባ ኔኒ ሎይꬃዴ ኤሪያ ዲራው፥ ታና ኣዪሁዳቱ ሞቲያ ዬዉዋ ኡባ ሃቼ ታኒ ኔ ሲንꬃን ዛሪያዎ ታ ቃዳይ ዳሪሲ ሎዓ ያጋዴ ቆፓይ፤ ሄዋ ዲራው፥ ኔኒ ታ ሃሳያ ሳሌቴናን ሲሳና ማላ፥ ኔና ዎሳይ።</verse>
				<verse number="3">***</verse>
				<verse number="4">«ታኒ ናዓቴꬃፔ ዶማዴ ታ ኣሳ ጊዶኒኔ ዬሩሳላሜን ዴዔዳ ታ ዴዑዋ ኣዪሁዳ ኡባቱ ካሴፔ ዶሚዴ ኤሪኖ።</verse>
				<verse number="5">ታኒ ኮይሮፔ ዶማዴ፥ ኑ ኣማኑዋ ሂጊያ ኦፔኔ ሚኒሲዴ ናጊያ ፓሪሳዋቱዋ ባጋ ፓሪሳዌ ጊዳዴ ዴዒያዋ፥ ኡንቱንቱ ማርካታናው ኮዮፔ ኤሪኖ።</verse>
				<verse number="6">ታኒ ሃዒካ ፆሳይ ኑ ኣዋቱዋሲ ኢማና ጌዳዋ ናሼቻን ናጊያ ዲራው፥ ፒርዴታናሲ ሃዋን ኤቃይ።</verse>
				<verse number="7">ቃሲ ታማኔ ላዑ ኑ ኣዋቱዋ ዛራቱ ፆሳው ቃማኔ ጋላሲ ኡባዴ ሚኒሲ ጎዪኒዴ፥ ፆሳይ ኢማና ጌዳዋ ኣካናው ናሼቻን ናጊኖ፤ ካቲያ ኣግሪጳ፥ ኣዪሁዳቱ ታና ሞቲያዌ ታኒ ሄዋ ናሼቻን ናጊያ ዲራሳ።</verse>
				<verse number="8">ኣዪሁዳቶ፥ ፆሳይ ሃይቄዳዋንታ ዴንꬂያዋ ኣዪሲ ኣማኒኪቴ?</verse>
				<verse number="9">«ታኒ ታ ሁጴዉካ ናዚሬቲያ ዬሱሳ ኤቄታናው ቤሴ ጋዴ ካሴ ቆፓዲ።</verse>
				<verse number="10">ታኒ ዬሩሳላሜን ኦꬄዳዌ ሃዋ፤ ቄሳቱዋ ካፓቱዋፔ ማታ ኣካዴ፥ ፆሳ ኣሳቱዋፔ ጮራቱዋ ቃሺሳዲ፤ ኡንቱንታ ዎꬊያ ዎዴካ ኡንቱንቱ ሃይቂያዋ ዶሳዲ።</verse>
				<verse number="11">ኣዪሁዳ ዎሳ ጎሌ ኡባን ዳሮ ዎዴ ኡንቱንታ ሙራዴ፥ ባሬንቱ ኣማኑዋ ኡንቱንቱ ኣጋና ማላ ጎዴታዲ፤ ታኒ ዎጋይ ባይናዋ ኡንቱንቶ ሃንቄታዴ፥ ሃራይ ኣቶ፥ ሃራ ጋዲያ ካታማ ጋካናዉካ ኡንቱንታ ሜቶꬃይ።</verse>
				<verse number="12">«ታኒ ሃ ዬዉዋሲ ቄሳቱዋ ካፓቱዋፔ ማታኔ ኣዛዙዋ ኣካዴ ዳማስቆ ባዲ።</verse>
				<verse number="13">ካቴው፥ ታኒ ሴታ ጋላሲ ኦጊያን ዴዒሺን፥ ኣዋ ፖዑዋፔ ሎይꬂ ኣꬊያ ፖዑ ታናኔ ታናና ቤዳዋንታ ዩዪ ኣꬊዴ፥ ሳሉዋፔ ፖዒሺን ቤዓዲ።</verse>
				<verse number="14">ኑኒ ኡባይ ሳዓን ኩንዴዳ ዎዴ፥ ኢብራዪስፄ ቃላን፥ ‹ሳዖላ፥ ሳዖላ፥ ታና ኣያው ዬዴሳን ሜቶꬃይ? ኔኒ ታና ኢፁሳን ኔና ቆሃሳ› ያጊዴ ታው ኦዲሺን ሲሳዲ።</verse>
				<verse number="15">«ያታዴ፥ ‹ታ ጎዳው፥ ኔኒ ኦኔ?› ያጋዲ። «ጎዳይ፥ ‹ታኒ ኔኒ ዬዴሳን ሜቶꬂያ ዬሱሳ።</verse>
				<verse number="16">ሺን ዴንዳ ኤቃ፤ ኣዪሲ ጎፔ፥ ሃቼ ኔኒ ታና ቤዔዳዋኔ ታኒ ኔና ሲንꬃፔ ቤሳናዋ ሃራንቶ ማርካታና ማላ፥ ታው ኦꬂያዋ ኡዳዴ ኔና ሱንꬃናው ኔው ቆንጫዲ።</verse>
				<verse number="17">ኡንቱንቱ ታና ኣማኒና፥ ኡንቱንቱ ናጋራይ ኣቶ ጌቴታናዳን፥ ፆሳይ ዶሬዳ ኣሳ ጊዶን ኡንቱንቱ ባሬንቱ ዴዒያሳ ዴማናዳን፥ ቃሲ ꬉማፔ ፖዑዋ ሲማናዳኒኔ ፃላሂያ ጎዳቴꬃፔካ ፆሳኮ ሲማናዳን፥ ኡንቱንቱ ኣይፊያ ኔኒ ዶያና ማላ፥ ኢስራዔሊያ ኣሳፔኔ ታኒ ኔና ኡንቱንቱኮ ኪቲያ ኣዪሁዳ ጊዴናዋንቱፔ ኔና ኣሻና› ያጌዳ።</verse>
				<verse number="18">***</verse>
				<verse number="19">«ካቲያ ኣግሪጳ፥ ሄዋ ዲራው፥ ታው ሳሉዋፔ ቤቴዳ ሳፃሲ ታኒ ኣዛዜታናዋ ኢፃቤይኬ።</verse>
				<verse number="20">ሺን ታኒ ካሴታዴ፥ ዳማስቆኒኔ ዬሩሳላሜን ሄዋፔ ጉዪያን፥ ዪሁዳ ጋዲያ ኡባን ዴዒያዋንቱሲኔ ኣዪሁዳ ጊዴናዋንቶ ባሬንቱ ናጋራፔ ሲማና ማላ፥ ቃሲ ናጋራፔ ሲማናው ቤሲያዋ ኦꬂዴ፥ ፆሳኮ ሲማና ማላ ቃላ ኦዳዲ።</verse>
				<verse number="21">ሄዋ ዲራው፥ ኣዪሁዳቱ ታና ጌሻ ጎሊያን ኦይቂዴ ዎꬋናው ኮዬዲኖ።</verse>
				<verse number="22">ሄዋ ዲራው፥ ታኒ ፆሳ ማዱዋ ኣካዴ፥ ዳሮኔ ጉꬃው ሃቼ ጋካናዉካ ኤቃዴ ማርካታይ። ናባቱኔ ሙሴ፥ ‹ኪሪስቶሲ ሜቶታናው ቤሴ፤ ቃሲ ሃይቁዋፔ ኮይሮ ዴንዲዴ፥ ኣዪሁዳቱዋሲኔ ኣዪሁዳ ጊዴናዋንቶ ኣቶቴꬃ ፖዑዋ ኦዳናው ቤሴ› ጌዳዋዳን፥ ታኒካ ኡንቱንቱ ሃሳዬዳዋፔ ሃራ ኢቲባኔ ሃሳዬዳባይ ባዋ» ያጌዳ።</verse>
				<verse number="23">***</verse>
				<verse number="24">ጳዉሎሲ ባሬንቱባ ሃዋዳን ያጊዴ ዛሪሺን፥ ፒስፆሲ ኮሻ ꬎቁ ኡዲዴ ኣ ሃሳያ ꬉባናው፥ «ጳዉሎሳ፥ ኔኒ ጎያ፤ ኔኒ ዳሪ ታማሬዳዌ ኔና ጎሻና ሃኔ» ያጌዳ።</verse>
				<verse number="25">ሺን ጳዉሎሲ ሃዋዳን ያጌዳ፤ «ቦንቼቴዳ ፒስፆሳ፥ ታኒ ቱማቴꬃን ሎዖ ዬዉዋኔ ዎዛና ቆፋ ሃሳዪያዋፔ ኣቲን ጎዪኬ።</verse>
				<verse number="26">ታኒ ካቲያ ኣግሪጳሲ ሃ ዬዉዋ ቆንጪያን ኦዲያዋ ኢ ኤሬ፤ ኣዪሲ ጎፔ፥ ሃ ዬዉ ጌማን ኦሴቲቤና ዲራው፥ ሃዋፔ ኢቱኔ ኣፔ ጌሜናዋ ታኒ ጌሻዴ ኤራይ።</verse>
				<verse number="27">«ካቲያ ኣግሪጳ፥ ኔኒ ናባቱ ጌዳዋ ኣማናይ? ኔኒ ኡንቱንቱ ጌዳዋ ኣማኒያዋ ታኒ ኤራይ» ያጌዳ።</verse>
				<verse number="28">ካቲያ ኣግሪጳይ ጳዉሎሳ፥ «ሃዒ ሃ ቃንꬃ ዎዳቲንካ ታና ኣማንꬃናው ኮያይ?» ያጌዳ።</verse>
				<verse number="29">ሄዋፔ ጉዬ ጳዉሎሲ፥ «ዳሮ ዎዴ ጊዲና፥ ጉꬃ ዎዴ ጊዲና፥ ኔ ፃላላ ጊዳካ፤ ሺን ሃቼ ታኒ ኦዲያዋ ሲሲያ ኡባይ ቃሲ ታዋዳን ቃሼቶፒኖ ኣቲን፥ ታ ማላ ጊዳናዳን ፆሳ ዎሳይ» ያጌዳ።</verse>
				<verse number="30">ሄዋፔ ጉዪያን ካቲ፥ ሞዲያ ፒስፆሴ፥ ባሪኒቄኔ፥ ኡንቱንቱና ዴዒያ ኡባይ ዴንዲ፥</verse>
				<verse number="31">ኢቲ ባጋ ሲሚዴ፥ ኢቱ ኢቱዋና፥ «ሃ ቢታኒ ሃይቁሳይ ኣቶ ሺን፥ ቃሹዋሲካ ቤሲያባ ኦꬂቤና» ያጊ ሃሴዬዲኖ።</verse>
				<verse number="32">ኣግሪጳይ ፒስፆሳ፥ «ሃ ቢታኒ፥ ‹ቄሳሪ ታባ ፒርዶ› ጊቤኔንቶ፥ ቢሌታናው ዳንዳዬ ሺን» ያጌዳ።</verse>
			</chapter>
			<chapter number="27">
				<verse number="1">ኑኒ ማርካቢያን ፃሊያ ባናው ቆፒ ኡቴዳ ዎዴ፥ ጳዉሎሳኔ ሃራ ኣማሬዳ ቃሼቴዳ ኣሳቱዋ ኣዉጊስፆሳ ዎታዳራቱዋ ጊያዋንቱፔ ኢቲ ዩሊዮሳ ጊያ ፄታቱዋ ካፑዋሲ ኣꬂዴ ኢሜዲኖ።</verse>
				<verse number="2">ኢሲያ ጋፃን ዴዒያ ጋዳቱዋ ቢያ ኣዲራሚፂዮና ማርካቢያን ጌሊዴ ቤዶ፤ ማቂዶኒያ ኣሳ ጊዲያ ቴሴሎንቄ ኣሪስፂሮኮሲ ኑናና ዴዔ።</verse>
				<verse number="3">ዎንቲሳ ጋላሲ ኑኒ ሲዶና ጋኪሺን፥ ዩሊዮሲ ጳዉሎሳው ዳሮፔ ኣ፥ «ኔ ዳባቱ ኔና ኮሺያባ ማዳና ማላ፥ ኔኒ ኡንቱንቱኮ ባናው ዳንዳያ» ያጌዳ።</verse>
				<verse number="4">ሄዋፔ ዴንዲዴ፥ ሲንꬃና ኑ ቦላ ጫርኪያ ዲራው፥ ቆጲሮሳ ሃꬃን ዶዴቴዳ ሳዓን ጫርኬና ባጋ ቤዶ።</verse>
				<verse number="5">ኪልቂያ ማታኒኔ ጲኒፊሊያ ማታን ዴዒያ ኣባ ፒኒዴ፥ ሊቂያን ዴዒያ ሙራ ጋኬዶ።</verse>
				<verse number="6">ሄዋን ፄታቱዋ ካፑ ፃሊያ ቢያ ኢስኪንዲሪያ ማርካቢያ ዴሚዴ፥ ኣኒ ኑና ጌሊሴዳ።</verse>
				<verse number="7">ኑኒ ጮራ ዎዲያ ሎዳን ቢዴ፥ ዳሮ ሜቱዋን ቄኒዶሳ ካታማ ጋኬዶ፤ ሄዋና ባናው ኑና ጫርኩ ዲጊና ሳልሞናና ኣꬊዴ፥ ሃꬃን ዶዴቴዳ ቃርፄሳን ጫርኩዋፔ ቴዔቲዴ ቤዶ።</verse>
				<verse number="8">ቃሲካ ዳሮ ሜቱዋን ጋፃና ጋፃና ኣꬊዴ፥ ላሲያ ካታማ ማታን ዴዒያ ኣባ ዶናን ማርካቢ ዎፑ ጊዴ ሼምፒያሳ ጌቴቲያሳ ዬዶ።</verse>
				<verse number="9">ኑኒ ሄዋን ጮራ ዎዲያ ጋሚዔዳዋፔ ጉዪያን፥ ፆማይ ቢሌቲዲጌዳ ዲራው፥ ማርካቢያን ቢያዌካ ሂርጊሺን ጳዉሎሲ ኡንቱንታ ዞሪዴ፥</verse>
				<verse number="10">«ኣሳው፥ ኑ ቡሳን ዎልቃማ ቦሻይኔ ዳሮ ባሻይ ዴዓናዌ ታው ቤቴ፤ ባሻይ ዪያዌ ጫና ቦላኔ ማርካቢያ ቦላ ፃላላን ጊዴና፤ ኑ ሼምፑዋ ቦላካ ያናዋ» ያጌዳ።</verse>
				<verse number="11">ሺን ፄታቱዋ ካፑ ጳዉሎሲ ጌዳዋፔ ኣꬂዴ፥ ማርካቢያን ዴዒያዋንታ ኣዛዚያዌኔ ማርካቢያ ጎዳይ ጊያዋ ኣማኔ።</verse>
				<verse number="12">ሄ ኣባ ማታ ካታማይ ባልጉዋ ሻጫናው ኡንቱንቶ ሚኬና ካታማ፤ ሄዋ ዲራው፥ ጮራ ኣሳቱ ባሬንቶ ዳንዳዬቶፔ፥ ፒንቄ ጊያ ካታማ ጋኪዴ፥ ባልጉዋ ያኒ ሻጫና ማላ፥ ያፔ ዴንዳናው ዞሬቴዲኖ፤ ፒንቄን ዴዒያ ማርካቢ ሼምፒያ ሚኮ ሳዓይ ዶዬቴዳዌ፥ ኣዋይ ዉሊያሳፔኔ ኡሼቻ ባጋፔ ጊዱዋን፥ ቃሲ ዉሊያሳፔኔ ሃዲርሳፔ ጊዱዋና።</verse>
				<verse number="13">ኣዋይ ኬሲያሳ ፄሊያ ዎዴ ኡሼቻ ዱጌሃ ባጋ ጫርኩ ሎዳን ጫርኬዳ ዎዴ፥ ባሬንቱ ቆፔዳዋዳን ሃኔዳዋ ኡንቱንቶ ማላቲና ዴንዴዲኖ፤ ማርካቢ ቤና ማላ ኦይቂያ ቢራታ ፑዴ ዳፊዴ፥ ቃርፄሳ ማታቲዴ፥ ላንቂያና ኣꬌዲኖ።</verse>
				<verse number="14">ሺን ዳሪ ጋሚዔናን፥ «ኣዉራቂስ» ጊያ ዳሮ ዎልቃማ ጎቱ ሃꬃ ጊዶን ዴዒያ ሳዓፔ ዱጌ ኡንቱንቱ ቦላ ዴንዴዳ።</verse>
				<verse number="15">ሄ ጎቱ ማርካቢያ ዴቺዴ ኣꬄናን ዲጊና፥ ባናው ኑሲ ዳንዳዬቴናን ኢፄዳ ዲራው፥ ማርካቢያ ኢ ኣፊያሳ ኣጊዴ ቤዶ።</verse>
				<verse number="16">ኑኒ ቄዳ ጊያ ሃꬃን ዶዴቴዳ ጫርኩዋፔ ጌሜዳ ሳና ኣꬊያ ዎዴ፥ ዳሪሲ ሜቶቲዴ ማርካቢያ ዎንጊሪያን ናጊ ኣሻናው ዳንዳዬዶ።</verse>
				<verse number="17">ኡንቱንቱ ዎንጊሪያ ፑዴ ኬሴዳዋፔ ጉዪያን፥ ጋዲያን ማርካቢያ ፃፂዴ፥ ሚኒሲ ቃቼዲኖ፤ ሲርፂሳ ጊያ ሻፊ ኩሜዳ ሳን ባሬንታ ኩንዲሳኔንቶኔ ጊዴ ሂርጊዴ፥ ማርካቢያ ኣፊያ ሻራ ዎꬂዴ፥ ጫርኩዋን ማርካቢያ ጮ ዬዲ ኣጌዲኖ።</verse>
				<verse number="18">ጎቱ ዎልቃሚዴ ኑ ቦላን ዎልቃሜዳ ዲራው፥ ዎንቲሳ ጋላሲ ጫናፔ ኣባን ኦሉዋ ዶሜዲኖ።</verse>
				<verse number="19">ሄዜንꬂያ ጋላሲካ ማርካቢያን ዴዒያ ሚሻ ኡንቱንቱ ባሬንቱ ኩሺያን ኦሌዲኖ።</verse>
				<verse number="20">ኑኒ ዳሮ ዎዲያ ኣዋኔ ፆሊንቲያ ቤዔናን፥ ዎልቃማ ኡሹ ኑ ቦላ ቡኪሺን፥ ሲንꬃፔ ꬋያናን ኣቶኮ ጊዴ ቆፔዶ።</verse>
				<verse number="21">ኡንቱንቱ ዳሮ ዎዲያ ቁማ ሜናን ጋሚዔዳዋፔ ጉዪያን፥ ጳዉሎሲ ሄ ዎዴ ኡንቱንቱ ጊዶን ዴንዲ ኤቂዴ፥ ሃዋዳን ያጌዳ፤ «ኣሳው፥ ሂንቴንቱ ታ ዞሪያ ኣኬዴንቶኔ ቃርፄሳፔ ዴንዴናን ኣቴዴንቶ፥ ሃዋ ማላ ባዬꬃይኔ ቆሁ ኑና ጋኬና።</verse>
				<verse number="22">ሺን ሃዒካ ታኒ ሂንቴንታ ያዮፒቴ ጋዴ ዞራይ፤ ኣዪሲ ጎፔ፥ ሃ ማርካቢ ባያናፔ ኣቲን፥ ሂንቴንቱፔ ኢቲ ኡራ ሼምፑካ ባዬና።</verse>
				<verse number="23">ኣዪሲ ጎፔ፥ ፆሳ ኪታንቻይ፥ ታና ሞዴዳ ታኒ ጎዪኒያ ፆሳዌ፥ ዚኖ ቃማ ታ ማታን ኤቂዴ፥</verse>
				<verse number="24">‹ጳዉሎሳ፥ ያዮፓ፤ ኔኒ ሮሜ ጋዲያ ካቲያ ቄሳራ ሲንꬃን ኤቃናው ቤሴ፤ ቤዓ፥ ፆሳይ ባሬ ኬካቴꬃን ኔናና ቢያ ኣሳ ኡባ ሼምፑዋ ኣሻና› ያጌዳ።</verse>
				<verse number="25">ሄዋ ዲራው ኣሳው፥ ያዮፒቴ። ኣዪሲ ጎፔ፥ ሄ ኪታንቻይ ታው ኦዴዳዋዳን ሃናናዋ ታኒ ፆሳ ኣማናይ፤</verse>
				<verse number="26">ሺን ጫርኩ ኑና ኢቲ ሃꬃን ዶዴቴዳ ሳዓን ኣባ ዶናን ዶምዒሳና» ያጌዳ።</verse>
				<verse number="27">ታማኔ ኦይዴንꬆ ጋላሲ ሜዲቴራኒያ ኣባን ኑና ጫርኩ ያኔ ሃኔ ሱጊሺን፥ ማርካቢያን ኦꬂያዋንቱሲ ቃማ ቢላሂ ቢታኮ ማቴዳዋ ማላቴዳ።</verse>
				<verse number="28">ኡንቱንቱ ሊኪያ ጋዲያ ፄራን ዴፂያባ ቃቺዴ፥ ሃꬃን ዬጊና፥ ሃꬃይ ኦይታሙ ሚቲሪያ ጪማቴዳዋ ኤሬዲኖ። ጉꬃ ጋሚዒዴ፥ ላዔꬁዋ ዬጊዴ፥ ሃታሙ ሚቲሪያ ጪማቴዳዋ ኤሬዲኖ።</verse>
				<verse number="29">ኡንቱንቱ ሹቻቲያሳን ኩንዴና ማላ ያዪዴ፥ ማርካቢ ቤና ማላ ኦይቂያ ኦይዱ ቢራታ ማርካቢያፔ ጉዬና ኣባን ዬጊዴ፥ ሳዓይ ዎንታና ማላ፥ ባሬንቱ ፆሳቱዋ ዎሲኖ።</verse>
				<verse number="30">ማርካቢያን ኦꬂያዋንቱ ማርካቢያፔ ኪቻናው ኮዪዴ፥ ማርካቢ ቤና ማላ ኦይቂያ ኣማሬዳ ቢራታቱዋ ማርካቢያፔ ሲንꬃ ባጋና ኣባን ዬጊያዋ ማላቲዴ፥ ዎንጊሪያ ኣባን ዎꬄዳ ዎዴ፥</verse>
				<verse number="31">ጳዉሎሲ ፄታቱዋ ካፑዋኔ ዎታዳራቱዋ፥ «ሃዋንቱ ማርካቢያ ጊዶን ዴዓና ꬋዮፔ፥ ሂንቴንቱ ኣታናው ዳንዳይኪታ» ያጌዳ።</verse>
				<verse number="32">ሄዋፔ ጉዪያን፥ ዎታዳራቱ ዎንጊሪ ቃሼቴዳ ጋዲያ ቃንፂዴ፥ ዬዲ ኣጌዲኖ።</verse>
				<verse number="33">ሳዓይ ዎንታና ሃኒሺን፥ ጳዉሎሲ ኡባይ ቁማ ማና ማላ፥ ሃዋዳን ያጊዴ ዎሴዳ፤ «ሂንቴንቱ ሃቼና ታማኔ ኦይዱ ጋላሳ ናጌዲታ፤ ቃሲ ሄ ኡባንካ ቁማ ሚቤይኪታ።</verse>
				<verse number="34">ሄዋ ዲራው፥ ጉꬃ ቁማ ሂንቴንቱ ማና ማላ፥ ታኒ ሂንቴንታ ዎሳይ፤ ኣዪሲ ጎፔ፥ ሂንቴንቱ ፓፃ ዴዓናው ጉꬃ ቁማ ማና ኮሼ፤ ሃራይ ኣቶ ሂንቴንቱ ሁጲያ ቢናናፔ ኢቱካ ባዬና» ያጌዳ።</verse>
				<verse number="35">ጳዉሎሲ ሃዋ ጊዴ፥ ኡኪꬃ ኣኪዴ፥ ኡባ ሲንꬃን ፆሳ ጋላቴዳ፤ ሜንꬂ ሙሳ ዶሜዳ።</verse>
				<verse number="36">ሄዋፔ ጉዪያን ኡባይ ሎይꬂ፥ ባሬንቶ ቃሲ ቁማ ሜዲኖ።</verse>
				<verse number="37">ኑኒ ማርካቢያን ዴዒያዋንቱ ላዑ ፄታኔ ላፑን ታማኔ ኡሱፑና።</verse>
				<verse number="38">ኡንቱንቱ ሚዴ ካሌዳ ዎዴ፥ ጫና ዛርጋ ኣባን ኦሊዴ ማርካቢያ ዴፁዋ ካዉሺሴዲኖ።</verse>
				<verse number="39">ሳዓይ ዎንቴዳ ዎዴ፥ ማርካቢያን ኦꬂያዋንቱ ጋዲያ ኤሪቤይኪኖ፤ ሺን ሃꬃይ ጎጊዴ ኣባን ጌሌዳሳ ሚዪያን ዴዒያ ሻፊያ ኣኬካን ፄሌዲኖ። ባሬንቱሲ ዳንዳዬቲንቶ፥ ማርካቢያ ሄ ሻፊያኮ ላጋናው ባሬንቱ ቆፋ ቃቼዲኖ።</verse>
				<verse number="40">ያቲዴ ማርካቢ ቤና ማላ ኦይቂያ ቢራታቱዋ ቢሊዴ፥ ኣባ ጊዶ ዬጌዲኖ፤ ሄ ዎዴ፥ ማርካቢያ ኮዬዳሳ ዛሪዴ ላጊያ ሚꬃ ቃቼዳ ጋዲያ ቢሌዲኖ፤ ሄዋፔ ጉዪያን፥ ጫርኩ ማርካቢያ ሲንꬃው ሱጋና ማላ፥ ማርካቢያ ኣፊያ ሻራ ሲንꬃ ባጋና ꬎቁ ኡዲዴ፥ ቡሳ ዶሜዲኖ።</verse>
				<verse number="41">ሺን ማርካቢ ጪሙ ዴዒያሳፔ ኣꬊዴ ሃꬃን ዶዴቴዳ ሳዓ ማታን ዴዒያ ዴꬃሳን ዶምዔቲ ኤቄዳ፤ ማርካቢያሲ ጉዬ ባጋይ ቤታ ሱጌꬃን ሜዔሬቲሺን፥ ሲንꬃ ባጋይ ዱጌ ꬊሼቲዴ፥ ቃፄናን ኢፂ ኣጌዳ።</verse>
				<verse number="42">ዎታዳራቱ ቃሼቴዳ ኣሳፔ ኢቱኔ ሃꬃ ዋꬊዴ ኬሲ ኣኪ ቤና ማላ፥ ኡንቱንታ ዎꬋናው ዞሬቴዲኖ።</verse>
				<verse number="43">ሺን ፄታቱዋ ካፑ ጳዉሎሳ ኣሻናው ኮዪዴ፥ ዎታዳራቱዋ ማቁዋ ኢፄዳ፤ ሃꬃ ዋꬋ ኤሪያ ኡባይ ማርካቢያፔ ሃꬃን ጉፒ ጉፒዴ ካሴቲዴ ጋፃ ኬሳና ማላ ኣዛዜዳ።</verse>
				<verse number="44">ኣቴዳዋንቱፔ ኣማሬዳዋንቱ ሳንቃን፥ ኣማሬዳዋንቱ ቃይ ማርካቢያ ሜዑዋን ኬሳና ማላ ኣዛዜዳ፤ ሄዋዳን ኡባቱካ ጋፃ ሳሮቴꬃን ኬሴዲኖ።</verse>
			</chapter>
			<chapter number="28">
				<verse number="1">ኑኒ ጋፃ ሳሮቴꬃን ኬሴዳ ዎዴ፥ ሄ ሃꬃን ዶዴቴዳ ሳዓይ ማልታ ጌቴቲያዋ ኤሬዶ።</verse>
				<verse number="2">ሃꬃን ዶዴቴዳ ሳዓን ዴዒያ ኣሳቱ ኑሲ ዳሮ ኬካቴꬃ ኬኬዲኖ፤ ኢራይ ቡካናው ዶሜዳ ዲራዉኔ ሜጉዋ ዲራው፥ ታማ ኤꬂዴ፥ ኑና ኡባ ሞኬዲኖ።</verse>
				<verse number="3">ጳዉሎሲ ዳሮ ቃይፄሪያ ሚꬃ ሚፂዴ ታማን ዬጊሺን፥ ማርዛማ ሾሻይ ሴላ ዲራው ኬሲዴ፥ ኣ ኩሺያን ፃፄቲዴ፥ ኣ ዱኬዳ።</verse>
				<verse number="4">ሃꬃን ዶዴቴዳ ሳዓን ዴዒያ ኣሳቱ ቂርጫንቲያ ሾሻይ ጳዉሎሳ ኩሺያን ፃፄቴዳዋ ቤዔዳ ዎዴ ኢቱ ኢቱዋሲ፥ «ቱሙ ሃ ቢታኒ ሼምፑዋ ዎꬊያ ኣሳ፤ ሃራይ ኣቶ ኣባፔ ኢ ኣቲናካ ኑ ፆሳ ፒርዳይ ኣ ፓፃ ዴዖ ጊቤና» ያጌዲኖ።</verse>
				<verse number="5">ሺን ጳዉሎሲ ባሬ ኩሺያፔ ቂርጫንቲያ ሾሻ ዉፃኪዴ፥ ታማን ኦሌዳ፤ ኣ ኣይኔ ኦꬂቤና።</verse>
				<verse number="6">ኡንቱንቱ፥ «ኣ ቦላይ ጋፌ፤ ዎይ ኣኬኬናን ኩንዲዴ ሃይቄ» ያጊዴ ኣ ናጊኖ፤ ሺን ጮራ ዎዲያ ናጊዴ፥ ኣ ቦላን ኣይኔ ዱማቴዳባይ ꬋዪና፥ «ሃዌ ፆሳ» ያጊዴ ባሬንቱ ቆፋ ባሺ ኣጌዲኖ።</verse>
				<verse number="7">ሄዋ ሄራን ሃꬃን ዶዴቲ ኡቴዳ ሳዓ ካፑዋ ፑፒሊዮሳ ጊያዋሲ ጋዲ ዴዔ፤ ኢ ኑና ኢማꬃቴꬃ፥ ሄዙ ጋላሳ ሲቁዋን ሞኪ ሞዪዜዳ።</verse>
				<verse number="8">ፑፒሊዮሳ ኣቡ ቆፁዋ፥ ሴላኔ ኡሉዋ ካꬋ ሳኬቲ ጊሲዴ ዴዔ፤ ጳዉሎሲ ኣ ሶይ ጌሊዴ፥ ኣው ፆሳ ዎሴዳ፤ ባሬ ኩሺያ ኣ ቦላ ዎꬂዴ፥ ኣ ፓꬄዳ።</verse>
				<verse number="9">ሄዋፔ ጉዪያን፥ ሄ ሃꬃን ዶዴቴዳ ሳዓን ሃርጊያ ሃራ ኡባ ኣሳይካ ቃሲ ዪዴ ፓፄዳ።</verse>
				<verse number="10">ሄዋፔ ሲሚና ኑና ዳሮ ቦንቹዋ ቦንቼዲኖ፤ ኑኒ ማርካቢያን ባናው ዴንዴዳ ዎዴ፥ ኦጌው ኑና ኮሺያባ ኑሲ ኢሜዲኖ።</verse>
				<verse number="11">ሄዙ ኣጌናፔ ጉዪያን፥ ሃꬃን ዶዴቴዳ ሳዓን ባልጉዋ ኣꬂዴ፥ «ማንቴ ፆሳ» ጊያ ኢስኪንዲሪያ ማርካቢያን ባናው ዴንዴዶ።</verse>
				<verse number="12">ኑኒ ሲራኩሴ ጊያ ካታማ ጌሊዴ፥ ያኒ ሄዙ ጋላሳ ኡቴዶ።</verse>
				<verse number="13">ሄዋፔ ዩዪዴ፥ ሬጊዩሜ ጊያ ካታማ ጋኬዶ። ኢቲ ጋላሳፔ ጉዪያን፥ ኣዋይ ኬሲያሳ ፄሊያ ዎዴ ኡሼቻ ዱጌሃ ባጋ ጫርኩ ጫርኪና፥ ዎንቲሳ ጋላሲ ፑቲያሉሳ ጊያ ካታማ ዬዶ።</verse>
				<verse number="14">ሄዋን ኑኒ ኢቲ ኢቲ ኣማኒያዋንታ ዴሚና፥ ባሬንቱና ላፑ ጋላሳ ኡታና ማላ፥ ኑና ዎሴዲኖ፤ ሄዋፔ ቃሲ ሮሜ ዬዶ።</verse>
				<verse number="15">ሮሜን ዴዒያ ኣማኒያዋንቱ ኑባ ሲሲዴ፥ ኣፊያሳ ጌያኔ «ሄዙ ኣቂያሳ ጌቴቲያሳ» ጋካናሲ ኑና ሞካናው ዬዲኖ፤ ጳዉሎሲ ኡንቱንታ ቤዔዳ ዎዴ ፆሳ ጋላቲዴ፥ ዎዛናን ሚኒሴዳ።</verse>
				<verse number="16">ኑኒ ሮሜ ጌሌዳ ዎዴ፥ ጳዉሎሲ ባሬና ናጊያ ዎታዳራና ባሬካ ዴዓናዳን ኡዴቴዳ።</verse>
				<verse number="17">ሄዙ ጋላሳፔ ጉዪያን፥ ጳዉሎሲ ኣዪሁዳቱዋ ካፓቱዋ ባሬኮ ፄሴዳ፤ ኡንቱንቱ ሺቄዳ ዎዴ፥ ኡንቱንታ ሃዋዳን ያጌዳ፤ «ታናዳን ኣማኒያዋንቶ፥ ታኒ ኑ ኣሳ ዎይ ኑ ኣዋቱዋ ዎጋ ኢታባ ኣይኔ ኦꬄናን፥ ታና ዬሩሳላሜን ቃቺዴ፥ ሮሜ ኣሳሲ ኣꬂዴ ኢሜዲኖ።</verse>
				<verse number="18">ኡንቱንቱ ታና ቢዴዳዋፔ ጉዬ፥ ሃይቃናው ቤሲያባይ ታ ቦላ ኣይኔ ባዪና ዲራው፥ ታና ቢላናው ኮዬዲኖ።</verse>
				<verse number="19">ሺን ሄዋ ኣዪሁዳቱ ኤኖ ጌናን ኢፄዳ ዎዴ፥ ‹ታባ ቄሳሬ ፒርዶ› ጋናዌ ታና ኮሼዳፔ ኣቲን፥ ታኒ ታ ዛሪያ ሞቲያባይ ታው ዴዒና ጊዴና።</verse>
				<verse number="20">ታኒ ሂንቴንቱና ጋኬታናዉኔ ሃሳያናው ሂንቴንታ ፄሴዳዌ ሄዋሳ፤ ኣዪሲ ጎፔ፥ ኢስራዔሊያ ኣሳይ ናሼቻን ናጊያዋ ዲራው ታኒ ሃ ሳንꬃላታን ቃሼታዲ» ያጌዳ።</verse>
				<verse number="21">ኣዪሁዳ ጪማቱ ጳዉሎሳ፥ «ኑኒ ዪሁዳፔ ኔባው ዳቢዳቢያ ኣኪቤይኮ። ኑ ኢሻቱዋፔካ ሃራይ ኣቶ፥ ኢቱካ ዪዴ፥ ኔባ ኦዲቤና፤ ዎይ ኔ ሱንꬃ ባዪዚዴ፥ ኑሲ ኦዲቤና።</verse>
				<verse number="22">ሺን ሄ ኣሳ ሱንꬃ ኡባሳን ኣሳይ ባዪዚዴ ሃሳዪያዋ ኑኒ ኤሪያ ዲራው፥ ኔ ቆፋ ሲሳናው ኮዬቶ» ያጌዲኖ።</verse>
				<verse number="23">ኡንቱንቱ ባሬንቱ ያና ጋላሳ ጳዉሎሳው ኬሪዴ፥ ሄ ጋላሲ ጮሪዴ ኢ ዴዒያሳ ዬዲኖ፤ ኢካ ኡንቱንቶ ፆሳ ካዉቴꬃባ ማርካቴዳ። ቃሲ ኡንቱንቱ ዬሱሳባ ኣማናና ማላ፥ ሙሴ ሂጊያፔኔ ናባቱ ፃፌዳዋፔ ኣኪዴ ኡንቱንታ ታማሪሲዴ፥ ዎንታፔ ኦማርሲ ጋካናው ሎይꬂ ኦዴዳ።</verse>
				<verse number="24">ባጋቱ ጳዉሎሲ ጌዳዋ ኣማኔዲኖ፤ ሺን ባጋቱ ኣማኒቤይኪኖ።</verse>
				<verse number="25">ኡንቱንቱ ባሬንቱ ጊዶን ዬዉዋ ኤኖ ጌናን ኢፄዳ ዎዴ፥ ጳዉሎሲ ኢቲባ ጌዳዋፔ ጉዪያን ቤዲኖ፤ ኢ ሃዋዳን ያጌዳ፤ «ጌሻ ኣያናይ ኑ ኣዋቱዋሲ ናቢያ ኢሲያሳ ማፃፋን፥</verse>
				<verse number="26">‹ኔኒ ሄ ኣሳኮ ባዴ ሃዋዳን ጋ፤ «ሂንቴንቱ ሲሳ ሲሳና፥ ሺን ሂንቴንቶ ጌሌና፤ ሂንቴንቱ ፄላ ፄላና፥ ሺን ቤዒኪታ።</verse>
				<verse number="27">ኣዪሲ ጎፔ፥ ሃ ኣሳ ዎዛናይ ጉዙሜዳ፤ ባሬንቱ ሃይꬃ ቱሊሴዲኖ፤ ባሬንቱ ኣዪፊያካ ጪሉሜዲኖ። ሄዌ ባዌንቶ፥ ባሬንቱ ኣይፊያን ቤዓና፤ ኡንቱንቱ ሃይꬃይካ ሲሳና፤ ኡንቱንቱ ዎዛናይካ ኣኬካና፤ ኡንቱንቱ ታኮ ፆሳኮ ሲማና። ቃሲ ታኒካ ኡንቱንታ ፓꬃና» ያጋ› ያጌዳ።</verse>
				<verse number="28">«ሲሚ ሃዌ ፆሳ ኣቶቴꬃይ፥ ኣዪሁዳ ጊዴናዋንቶ ኪቴቴዳዌ ሂንቴንቶ ኤሬቶ። ቃሲ ኡንቱንቱካ ሲሳና» ያጌዳ።</verse>
				<verse number="29">[ጳዉሎሲ ሄዋ ጌዳዋፔ ጉዪያን፥ ኣዪሁዳቱ ባሬንቱ ጊዶን ዳሮ ፓሉሜቲዴ ቤዲኖ።]</verse>
				<verse number="30">ጳዉሎሲ ኪራ ጎሊያን ላዑ ላይꬃ ኩሜንꬃ ዴዒዴ፥ ባሬኮ ዪያ ኡባ ሞኬ።</verse>
				<verse number="31">ባሬና ኦኒኔ ዲጌናን ፆሳ ካዉቴꬃባኔ ጎዳ ዬሱሲ ኪሪስቶሳባ ኦዲዴ፥ ያዬናን ዳሪ ቆንጪሲዴ ታማርሴዳ።</verse>
			</chapter>
		</book>
		<book number="45">
			<chapter number="1">
				<verse number="1">ባሬ ሚሺራቹዋ ቃላ ኦዳናው ፆሳይ ዶሪዴ ፄሴዳ ኪሪስቶሳ ዬሱሳ ቆማይ፥ ዬሱሲ ኪሪስቶሲ ኪቴዳ ጳዉሎሲ፥ ታኒ ሃ ዳቢዳቢያ ፃፋይ።</verse>
				<verse number="2">ፆሳይ ዳሮ ዎዴፔ ካሴ ባሬ ናባቱዋ ባጋና ሚሺራቹዋ ቃላ ኢማና ያጌዳዌ ፆሳ ጌሻ ማፃፋቱዋን ፃፌቴዳ፤</verse>
				<verse number="3">ሄ ሚሺራቹዋ ቃላይ ኣሳ ጊዲዴ ዳዊቴ ዛሪያፔ ዬሌቴዳ ፆሳ ናዓ፥ ኑ ጎዳ ዬሱሲ ኪሪስቶሳባ።</verse>
				<verse number="4">ቃሲ ኢ ባሬ ጌሻ ኣያናን ሃይቁዋፔ ዴንዴዳዋን፥ ፆሳ ናዓ ጊዲያዋ ዎልቃማ ዎልቃን ቤሴዳ።</verse>
				<verse number="5">ኣዪሁዳ ጊዴና ኣሳይ ኡባይ ኣማናናዳኒኔ ኣዛዜታናዳን፥ ኑኒ ኡንቱንታ ካሌꬃና ማላ፥ ፆሳይ ኪሪስቶሳ ሱንꬃ ዲራው፥ ኪሪስቶሳ ባጋና ኣꬎ ኬካቴꬃኔ ዬሱሲ ኪቴዳዋንታ ጊዲያ ማታ ኑሲ ኢሜዳ።</verse>
				<verse number="6">ዬሱሲ ኪሪስቶሳዋ ጊዳናዳን፥ ፆሳይ ፄሴዳ ሂንቴንቱካ ሄዋንቱ ጊዶን ዴዒታ።</verse>
				<verse number="7">ፆሳይ ሲቂያዋንቶኔ ጌሻባ ኦꬃናው ፄሴዳ ሮሜ ጋዲያን ዴዒያ ኡባቶ ፆሳ ኑ ኣዉዋፔኔ ጎዳ ዬሱሲ ኪሪስቶሳፔ ኣꬎ ኬካቴꬃይኔ ሳሮቴꬃይ ሂንቴንቶ ጊዶ።</verse>
				<verse number="8">ካሴታዴ ታኒ ሂንቴንቱ ኣማኑ ሳዓ ኡባን ሲሴቴዳ ዲራው፥ ዬሱሲ ኪሪስቶሳ ባጋና ሂንቴንቶ ታኒ ፆሳ ጋላታይ።</verse>
				<verse number="9">ኣዪሲ ጎፔ፥ ታኒ ኡባ ዎዴ ታ ዎሳን ሂንቴንታ ሃሳዪሲያዎ፥ ፆሳይ፥ ታኒ ኣ ናዓ ሚሺራቹዋ ቃላ ኦዲያዋን ታ ኣያናን ኣው ኦꬂያዌ ማርካ። ፆሳይ፥ ባሬ ሼኒያን፥ ታኒ ሃዒ ሂንቴንቱኮ ባናው ታ ኦጊያ ሚኮያናዳን፥ ኡባ ዎዴ ዎሳይ።</verse>
				<verse number="10">***</verse>
				<verse number="11">ኣዪሲ ጎፔ፥ ታኒ ሂንቴንታ ሚኒሳናው፥ ሂንቴንቱና ኢቲፔ ኣያና ኢሞታ ሻካና ማላ፥ ሂንቴንታ ቤዓናው ላሞታይ።</verse>
				<verse number="12">ታኒ ጊያዌ፥ ሂንቴንቱካ ታካ ኢቲ ዎዴ ሚኔታና። ሂንቴንቱ ታ ኣማኑዋን፥ ቃሲ ታኒካ ሂንቴ ኣማኑዋን ሚኔታና።</verse>
				<verse number="13">ታናዳን ኣማኒያዋንቶ፥ ታኒ ኡባ ዎዴ ሂንቴንቱኮ ባናው ቆፓዲ። ሺን ታና ዲጊያባይ ዴዒያዋ ሂንቴ ኤራናው ቤሴ፤ ታኒ ሃራይ ኣቶ ኣዪሁዳ ጊዴና ሃራ ኣሳፔካ ኣይፊያ ዴሜዳዋዳን፥ ሂንቴንቱፔካ ኣይፊያ ዴማናው ኮያይ።</verse>
				<verse number="14">ታኒ ኣሳ ኡባው፥ ጊሪኬ ኣሳዉኔ ታማሪቤና ኣሳው ቃሲ ኣꬎ ኤራንቻቶኔ ኤያቶ ቃንፃና ኣጩ ዴዔ።</verse>
				<verse number="15">ሄዋ ዲራው፥ ታው ዳንዳዬቴዳ ኬናን ሮሜን ዴዒያ ሂንቴንቱሲካ ሚሺራቹዋ ቃላ ኦዳናው ኣሞታይ።</verse>
				<verse number="16">ሚሺራቹዋ ቃላይ ታና ዬላዬና፤ ኢ ኣማኒያ ኡባ፥ ካሴቲዴ ኣዪሁዳ ኣሳ ቃሲ ኣዪሁዳ ጊዴና ኣሳ ኣሻናው ፆሳፔ ዪያ ዎልቃ።</verse>
				<verse number="17">ኣዪሲ ጎፔ፥ ፆሳ ማፃፋይ፥ «ፂሉ ፆሳን ኣማኔቲዴ ዴዓና» ያጊያዋዳን፥ ፆሳይ ኣሳ ኮይሮፔ ዉርሴꬃ ጋካናው፥ ኣማኑዋን ፂሊሲያዋ ሚሺራቹዋ ቃላይ ቆንጪሴ።</verse>
				<verse number="18">ቱማቴꬃይ ኤሬታናዋ ባሬንቱ ኢታ ሃኖታን ዲጊያ ናጋራ ኦሱዋ ኡባ ቦላኒኔ ኣሳ ኢታ ኦሱዋ ኡባ ቦላን፥ ፆሳ ሃንቁ ሳሉዋፔ ዎꬊዴ ቆንጫና።</verse>
				<verse number="19">ኡንቱንቱ ፆሳባ ኤራና ዳንዳዪያዌ ኡንቱንቶ ቆንጬ፤ ኣዪሲ ጎፔ፥ ፆሳይ ኡንቱንቶ ቆንጪሴዳ።</verse>
				<verse number="20">ቤቴና ኣ ሃኖታይ፥ ሄዌካ ኣ ሜꬊና ዎልቃይኔ ኣ ፆሳቴꬃይ ኢቲፔ ፆሳይ ሃ ኣላሚያ ሜꬌዳዋፔ ዶሚዴ፥ ኡንቱንቶ ቆንጪዴ ቤቴዳ፤ ኡንቱንቱ ሄዋ ፆሳይ ሜꬌዳባፔ ቤዓናው ዳንዳዪያ ዲራው፥ ኡንቱንቶ ጋሶዪያባይ ባዋ።</verse>
				<verse number="21">ኣዪሲ ጎፔ፥ ኡንቱንቱ ፆሳ ኤሮፔካ፥ ኣው ቤሲያ ቦንቹዋ ኢሚቤይኪኖ፤ ቃሲ ኣ ጋላቲኪኖ። ሺን ኡንቱንቱ ኣላሌ ኬሴናባ ቆፒኖ፤ ቃሲ ኡንቱንቱ ኣኬኬና ዎዛናይ ꬉሜዳ።</verse>
				<verse number="22">ኡንቱንቱ ባሬንታ ኣꬌዳ ኤራንቻ ጊኖ፤ ሺን ኡንቱንቱ ኤያ።</verse>
				<verse number="23">ኡንቱንቱ ሃይቄና ፆሳሲ ጎዪኒያዋ ኢፂዴ፥ ሃይቂያ ኣሳ ሜꬌታ፥ ካፋቱዋ ሜꬌታ፥ ዶዓቱዋ ሜꬌታኔ ቲራን ጎሼቲያዋንቱ ሜꬌታ ሜꬌቴዳዋንቱሲ ጎዪኔዲኖ።</verse>
				<verse number="24">ሄዋ ዲራው፥ ኡንቱንቱ ኢቱ ኢቱዋና ፖኮባ ኦꬃና ማላ፥ ፆሳይ ኡንቱንቱ ዎዛናይ ኣሞቲያ ቱናባ ኦꬃናዳን ኡንቱንታ ኣጌዳ።</verse>
				<verse number="25">ኣዪሲ ጎፔ፥ ኡንቱንቱ ፆሳ ቱማቴꬃ ዎርዱዋን ላሜዲኖ፤ ቃሲ ሜꬌዳ ፆሳ ኣጊዴ፥ ኢ ሜꬌዳባው ጎዪኔዲኖኔ ኦꬄዲኖ። ፆሳይ ሜꬊናው ጋላቴቴዳዋ። ኣሜንዒ።</verse>
				<verse number="26">ሄዋ ዲራው፥ ፆሳይ ኡንቱንቱ ፖኮባ ኣሞታና ማላ፥ ኡንቱንታ ኣጌዳ፤ ሃራይ ኣቶ ኡንቱንቱ ማጫዋንቱ ባሬንቶ ቤሲያዋ ኣጊዴ፥ ቤሴናዋ ሃኔዲኖ።</verse>
				<verse number="27">ሃዋዳንካ፥ ኣቱማ ኣሳይ ቃሲ ባሬንቶ ቤሲያዋዳን ማጫዋንቱና ጋኬቲያዋ ኣጊዴ፥ ኢቱ ኢቱዋና ጋኬታናው ኮዬዲኖ፤ ኣቱማ ኣሳይ ኢቱ ኢቱዋና ፖኮባ ኦꬂዴ፥ ባሬንቱ ኦꬄዳ ባላን ባሬንቶ ቤሲያ ፒርዳ ኣኬዲኖ።</verse>
				<verse number="28">ኡንቱንቱ ፆሳ ኤራናው ዶሴናን ኢፄዳዋ ኬና ፆሳይ ኡንቱንቱ ቤሴናዋ ኦꬃና ማላ፥ ኡንቱንቶ ፓꬄና ቆፋ ኢሜዳ።</verse>
				<verse number="29">ኡንቱንቱን ቱናቴꬃይ፥ ኢታቴꬃይ፥ ዮራቴꬃይኔ ኢታ ሃኖታይ ኩሜዳ፤ ቃሲ ኡንቱንቱን ቃናቲ፥ ሼምፑዋ ዎꬊያ ቆፋይ፥ ፓሉማይ፥ ጪሙሳይኔ ኢታ ቆፋይ ኩሜዳ፤ ቃሲ ኡንቱንቱ ሶቂያዋንታ፥</verse>
				<verse number="30">ዚጊሪያዋንታ፥ ፆሳ ኢፂያዋንታ፥ ቦሪያዋንታ፥ ኦቶሬቲያዋንታ፥ ጬቄቲያዋንታ፥ ኢታባ ኦꬃናው ኮዪያዋንታኔ ባሬንቱ ኣዎኔ ኣቲው ኣዛዜቴናዋንታ፥</verse>
				<verse number="31">ቆፋይ ባይናዋንታ፥ ኣማኑ ባይናዋንታ፥ ሃራንቶ ቃሬቴናዋንታኔ ማሬናዋንታ።</verse>
				<verse number="32">ኡንቱንቱ ሃዋንቱ ማላ ኦꬂያዋንቱሲ ሃይቁ ቤሴ ጊያ ፆሳ ሂጊያ ኤሪዴ፥ ሃዋንታ ኦꬂኖ፤ ሄዋ ፃላላ ጊዴናን፥ ሃዋንታ ኦꬂያዋንታካ ኦꬂቴ ጊዴ ሚኒሲኖ።</verse>
			</chapter>
			<chapter number="2">
				<verse number="1">ሄዋ ዲራው፥ ኔኖ ሃራንቱ ቦላ ፒርዲያዎ፥ ኔው ጋሶዪያባይ ባዋ፤ ኣዪሲ ጎፔ፥ ኔኒ ሃራንቱ ቦላ ፒርዳዴ፥ ሄ ኔኒ ኡንቱንቱ ቦላ ፒርዲያዋ ማላ ኡዶፔ፥ ኔ ቦላ ፒርዳሳ።</verse>
				<verse number="2">ኑኒ ሃዋ ማላ ኦሱዋ ኦꬂያዋንቱ ቦላ ፆሳይ ፂሎ ፒርዳ ፒርዲያዋ ኤሬቶ።</verse>
				<verse number="3">ኔኖ፥ ሃዋ ማላ ኦሱዋ ኦꬂያዋንቱ ቦላ ፒርዲያዎ፥ ቃሲ ሄ ኔኒ ፒርዲያዋ ማላ ኦꬂያዎ፥ ኔኒ ፆሳ ፒርዳፔ ኣቲያዋ ማላቲ?</verse>
				<verse number="4">ዎይ ፆሳ ዎልቃማ ኬካቴꬃ፥ ጌንጩዋኔ ዳንዳያ ካꬋዪሻ? ፆሳይ ኔና ናጋራፔ ዛራናው ኮዪያ ዲራው፥ ኢ ኬካ ጊዲያዋ ኔኒ ኤራሳ።</verse>
				<verse number="5">ሺን ሂንቴንቶ ጉዙማ ዎዛናይኔ ናጋራፔ ሲሜና ዎዛናይ ዴዔ፤ ሄዋ ዲራው፥ ፆሳ ሃንቁኔ ፂሎ ፒርዳይ ቆንጪያ ጋላሲ፥ ኔኒ ኔ ቦላ ሃንቁዋ ካሴዋፔ ዳሪሳሳ።</verse>
				<verse number="6">ፆሳይ ኣሳ ኡባው ኣ ኦሱዋ ማላ ኢማናዋ።</verse>
				<verse number="7">ኢቲ ኢቲ ኣሳቱ ሎዖባ ዳንዳያን ኦꬂኖ፤ ቃሲ ጋላታ፥ ቦንቹዋኔ ባዬና ዴዑዋ ኮዪኖ፤ ኡንቱንቶ ፆሳይ ሜꬊና ዴዑዋ ኢማና።</verse>
				<verse number="8">ሺን ሃራንቱ ኢታባ ኦꬃናው ያሬቲኖኔ ቱማቴꬃ ኢፂኖ፤ ፆሳይ ኡንቱንቱ ቦላ ባሻኔ ሃንቁዋ ዬዳና።</verse>
				<verse number="9">ኢታባ ኦꬂያ ኣሳይ ኡባይ ሜቶታናኔ ዋዬታና፤ ሄዌ ካሴቲዴ፥ ኣዪሁዳ ኣሳ ጋካና፤ ሄዋፔ ቃሲ ኣዪሁዳ ጊዴና ኣሳ ጋካና።</verse>
				<verse number="10">ሺን ፆሳይ ሎዖ ኦሱዋ ኦꬂያ ኡባቶ ጋላታ፥ ቦንቹዋኔ ሳሮቴꬃ ኢማና። ካሴቲዴ ኣዪሁዳቶ ኢማና፤ ሄዋፔ ቃሲ ኣዪሁዳ ጊዴናዋንቶ ኢማና።</verse>
				<verse number="11">ኣዪሲ ጎፔ፥ ፆሳ ኣዪፊያን ኣሳይ ኡባይ ኢቲ ማላ።</verse>
				<verse number="12">ሙሴ ሂጊ ባይናን ናጋራ ኦꬄዳ ኡባይ ሂጊ ባይናን ꬋያና። ሙሴ ሂጊ ዴዒሺን፥ ናጋራ ኦꬄዳ ኡባይ ሂጊያን ፒርዴታና።</verse>
				<verse number="13">ኣዪሲ ጎፔ፥ ፆሳ ሲንꬃን ሂጊያ ናጊያዋንቱ ፂሊኖፔ ኣቲን፥ ሂጊያ ሲሲያዋንቱ ፂሊኪኖ።</verse>
				<verse number="14">ኣዪሁዳ ጊዴና ኣሳው ሂጊ ባዋ፤ ሺን ባሬንቱ ቲላ ቆፋን ሂጊ ኣዛዚያዋ ኦꬂኖ፤ ኡንቱንቶ ሂጊ ꬋዮፔካ፥ ኡንቱንቱ ባሬንቱ ሁጴው ሂጌ።</verse>
				<verse number="15">ሂጊ ኣዛዚያዌ ኡንቱንቱ ዎዛና ጊዶን ፃፌቴዳዋ ኡንቱንቱ ሃኖታይ ቤሴ፤ ኢቲ ኢቲ ካላ ኡንቱንቱ ቲላ ቆፋይ ኡንቱንቶ ማርካቲያ ዲራዉኔ ቃሲ ኢቲ ኢቲ ካላ ኡንቱንቱ ቆፋይ ኡንቱንታ ሞቲያ ዲራው፥ ዎይ ቃሲ ኡንቱንቱና ጋዳቲያ ዲራው፥ ሄዌ ቱማ ጊዲያዋ ኤሪሴ።</verse>
				<verse number="16">ታኒ ታማሪሴዳ ሚሺራቹዋ ቃላዳን፥ ኣሳ ዎዛናን ጌሜዳ ቆፋ ፆሳይ ዬሱሲ ኪሪስቶሳ ባጋና ሃዋዳን ፒርዳና።</verse>
				<verse number="17">ሺን ኔኒ ኔና ኣዪሁዳ ጋሳ፤ ሂጊያን ዜምፓዴ ፆሳን ጬቄታሳ።</verse>
				<verse number="18">ኔኒ ኦꬃና ማላ፥ ፆሳይ ኮዪያዌ ኣዬንቶ ኤራ፤ ቃሲ ቱማ ጊዲያዋ ዶራናው ሂጊያፔ ታማራዳ።</verse>
				<verse number="19">ኔኒ ቆቃቱዋ ካሌꬂያዋ፥ ቃሲ ꬉማኒ ዴዒያዋንቶካ ፖዒሲያዋ፥ ኤሬናዋንታ ኤሪሲያዋኔ ናናቱዋ ታማሪሲያዋ ጊዲያዋ ኤራዲ፤ ሂጊያፔ ኔኒ ኩሜንꬃ ኤራቴꬃኔ ቱማቴꬃ ዴሚያዋ ኤራሳ።</verse>
				<verse number="20">***</verse>
				<verse number="21">ያቲና፥ ኔኒ ሃራቱዋ ታማሪሲያዌ ኔና ኔ ሁጴው ኣዪሲ ታማሪሲኪ? ኔኒ፥ «ዉዖፓ» ያጋዴ ቃላ ኦዳሳ። ሺን ኔኒ ኔ ሁጴው ዉዓዬ?</verse>
				<verse number="22">ኔኒ፥ «ዎሹሞፓ» ያጋ። ሺን ኔኒ ኔ ሁጴው ዎሹማይ? ኔኒ ኤቃ ሼኔታ። ሺን ኤቃይ ዴዒያ ጎሊያ ቦንቃይ?</verse>
				<verse number="23">ፆሳ ሂጊ ኔው ዴዒያ ዲራው፥ ኔኒ ጬቄታሳ፤ ሺን ሄ ሂጊያ ሜንꬃዴ ፆሳ ዬላያይ?</verse>
				<verse number="24">ኣዪሲ ጎፔ፥ ፆሳ ማፃፋይ፥ «ኣዪሁዳ ኣሳቶ፥ ሂንቴ ጋሱዋን ኣዪሁዳ ጊዴና ኣሳቱዋ ጊዶን ፆሳ ሱንꬃይ ባዬ» ያጌ።</verse>
				<verse number="25">ኔኒ ሂጌው ኣዛዜቶፔ፥ ኔ ቃፃራይ ማዱዋና ዴዔ፤ ሺን ኔኒ ሂጊያ ሜንꬆፔ፥ ኔኒ ቃፃሬቴዳዌ ቃፃሬቲቤናዋዳን ፓይዴቴ።</verse>
				<verse number="26">ኣዪሁዳ ጊዴና ኣሳይ ቃፃሬቴናን ሂጊ ኣዛዚያዋ ናጎፔ፥ ፆሳይ ኣ ቃፃሬቴዳዋዳን ፓይዴኔ?</verse>
				<verse number="27">ሂንቴንቱ፥ ኣዪሁዳ ኣሳቱ፥ ሂንቴንቶ ፃፌቴዳ ሂጊ ዴዖፔካ ቃሲ ሂንቴ ቃፃሬቶፔካ፥ ሂጊያ ሂንቴ ሜንꬂያ ዲራው፥ ኣዪሁዳ ጊዴና ኣሳይ ቦላ ቃፃሬታና ꬋዮፔካ፥ ሂጌው ኣዛዜቲዴ፥ ሂንቴ ቦላ ፒርዳና።</verse>
				<verse number="28">ኣዪሲ ጎፔ፥ ኣዪሁዳ ኣሳ ማላቲያ ኡባይ ቱሙ ኣዪሁዳ ኣሳ ጊዴና፤ ቃሲ ኣሳይ ባሬ ኣሹዋ ኣሳቴꬃ ቃፃሬቴዳ ዲራው፥ ቱሙ ኣዪሁዳ ኣሳ ጊዴና።</verse>
				<verse number="29">ሺን ቱሙ ኣዪሁዳ ኣሳ ጊያ ኡራይ ጋርሳ ባጋና ኣዪሁዳ ኣሳ ጊዴዳዋ፤ ቃፃሬቲያዋ ፆሳ ኣያናን ኦሴቲያ ዎዛና ቃፃራፔ ኣቲን፥ ፃፌቴዳ ሂጊያና ጊዴና፤ ሄ ኡራይ ባሬ ጋላታ ፆሳፔ ኣኪያዋፔ ኣቲን፥ ኣሳፔ ኣኪቤና።</verse>
			</chapter>
			<chapter number="3">
				<verse number="1">ያቲና፥ ኣዪሁዳ ኣሳቱ ኣያኒ ኣዪሁዳ ጊዴና ኣሳፔ ኣꬊኖ? ዎይ ቃፃሬቲያዋን ኣይ ማዱ ዴዒ?</verse>
				<verse number="2">ሃዌ ኣዪሁዳቱዋ ኡባባኒ ሎይꬂ ማዴ፤ ኡባባፔ ካሴ ፆሳይ ባሬ ኪታ ሃዳራ ኣዪሁዳቶ ኢሜዳ።</verse>
				<verse number="3">ያቲና ኡንቱንቱፔ ኢቱ ኢቱ ኣማኔቴናዋ ጊዶፔ፥ ዋኒ? ሄዋ ዲራው፥ ፆሳይ ኣማኔቴና ያጊያዌ?</verse>
				<verse number="4">ሄዋ ጊዴና፤ ኣሳይ ኡባይ ዎርዳንቻ ጊዶፔካ፥ ፆሳይ ጊያዌ ቱማ ጊዳናው ቤሴ። ፆሳ ማፃፋይ፥ «ኔኒ ሃሳዪያ ዎዴ፥ ኔኒ ፂሎ ጊዲያዋ ኤሪሳናው ኮሼ፤ ኔኒ ሞቴቲያ ዎዴ፥ ሻቲማናው ቤሴ» ያጌ።</verse>
				<verse number="5">ሺን ኑ ባዪዙ ፆሳ ፂሎ ኦሱዋ ኤሪሲንቶ፥ ኑኒ ዋጋኔ? ኑ ቦላ ሃንቁዋ ኣሂያ ፆሳይ ባዪዛንቼ? ታኒ ኣሳይ ጊያዋዳን ጋይ።</verse>
				<verse number="6">ሄዌ ዋዪ ሃናና። ኣዪሲ ጎፔ፥ ሄዋዳን ጊዶፔ፥ ፆሳይ ሃ ኣላሚያ ቦላ ዎቲ ፒርዳኔ?</verse>
				<verse number="7">ሺን ታ ዎርዱዋን ፆሳ ቱማቴꬃይ ኣ ቦንቾ ዳሮፔ፥ ያቲና፥ ሃዋ ጋካናው ኣዪሲ ታ ቦላ ናጋራንቻዳን ፒርዲ?</verse>
				<verse number="8">ያቲና ኑኒ፥ «ሎዑ ያናዳን፥ ኣኔ ኢታባ ኦꬆይቴ» ኣዪሲ ጎኮ? ኢቲ ኢቲ ኣሳይ ሃዋ ታና ሞቲዴ ቦሬዲኖ፤ ኡንቱንቱ ፆሳፔ ቤሲያ ፒርዳ ኣካና።</verse>
				<verse number="9">ሄዋ ዲራው፥ ኑኒ ዋጋኔ? ኑኒ ኣዪሁዳቱ፥ ኣዪሁዳ ጊዴና ኣሳፔ ዳሬቶ? ሄዋ ጊዴና፤ ኣዪሲ ጎፔ፥ ኣዪሁዳቱካ ኣዪሁዳ ጊዴና ኣሳቱካ ኡባይ ኢቲፔ ናጋራፔ ጋርሳን ዴዒያዋ ታኒ ካሴ ሂንቴንቶ ኦዳዲ።</verse>
				<verse number="10">ፆሳ ማፃፋይ ሃዋዳን ያጌ፤ «ፂሎ ኣሳይ ኢቱኔ ባዋ።</verse>
				<verse number="11">ኣኬኪያ ኣሳይካ ባዋ፤ ዎይ ፆሳ ኮዪያዌካ ባዋ።</verse>
				<verse number="12">ኣሳይ ኡባይ ኦጊያፔ ካሬ ኬሴዲኖ፤ ኡባይ ሙሌካ ማዴናዋ ጊዴዳ። ሎዖባ ኦꬂያ ኦኒኔ ባዋ፤ ሃራይ ኣቶ ኢቱኔ ባዋ።</verse>
				<verse number="13">ኡንቱንቱ ዶናይ ዶያ ዴዒያ ዱፉዋ ማላ። ባሬንቱ ኢንፃርሳን ዎርዶቴዲኖ። ኡንቱንቱ ዶናፔ ኣሳ ዎꬊያ ሾሻ ዪሻ ማላ ሃሳያይ ኬሴ።</verse>
				<verse number="14">ኡንቱንቱ ዶናን ሼቃይኔ ጫሞባይ ኩሜዳ።</verse>
				<verse number="15">ኡንቱንቱ ሱꬃ ጉሳናው ዳሪ ኤሌሊኖ።</verse>
				<verse number="16">ባይዙኔ ኮሌꬃይ ኡንቱንቱ ቤዳሳን ሃቃኒኔ ꬋዬና።</verse>
				<verse number="17">ኡንቱንቱ ሳሮቴꬃ ኦጊያካ ኤሪኪኖ።</verse>
				<verse number="18">ቃሲ ፆሳው ያዪያባይ ኡንቱንቱ ቆፋን ባዋ» ያጌ።</verse>
				<verse number="19">ኣሳ ኡባ ሃሳያ ዲጋና ማላኔ ኩሜንꬃ ሳዓ ፆሳ ፒርዳፔ ጋርሳው ኣꬃና ማላ፥ ሂጊያ ጊዶን ኦዴቴዳ ኡባባይ ሂጊያፔ ጋርሳን ዴዒያ ኣሳው ሃሳዪያዋ ኑኒ ኤሬቶ።</verse>
				<verse number="20">ፆሳ ሲንꬃን ኦኒኔ ሂጊ ኣዛዚያዋ ኦꬂያዋን ፂሌና፤ ሂጊ ኢቲ ኣሳይ ናጋራ ኦꬄዳዋ ኤራናዳን ኡዴ።</verse>
				<verse number="21">ሺን ፆሳይ ኣሳ ፂሊሲያ ኦጊ ሂጊ ባይናን ሃዒ ቆንጬዳ፤ ሂጊኔ ናባቱ ሄ ፂሎቴꬃባ ማርካቴዲኖ።</verse>
				<verse number="22">ፆሳይ ኣሳ ዬሱሲ ኪሪስቶሳ ኣማኒያዋን ፂሊሴ፤ ፆሳይ ሄዋ ኣ ኣማኒያ ኡባው ኦꬄ፤ ኣይ ሻኮቴꬃይኔ ባዋ።</verse>
				<verse number="23">ኣዪሲ ጎፔ፥ ኣሳይ ኡባይ ናጋራ ኦꬄዳ፤ ፆሳ ቦንቹካ ኡንቱንቶ ጉፄዳ።</verse>
				<verse number="24">ሺን ኡንቱንቱ ፆሳይ ኢሚያ ኣ ኣꬎ ኬካቴꬃን፥ ባሬንታ ዎዚያ ኪሪስቶሲ ዬሱሳ ባጋና ጮ ፂሌዲኖ።</verse>
				<verse number="25">ዬሱሳ ሱꬃን ኣሳይ ኣ ኣማኒዴ፥ ባሬ ናጋራው ማሮቴꬃ ዴማናው፥ ፆሳይ ኣ ኢሜዳ፤ ፆሳይ ሄዋ ባሬ ፂሎቴꬃ ቤሳናው ኦꬄዳ፤ ኢ ቤኒ ዎዲያን ኣሳ ናጋራ ዳንዳዪዴ፥ ካꬊ ባሺ ኣጌዳ፤ ሺን</verse>
				<verse number="26">ሃ ዎዲያን ባሬ ፂሎቴꬃ ቤሳናው ኣሳ ናጋራ ኣጌና፤ ፆሳይ ሄዋ ኦꬂያዋን ኢ ባሬ ሁጴው ፂሎ ጊዲያዋኔ ዬሱሳ ኣማኒያ ኡባ ፂሊሲያዋ ቤሴ።</verse>
				<verse number="27">ያቲና፥ ኑኒ ኣያው ጬቄታኔ? ኣይኔ ባዋ። ኣያ ጋሱዋኔ? ኑኒ ሂጌው ኤኖ ጊያዋኔ? ጊዴና፤ ኣማኑዋ ሂጊያናፔ ኣቲን።</verse>
				<verse number="28">ኣዪሲ ጎፔ፥ ኣሳይ ኣማኑዋን ፂላናፔ ኣቲን፥ ሂጊ ኣዛዚያዋ ኦꬂያዋና ጊዴና ያጊዴ ቆፔቶ።</verse>
				<verse number="29">ዎይ ፆሳይ ኣዪሁዳቱዋ ፃላላው ፆሴ? ኣዪሁዳ ጊዴና ኣሳው ፆሳ ጊዴኔ? ቱማ፥ ኣዪሁዳ ጊዴናዋንቶካ ኢ ቃሲ ፆሳ።</verse>
				<verse number="30">ኢቲ ፆሳ ፃላላይ ዴዔ፤ ኣዪሁዳቱዋ ኡንቱንቱ ኣማኑዋን ኢ ፂሊሳና፤ ቃሲ ኣዪሁዳ ጊዴናዋንታካ ኡንቱንቱ ኣማኑዋን ፂሊሳና።</verse>
				<verse number="31">ያቲና፥ ኑኒ ሂጊያ ኣማኑዋን ጋፃ ሱጋኔ? ጊዴና፤ ሂጊያ ሚኒሶይቴፔ ኣቲን።</verse>
			</chapter>
			<chapter number="4">
				<verse number="1">ያቲና፥ ኑኒ ኑሲ ኣሹዋን ዛሬ ጊዲያ ኣብራሃሞ ኣያ ዴሜዳ ጋኔ?</verse>
				<verse number="2">ኣዪሲ ጎፔ፥ ኣብራሃሞ ኦሱዋን ፂሌዳዋ ጊዶፔ፥ ኣው ጬቄቲያባይ ዴዔ፤ ሺን ፆሳ ሲንꬃን ጬቄታና ዳንዳዬና።</verse>
				<verse number="3">ኣዪሲ ጎፔ፥ ፆሳ ማፃፋይ ዋጊ? «ኣብራሃሞ ፆሳ ኣማኔዳ፤ ፆሳይ ሄዋ ኣው ፂሎቴꬃን ፓይዴዳ» ያጌ።</verse>
				<verse number="4">ኦꬂያ ኡራይ ኣኪያ ሚሻ ባሬው ቤሲና ኣኬፔ ኣቲን፥ ኣው ጮ ኢሜቲያዋዳን ፓይዴቴና።</verse>
				<verse number="5">ሺን ኦሱዋ ኦꬄናን፥ ናጋራንቻ ፂሊሲያ ፆሳ ኣማኒያ ኡራ፥ ፆሳይ ኣ ኣማኑዋን ኣ ፂሊሴ።</verse>
				<verse number="6">ሃዋዳንካ፥ ኣይ ኦሱኔ ባይናን፥ ፆሳይ ፂሉዋዳን ፓይዴዳ ኣሳ ናሼቺያባ ዳዊቴ ሃሳዬዳ ዎዴ ጌዳዌ ሃዋ።</verse>
				<verse number="7">«ፆሳይ ኡንቱንቱ ባዪዙዋ ኣቶ ጌዳዋንቱኔ ኡንቱንቱ ናጋራ ካሜዳዋንቱ ኣንጄቴዳዋንታ።</verse>
				<verse number="8">ጎዳይ ኣ ናጋራ ፓይዴና ኣሳይ ኣንጄቴዳዋ» ያጌ።</verse>
				<verse number="9">ያቲና፥ ሃ ዳዊቴ ሃሳዬዳ ኣንጁ ቃፃሬቴዳ ኣሳ ፃላላሴዬ? ዎይ ቃሲ ቃፃሬቲቤና ኣሳቱዋሴ? ኣዪሲ ጎፔ ኑኒ፥ «ፆሳ ማፃፋይ፥ ‹ኣብራሃሞ ፆሳ ኣማኔዳ፤ ፆሳይ ሄዋ ኣው ፂሎቴꬃን ፓይዴዳ› ያጌ» ጎይቴ።</verse>
				<verse number="10">ያቲና፥ ሃዌ ኣዉዴ ሃኔዴ? ኣብራሃሞ ቃፃሬቲ ሲሚኔዬ? ዎይ ቃፃሬታናፔ ካሴኔ? ቃፃሬታናፔ ካሴናፔ ኣቲን፥ ቃፃሬቲና ጊዴና።</verse>
				<verse number="11">ጉዬፔ ኢ ቃፃሬቴዳ፤ ፆሳይ ኣ ኣማኑዋ ዲራው፥ ኢ ቃፃሬታናፔ ካሴ ኣ ፂሎ ኡዴዳዋ ኤሪሳናው፥ ኣ ቃፃራይ ማላ ጊዴዳ። ሄዌካ ቃሲ ቃፃሬቴናን ፆሳ ኣማኒያ ኡባቱዋ ፆሳይ ፂሎ ኦꬂዴ ፓይዳናዳን፥ ኡንቱንቶ ኣብራሃሞ ኣዉዋ ጊዳናሳ።</verse>
				<verse number="12">ኢ ቃፃሬቴዳዋንቶካ ኣዉዋ፤ ጊዶፔካ፥ ኡንቱንቱ ቃፃሬቴዳ ዲራሳ ጊዴና፤ ሺን ኑ ኣዉዋ ኣብራሃሞ ቃፃሬታናፔ ካሴ ኣማኒያ ኣማኑዋ ማላ ካሊያዋንቶካ ኣዉዋ።</verse>
				<verse number="13">ኣብራሃሞሲኔ ኣ ዜሬꬃው ፆሳይ፥ «ሃ ሳዓ ታኒ ሂንቴንቶ ኢማና» ያጌዳዌ፥ ኣብራሃሞ ፆሳ ኣማኒዴ ፂሌዳ ዲራሳፔ ኣቲን፥ ሂጌው ኢ ኣዛዜቴዳ ዲራሳ ጊዴና።</verse>
				<verse number="14">ኣዪሲ ጎፔ፥ ሂጌው ኣዛዜቲያዋንቱ ፆሳይ ኢማና ጌዳዋ ላቲያዋንታ ጊዶፔ፥ ኣሳ ኣማኑ ማዴናባ ጊዴዳ፤ ፆሳይ ጌዳዌካ ሜላ ጊዴዳ፤</verse>
				<verse number="15">ሂጊ ፆሳ ቦሻ ኣሄ፤ ሺን ሂጊ ባይናሳን ሂጊያ ሜንꬂያባይ ባዋ።</verse>
				<verse number="16">ሄዋ ዲራው፥ ሂጊያ ናጊያዋንቱ ፃላላው ጊዴናን፥ ቃሲ ኣብራሃሞ ኣማኔዳዋዳን፥ ኣማኒያ ኣብራሃሜ ዜሬꬃ ኡባው ፆሳይ ኢማና ጌዳዌ፥ ዎይታዳን ቱማታናዌ ኣማኑዋና። ኣብራሃሞ ኑሲ ኡባው ኣዉዋ። ፆሳ ማፃፋይ፥ «ታኒ ኔና ጮራ ካዉቴꬃቶ ኣዎ ኦꬃዲ» ጊያዋዳን፥ ሃይቄዳዋንቶ ዴዑዋ ኢሚያ፥ ባሬ ኣዛዙዋን ባይናባ ዴዒያባዳን ኦꬂዴ ፄሲያ፥ ኢ ኣማኔዳ ፆሳ ሲንꬃን ኣብራሃሞ ኑሲ ኡባው ኣዉዋ።</verse>
				<verse number="17">***</verse>
				<verse number="18">ፆሳ ማፃፋይ ኣብራሃሞሲ፥ «ኔ ዜሬꬃይ ሃዋ ኬና ጊዳና» ያጌዳዋዳን፥ ሃዋ ኬና ጊዳና ጊዴ፥ ናሼቻን ናጋናው ዳንዳዬና ዎዴ፥ ኣብራሃሞ ኣማኒዴኔ ሲንꬃፔ ዴማና ጊዴ፥ ናሼቻን ናጊዴ፥ ጮራ ዜሬꬃው ኣዉዋ ጊዴዳ።</verse>
				<verse number="19">ሄ ዎዴ፥ ኣብራሃሞ ዬሌቶዴፔ ፄቱ ላይꬃ ኩማና ሃኒያ ጪማ፤ ሺን ባሬ ዳቡራንቻ ኣሳቴꬃኔ ሳራ ናዓ ዬላናው ዳንዳዬናዋ ቆፔዳ ዎዴ፥ ኢ ባሬ ኣማኑዋን ዳቡሪቤና።</verse>
				<verse number="20">ፆሳ ኢ ቦንቺዴ፥ ኣው ኢማና ጌዳ ፆሳይ ቃሲ ፖላናው ዳንዳዪያዋ ሎይꬂ ኤሪዴ ባሬ ኣማኑዋን ሚኔዳዋፔ ኣቲን፥ ኣማኔናን ኢፂዴ፥ ፆሳይ ኢማና ጌዳዋ ሲꬊቤና።</verse>
				<verse number="21">***</verse>
				<verse number="22">ሄዋ ዲራው፥ ፆሳይ ቃሲ ኣ ኣማኑዋ ፂሎቴꬃን ፓይዴዳ።</verse>
				<verse number="23">«ኣው ፂሎቴꬃን ፓይዴዳ» ጊያ ቃላይ ኣ ፃላላው ፃፌቲቤና።</verse>
				<verse number="24">ሄ ቃላይ ኑ ጎዳ ዬሱሳ ሃይቁዋፔ ዴንꬄዳ ፆሳ ኣማኒያ ኑሲካ ፂሎቴꬃን ፓይዴታና ማላ ፃፌቴዳ።</verse>
				<verse number="25">ፆሳይ ኣ ኑ ናጋራ ዲራው፥ ሃይቆ ኣꬂዴ ኢሚና፥ ኢ ኑና ፂሊሳናው ሃይቁዋፔ ዴንዴዳ።</verse>
			</chapter>
			<chapter number="5">
				<verse number="1">ሄዋ ዲራው፥ ኑኒ ኣማኑዋን ፂሌዳዋን፥ ኑ ጎዳ ዬሱሲ ኪሪስቶሳ ባጋና ኑሲ ፆሳና ሳሮቴꬃይ ዴዔ፤</verse>
				<verse number="2">ቃሲ ኢ ኑና ሃዒ ኑኒ ዴዒያ ፆሳ ኣꬎ ኬካቴꬃ ጊዶ ኣማኑዋን ኣሄዳ፤ ያቲና፥ ኑኒ ፆሳ ቦንቹዋ ሻካናው ኑሲ ዴዒያ ሂዶታን ጬቄቴቶ።</verse>
				<verse number="3">ሄዋ ፃላላ ጊዴና፤ ኑኒ ኑ ዋዪያንካ ናሼቴቶ፤ ኣዪሲ ጎፔ፥ ዋዪያፔ ዳንዳያይ፥ ቃሲ ዳንዳያፔ ፓጪያን ሚኒያዌ፥ ፓጪያን ሚኖታፔ ሂዶታይ ዪያዋ ኑኒ ኤሬቶ።</verse>
				<verse number="4">***</verse>
				<verse number="5">ፆሳይ ኑሲ ኢሜዳ ጌሻ ኣያና ባጋና ባሬ ሲቁዋ ኑ ዎዛናን ጉሴዳ ዲራው፥ ሄ ኑኒ ዴማናው ናሼቻን ናጊ ኡቴዳዌ ኑና ዬላዬና።</verse>
				<verse number="6">ኣዪሲ ጎፔ፥ ኑኒ ቢሮ ዎልቃይ ባይናዋንታ ጊዲዴ ዴዒሺን፥ ፆሳይ ዶሬዳ ዎዲ ጋኪና፥ ኪሪስቶሲ ናጋራንቻቱዋ ዲራው ሃይቄዳ።</verse>
				<verse number="7">ፂሎ ኡራ ዲራው፥ ኢቲ ኡራይ ሃይቃናዌ ዳሮ ሜቶባ፤ ሺን ሎዖ ኣሳ ዲራው ሃይቃናው፥ «ኤኖ» ጊያ ኡራይ ኦኒ ኤሪ ቤቴናን ኣጌና።</verse>
				<verse number="8">ሺን ኑኒ ቢሮ ናጋራንቻ ጊዲዴ ዴዒሺን፥ ኪሪስቶሲ ኑ ዲራው ሃይቄዳ፤ ሄዌ ፆሳይ ኑና ኣይ ኬና ሲቂንቶኔ ኣ ሲቁዋ ኤሪሴ።</verse>
				<verse number="9">ሲሚ ኑኒ ሃዒ ኣ ሱꬃን ፂሌዳዋ ጊዶፔ፥ ኣ ባጋና ፆሳ ሃንቁዋፔ ኣታና።</verse>
				<verse number="10">ኣዪሲ ጎፔ፥ ኑኒ ፆሳና ካሴ ሞርኬ፤ ሺን ኣ ናዓ ሃይቁዋን ኣናና ሲጌቴዶ። ሄዋፔ ኣꬂዴ፥ ሃዒ ኑኒ ፆሳና ሲጌቴዳዋፔ ጉዪያን፥ ኢ ፓፃ ጊዲያ ዲራው ኑና ኣሻና።</verse>
				<verse number="11">ሺን ሄዋ ፃላላ ጊዴና፤ ሃዒ ኑና ፆሳና ሲጌꬄዳ ኑ ጎዳ ዬሱሲ ኪሪስቶሳ ባጋና ኑና ፆሳባይ ናሼቼ።</verse>
				<verse number="12">ሄዋ ዲራው፥ ናጋራይ ሃ ሳዓ ኢቲ ኣሳ ባጋና ጌሌዳ፤ ሄ ናጋራይ ባሬናና ሃይቁዋ ኣሄዳ፤ ሄዋ ጋሱዋን፥ ኣሳይ ኡባይ ኣዳማ ባጋና ናጋራ ኦꬄዳ ዲራው፥ ሃይቁ ኣሳ ዛሪያ ኡባ ጋኬዳ።</verse>
				<verse number="13">ሂጊ ኢሜታናፔ ካሴ፥ ሃ ኣላሚያን ናጋራይ ዴዔ፤ ሺን ሂጊ ባይና ዎዴ ናጋራይ ፓይዴቴና።</verse>
				<verse number="14">ሺን ኣዳማ ዎዲያፔ፥ ሙሴ ዎዲያ ጋካናሲ፥ ሃይቁ ኣሳ ኡባ ሞዴዳ፤ ሃራይ ኣቶ ኣዳሚ ፆሳ ሂጌው ኣዛዜቴናን ኢፄዳዋዳን፥ ናጋራ ኦꬂቤናዋንታካ ሃይቁ ሞዴዳ። ኣዪሲ ጎፔ፥ ኣዳሚ ያናዎ ሌሚሱዋ።</verse>
				<verse number="15">ሺን ፆሳ ኢሞታይ ኣዳማ ናጋራ ኬና ጊዴና ዲራው፥ ኡንቱንቱ ኢቲ ማላ ጊዲኪኖ፤ ኢቲ ቢታኒያ ናጋራ ዲራው፥ ጮራ ኣሳይ ሃይቄዳዌ ቱማ፤ ሺን ፆሳ ኣꬎ ኬካቴꬃይኔ ኣ ኢሞታይ ኢቲ ኣሳ ኣꬎ ኬካቴꬃ ባጋና፥ ዬሱሲ ኪሪስቶሳ ኣꬎ ኬካቴꬃ ባጋና ጮራ ኣሳው ዳሬዳ።</verse>
				<verse number="16">ፆሳ ኢሞታይ ናጋራ ኦꬄዳ ቢታኒያ ባጋና ዬዳዋ ማላ ጊዴና፤ ኣዪሲ ጎፔ፥ ኣዳሚ ኢቲ ናጋራ ኦꬄዳዋፔ ጉዪያን፥ ፆሳይ ኣ ባዪዜዳዋዳን ፒርዴዳ፤ ሺን ኣሳይ ዳሮ ናጋራ ኦꬄዳዋፔ ጉዪያን ፆሳይ፥ «ሂንቴንቱ ባዪዚቤይኪታ» ጊዴ፥ ባሬ ኣꬎ ኬካቴꬃ ኡንቱንታ ቤሴ።</verse>
				<verse number="17">ኣዪሲ ጎፔ፥ ኢቲ ቢታኒያ ናጋራ ጋሱዋን፥ ኣ ናጋራ ባጋና፥ ሃይቁ ካዉቴዳዌ ቱማ፤ ሺን ኢቲ ኡራይ፥ ዬሱሲ ኪሪስቶሲ ኦꬄዳባይ ኣይ ኬና ዳሬ፤ ፆሳ ዳሮ ኣꬎ ኬካቴꬃኔ ፂሎቴꬃ ኢሞታ ኣኪያ ኡባይ ኪሪስቶሳ ባጋና ፆኒዴ ዴዓና።</verse>
				<verse number="18">ሲሚ ኢቲ ኡራይ ናጋራ ኦꬄዳ ጋሱዋን ኣሳ ኡባ ቦላ ባዪዜዳዋዳን ፒርዳይ ዬዳ። ሄዋዳንካ ኢቲ ኡራይ ፂሎባ ኦꬄዳ ጋሱዋን፥ ፆሳይ ኣሳ ኡባ፥ «ባይዚቤይኪታ» ጊዴ ኡንቱንቶ ዴዑዋ ኢሜዳ።</verse>
				<verse number="19">ኣዪሲ ጎፔ፥ ኢቲ ኡራይ ኣዛዜቴናን ኢፄዳ ጋሱዋን፥ ዳሮ ኣሳይ ናጋራንቻ ጊዴዳ፥ ሃዋዳንካ ቃሲ ኢቱ ኤኖ ጌዳዋን ጮራ ኣሳይ ፂላና።</verse>
				<verse number="20">ናጋራ ዳሪሳናው፥ ሂጊ ዬዳ፤ ሺን ናጋራይ ዳሪያ ዎዴ ፆሳ ኣꬎ ኬካቴꬃይ ሎይꬂ ዳሬዳ።</verse>
				<verse number="21">ናጋራይ ሃይቁዋ ዎልቃን ካዉቴዳዋዳን፥ ሃዋዳንካ ቃሲ ፆሳ ኣꬎ ኬካቴꬃይ ፂሎቴꬃ ዎልቃን ካዉቲዴ፥ ኑ ጎዳ ዬሱሲ ኪሪስቶሳ ባጋና፥ ኑና ሜꬊና ዴዖ ካሌꬄ።</verse>
			</chapter>
			<chapter number="6">
				<verse number="1">ያቲና፥ ኑኒ ዋጋኔ? ፆሳ ኣꬎ ኬካቴꬃይ ዳራናዳን፥ ናጋራን ሚኒዴ ዴዓኔ?</verse>
				<verse number="2">ጊዴና፤ ኑኒ ናጋራ ኦꬄና ማላ ሃይቂዲጌዶ። ያቲና፥ ኑኒ ሃዋፔ ሲንꬃው ዎቲ ኣ ጊዶን ዴዓኔ?</verse>
				<verse number="3">ዎይ ኑኒ ኡባቱ ኪሪስቶሳ ዬሱሳና ኢቲፔ ጊዳናው፥ ፃማቄቴዳ ዎዴ፥ ኣ ሃይቁዋንካ ኣናና ኢቲፔ ጊዳናው ፃማቄቴዳዋ ኤሪኪቴ?</verse>
				<verse number="4">ሄዋ ዲራው፥ ኪሪስቶሲ ባሬ ኣዉዋ ቦንቾ ዎልቃን ሃይቁዋፔ ዴንዶዋዳን፥ ኑኒካ ኦራꬃ ዴዑዋ ዴዓናው፥ ኣ ሃይቁዋ ኣናና ሻካናው ፂንቃታኒ ኣናና ኢቲፔ ሞጌቴዶ።</verse>
				<verse number="5">ኣዪሲ ጎፔ፥ ኑኒ ኢ ሃይቄዳዋዳን ሃይቂዴ፥ ኣናና ኢቱዋ ጊዶፔ፥ ሃዋዳንካ፥ ሃይቁዋፔ ኢ ዴንዶዋዳን ኑኒካ ዴንዲዴ፥ ኣናና ኢቱዋ ጊዳና።</verse>
				<verse number="6">ኑኒ ሃዋፔ ሲንꬃው ናጋራው ኣይሌ ጊዴና ማላ፥ ቃሲ ኑ ናጋራንቻ ኣሳቴꬃ ዎልቃይ ꬋያና ማላ፥ ኑ ኤጫ ኣሳቴꬃ ኪሪስቶሳና ማስቃሊያ ቦላ ሚሲማሪያን ꬊሼቲ ካቄቴዳዋ ኤሬቶ።</verse>
				<verse number="7">ኣዪሲ ጎፔ፥ ኢቲ ኡራይ ሃይቂያ ዎዴ ናጋራ ዎልቃይ ኣ ሞዴና፤ ሺን</verse>
				<verse number="8">ኑኒ ኪሪስቶሳና ሃይቄዳዋ ጊዶፔ፥ ኣናና ቃሲ ዴዓናዋ ኣማኔቶ።</verse>
				<verse number="9">ኣዪሲ ጎፔ፥ ኪሪስቶሲ ሃይቁዋፔ ዴንዴዳዋ፥ ቃሲ ላዔንꬁዋ ኢ ሃይቄናዋኔ ሃይቁ ሲንꬃፔ ኣ ሞዴናዋ ኑኒ ኤሬቶ።</verse>
				<verse number="10">ኢ ኢቲ ካላካ ሃይቄዳ፤ ናጋራው ኣ ቦላ ዎልቃይ ባዋ፤ ሺን ኢ ሃ ዴዒያ ዴዑዋ ፆሳው ዴዔ።</verse>
				<verse number="11">ሃዋዳን ቃሲ ሂንቴ ናጋራ ኦꬄናዳን፥ ሂንቴንታ ሃይቄዳዋዳን ቆፒቴ፤ ሺን ጎዳ ኪሪስቶሳ ዬሱሳ ባጋና ፆሳው ሂንቴ ፓፃ ዴዒያዋዳን፥ ሂንቴንታ ቆፒቴ።</verse>
				<verse number="12">ሄዋ ዲራው፥ ሂንቴ ሂንቴንቱ ኣሳቴꬃ ኣሙዋሲ ኣዛዜታና ማላ፥ ናጋራይ ሃይቂያ ሂንቴ ኣሳቴꬃ ሞዶፖ።</verse>
				<verse number="13">ቃሲ ሂንቴ ኣሳቴꬃፔ ኢቲ ሳኔ ኢታ ኦሱዋ ኦꬃናው ናጋራው ኢሞፒቴ፤ ሺን ሃይቁዋፔ ዴንዴዳ ኣሳዳን ሂንቴንታ ፆሳው ኢሚቴ፤ ቃሲ ሂንቴ ኩሜንꬃ ኣሳቴꬃካ ፂሎ ኦሱዋ ኦꬃናው ፆሳው ኢሚቴ፤</verse>
				<verse number="14">ኣዪሲ ጎፔ፥ ናጋራይ ሂንቴንታ ሞዳናው ዳንዳዬና፤ ሂንቴ ፆሳ ኣꬎ ኬካቴꬃ ጋርሳና ዴዒታፔ ኣቲን፥ ሂጊያፔ ጋርሳና ዴዒኪታ።</verse>
				<verse number="15">ያቲና፥ ዋናኔ? ፆሳ ኣꬎ ኬካቴꬃ ጋርሳና ዴዒኖፔ ኣቲን፥ ሂጊያፔ ጋርሳና ዴዔና ዲራው፥ ናጋራ ኦꬃኔ? ጊዴና፤</verse>
				<verse number="16">ሂንቴ ሂንቴንታ ኢቲ ኡራው ኣዛዜታናው፥ ኣይሊያዳን ኦꬂዴ ኢሚያ ዎዴ፥ ሄ ሂንቴንታ ኣዛዚያዎ ኣይሌቱዋ ጊዲያዋ ኤሪታ፤ ዎይ ሂንቴ ሂንቴንቶ ሃይቁዋ ኣሂያ ናጋራው ኤኖ ጊታ፤ ዎይ ሂንቴ ሂንቴንታ ፂሎ ኦꬂያ ኣዛዞ ኤኖ ጊታ።</verse>
				<verse number="17">ሺን ፆሳው ጋላታይ ጊዶ፤ ኣዪሲ ጎፔ፥ ናጋራው ካሴ ሂንቴ ኣይሌ፤ ሺን ጉዬፔ ሂንቴ ኣኬዳ ቲሚርቲያ ጊዶን ዴዒያ ቱማቴꬃው ሂንቴ ኩሜንꬃ ዎዛናፔ ኣዛዜቴዲታ።</verse>
				<verse number="18">ሂንቴንቱ ናጋራ ኣይሌቴꬃፔ ኬሲዴ፥ ፂሎቴꬃው ኣይሌ ጊዴዲታ።</verse>
				<verse number="19">ሂንቴንቱ ሜꬌታን ዳቡራንቻ ጊዲያ ዲራው፥ ታኒ ኦሲካ ጌሊያ ሃሳያ ሃሳያይ፤ ሂንቴ ካሴ ሂንቴ ኩሜንꬃ ኣሳቴꬃ ናቁዋ ኦꬃናው፥ ቱናቴꬃዉኔ ናቆ ኣይሌ ኡዲዴ ኢሜዲታ፤ ሃዒ ሄዋዳንካ ሂንቴ ኩሜንꬃ ኣሳቴꬃ ጌሻባ ኦꬃናው፥ ፂሎቴꬃው ኣይሌ ኡዲዴ ኢሚቴ።</verse>
				<verse number="20">ሂንቴንቱ ናጋራው ኣይሌቲዴ ዴዒያ ዎዴ፥ ፂሎቴꬃይ ሂንቴንቶ ጎዳ ጊዴና።</verse>
				<verse number="21">ሂንቴንታ ሃዒ ዬላዪያ ዬዋቱዋ ሄ ዎዴ ኦꬄዳዋፔ ኣይ ማዱዋ ዴሜዲቴ? ኣዪሲ ጎፔ፥ ሄ ዬዋቱዋ ዉርሴꬃይ ሃይቁዋ።</verse>
				<verse number="22">ሺን ናጋራ ኣይሌቴꬃፔ ሂንቴ ኬሲዴ፥ ፆሳው ኤኖጌዲታ፤ ቃሲ ሂንቴ ኦꬂያ ኡባባኒ ሂንቴንታ ኡባካ ኣው ኣꬂዴ ኢሜዲታ። ሄዌ ሂንቴንቶ ዎሬ፤ ሄዋ ዉርሴꬃይ ሜꬊና ዴዑዋ።</verse>
				<verse number="23">ኣዪሲ ጎፔ፥ ናጋራ ጋቲ ሃይቁዋ። ሺን ፆሳይ ኑ ጎዳ ኪሪስቶሳ ዬሱሳ ባጋና ኢሚያ ኢሞታይ ሜꬊና ዴዑዋ።</verse>
			</chapter>
			<chapter number="7">
				<verse number="1">ታናዳን ኣማኒያዋንቶ፥ ሂንቴንቱ ኡባይ ሂጊያ ኤሪያ ዲራው፥ ታኒ ጊያዋ ሎይꬂ ኤሪታ፤ ሂጊ ኢቲ ኣሳይ ፓፃ ዴዔዳ ዎዴ ፃላላን ኣ ሞዴ።</verse>
				<verse number="2">ኣዪሲ ጎፔ፥ ኣሲና ጌሌዳ ሚሺራታ ኢዚ ኣሲናይ ፓፃ ዴዔዳ ኬናን፥ ሂጊያን ኣናና ቃሼታ ኡታዱ፤ ሺን ኢዚ ኣሲናይ ሃይቆፔ፥ ኣናና ጫቄዳ ሂጊ ኢዞ ሞዴና።</verse>
				<verse number="3">ሄዋ ዲራው፥ ኢዛ ባሬ ኣሲናይ ፓፃ ዴዒሺን፥ ሃራ ኣቱማዋ ጌሎፔ፥ ኣሳይ ኢዞ፥ «ዎሹሜዉኖ» ጋና። ሺን ኢዚ ኣሲናይ ሃይቆፔ፥ ሂጊ ኢዞ ሞዴና፤ ኢዛ ሃራ ኣሲና ጌሎፔኔ ኢዞ ኦኒኔ፥ «ዎሹሜዉኖ» ጌና።</verse>
				<verse number="4">ታናዳን ኣማኒያዋንቶ፥ ሄዋዳን ሂንቴንቱ ቃሲ ኪሪስቶሳ ኣሳቴꬃፔ ኢቲ ባጋ ጊዲያ ዲራው፥ ሂንቴንቱ ኣባጋና ሃይቄዲታ። ቃሲ ኑኒ ፆሳ ማዲያ ኦሱዋ ኦꬃና ማላ፥ ሂንቴንቱ ፆሳይ ሃይቁዋፔ ዴንꬄዳ ኪሪስቶሳዋንታ።</verse>
				<verse number="5">ኣዪሲ ጎፔ፥ ኑኒ ኑ ኣሳቴꬃይ ኮዬዳዋዳን ዴዒያ ዎዴ፥ ሂጊ ኑኒ ናጋራ ኦꬃናዳን፥ ኑና ዴንꬄꬄ፤ ኑ ኣሳቴꬃ ጊዶን ኢታ ኣሙ ዴዒያ ዲራው፥ ኑኒ ሃይቆ ኣይፊያ ኣይፌዶ።</verse>
				<verse number="6">ሺን ሃዒ ኑኒ ኑና ቃቼዳዎ ሃይቄዳ ዲራው፥ ፆሳይ ኑና ሂጊያ ቃሹዋፔ ቢሌዳ። ሄዋ ዲራው፥ ኑኒ ጌሻ ኣያናይ ጊጊሴዳ ኦራꬃ ኦጊያን ፆሳው ኤኖ ጋናዋፔ ኣቲን፥ ፃፌቴዳ ሂጊ ኑሲ ጊጊሴዳ ኤጫ ኦጊያን ኤኖ ጎኮ።</verse>
				<verse number="7">ያቲና፥ ኑኒ ዋጋኔ? ሂጊ ባሬ ሁጴው ናጋሬ? ሄዋ ጊዴና፤ ሺን ሂጊ ናጋራይ ኣዬንቶ ታና ኤሪሴዳ። ኣዪሲ ጎፔ፥ ታኒ ሂጊ፥ «ኣሳባ ኣሞቶፓ» ጊቤኔንቶ፥ ኣሳባ ኣሞቲያዌ ኣዬንቶ ኤሪኬ።</verse>
				<verse number="8">ሺን ናጋራይ ታኒ ኡባባ ኣሞታና ማላ፥ ኣዛዙዋ ባጋና ታ ቦላ ኦጊያ ዴሜዳ፤ ኣዪሲ ጎፔ፥ ሂጊ ባዌንቶ፥ ናጋራው ዎልቃይ ባዋ።</verse>
				<verse number="9">ካሴ ሂጊ ባይና ዎዴ ታኒ ፓፃ፤ ሺን ኣዛዙ ዬዳ ዎዴ ናጋራይ ዴዖ ሲሚና፥</verse>
				<verse number="10">ታኒ ቃሲ ሃይቃዲ፤ ታና ፓፃ ዎꬃናው ፆሳይ ቆፔዳ ኣዛዙ፥ ታው ሃይቁዋ ኣሄዳ።</verse>
				<verse number="11">ኣዪሲ ጎፔ፥ ናጋራይ ኣዛዙዋ ባጋና ታና ጪሚያ ኦጊያ ዴሚዴ፥ ሄ ኣዛዙዋን ታና ዎꬌዳ።</verse>
				<verse number="12">ሄዋ ዲራው፥ ሂጊ ጌሻ፤ ኣዛዙካ ጌሻ፥ ፂላኔ ሎዓ።</verse>
				<verse number="13">ያቲና፥ ሎዖባይ ታው ሃይቁዋ ኣሄዴ? ሄዋ ጊዴና፤ ሺን ታው ሄዋ ናጋራይ ኣሄዳ፤ ኣሳይ ናጋራይ ኣዬንቶ ሻኪዴ ኤራና ማላ፥ ናጋራይ ሎዖባ ባጋና፥ ታው ሃይቁዋ ኣሄዳ። ቃሲ ኣዛዙ፥ «ኦኒኔ ናጋራ ኦꬃናው ቤሴና» ያጊያ ዲራው፥ ናጋራይ ካሴዋፔ ኣꬊ ኢቴዳ።</verse>
				<verse number="14">ኑኒ ሂጊ ፆሳዋ ጊዲያዋ ኤሬቶ፤ ሺን ታኒ ታና ናጋራው ዛሊዔዳ ሃይቂያ ኣሳ፤</verse>
				<verse number="15">ታኒ ኦꬂያዋ ዎዛና ኣꬂኬ፤ ኣዪሲ ጎፔ፥ ታኒ ኢፂያዋ ኦꬃይፔ ኣቲን፥ ታኒ ኦꬃናው ዶሲያዋ ኦꬂኬ።</verse>
				<verse number="16">ታኒ ኢፂያዋ ኦꬂያዋ ጊዶፔ፥ ሂጊ ሎዓ ጊዲያዋ ማርካታይ።</verse>
				<verse number="17">ሄዋ ጊዶፔ፥ ሄ ዬዉዋ ታ ቦላ ዴዒያ ናጋራይ ኦꬂያዋፔ ኣቲን፥ ሃዒ ታኒ ኦꬂኬ።</verse>
				<verse number="18">ታናን፥ ሄዌኔ ታ ኣሳቴꬃን ሎዖባይ ዴዔናዋ ታኒ ኤራይ፤ ኣዪሲ ጎፔ፥ ሎዖባ ኦꬂያ ኣሙ ታ ቦላ ዴዖፔካ፥ ታኒ ሄ ሎዖባ ኦꬃናናው ዳንዳዪኬ።</verse>
				<verse number="19">ታኒ ኢፂያ ኢታባ ኦꬃይፔ ኣቲን፥ ታኒ ዶሲያ ሎዖባ ኦꬂኬ።</verse>
				<verse number="20">ሺን ታኒ ኢፂያዋ ኦꬂያዋ ጊዶፔ፥ ሄዋ ታ ቦላ ዴዒያ ናጋራይ ኦꬂያዋፔ ኣቲን፥ ሃዒ ሄዋ ኦꬂያዌ ታና ጊዲኬ።</verse>
				<verse number="21">ሲሚ ታኒ ሎዖባ ኦꬃናው ዶሲሺን፥ ኢታባ ኦꬂያዌ ታው ሂጌ ጊዲያዋ ዴማዲ።</verse>
				<verse number="22">ኣዪሲ ጎፔ፥ ታኒ ታ ዎዛና ጊዶን ፆሳ ሂጊያን ናሼታይ፤</verse>
				<verse number="23">ሺን ታ ቦላ ጊዶን ዴዒያ ታ ዎዛና ቆፋ ሂጊያና ዋꬌቲያ ዱማ ሂጊያ ቤዓይ። ሄ ሂጊ ታ ቦላ ጊዶን ዴዒያ ናጋራ ኦሲሲያ ሂጊያን ታና ቃሺሴ።</verse>
				<verse number="24">ታኒ ኣይባ ናሼቺ ባይና ኣሴ! ታና ሃይቆ ኣፊያ ሃ ኣሳቴꬃፔ ኣሻናዌ ኦኔ?</verse>
				<verse number="25">ኑ ጎዳ ዬሱሲ ኪሪስቶሳ ባጋና ፆሳው ጋላታይ ጊዶ። ሲሚ ታኒ ታ ዎዛና ቆፋን ፆሳ ሂጌው ኤኖ ጋይ። ሺን ታ ኣሳቴꬃን ታና ናጋራ ኦሲሲያ ሂጌው ኤኖ ጋይ።</verse>
			</chapter>
			<chapter number="8">
				<verse number="1">ሄዋ ዲራው፥ ኪሪስቶሳ ዬሱሳና ዴዒያዋንቱ ቦላን ፒርዳይ ሃዒ ባዋ፤</verse>
				<verse number="2">ኣዪሲ ጎፔ፥ ኪሪስቶሳ ዬሱሳ ባጋና ኑሲ ዴዑዋ ኢሚያ ጌሻ ኣያና ሂጊ ታና ናጋራ ሂጊያ ኣይሌቴꬃፔኔ ሃይቁዋ ሂጊያ ኣይሌቴꬃፔ ኬሴዳ።</verse>
				<verse number="3">ኣሳ ኣሳቴꬃይ ዳቡራንቻ ጊዲያ ዲራው፥ ሂጊ ኦꬃናው ዳንዳዪቤናዋ ፆሳይ ኦꬄዳ፤ ናጋራንቻቱዋ ኣሳቴꬃ ማላ ኣሳቴꬃና ዴዒያ ባሬ ናዓ፥ ኣሳይ ኦꬄዳ ናጋራው ያርሹዋ ጊዳናው ፆሳይ ኪቲዴ፥ ኣሳ ኣሳቴꬃ ጊዶን ዴዒያ ናጋራ ፒርዴዳ።</verse>
				<verse number="4">ጌሻ ኣያናይ ኮዪያዋዳን ዴዒያዋንቱፔ ኣቲን፥ ኑ ኣሳቴꬃይ ኮዪያዋዳን ዴዓናዋንቱ ቦላ፥ ኑ ቦላ፥ ሂጊያ ፂሎ ኣዛዙ ፖሌታና ማላ፥ ፆሳይ ሃዋ ኦꬄዳ።</verse>
				<verse number="5">ባሬንቱ ኣሳቴꬃይ ኮዪያዋዳን ዴዒያዋንቱ ባሬንቱ ኣሳቴꬃባ ቆፒኖ፤ ሺን ጌሻ ኣያናይ ኮዪያዋዳን ዴዒያዋንቱ ጌሻ ኣያናባ ቆፒኖ።</verse>
				<verse number="6">ኣሳቴꬃባ ቆፑሳይ ሃይቁዋ ኣሄ፤ ሺን ጌሻ ኣያናባ ቆፑሳይ ዴዑዋኔ ሳሮቴꬃ ኣሄ።</verse>
				<verse number="7">ኣሳቴꬃባ ቆፑሳይ ፆሳው ኢፆ፤ ኣያው ጎፔ፥ ኣሳቴꬃይ ፆሳ ሂጌው ኤኖ ጌና፤ ቃሲ ኤኖ ጋናዉካ ኣው ዳንዳዬቴና።</verse>
				<verse number="8">ባሬንቱ ኣሳቴꬃው ኤኖ ጊያዋንቱ ፆሳ ናሼቻናው ዳንዳይኪኖ።</verse>
				<verse number="9">ሺን ፆሳ ኣያናይ ሂንቴንቱን ዴዖፔ፥ ጌሻ ኣያናይ ጊያዋዳን ዴዒታፔ ኣቲን፥ ሂንቴ ኣሳቴꬃይ ኮዪያዋዳን ዴዒኪታ። ሺን ኦኒኔ ኪሪስቶሳ ኣያናይ ባይናዋ ጊዶፔ፥ ሄ ኡራይ ኪሪስቶሳዋ ጊዴና።</verse>
				<verse number="10">ሺን ኪሪስቶሲ ሂንቴንቱን ዴዖፔ፥ ሂንቴ ኣሳቴꬃይ ናጋራ ጋሱዋን ሃይቄዳዋ፤ ሺን ሂንቴ ኣያናይ ፂሎቴꬃ ጋሱዋን ሂንቴንቱን ፓፃ ዴዔ።</verse>
				<verse number="11">ሺን ዬሱሳ ሃይቁዋፔ ዴንꬄዳ ፆሳ ኣያናይ ሂንቴ ጊዶን ዴዖፔ፥ ሃይቁዋፔ ኪሪስቶሳ ዴንꬄዳ ፆሳይ ቃሲ ሂንቴንቱን ዴዒያ ባሬ ጌሻ ኣያናን፥ ሃይቂያ ሂንቴ ኣሳቴꬃዉካ ዴዑዋ ኢማና።</verse>
				<verse number="12">ሲሚ ታናዳን ኣማኒያዋንቶ፥ ኑኒ ኣጩዋና ዴዔቶ፤ ኑ ኣሳቴꬃይ ኮዪያዋዳን ዴዓናው ኑሲ ቤሴና።</verse>
				<verse number="13">ኣዪሲ ጎፔ፥ ሂንቴ ሂንቴ ኣሳቴꬃይ ጊያዋዳን ዴዖፔ፥ ሂንቴ ሃይቃና፤ ሺን ሂንቴ ሂንቴ ናጋራ ኦሱዋ ጌሻ ኣያናን ዎꬎፔ፥ ፓፃ ዴዓና።</verse>
				<verse number="14">ፆሳ ኣያናይ ካሌꬂያ ኡባቱ ፆሳ ናና።</verse>
				<verse number="15">ኣዪሲ ጎፔ፥ ኑኒ ኑ ኮሻ ꬎቁ ኦꬂዴ፥ «ኣባ! ታ ኣቦ» ያጊዴ ፄሲያ፥ ኑና ፆሳ ናና ኬሲያ ጌሻ ኣያና ፆሳፔ ኣኬዶፔ ኣቲን፥ ላዔꬁዋ ያያናው ኣይሌ ኬሲያ ኣያና ኣኪቤይኮ።</verse>
				<verse number="16">ፆሳ ኣያናይ ባሬ ሁጴው ኑ ኣያናና ጊዲዴ፥ ኑኒ ፆሳ ናና ጊዲያዋ ማርካቴ።</verse>
				<verse number="17">ኑኒ ኣ ናና ጊዶፔ፥ ኢ ባሬ ኣሳው ሚንጄዳ ኣንጁዋ ላታና፤ ቃሲ ኑኒ ፆሳይ ኪሪስቶሳው ሚንጄዳዋካ ኣናና ላታና፤ ኑኒ ኪሪስቶሳ ዋዪያ ኣናና ሻኮፔ፥ ኣ ቦንቹዋካ ኣናና ሻካና።</verse>
				<verse number="18">ኣዪሲ ጎፔ፥ ኑኒ ሃዒ ዋዬቲያ ዋዪያ ኑሲ ሲንꬃፔ ቆንጫና ቦንቹዋና ጋꬃናው፥ ኡባካ ዳንዳዬቴና ጋዴ ታኒ ቆፓይ።</verse>
				<verse number="19">ፆሳይ ሜꬌዳ ሜꬌታ ኡባይ ፆሳ ናናይ ቆንጫናዋ ሎይꬂ ላሞቲ ኡቴዳ።</verse>
				<verse number="20">ኣዪሲ ጎፔ፥ ሜꬌታ ኡባይ ማዱ ባይናባ ጊዳናዳን፥ ፆሳይ ኣ ቦላ ፒርዴዳ፤ ሲንꬃፔ ዴማና ጊዴ ናሼቻን ናጊ ኡታናዳን ኡዴዳ ፆሳይ ኮዬዳ ዲራው ሃኔዳፔ ኣቲን፥ ሜꬌታ ኡባይ ባሬ ሁጴው ኮዬዳዋን ጊዴና።</verse>
				<verse number="21">ሜꬌታ ኡባይ ባሬ ሁጴው ባሻ ኣይሌቴꬃፔ ኢቲ ጋላሲ ኬሳናዋ፤ ቃሲ ሄ ሜꬌታቱ ፆሳ ናናይ ኣይሌቴꬃፔ ኬሴዳ ቦንቾ ኬሳ ሻካና።</verse>
				<verse number="22">ኣዪሲ ጎፔ፥ ሜꬌታ ኡባይ ኢቲፔ ሃዋ ጋካናው፥ ማጫ ኣሳ ዬሉ ኦይቂና ኦሊያዋዳን፥ ሳኩዋን ኦሊያዋ ኑኒ ኤሬቶ።</verse>
				<verse number="23">ቃሲ ሄዋ ፃላላ ጊዴና፤ ኑኒ፥ ጌሻ ኣያና ፆሳ ባይራ ኢሞታዳን ኡዲዴ ኣኬዳዋንቱ፥ ኑ ሁጴው ቃሲ ፆሳይ ኑና ባሬ ናና ኦꬃናዳኒኔ ኑ ኩሜንꬃ ኣሳቴꬃ ዎዛናዳን ናጊዴ፥ ኑ ጊዶን ኦሌቶ።</verse>
				<verse number="24">ኣዪሲ ጎፔ፥ ኑኒ ፆሳይ ኢማና ጌዳዋን ኣቴዶ። ሺን ኑኒ ፆሳይ ኢማና ጌዳዋ ቤዖፔ፥ ያቲና፥ ሄዌ ናሼቻን ናጊያዋ ጊዴና፤ ኣዪሲ ጎፔ፥ ባሬ ቤዒያዋ ዴማና ጊዴ፥ ናሼቻን ናጊያዌ ኦኔ?</verse>
				<verse number="25">ሺን ኑኒ ቤዔናዋ ዴማና ጊዴ፥ ናሼቻን ናጎፔ፥ ሄዋ ዳንዳዪዴ ናጌቶ።</verse>
				<verse number="26">ሃዋዳን ቃሲ ጌሻ ኣያናይ ኑ ዳቡራ ማዳናው ዬ፤ ኣዪሲ ጎፔ፥ ኑኒ ፆሳ ዎቲ ዎሳናው ቤሲንቶ ኤሮኮ፤ ሺን ጌሻ ኣያናይ ባሬ ሁጴው ቃላን ቆንጪሳናው ዳንዳዬቴና ኦሊያን ኑሲ ጋናቴ።</verse>
				<verse number="27">ቃሲ ኣሳ ዎዛና ቢዲያ ፆሳይ፥ ጌሻ ኣያናይ ኢ ኮዪያዋዳን፥ ፆሳ ናቶ ጋናቲያ ዲራው፥ ጌሻ ኣያና ቆፋይ ኣዬንቶ ኤሬ።</verse>
				<verse number="28">ፆሳይ ባሬና ሲቂያዋንቶ፥ ባሬ ቆፋዳን ፄሴዳዋንቶ፥ ኡባ ዬዉዋ ሎዖቴꬃው ኦꬂያዋ ኑኒ ኤሬቶ።</verse>
				<verse number="29">ፆሳይ ባሬ ናዓይ ጮራ ኢሻቱዋ ጊዶን ባይራ ጊዳናዳን፥ ኢ ካሴ ኤሬዳዋንታ ቃሲ ባሬ ናዓ ማላታናዳን፥ ካሴቲዴ ቆፋ ቃቼዳ።</verse>
				<verse number="30">ፆሳይ ካሴቲዴ ቆፔዳዋንታ፥ ኡንቱንታ ቃሲ ፄሴዳ፤ ሄ ፄሴዳዋንታካ ጌሼዳ፤ ሄ ጌሼዳዋንታካ ቃሲ ቦንቼዳ።</verse>
				<verse number="31">ያቲና፥ ኑኒ ሃዋ ኡባ ዋጋኔ? ፆሳይ ኑ ባጋ ጊዶፔ፥ ኑና ኦኒ ኤቄታናዌ?</verse>
				<verse number="32">ኢ ሃራይ ኣቶ ባሬ ናዓካ ዋዪያፔ ጉዬ ኣሺቤና፤ ሺን ኣ ኑሲ ኡባው ኣꬂዴ ኢሚ ኣጌዳ። ኢ ባሬ ናዓ ኢሜዳዌ ቃሲ ኑሲ ኡባባ ጮ ኢሜኔ?</verse>
				<verse number="33">ፆሳይ ዶሬዳዋንታ ኦኔ ሞታናዌ? ፆሳይ ባሬ ሁጴው ኡንቱንታ ፂሊሴዳ።</verse>
				<verse number="34">ያቲና፥ ኡንቱንቱ ቦላ ፒርዳናው ዳንዳዪያዌ ኦኔ? ሄዋ ጎፔ፥ ሃይቁዋፔ ዴንዲዴ፥ ፆሳፔ ኡሼቻ ባጋና ኡቴዳ፥ ኪሪስቶሲ ዬሱሳ፤ ኢ ቃሲ ኑሲ ጋናቴ።</verse>
				<verse number="35">ሲሚ ኑና ኪሪስቶሳ ሲቁዋፔ ሻካናዌ ኦኔ? ዋዪ ዎይ ሜቱ ዎይ ዬዴርሱ ዎይ ኮሻይ ዎይ ካሉ ዎይ ያሻይ ዎይ ኦላይ ኑና ሻካኔ?</verse>
				<verse number="36">ፆሳ ማፃፋይ፥ «ኑኒ ኔ ዲራው፥ ኡባ ጋላሲ ሃይቄቶ፤ ሹካው ኣፊያ ዶርሳዳን ፓይዴቴቶ» ያጌ።</verse>
				<verse number="37">ሺን ኑኒ ኑና ሲቄዳ ኣኒ ሃ ዬዉዋ ኡባን ኑና ፆኒያዋንቱፔ ኣꬌቶ።</verse>
				<verse number="38">ኣዪሲ ጎፔ፥ ሃይቁዋ ጊዲና፥ ዴዑዋ፥ ኪታንቻቱዋ ጊዲና፥ ሞዲያዋንታ፥ ሃዒ ዴዒያዋንታ ጊዲና፥ ሲንꬃፔ ያናዋ፥ ዎልቃማቱዋ ጊዲና፥ ቦላ ሳሉዋ ጊዲና፥ ጋርሳ ሳዓ፥ ኣይ ሜꬌታ ጊዲናካ፥ ኑ ጎዳ ኪሪስቶሳ ዬሱሳን ዴዒያ ፆሳ ሲቁዋፔ ኑና ሻካናው ዳንዳዬናዋ ታኒ ኤራዲ።</verse>
				<verse number="39">***</verse>
			</chapter>
			<chapter number="9">
				<verse number="1">ታኒ ቱሙዋ ሃሳያይ፤ ታኒ ኪሪስቶሳሳ፤ ቃሲ ዎርዶቲኬ። ጌሻ ኣያናይ ሞዲያ ታ ቲላ ዎዛናይ ታኒ ዎርዶቴናዋ ታው ማርካቴ።</verse>
				<verse number="2">ታው ኣሹዋን ዛሬ ጊዲያ ታናዳን ኣማኒያዋንቶ፥ ታ ዎዛናን ዳሮ ቃሬታይኔ ኣጌና ቆፋይ ዴዔ። ኣዪሲ ጎፔ፥ ታኒ ታ ሁጴው ኡንቱንቱ ዲራው፥ ፆሳ ሼቃፔ ጋርሳና ዴዓሪኪታሻ! ቃሲ ኪሪስቶሳፔካ ሻኬታሪኪታሻ!</verse>
				<verse number="3">***</verse>
				<verse number="4">ኡንቱንቱ ኢስራዔሊያ ኣሳቱዋ፤ ፆሳይ ኡንቱንታ ባሬ ናና ኡዲዴ፥ ባሬ ቦንቹዋ ኡንቱንቱና ሻኬዳ። ኡንቱንቱና ቃላ ጌሊዴ፥ ሂጊያ ኡንቱንቶ ኢሜዳ። ኡንቱንቱ ፆሳው ቤሲያ ኦጊያን ጎዪኒኖ፤ ቃሲ ፆሳይ ኢማና ጌዳዋካ ኣኬዲኖ።</verse>
				<verse number="5">ኡንቱንቱ ዜሬꬃኒ ካሴ ኣዋቱዋ ዛሬ፤ ቃሲ ኪሪስቶሲካ ኣሹዋን ኡንቱንቱ ዛሬ። ኢ፥ ኡባፔ ቦላ ጊዲዴ ሞዲያ፥ ሜꬊናው ጋላቴቴዳዌ ፆሳ። ኣሜንዒ።</verse>
				<verse number="6">ሺን ታኒ፥ «ፆሳይ ኢማና ጌዳዌ ኣታና» ያጊኬ። ኣዪሲ ጎፔ፥ ኢስራዔሊያ ኣሳ ኡባቱ ፆሳይ ዶሬዳዋንታ ጊዲኪኖ።</verse>
				<verse number="7">ቃሲ ኣብራሃሜ ዜሬꬃቱ ኡባቱ ፆሳ ናና ጊዲኪኖ። ፆሳይ ኣብራሃሞሲ፥ «ኔ ዜሬꬃይ ዪሳቃ ባጋና ፄሴታናዋ» ያጌዳ።</verse>
				<verse number="8">ሄዋ ጉሳይ ኡንቱንቱ ፆሳይ ኢማና ጌዳ ኦጊያን ዬሌቴዳ ናናይ ዛሪያዳን ፓይዴታና፤ ሺን ኣሳ ቆፋዳን ዬሌቴዳዋንቱ ፆሳ ናና ጊዲኪኖ ጉሳ።</verse>
				<verse number="9">ኣዪሲ ጎፔ፥ ፆሳይ ኢማና ጊዴ ሃሳዬዳዌ ሃዋ፤ «ታኒ ሃ ጌቴቴዳዋዳን ሄዎዴ ያና፤ ሳራካ ኣቱማ ናዓ ዬላና» ያጌዳ።</verse>
				<verse number="10">ሄዋ ፃላላካ ጊዴና፤ ኢርቢቃ ዬሌዳ ማንቴ ናና ኣዉ ኢቱዋ፤ ኢካ ኑ ኣዉዋ ዪሳቃ።</verse>
				<verse number="11">ሺን ኢቲ ናዓ ዶሬዳ ፆሳይ ባሬ ሁጴው ቆፔዳዋ ጊዳናዳን፥ ፆሳይ ኢርቢቂው፥ «ባይራይ ቴፋው ኣዛዜታና» ያጌዳ፤ ኢ ሄዋ ኡንቱንቱ ዬሌታናፔኔ ኢታባ ዎይ ሎዖባ ኣይኔ ኦꬃናፔ ካሴና ጌዳ። ሄዋ ዲራው፥ ፆሳ ዶሩ ኣ ፄሴዳዋዳኒፔ ኣቲን፥ ኡንቱንቱ ኦꬄዳዋና ጊዴና።</verse>
				<verse number="12">***</verse>
				<verse number="13">ፆሳ ማፃፋይ፥ «ያዪቆባ ሲቃዲ፤ ሺን ኤሳ ኢፃዲ» ያጌ።</verse>
				<verse number="14">ያቲና፥ ኑኒ ዋጋኔ? ፆሳይ ዴሺሲዴ ፒርዲ? ሄዋ ጊዴና።</verse>
				<verse number="15">ኣዪሲ ጎፔ፥ ሙሴው ኢ፥ «ታኒ ማራናው ኮዪያዋንታ ማራና፤ ቃሲ ቃሬታናው ኮዪያዋንቱሲካ ቃሬታና» ያጌዳ።</verse>
				<verse number="16">ሲሚ ፆሳይ ኣሳ ማሪያዌ ኢ ማራናው ኮዪያ ዲራሳፔ ኣቲን፥ ኣሳይ ኮዪያ ዎይ ኦꬂያ ዲራሳ ጊዴና።</verse>
				<verse number="17">ኣዪሲ ጎፔ፥ ፆሳ ማፃፋይ ጊብፄ ካቲያሲ፥ «ታኒ ታ ዎልቃ ኔናን ቤሳናዉኔ ታ ሱንꬃይ ኣላሚያ ኡባን ኦዴታናው፥ ሄዋሲ ታኒ ኔና ካዉꬃዲ» ያጌ።</verse>
				<verse number="18">ሲሚ ፆሳይ ማራና ኮዪያዋ ማሬ፤ ቃሲ ዎዛና ጎርዳና ኮዪያዋ ዎዛና ጎርዴ።</verse>
				<verse number="19">ሲሚ ሂንቴ ታና፥ «ሄዌ ቱማ ጊዶፔ፥ ፆሳይ ኣሳ ባዪዙዋሲ ኣያው ቶሺ? ፆሳይ ጌዳዋ ኢፃዲ ጋናዌ ኦኔ?» ያጋናው ዳንዳዪታ።</verse>
				<verse number="20">ሺን ታ ላጌው፥ ፆሳሲ ዛራናው ኔኒ ኦኔ? ኡርቃፔ ሜꬌቴዳ ሚሻይ ጉዬ ዛሪዴ ባሬና ሜꬌዳዋ፥ «ታና ሃዋዳን ኣዪሲ ሜꬋዲ?» ጊዴ ኦቻናው ዳንዳይ?</verse>
				<verse number="21">ዎይ ኡርቃ ሜꬊያዌ ባሬ ሜꬊያ ኡርቃ ባሬ ኮዪያዋዳን ኦꬃናዉኔ ኢቲ ማላ ኡርቃፔ ኢቱዋ ቦንቾ ሚሻ ኡዲዴ፥ ቃሲ ኢቱዋ ቶሼቴዳ ኦሱዋ ኦꬂያ ሚሻ ኡዲዴ ሜꬋናው ኣው ማቲ ባዌ?</verse>
				<verse number="22">ፆሳይ ኦꬄዳዌ ሃዋና ኢቱዋ። ኢ ባሬ ሃንቁዋ ቤሳናዉኔ ባሬ ዎልቃ ኤሪሳናው ኮዬዳ፤ ኢ ባሬ ሃንቁዋን ፒርዳናዋንታ፥ ባዪዛናው ጊጊ ኡቴዳዋንታ፥ ዳሮ ጌንጩዋን ዳንዳዬዳ።</verse>
				<verse number="23">ቃሲ ኢ ማሬዳዋንቶ፥ ባሬ ቦንቹዋ ኣካናው ጊጊሲ ዎꬄዳዋንቱሲ ኢ ኣይ ኬና ቦንቼቲንቶኔ ቤሳናው ኮዬዳ።</verse>
				<verse number="24">ኑኒ ኢ ፄሴዳዋንታ፤ ሺን ኣዪሁዳ ኣሳ ፃላላፔ ጊዴናን፥ ኣዪሁዳ ጊዴና ኣሳ ጊዶፔካ ፄሴዳ።</verse>
				<verse number="25">ሆሴዓ ማፃፋን ኢ ጊያዌ ሃዋ፤ «ታ ኣሳ ጊዴናዋንታ፥ ‹ታ ኣሳ› ጋዴ ፄሳና። ታኒ ሲቃቤና ዛሪያካ፥ ‹ታ ሲቃቶ› ጋዴ ፄሳና።</verse>
				<verse number="26">‹ሂንቴንቱ ታ ኣሳ ጊዲኪታ› ጊያዋ ኡንቱንቱ ሲሴዳ ሄ ሳዓን፥ ኡንቱንቱ፥ ‹ዴዑዋ ፆሳ ናና› ጌቴቲዴ ፄሴታናዋንታ» ያጌ።</verse>
				<verse number="27">ኢሲያሲ ኢስራዔሊያ ኣሳባ ያጊዴ ሃሳዬዳ፤ «ኢስራዔሊያ ኣሳይ ኣባ ማታን ዴዒያ ሻፊያ ኬና ጊዶፔካ፥ ኡንቱንቱፔ ኣማሬዳዋንቱ ፃላላይ ኣታና።</verse>
				<verse number="28">ኣዪሲ ጎፔ፥ ጎዳይ ሳዓ ቦላን ዴዒያ ኣሳ ኡባ ቦላ ኤሌካ ፒርዳና» ያጌዳ።</verse>
				<verse number="29">ኢሲያሲ ካሴቲዴ፥ «ኡባፔ ዎልቃማ ጎዳይ ኑሲ ኣማሬዳ ዜሬꬃ ኣሼኔንቶ፥ ኑኒ ሶዶማ ካታማዳኒኔ ጋሞራ ካታማዳን ሃኔዶሺን» ያጊ ሃሳዬዳ።</verse>
				<verse number="30">ያቲና፥ ኑኒ ዋጋኔ? ፂሎቴꬃ ኮዪቤና ኣዪሁዳ ጊዴና ኣሳይ ኣማኑዋን ፂሌዳ፤</verse>
				<verse number="31">ሺን ኢስራዔሊያ ኣሳይ ባሬንታ ፂሊሲያ ሂጊያ ኮዬዳዋንቱ ሄ ሂጊያ ዴሚቤይኪኖ።</verse>
				<verse number="32">ኣዪሲ ዴሚቤይኪኖ? ኡንቱንቱ ኦሱዋናፔ ኣቲን፥ ኣማኑዋን ፂሎቴꬃ ኮዪቤና ዲራሳ። ኡንቱንቱ ፆሳ ማፃፋይ፥ «ኣኬኪቴ፤ ታኒ ፂዮኔን ኣሳ ꬉቢያ ሹቻ፥ ኡንቱንቱ ኦጊያን ዛላ ዎꬃና። ሺን ኣኒ ኣማኒያ ኦኒኔ ዬላቴና» ያጊዴ ፃፌቶዋዳን ꬉቢያ ሹቻን ꬉቤቴዲኖ።</verse>
				<verse number="33">***</verse>
			</chapter>
			<chapter number="10">
				<verse number="1">ታናዳን ኣማኒያዋንቶ፥ ታኒ ኢስራዔሊያ ኣሳው ታ ኩሜንꬃ ዎዛናፔ ኣሞቲያዌኔ ፆሳ ዎሲያዌ ኡንቱንቱ ኣታናሳ፤</verse>
				<verse number="2">ኣዪሲ ጎፔ፥ ኡንቱንቱ ፆሳው ኦꬃናው ሎይꬂ ኮዪያዋ ታኒ ማርካታይ፤ ሺን ኡንቱንቱ ፆሳው ኦꬃናው ሎይꬂ ኮዪያ ኮሻይ ቱሙ ኤራቴꬃፔ ጊዴና።</verse>
				<verse number="3">ኣዪሲ ጎፔ፥ ፆሳይ ኣሳ ፂሊሲያ ኦጊያ ኡንቱንቱ ኤሬናን፥ ባሬንቱ ሁጴ ፂሎቴꬃ ኤሳናው ኮዬዲኖ፤ ቃሲ ባሬንቱ ሁጴው ፆሳይ ኣሳ ፂሊሲያ ኦጌው ኤኖ ጊቤይኪኖ።</verse>
				<verse number="4">ኣዪሲ ጎፔ፥ ኣማኔዳ ኡባይ ፂላናዳን፥ ኪሪስቶሲ ሂጊያ ቆፋ ፖሌዳ።</verse>
				<verse number="5">ኣሳይ ሂጌው ኣዛዜቲዴ ፂሊያባው ሙሴ፥ «ሂጊ ኣዛዚያዋ ኦꬂያ ኦኒኔ ሄ ሂጊያን ፓፃ ዴዓና» ያጊ ፃፌዳ፤</verse>
				<verse number="6">ሺን ኣማኑዋን ፂሊያባው ጌቴቴዳዌ ሃዋ፤ «ኔ ዎዛናን፥ ‹ኦኒ ሳሉዋ ፑዴ ባኔ?› ጎፓ። ሄዌ ኪሪስቶሳ ዱጌ ዎꬃናሳ፤</verse>
				<verse number="7">ዎይ ‹ዱጌ ሳዓ ጋርሳ ዎꬋናዌ ኦኔ?› ጎፓ። ሄዌ ኪሪስቶሳ ሃይቁዋፔ ዴንꬃናሳ።</verse>
				<verse number="8">ሺን ኢ ጊያዌ ሃዋ፤ ‹ፆሳ ቃላይ ኔ ማታና፤ ኔ ዶናኒኔ ኔ ዎዛናን ዴዔ› ጌቴቴዳ» ያጌ። ሄዌካ ኑኒ ሂንቴንቶ ኦዲያ ኣማኑዋ ቃላ።</verse>
				<verse number="9">ኔኒ፥ «ዬሱሲ ጎዳ» ጋዴ ኔ ዶናን ማርካቶፔ፥ ቃሲ ፆሳይ ሃይቁዋፔ ኣ ዴንꬄዳዋ ኔ ዎዛናን ኣማኖፔ፥ ኔኒ ኣታና።</verse>
				<verse number="10">ኣዪሲ ጎፔ፥ ኣሳይ ባሬ ዎዛናን ኣማኒዴ ፂሌ፤ ባሬ ዶናንካ ማርካቲዴ ኣቴ።</verse>
				<verse number="11">ፆሳ ማፃፋይ፥ «ኣኒ ኣማኒያ ኦኒኔ ዬላቴና» ያጌ።</verse>
				<verse number="12">ኣዪሁዳ ኣሳኔ ኣዪሁዳ ጊዴና ኣሳ ጊዶን ዱማቴꬃይ ባዋ። ኢቲ ፆሳይ ኡባ ጎዳ፤ ኢ ባሬና ፄሲያ ኡባቶ ዳሮ ኬካ።</verse>
				<verse number="13">ኣዪሲ ጎፔ፥ ፆሳ ማፃፋይ፥ «ጎዳ ሱንꬃ ፄሲያ ኦኒኔ ኣታና» ያጌ።</verse>
				<verse number="14">ያቲና፥ ኡንቱንቱ ኣ ኣማኒቤናዋንታ ጊዶፔ፥ ዎቲ ኣ ፄሳናው ዳንዳዪኖ? ቃሲ ቃላ ሲሲቤናዋንቱ ዋኒ ኣማናናው ዳንዳዪኖ? ቃላ ኦዲያዌ ꬋዮፔ፥ ኡንቱንቱ ዋኒ ሲሳናው ዳንዳዪኖ?</verse>
				<verse number="15">ቃሲ ቃላ ኦዲያዋንቱ ኪቴቴናን ኣጎፔ፥ ኦሱ ዎቲ ኦዴታናው ዳንዳዪ? ኣዪሲ ጎፔ፥ ፆሳ ማፃፋይ፥ «ናሼቺያ ሚሺራቹዋ ኦዲያዋንቱ ዩሳይ ዎቲ ሎዒ!» ያጌ።</verse>
				<verse number="16">ሺን ኡንቱንቱ ኡባይ ዎንጋላው ኣዛዜቲቤይኪኖ፤ ኣዪሲ ጎፔ ኢሲያሲ፥ «ታ ጎዳው፥ ኑኒ ማርካቴዳዋ ኦኒ ኣማኔዴ?» ያጌዳ።</verse>
				<verse number="17">ሲሚ ኣሳይ ቃላ ሲሲዴ ኣማኔ፤ ቃሲ ኢቲ ኡራይ ኪሪስቶሳ ቃላ፥ ኦዲና ሲሴ።</verse>
				<verse number="18">ሺን ኡንቱንቱ ቃላ ሲሲቤናዌ ቱሜ ጋዴ ታኒ ኦቻይ። ቱማ ኡንቱንቱ ሲሴዲኖ፤ ፆሳ ማፃፋይ፥ «ኡንቱንቱ ሃሳያ ኮሻይ ሳዓ ኡባን ላሌቴዳ፤ ኡንቱንቱ ቃላይካ ሳዓ ጋፃ ጋኬዳ» ያጌዳ።</verse>
				<verse number="19">ሺን ኢስራዔሊያ ኣሳቱ ኤሪቤይኪኖዬ ጋዴ ታኒ ኦቻይ። ሙሴ ካሴ፥ «ታኒ ሂንቴንታ ኣሳ ጊዴና ኣሳቱዋን ሴሊሳና፤ ቃሲ ኤያ ኣሳቱዋን ታኒ ሂንቴንታ ሃንቄꬂሳና» ያጌዳ።</verse>
				<verse number="20">ቃሲ ኢሲያሲ ዳሮ ፃሊዴ፥ «ታና ኮዪቤናዋንቶ ቤታዲ፤ ታና ኦቺቤናዋንቶካ ቆንጫዲ» ያጌ።</verse>
				<verse number="21">ሺን ኢስራዔላቱዋባ ኢ ሃሳዪዴ፥ «ጋላሳ ኡባ ኣዛዜቴናዋንቶኔ ታዋ ኢፂያዋንቶ ታ ኩሺያ ሚጫዲ» ያጌ።</verse>
			</chapter>
			<chapter number="11">
				<verse number="1">ያቲና፥ ፆሳይ ባሬ ኣሳ ኢፄዴ ጋዴ ኦቾ? ሄዋ ጊዴና፤ ኣዪሲ ጎፔ፥ ታኒ ታ ሁጴው ኢስራዔሊያ ኣሳ፤ ኣብራሃሜ ዛሬ፤ ቢኒያማ ያራ።</verse>
				<verse number="2">ፆሳይ ኮይሮ ዶሬዳ ባሬ ኣሳቱዋ ኢፄና፤ ፆሳ ማፃፋይ፥ ኤላሳ ታሪኪያ ጊዶን፥ ኤላሲ ኢስራዔላቱዋ ፆሳ ሲንꬃን ዎቲ ሞቲንቶ፥ ሂንቴ ኤሪታ።</verse>
				<verse number="3">«ጎዳው፥ ኡንቱንቱ ሄ ሱንꬃን ናባቱዋ ዎꬌዲኖ፤ ኔ ያርሺያሳካ ኮሌዲኖ። ያቲና፥ ታኒ ታ ፃላላይ ኣታዲ። ቃሲ ኡንቱንቱ ታናካ ዎꬋናው ኮዪኖ» ያጌዳ።</verse>
				<verse number="4">ፆሳይ ኣው ዋጊ ዛሬዴ? «ታኒ ኤቃ ባዓላው ጉልባቲቤና ላፑ ሻዓ ኣሳ ታው ኣሻዲ» ያጌዳ።</verse>
				<verse number="5">ሃዋዳንካ ቃሲ ሃ ዎዲያን፥ ፆሳይ ባሬ ኣꬎ ኬካቴꬃን ዶሬዳ ኣማሬዳ ኣሳቱ ዴዒኖ።</verse>
				<verse number="6">ሺን ኢ ባሬ ኣꬎ ኬካቴꬃን ዶሬዳፔ ኣቲን፥ ኡንቱንቱ ኦሱዋን ኡንቱንታ ዶሪቤና፤ ሄዌ ꬋዮፔ፥ ኣ ኣꬎ ኬካቴꬃይ ቱሙ ኣꬎ ኬካቴꬃ ጊዴና።</verse>
				<verse number="7">ያቲና፥ ኣዬ? ኢስራዔሊያ ኣሳቱ ባሬንቱ ኮዪያዋ ዴሚቤይኪኖ፤ ሺን ፆሳይ ዶሬዳ ኣማሬዳዋንቱ ዴሜዲኖ። ዮኮንቱ ዎዛናይ ሚኔዳ።</verse>
				<verse number="8">ሃዋዳንካ፥ ፆሳ ማፃፋይ፥ «ፆሳይ ኡንቱንቱ ባሬንቱ ኣይፊያን ቤዔናዳኒኔ ባሬንቱ ሃይꬃን ሲሴናዳን፥ ሃዋ ጋካናው ኡንቱንቶ ኣዛላ ኣያና ኢሜዳ» ያጌዳ።</verse>
				<verse number="9">ቃሲ ዳዊቴ ያጌዳ፤ «ኡንቱንቱ ሚያ ጋይታይ ኡንቱንታ ጲሪያዳን ኦይቆ፤ ኡንቱንታ ጉፋንꬆ፤ ኡንቱንቶ ኩሺያ ሺሪ ጪጎ።</verse>
				<verse number="10">ኡንቱንቱ ፄሌናዳን፥ ኡንቱንቱ ኣይፊ ጎዜቶ፤ ኡባ ዎዴ ባሬንቱ ሜቱዋን ቁኒዴ ዴዒኖ» ያጌዳ።</verse>
				<verse number="11">ያቲና፥ ኣዪሁዳቱ ꬉቤቴዳ ዎዴ፥ ዴንዴናዳን ኩንዴዲኖ? ሄዋ ጊዴና፤ ኡንቱንቱ ናጋራ ኦꬄዳ ዲራው፥ ኣቶቴꬃይ ኡንቱንቱ ኣዪሁዳ ጊዴና ኣሳቱዋ ቃናታናዳን፥ ኣዪሁዳ ጊዴና ኣሳው ዬዳ።</verse>
				<verse number="12">ሺን ኣዪሁዳቱ ናጋራ ኦꬄዳ ዲራው፥ ኣላሜው ዳሮ ኣንጁ ዬዳ፤ ቃሲ ኡንቱንቱ ኩንዴꬃይካ ኣዪሁዳ ጊዴና ኣሳው ዳሮ ኣንጁዋ ኣሄዳ። ያቲና፥ ኣዪሁዳቱ ኡባይ ጉጄቲያ ዎዴ፥ ኣንጁ ዎይሳ ኬና ዳራንዴሻ!</verse>
				<verse number="13">ሺን ታኒ ሃዒ ሂንቴንቶ፥ ኣዪሁዳ ጊዴና ኣሳው ሃሳያይ፤ ታኒ ኣዪሁዳ ጊዴና ኣሳው ዬሱሲ ኪቴዳዋ ጊዲያ ዲራው፥ ታ ኦሱዋ ቦንቻና።</verse>
				<verse number="14">ታኒ ታ ዛሬ ጊዲያ ኣሳቱዋ ቃናታንቻቱዋ ኡዶፔ፥ ኦኒ ኤሪ ኡንቱንቱፔ ኣማሬዳዋንታ ኣሼናን ኣጊኬ።</verse>
				<verse number="15">ኣዪሲ ጎፔ፥ ፆሳይ ኡንቱንታ ኢፄዳ ዎዴ፥ ሃ ኣላሚ ፆሳና ሲጌቴዳ። ያቲና ፆሳይ ኡንቱንታ ሺሺ ኣኪያ ዎዴ፥ ሃይቄዳዌ ዴዑዋ ዴማናፔ ኣቲን፥ ኣዬ ሃናኔ?</verse>
				<verse number="16">ኮይሮ ኣይፌ ባጋ ሙናቃይ ኣንጄቴዳዋ ጊዶፔ፥ ሙሜ ሙናቃይካ ቃሲ ኣንጄቴዳዋ ጊዳና፤ ኢቲ ሚꬃ ፃጱ ኣንጄቴዳዋ ጊዶፔ፥ ሃይꬃይ ኡባይካ ቃሲ ኣንጄቴዳዋ ጊዳና።</verse>
				<verse number="17">ሺን ዎራን ዶሌዳ ዎጋራ ሚꬃ ቃንካፔ ኢቱዋ ኢቱዋ ካሬዳሳን፥ ኔና ዎራን ዶሌዳ ዎጋራ ሚꬃ ማላ ሄ ዎጋራና ጋꬂ ቃቼዶ፤ ኔኒ ቃሲ ዛይቲ ኬሲያ ዎጋራ ሚꬃ ፃጱዋና ኢቲፔ ዴዓ።</verse>
				<verse number="18">ሲሚ ኔኒ ሄ ካሬቲ ዎꬌዳ ቃንካቱዋ ቦላን ኦቶሬታናው ቤሴና፤ ሺን ኔኒ ኦቶሬቲያዋ ጊዶፔካ፥ ፃጱ ኔና ቶኬፔ ኣቲን፥ ኔኒ ፃጱዋ ቶኬናዋ ኣኬካ።</verse>
				<verse number="19">ሄዋ ዲራው ኔኒ፥ «ኤ፤ ሺን ቃንካቱ ታኒ ኡንቱንቱ ሳዓን ጌላናዳን ካሬቴዲኖ» ያጋና።</verse>
				<verse number="20">ሄዌ ቱማ፤ ኡንቱንቱ ኣማኒቤና ዲራው፥ ካሬቴዲኖ፤ ኔኒ ኣማኔዳ ዲራው፥ ሄ ሳዓን ኤቃዳ። ሺን ያያፔ ኣቲን፥ ኦቶሮ ቆፋ ቆፖፓ።</verse>
				<verse number="21">ኣዪሲ ጎፔ፥ ፆሳይ ሜꬌታ ቃንካ ማላቲያዋንቶ፥ ኣዪሁዳቶ ቃሬቲቤናዋ ጊዶፔ፥ ኔው ቃሬቲያዋ ማላቲ?</verse>
				<verse number="22">ሲሚ ፆሳ ኬካቴꬃኔ ፃላቴꬃ ቤዓ። ኩንዴዳዋንቶ ኢ ፃላ፤ ሺን ኔኒ ኣ ኬካቴꬃኒ ሚናዴ ዴዖፔ፥ ኢ ኔው ኬካ፤ ሄዌ ꬋዮፔ፥ ኔኒካ ቃሲ ካሬታና።</verse>
				<verse number="23">ኣዪሁዳቱካ ቃሲ ኣማኔናን ኢፂያዋ ኣጎፔ፥ ፆሳይ ካሴ ኡንቱንቱ ዴዒያሳን ዛሪዴ ዎꬃና፤ ኣዪሲ ጎፔ፥ ኢ ኡንቱንታ ዛሪዴ ዎꬃናው ዳንዳዬ።</verse>
				<verse number="24">ኣዪሲ ጎፔ፥ ፆሳይ ሂንቴንታ ዎራን ዴዒያ ኮይሮ ሜꬌታ ዎጋራ ሚꬃፔ ቃንፂዴ፥ ሂንቴንቱ ሜꬌታን ዎራን ዶሎዋንቱዳን ጊዴናን ጋዴን ቶኬዳ ዎጋራ ሚꬃና ጋꬂ ኦይꬄዳዋ ጊዶፔ፥ ያቲና፥ ሄ ካሬቲ ዎꬌዳ ኮይሮ ሜꬌታ ቃንካቱዋ ዛሬꬂዴ፥ ኡንቱንታ ኮይሮ ሜꬌታን ዶሌዳ ባሬንቱ ዎጋራ ሚꬃና ጋꬂ ቃቻናው፥ ኣ ኣዬ ፆናናዌ?</verse>
				<verse number="25">ታናዳን ኣማኒያዋንቶ፥ ታኒ ሂንቴ ኤራናዳን ኮዪያ ቱሙ ፁራ ዬዉ ዴዔ፤ ሄዌ ሂንቴ ሂንቴንታ ሂንቴሬካ፥ ኑኒ ኣꬌዳ ኤራንቻ ያጊዴ ቆፒያዋ ዲጌ፤ ኢስራዔሊያ ኣሳፔ ባጋይ ሲሴናን ኢፄዳ፤ ሺን ሄ ሲሴናን ኢፂያዌ ኣዪሁዳ ጊዴና ኣሳ ኩሜንꬃ ፓይዱ ፆሳኮ ጋካናሲ ጋሚዓና።</verse>
				<verse number="26">ሃዋዳንካ፥ ኢስራዔሊያ ኣሳይ ኡባይ ኣታና፤ ፆሳ ማፃፋይ ሃዋዳን ያጌ፤ «ኣሺያዌ ፂዮኔ ጌቴቲያ ካታማፔ ዪዴ፥ ናጋራ ኦሱዋ ኡባ ያዪቆባ ዛሪያፔ ዲጋና።</verse>
				<verse number="27">ታኒ ኡንቱንቱ ናጋራ ኣቶ ያጊያ ዎዴ፥ ኡንቱንቱና ጌላና ቃላ ጫቁ ሃዋ» ያጌ።</verse>
				<verse number="28">ኣዪሁዳ ጊዴና ኣሳቶ፥ ኣዪሁዳቱ ዎንጋላ ሚሺራቹዋ ባጋና ሂንቴ ዲራው፥ ፆሳና ሞርኬ፤ ሺን ፆሳ ዶሩዋ ባጋና ኣዋቱዋ ዲራው፥ ኡንቱንቱ ኢ ሲቂያዋንታ።</verse>
				<verse number="29">ኣዪሲ ጎፔ፥ ፆሳይ ባሬ ኢሜዳዋ ጉዬ ኣኬና፤ ቃሲ ባሬ ፄሴዳዋ ኢፃዲ ጌና።</verse>
				<verse number="30">ኣዪሁዳ ጊዴናዋንቶ፥ ፆሳው ሂንቴ ካሴና ኣዛዜቲቤይኪታ፤ ሺን ኣዪሁዳቱ ኣዛዜቴናን ኢፄዳ ዲራው፥ ፆሳ ማሮቴꬃ ሃዒ ሂንቴ ኣኬዲታ።</verse>
				<verse number="31">ሃዋዳን፥ ሂንቴ ኣኬዳ ማሮቴꬃ ዲራው፥ ኣዪሁዳቱ ቃሲ ፆሳ ማሮቴꬃ ሃዒ ኣካናዳን፥ ፆሳው ኣዛዜቴናን ኢፄዲኖ።</verse>
				<verse number="32">ኣዪሲ ጎፔ፥ ፆሳይ ኣሳ ኡባ ማራና ማላ፥ ኣሳይ ኡባይ ኣው ኣዛዜቴናን ኢፂያ ሃኖታን ቃቼዳ።</verse>
				<verse number="33">ፆሳ ዱሬቴꬃይ ዎይሳ ኬና ዳሬ? ኣ ኣꬎ ኤራቴꬃይኔ ኣ ኤራቴꬃይ ዎይሳ ኬና ጪሜ? ኣ ፒርዳ ኦዳናዌ ኦኔ? ኢ ባሬ ኦꬂያዋ ኣዪሲ ኦꬂንቶ፥ ኦኔ ኣኬኪያዌ?</verse>
				<verse number="34">ሄዋ ፆሳ ማፃፋይ፥ «ጎዳ ዎዛና ኤሪያዌ ኦኔ? ኣ ዞራናው ዳንዳዪያዌ ኦኔ?</verse>
				<verse number="35">ዎይ ባሬ ኩሺያ ዛራና ማላ፥ ኣው ኢቲባ ኢሜዳዌ ዴዒ?» ያጌ።</verse>
				<verse number="36">ኣዪሲ ጎፔ፥ ኡባባ ኢ ሜꬌዳ፤ ቃሲ ኡባባይካ ኣ ማታኒኔ ኣዉኔ ዴዔ፤ ፆሳው ሜꬊናው ቦንቹ ጊዶ። ኣሜንዒ።</verse>
			</chapter>
			<chapter number="12">
				<verse number="1">ሲሚ ታናዳን ኣማኒያዋንቶ፥ ሂንቴ ሂንቴ ኦናቴꬃ ፆሳ ናሼቺያ ዴዖኔ ጌሻ ያርሹዋ ኡዲዴ፥ ፆሳው ሺሻናዳን፥ ታኒ ሂንቴንታ ፆሳ ማሮቴꬃን ዎሳይ፤ ፆሳው ሂንቴ ጎዪናናው ቤሲያ ቱሙ ኦጊ ሄዋ።</verse>
				<verse number="2">ፆሳይ ሂንቴ ቆፋ ኡባና ዱማዪዴ፥ ሂንቴንታ ላሞፔ ኣቲን፥ ሃ ኣላሚያ ኣሳ ማላቶፒቴ። ሄ ዎዴ ሂንቴ፥ ፆሳ ሼኒ፥ ሎዖባይ፥ ኣ ናሼቺያባይኔ ቃሲ ፖሎ ጊዴዳባይ ኣዬንቶ ኤራኒታ።</verse>
				<verse number="3">ፆሳይ ታው ኢሜዳ ኣꬎ ኬካቴꬃን ታኒ ሂንቴንቶ ኦዳይ። ሂንቴንቱ ቆፓናው ቤሲያዋፔ ኣꬂዴ፥ ኦቶሩዋን ቆፖፒቴ፤ ሄዋ ኣጊዴ፥ ዎዛናማ ኣሳዳን ቆፒቴ፤ ፆሳይ ሂንቴንቶ ሁጲያን ሁጲያን ኢሜዳ ኣማኑዋ ኬናን ሂንቴ ቦላ ፒርዲቴ።</verse>
				<verse number="4">ኑ ኢቲ ቦላ ጊዶን፥ ጮራ ቦላ ቆሞቱ ዴዒኖ፤ ሄ ቆሞቱዋ ኡባዉካ ዱማ ዱማ ኦሱ ዴዔ።</verse>
				<verse number="5">ሃዋዳን፥ ኑኒ ጮራ ኣሳ ጊዶፔካ፥ ኪሪስቶሳ ባጋና ኢቲ ኣሳ። ቃሲ ኑኒ ኢቲ ኣሳቴꬃ ቆሞቱዋዳን፥ ኢቱ ኢቱዋና ኦይቄቲ ኡቴዶ።</verse>
				<verse number="6">ፆሳይ ኑሲ ኢሜዳ ኣꬎ ኬካቴꬃን ዱማ ዱማ ኢሞታይ ዴዔ። ኑ ኢሞታይ ናቤቴꬃ ጊዶፔ፥ ኑሲ ዴዒያ ኣማኑዋ ኬና ኦዳናው ቤሴ።</verse>
				<verse number="7">ሃራቱዋ ማዱሳ ጊዶፔ፥ ሄ ኦሱዋን ሚናናው ቤሴ፤ ታማሪሱሳ ጊዶፔ፥ ሄ ታማሪሱዋን ሚናናው ቤሴ።</verse>
				<verse number="8">ሃራ ኣሳቱዋ ሚኒሱሳ ጊዶፔ፥ ሄ ኦሱዋን ሚናናው ቤሴ። ባሬ ሁጴው ዴዒያባፔ ሃራቱዋሲ ኢሚያ ኦኒኔ ዎዛናፔ ኢሞ። ማታይ ዴዒያ ኡራይ ሚኒሲ ኦꬃናው ቤሴ፤ ሃራቱዋሲ ኬኪያ ኡራይ ናሼቻን ኬካናው ቤሴ።</verse>
				<verse number="9">ሂንቴንቱ ሲቁ ኣሳ ቤሳናው ሲቄቲያዋ ጊዳናው ቤሴና። ኢታባ ኢፂቴ፤ ሎዖባ ሚኒሲዴ ኦይቂቴ።</verse>
				<verse number="10">ኢቱ ኢቱዋና ኢሻቱዋዳን ሲቄቲቴ፤ ኢቱ ኢቱዋ ቦንቺያዋን ናሼቲቴ።</verse>
				<verse number="11">ሚኒዴ ኦꬂቴ፤ ኣዛሎፒቴ፤ ሂንቴ ኩሜንꬃ ዎዛናፔ ጎዳው ኦꬂቴ።</verse>
				<verse number="12">ፆሳይ ሂንቴንቶ ኢማና ጌዳዋን ናሼቲቴ፤ ዋዪያን ጌንጪቴ። ኡባ ዎዴ ፆሳ ዎሲቴ፤</verse>
				<verse number="13">ፆሳ ኣሳቱዋ ኮሺያባን ማዲቴ፤ ኢማꬃ ሞኪቴ።</verse>
				<verse number="14">ሂንቴንታ ዬዴርሲያዋንታ ኣንጂቴ፤ ኡንቱንታ ኣንጂቴፔ ኣቲን፥ ሼቆፒቴ።</verse>
				<verse number="15">ናሼቲያዋንቱና ናሼቲቴ፤ ዬኪያዋንቱናካ ዬኪቴ።</verse>
				<verse number="16">ኣሳ ኡባው ኢቲ ማላ ቆፋ ቆፒቴ፤ ኦꬂያባን ኡባን ሂንቴንታ ቶቺዴ ዴዒቴፔ ኣቲን፥ ኦቶሬቶፒቴ፤ ሂንቴንታ ሂንቴሬካ ኣꬎ ኤራንቻ ጊዴ ቆፖፒቴ።</verse>
				<verse number="17">ኦኒኔ ሂንቴንቶ ኢታባ ኦꬆፔ፥ ሄ ኡራው ኢታባ ኦꬂ ዛሮፒቴ፤ ኣሳ ኡባው ሎዖባ ኦꬃናው ቆፒቴ።</verse>
				<verse number="18">ኣሳ ኡባና ሳሮቴꬃን ዴዓናው፥ ሂንቴ ባጋና፥ ሂንቴንቶ ዳንዳዬቴዳባ ኡባ ኦꬂቴ።</verse>
				<verse number="19">ታናዳን ኣማኒያዋንቶ፥ ሂንቴ ሂንቴ ሁጴው ኣሳው ሃሉዋ ኬሶፒቴ። ፆሳይ ሃሉዋ ኬሳናዳን፥ ኣ ቦላ ኦሊቴ። ኣዪሲ ጎፔ፥ ፆሳ ማፃፋይ፥ «ጎዳይ፥ ‹ታኒ ሃሉዋ ኬሳና፤ ታኒ ኩሺያ ጪጋና› ጌ» ያጌ።</verse>
				<verse number="20">ሺን ፆሳ ማፃፋይ፥ «ኔ ሞርኪ ኮሻቶፔ፥ ሚዛ። ሳሜቶፔ፥ ኡሻ። ኣዪሲ ጎፔ፥ ኔኒ ሄዋ ኦꬂያዋን ኣ ዳሪሳ ዬላያሳ» ያጌ።</verse>
				<verse number="21">ኢታባ ሎዖባን ፆናፔ ኣቲን፥ ኢታባይ ኔና ፆኖፖ።</verse>
			</chapter>
			<chapter number="13">
				<verse number="1">ኣሳይ ኡባይ ጋዲያ ኣዪሲያዋንቱሲ ኤኖ ጋናው ቤሴ፤ ኣዪሲ ጎፔ፥ ፆሳይ ጌናን ዴዒሺን፥ ጋዲያ ኣዪሲያዌ ዴዓናው ዳንዳዬና። ሃዒ ዴዒያ ኣዪሲያዋንቱካ ፆሳይ ዎꬄዳዋንታ።</verse>
				<verse number="2">ሄዋ ዲራው፥ ሃዒ ዴዒያ ኣዪሲያዋንታ ኢፂያ ኦኒኔ ፆሳ ኣዛዙዋ ኢፄ፤ ባሬ ቦላ ፒርዳ ኣሄ።</verse>
				<verse number="3">ኣዪሲ ጎፔ፥ ኣዪሲያዋንቱ ኢታባ ኦꬂያዋንታ ያሻናዋፔ ኣቲን፥ ሎዖባ ኦꬂያዋንታ ያሺኪኖ። ኣዪሲያዎ ያዬናን ኣጋናው ኮያይ? ያቶፔ ሎዖባ ኦꬃ፤ ኢ ኔና ጋላታና።</verse>
				<verse number="4">ኣዪሲ ጎፔ፥ ኢ ኔው ሎዖባ ኦꬃናው፥ ፆሳው ቆማ። ሺን ኔኒ ኢታባ ኦꬆፔ፥ ኢታባ ኦꬄዳዋ ኢ ሴሪያ ዲራው፥ ኣው ያያ፤ ኢ ፆሳ ቆማ። ቃሲ ኢታባ ኦꬂያዋንቱ ቦላ ፆሳ ሃንቁዋ ኢ ኣሄ።</verse>
				<verse number="5">ሄዋ ዲራው፥ ጋዲያ ኣዪሲያዋንቱሲ ኤኖ ጊያዌ ፆሳ ሙራ ፃላላሳ ጊዴናን፥ ሂንቴንቱ ዎዛና ቆፋ ዲራዉካ ኤኖ ጋናው ቤሴ።</verse>
				<verse number="6">ኣዪሲ ጎፔ፥ ጋዲያ ኣዪሲያዋንቱ ባሬንቱ ኦሱዋ ኦꬂያ ዎዴ፥ ፆሳው ኦꬂያ ዲራው፥ ሂንቴ ቃራፃ ቃንፂያዌ ሄዋሳ።</verse>
				<verse number="7">ኡባ ኣሳዉካ ቤሲያዋ ኢሚቴ። ጊራ ጊራናው ቤሲያዎ ጊሪቴ፤ ቃራፃ ቃንፃናው ቤሲያዎ ቃንፂቴ፤ ያያናው ቤሲያዎ ያዪቴ፤ ቦንቹ ቤሲያዋ ቦንቺቴ።</verse>
				<verse number="8">ሂንቴንቱ ኢቱ ኢቱዋና ሲቄታናፔ ኣቲን፥ ሃራ ኣጩ ኦ ቦላኒኔ ዴዖፖ። ኣዪሲ ጎፔ፥ ሃራ ሲቂያ ኦኒኔ ሂጊ ጊያዋ ፖሌዳ።</verse>
				<verse number="9">«ዎሹሞፓ፤ ዎꬎፓ፤ ዉዖፓ፤ ኣሳባ ኣሞቶፓ» ጊያ ኣዛዛቱኔ ሃራ ኣዛዛቱ ኡባቱ፥ «ኔ ሾሩዋ ኔ ሁጲያዳን ሲቃ» ጊያ ኣዛዙዋን ኩሚኖ።</verse>
				<verse number="10">ባሬ ሾሩዋ ሲቂያ ኦኒኔ ኣው ኢታባ ኦꬄና፤ ሄዋ ዲራው፥ ሾሩዋ ሲቂያዌ ሂጊያ ኡባው ኤኖ ጊያዋ።</verse>
				<verse number="11">ጌሚዑሹዋፔ ሂንቴ ቤጎቲያ ሳቲ ሃዒ ጋኬዳ ዲራው፥ ሃ ዎዲያ ኣኬኪቴ። ኣዪሲ ጎፔ፥ ኑኒ ኮይሮ ኣማኔዳ ዎዲያፔ፥ ኑኒ ኣቲያ ዎዲ ሃዒ ኑኮ ማታቴዳ።</verse>
				<verse number="12">ቃማይ ኣꬋናው ሃኔ፤ ጋላሳይ ማታቴዳ። ሲሚ ኑኒ ꬉማ ኦሱዋ ኣጊዴ፥ ፖዑዋን ኦሌታናው፥ ኦላ ሚሻ ማዮይቴ፤</verse>
				<verse number="13">ጋላሲ ፖዑዋን ዴዒያ ኣሳዳን፥ ኣኔ ማራ ዴዖይቴ። ዬꬃኒኔ ማꬁዋን ጊዶፖ፤ ዎሹሙሳኒኔ ዎሹማናው ካጄሉሳና ጊዶፖ፤ ፓሉማኒኔ ቃናቲያን ጊዶፖ።</verse>
				<verse number="14">ሺን ጎዳ ዬሱሲ ኪሪስቶሳ፥ ኦላ ሚሻ ኣ ማዪቴ፤ ሂንቴ ናጋራንቻ ኣሳቴꬃይ ባሬ ዎዛና ኣሙዋ ፖላናዳን፥ ኣው ቆፖፒቴ።</verse>
			</chapter>
			<chapter number="14">
				<verse number="1">ኣማኑዋን ኣዛሊያ ኡራ ሺሺ ኣኪቴ። ሺን ኢ ባሬ ሁጴው ቆፒያባን ኣናና ፓሉሜቶፒቴ።</verse>
				<verse number="2">ኢቲ ኡራ ኣማኑ ኢ ኣያ ሚናኔ ዲጌና። ሺን ኣማኑዋን ኣዛሊያ ኡራይ ጋዴን ሞኬዳባ ፃላላ ሜ።</verse>
				<verse number="3">ኡባባ ሚያ ኡራይ ኡባባ ሜና ኡራ ካꬎፖ፤ ኡባባ ሜና ኡራይካ ኡባባ ሚያ ኡራ ቦላ ፒርዶፖ። ኣዪሲ ጎፔ፥ ፆሳይ ኣ ሺሺ ኣኬዳ።</verse>
				<verse number="4">ሃራ ኣሳ ቆማ ቦላ ፒርዲያዌ ኔኒ ኦኔ? ኢ ኩንዲና ዎይ ዴንዲና ባሬ ጎዳሳ፤ ሺን ጎዳይ ኣ ዴንꬃናው ዳንዳዪያ ዲራው፥ ኢ ኤቃና።</verse>
				<verse number="5">ኢቲ ኡራይ፥ «ሂቃ ጋላሳይ ሃራ ጋላሳቱዋፔ ኣꬌ» ያጊዴ ቆፒያ ዎዴ፥ ሃራይ፥ «ኡባ ጋላሳቱካ ኢቲ ማላ» ጊዴ ቆፔ። ኣሳይ ኡባይ ሁጲያን ሁጲያን ሄዋዳን ኣዪሲ ቆፒንቶ ኣኬኮ።</verse>
				<verse number="6">ኢቲ ጋላሳ ሃራ ጋላሳቱዋፔ ኣꬂዴ ቦንቺያ ኡራይ ጎዳ ቦንቾ ቦንቼ፤ ቁማ ሚያ ኡራይካ ጎዳ ቦንቾ ሜ። ኣዪሲ ጎፔ፥ ኢ ሄ ቁማ ዲራው፥ ፆሳ ጋላቴ። ቁማ ሜናዌካ ጎዳ ቦንቾ ሜናን ኣጌዳ፤ ቃሲ ፆሳ ጋላቴ።</verse>
				<verse number="7">ኣዪሲ ጎፔ፥ ኑፔ ኦኒኔ ባሬ ሁጴ ፃላላው ዴዔና፤ ቃሲ ኦኒኔ ባሬ ሁጴ ፃላላው ሃይቄና።</verse>
				<verse number="8">ኑኒ ፓፃ ዴዖፔ፥ ጎዳው ዴዔቶ፤ ቃሲ ሃይቆፔካ፥ ጎዳው ሃይቄቶ። ሲሚ ኑኒ ፓፃ ዴዖፔ ዎይ ሃይቆፔካ ጎዳሳ።</verse>
				<verse number="9">ሄዋ ዲራው፥ ኪሪስቶሲ ፓፃ ዴዒያዋንቶኔ ሃይቄዳዋንቶ ጎዳ ጊዳናው ሃይቂዴ፥ ሃይቁዋፔ ዴንዴዳ።</verse>
				<verse number="10">ያቲና፥ ኔኒ ኔ ኢሻ ቦላ ኣዪሲ ፒርዳይ? ዎይ ኔኒ ኔ ኢሻ ኣዪሲ ካꬋይ? ኑኒ ኡባይካ ፆሳ ፒርዳ ኦይዲያ ሲንꬃን ኤቃና።</verse>
				<verse number="11">ኣዪሲ ጎፔ፥ ፆሳ ማፃፋይ፥ « ‹ታኒ ጎዳይ ታ ዴዑዋን ጫቃይ፤ ኣሳይ ኡባይ ታ ሲንꬃን ጉልባታና። ቃሲ ታኒ ፆሳ ጊዲያዋ ኣሳይ ኡባይ ማርካታና› ያጋይ» ያጌ።</verse>
				<verse number="12">ሲሚ ኑኒ ሁጲያን ሁጲያን ኑባ ፆሳው ኦዳና።</verse>
				<verse number="13">ሄዋ ዲራው፥ ኑኒ ኢቱ ኢቱዋ ቦላ ፒርዲያዋ ሃዋፔ ሲንꬃው ኣኔ ኣጎይቴ። ሺን ኡባፔ ኣꬂዴ፥ ሂንቴ ኢሻ ꬉቢያባ ዎይ ናጋራን ኦሊያባ ኦꬄናዳን ቆፋ ቃቺቴ።</verse>
				<verse number="14">ታኒ ጎዳ ዬሱሲ ኪሪስቶሳና ዴዒያዋን፥ ባሬ ሁጴው ቱና ጊዲያባይ ባይናዋ ኤራይኔ ኣኬካይ። ሺን ኢቲ ኡራይ ኢቲባ ቱና ጊዴ ቆፖፔ፥ ሄዌ ኣው ቱና ጊዴ።</verse>
				<verse number="15">ኔኒ ሚያባ ዲራው፥ ኔ ኢሻ ቆሆፔ፥ ሲሚ ኔኒ ሲቁዋን ዴዓካ። ኪሪስቶሲ ኣ ዲራው ሃይቄዳ ኣሳ ኔ ሚያ ቁማን ባዪዞፓ።</verse>
				<verse number="16">ሲሚ ኔኒ ሎዖባ ጊያዋ ኣሳይ ካꬎፖ።</verse>
				<verse number="17">ኣዪሲ ጎፔ፥ ፆሳ ካዉቴꬃይ ጌሻ ኣያናይ ኢሚያ ፂሎቴꬃ፥ ሳሮቴꬃኔ ናሼቻ ጊዲያዋፔ ኣቲን፥ ሙሳኔ ኡሻ ጊዴና።</verse>
				<verse number="18">ኣዪሲ ጎፔ፥ ኪሪስቶሳው ሃዋዳን ኦꬂያ ኡራይ ኦኒኔ ፆሳ ናሼቼ፤ ኣሳይካ ኣ ጋላቴ።</verse>
				<verse number="19">ያቶፔ፥ ኣኔ ኑኒ ሳሮቴꬃ ኣሂያባኔ ኑና ኢቱዋ ኢቱዋና ሚኒሲያባ ኡባ ኮዬቶ።</verse>
				<verse number="20">ፆሳ ኦሱዋ ቁማ ዲራው ባዪዞፓ። ቁማይ ኡባይ ጌሻ፤ ሺን ሃራ ኡራ ናጋራን ዬጊያዋ ሙሳይ ኢታ።</verse>
				<verse number="21">ሄዋሲ ኣሹዋ ሜናን ዎይ ኡሻ ኡሼናን ኣጊያዌ ዎይ ኔ ኢሻ ꬉቢያባ ኣያኔ ኦꬄናን ኣጊያዌ ሎዓ።</verse>
				<verse number="22">ሃ ዬዉዋን ኔ ኣማኑዋ ኔፔኔ ፆሳፔ ጊዱዋን ናጋ። ኢቲ ኡራይ ሎዓ ጊዴ ኢ ኣማኔቴዳዋ ኦꬂያ ዎዴ፥ «ታኒ ሎዑዋ ኦꬃዲ» ጊዴ ባሬ ዎዛናኒ ኣማኔቶፔ፥ ሄ ኡራይ ቱሙ ኣንጄቴዳዋ።</verse>
				<verse number="23">ሺን ኢ ሄ ሚያባን ሲꬎፔ፥ ኣ ሙሳይ ኣማኑዋና ጊዴና ዲራው፥ ፆሳይ ኣ ቦላ ፒርዴ፤ ቃሲ ኣማኑ ባይናን ኦꬄዳዌ ኣያዪኔካ ናጋራ።</verse>
			</chapter>
			<chapter number="15">
				<verse number="1">ኑኒ ኣማኑዋን ሚኔዳዋንቱ ዳቡራንቻቱዋ ቶኩዋ ቶካናው ቤሴ፤ ኑኒ ኑ ፃላላ ናሼቻናው ቤሴና።</verse>
				<verse number="2">ኑኒ ሁጲያን ሁጲያን ኑ ኢሻ ማዳናው፥ ኣማኑዋን ኣ ሚኒሳናዉኔ ናሼቻናው ቤሴ።</verse>
				<verse number="3">ኣዪሲ ጎፔ፥ ሃራይ ኣቶ ኪሪስቶሲካ ባሬና ናሼቺቤና። ሺን ፆሳ ማፃፋይ፥ «ኔና ቦሬዳዋንቱ ቦሬዳ ቦሪ ታ ቦላ ዎꬌዳ» ጌዳዋዳን ሃኔዳ።</verse>
				<verse number="4">ፆሳ ማፃፋይ ኑሲ ኢሚያ ጌንጫኒኔ ሚኖታን ኑኒ ዴማና ጊዴ ናሼቻን ናጊ ኡቴዳዌ ዴዓና ማላ፥ ፆሳ ማፃፋን ፃፌቴዳ ኡባባይ ኑና ታማርሳናው ፃፌቴዳ።</verse>
				<verse number="5">ሂንቴንቱ ኡባይ ኢቲ ዎዛና ጊዲዴ፥ ኢቲ ቃላን ፆሳ፥ ኑ ጎዳ ዬሱሲ ኪሪስቶሳ ኣዉዋ፥ ቦንቻና ማላ፥ ጌንጩዋኔ ሚኖቴꬃ ኢሚያ ፆሳይ፥ ሂንቴንቶ ኪሪስቶሲ ዬሱሲ ኦꬄዳዋዳን፥ ኢቱ ኢቱዋና ኢቲፔ ዴዒያ ኢቲ ቆፋ ኢሞ።</verse>
				<verse number="6">***</verse>
				<verse number="7">ሄዋ ዲራው፥ ኪሪስቶሲ ሂንቴንታ ሞኬዳዋዳን፥ ፆሳ ቦንቾ ኢቱ ኢቱዋ ሞኪቴ።</verse>
				<verse number="8">ኣዪሲ ጎፔ፥ ፆሳይ ኣማኔቴዳዋ ጊዲያዋ ኤሪሳናው፥ ፆሳይ ኣዋቶ ኢማና ጌዳዋ ቱማያናዉኔ ኣዪሁዳ ጊዴና ኣሳይ ፆሳ ኣ ማሮቴꬃ ዲራው ቦንቻናው ኪሪስቶሲ ኣዪሁዳቶ ቆማ ጊዴዳዋ ሂንቴንቶ ኦዳይ። ሄዋ ፆሳ ማፃፋይ፥ «ሄዋ ዲራው፥ ታኒ ኔና ኣዪሁዳ ጊዴና ኣሳ ጊዶን ጋላታና፤ ኔ ሱንꬃካ ሳባና» ያጌ።</verse>
				<verse number="9">***</verse>
				<verse number="10">ቃሲካ፥ «ኣዪሁዳ ጊዴና ኣሳቶ፥ ፆሳ ኣሳቱዋና ናሼቲቴ» ያጌ።</verse>
				<verse number="11">ቃሲካ ጉጂዴ፥ «ሂንቴንቶ፥ ኣዪሁዳ ጊዴና ኣሳቶ ኡባቶ፥ ጎዳ ጋላቲቴ፤ ኣሳው ኡባው፥ ኣ ጋላቲቴ» ያጌ።</verse>
				<verse number="12">ቃሲካ ኢሲያሲ፥ «ኢሴይ ዜሬꬃይ ዪዴ ኣዪሁዳ ጊዴና ኣሳ ሞዳናው ዴንዳና። ቃሲ ኡንቱንቱ ኣ ባጋና ዴማና ጊዴ ናሼቻን ናጋና» ያጌ።</verse>
				<verse number="13">ሂንቴንቱ ኣካና ጊዴ ናሼቻን ናጊያዌ ጌሻ ኣያና ዎልቃን ዲጫናዳን፥ ሂንቴንቶ ኢማና ጌዳ ፆሳይ፥ ሂንቴ ኣ ኣማኒያ ዲራው፥ ሂንቴንቶ ናሼቻኔ ሳሮቴꬃ ኩንꬂዴ ኢሞ።</verse>
				<verse number="14">ታናዳን ኣማኒያዋንቶ፥ ሂንቴንቱን ሎዖቴꬃይኔ ኤራቴꬃይ ኡባይ ኩሜዳዋኔ ቃሲ ኢቱ ኢቱዋ ዞራናው ዳንዳዪያዋ ታኒ ታ ሁጴው ኤራዲ።</verse>
				<verse number="15">ሺን ታኒ ሂንቴንታ ኢቲባ ኢቲባ ጉጃ ቆፊሳናው፥ ሃ ዳቢዳቢያ ጊዶን ኣይኔ ያዬናን ሂንቴንቶ ፃፋዲ። ታኒ ኪሪስቶሳ ዬሱሳ ቆማ ጊዳዴ፥ ኣዪሁዳ ጊዴና ኣሳው ኦꬃናዳን፥ ፆሳይ ታው ኣꬎ ኬካቴꬃ ኢሜዳ ዲራው፥ ታኒ ኣይኔ ያያቤይኬ፤ ኣዪሁዳ ጊዴና ኣሳይ ጌሻ ኣያና ባጋና ፆሳው ጌሻ ጊዲዴ፥ ኣ ናሼቺያ ያርሹዋ ጊዳናዳን፥ ፆሳ ዎንጋላ ሚሺራቹዋ ኦዲያዋን ጌሻቴꬃን ኦꬃይ።</verse>
				<verse number="16">***</verse>
				<verse number="17">ሄዋ ዲራው፥ ታኒ ኪሪስቶሳ ዬሱሳን ጊዳዴ ፆሳው ኦꬂያባን ጬቄታናው ዳንዳያይ።</verse>
				<verse number="18">ኣዪሁዳ ጊዴና ኣሳይ ፆሳው ኣዛዜታናዳን፥ ኪሪስቶሲ ታ ባጋና ቃላን፥ ኦሱዋን፥ ማላን፥ ማላታ ዎልቃኒኔ ጌሻ ኣያና ዎልቃን ኦꬄዳዋ ፃላላ ታኒ ኦዳናፔ ኣቲን፥ ሃራባ ኦዳናው ፃሊኬ። ሄዋ ዲራው፥ ዬሩሳላሜፔ ዶማዴ፥ ኢሊዋሪቆና ጌቴቲያ ጋዲያ ጋካናው ዩያዴ፥ ኪሪስቶሳ ዎንጋላ ሚሺራቹዋ ዉርሳ ኦዳዲ።</verse>
				<verse number="19">***</verse>
				<verse number="20">ሃዋዳንካ፥ ታኒ ሃራ ኣሳይ ዶሜዳዋ ቦላን ዶሜናዳን፥ ኪሪስቶሳ ሱንꬃይ ፄሴቲቤናሳን ዎንጋላ ሚሺራቹዋ ኦዳናው ኣሞታዲ።</verse>
				<verse number="21">ሺን ፆሳ ማፃፋይ፥ «ኣባይ ሃዋ ጋካናው ኦዴቲቤናዋንቱ ኣ ቤዓናዋንታ፤ ቃሲ ኣባ ሲሲቤናዋንቱ ኣኬካናዋንታ» ያጌ።</verse>
				<verse number="22">ሄዋ ዲራው፥ ታኒ ጮራ ዎዴ ሂንቴንቱኮ ያናው ኮያይ፤ ሺን ያናው ዳንዳያቤይኬ።</verse>
				<verse number="23">ሺን ታኒ ሃዒ ሃ ሄራን ታ ኦሱዋ ዉርሴዳ ዲራዉኔ ጮራ ላይꬃፔ ዶማዴ ሂንቴንታ ባዴ ቤዓናው ላሞቴዳ ዲራው</verse>
				<verse number="24">ሃዒካ ሂንቴንቱኮ ባና ጋዴ ቆፓይ፤ ታኒ ኢሲፔኔ ጌቴቲያ ጋዲያ ባዴ ሂንቴንታ ቤዓናው ኮያይ፤ ቃሲ ኣማሬዳ ዎዲያ ሂንቴንታ ቤዓዴ ናሼቶዋፔ ጉዪያን፥ ኢሲፔኔ ቢሺን፥ ሂንቴ ታና ማዳና ማላ ኮያይ።</verse>
				<verse number="25">ሺን ሃዒ ታኒ ፆሳ ኣሳቱዋ ማዳናው፥ ዬሩሳላሜ ባይ።</verse>
				<verse number="26">ኣዪሲ ጎፔ፥ ማቂዶኒያኔ ኣካዪያ ጌቴቲያ ጋዲያን ዴዒያ ዎሳ ጎሌ ኣሳቱ ዬሩሳላሜን ዴዒያ ሂዬሳቱዋሲ ሚሻ ኢማናው ኮዬዲኖ።</verse>
				<verse number="27">ኡንቱንቱ ባሬንቱ ሁጴው ሃዋ ኦꬃናው ቆፋ ቃቼዲኖ። ኡንቱንቱ ሄ ሂዬሳቱዋ ማዳናዌ ኡንቱንቶ ኣጩ ዴዔ፤ ኣዪሲ ጎፔ፥ ኣዪሁዳቱ ባሬንቱ ኣያና ኣንጁዋ ኣዪሁዳ ጊዴና ኣሳቱዋና ሻኬዳዋ ጊዶፔ፥ ኣዪሁዳ ጊዴና ኣሳቱካ ቃሲ ባሬንቶ ዴዔዳባን ኣዪሁዳቱዋ ማዳናው ቤሴ።</verse>
				<verse number="28">ሄዋ ዲራው፥ ታኒ ሃ ኦሱዋ ዉርሴዳዋፔ ጉዪያኒኔ ኡንቱንቶ ሺቄዳ ሚሻ ኡባ ኢሜዳዋፔ ጉዪያን፥ ኢሲፔኔ ባዴ ሂንቴ ማታና ኣꬋና።</verse>
				<verse number="29">ታኒ ሂንቴንቱኮ ቢያ ዎዴ፥ ኪሪስቶሳ ኣንጁ ታናን ኩሚና ባናዋ ኤራይ።</verse>
				<verse number="30">ታናዳን ኣማኒያዋንቶ፥ ታው ፆሳ ሂንቴ ዎሲዴ፥ ዎሳን ሂንቴ ታናና ሚናናዳን፥ ጎዳ ዬሱሲ ኪሪስቶሳ ባጋናኔ ጌሻ ኣያናይ ኢሚያ ሲቆቴꬃን ታኒ ሂንቴንታ ዎሳይ።</verse>
				<verse number="31">ታኒ ዪሁዳን ዴዒያ ኣማኔናዋንቱፔ ኣታናዳኒኔ ቃሲ ታኒ ዬሩሳላሜን ኦꬂያ ኦሱ ያኒ ዴዒያ ፆሳ ኣሳቱዋ ናሼቺያዋ ጊዳናዳን፥ ፆሳ ዎሲቴ።</verse>
				<verse number="32">ቃሲ ፆሳይ ጎፔ፥ ታኒ ሂንቴንቱኮ ናሼቻን ባዴ፥ ሂንቴ ማታን ሼምፓና።</verse>
				<verse number="33">ሳሮቴꬃ ፆሳይ ሂንቴንቱና ኡባና ጊዶ። ኣሜንዒ።</verse>
			</chapter>
			<chapter number="16">
				<verse number="1">ኪንኪሪያ ጌቴቲያ ካታማን ዴዒያ ኣማኒያ ኣሳና ኦꬂያ ኑ ሚቻታ ፔባ ሎዖ ማጫ ኣሳ ጊዲያዋ ታኒ ሂንቴንታ ኤሪሳይ።</verse>
				<verse number="2">ሂንቴንቱ ኢዞ ጌሻቱ ጎዳ ሱንꬃን ሞኪያዋዳን ሞኪቴ፤ ቃሲ ኢዛ ሂንቴንቱፔ ኮዪያዌ ኣያ ጊዶፔካ፥ ኢዞ ማዲቴ፤ ኣዪሲ ጎፔ፥ ኢዛ ባሬ ሁጴው ጮራ ኣሳ ማዳው፤ ቃሲ ታና ታ ሁጴዉካ ዳሪሳ ማዳው።</verse>
				<verse number="3">ኪሪስቶሳ ዬሱሳ ኦሱዋ ታናና ኢቲፔ ኦꬂያ ጲሪስቂሊሲኔ ኢዚ ኣሲና ኣቂላሲ ታ ሳሮቶዋ ኦዲቴ።</verse>
				<verse number="4">ኡንቱንቱ ታ ሼምፑዋ ዲራው፥ ባሬንቱ ሼምፑዋ ኣꬂ ኢሜዲኖ። ኡንቱንታ ታ ፃላላ ጊዴናን፥ ኣዪሁዳ ጊዴና ኣሳ ኣማኒያ ኣሳይ ኡባይካ ጋላቴ።</verse>
				<verse number="5">ቃሲ ኡንቱንቱ ጎሊያ ኣማኒያ ኣሳይ ሺቂያሳ ኡዲዴ ጋኬቲያ ኣሳ ኡባ ሳሮ ጊቴ። ኢሲያ ጋዲያን ኪሪስቶሳ ኮይሮ ኣማኔዳ ታ ሲቂያ ኤፓኔቶሳው፥ ታ ሳሮቶዋ ኦዲቴ።</verse>
				<verse number="6">ሂንቴንቶ ሎይꬃ ዳቡሬዳ ማይራሞ ሳሮቲቴ።</verse>
				<verse number="7">ታናና ቃሾ ጎሌን ዴዔዳ ታ ዳቦ ጊዴዳ ኣዪሁዳቱዋ፥ ኣንዲሮኒቆሳኔ ዩኒያሳ ሳሮቲቴ። ዬሱሲ ኪቴዳዋንቱ ጊዶን ኡንቱንቱ ሎይꬂ ኤሬቴዳዋንታ። ቃሲ ኡንቱንቱ ኪሪስቶሳ ታፔ ካሴና ኣማኔዲኖ።</verse>
				<verse number="8">ጎዳና ኢቲፔቴꬃን ዴዒያ ታ ሲቆ ላጊያ ኣምፒሊያቶሳው ታ ሳሮቶዋ ኦዲቴ።</verse>
				<verse number="9">ኪሪስቶሳ ኦሱዋ ኑናና ኢቲፔ ኦꬂያ ኡርባኖሳኔ ታኒ ሲቂያ ኢስፃኩሳ ሳሮቲቴ።</verse>
				<verse number="10">ኪሪስቶሳና ኢ ዴዒያዌ ኤሬቲና ፓጪያ ፆኔዳ ኣጴሊሳው ታ ሳሮቶዋ ኦዲቴ፤ ኣሪስፆቢሎሳ ሶይ ኣሳዉካ ታ ሳሮቶዋ ኦዲቴ።</verse>
				<verse number="11">ታ ዳቦ ጊዴዳ ኣዪሁዳዊያ ሄሮዲዮናኔ ኪሪስቶሳ ኣማኒያ ናርሲሴሳ ሶይ ኣሳ ሳሮቲቴ።</verse>
				<verse number="12">ጎዳ ኦሱዋን ዳቡሪያ ቲሩፋይናኔ ቲሩፎሶ ጌቴቲያ ማጫዋንታ ሳሮቲቴ፤ ቃሲ ጎዳው ዳሮ ዳቡራዴ ኦꬂያ ሲቂያ ፔርሲሶ ሳሮቲቴ።</verse>
				<verse number="13">ጎዳ ኦሱዋን ሎይꬂ ኤሬቴዳ ሩፎሳዬዉኔ ታና ባሬ ናዓዳን ማዴዳ ኣ ዳዪው ታ ሳሮቶዋ ኦዲቴ።</verse>
				<verse number="14">ታ ሳሮቶዋ ኣሲንኪሪቶሳው፥ ፒሌጎናው፥ ሄርሜሳው፥ ፓቲሮባሳዉኔ ኡንቱንቱና ዴዒያ ኣማኒያ ኢሻቱዋ ኡባው ኦዲቴ።</verse>
				<verse number="15">ፒሌጎና፥ ዩሎ፥ ኔሪያ፥ ኣ ሚቻቶ፥ ኦሉምፖሳኔ ኡንቱንቱና ዴዒያ ፆሳ ኣሳቱዋ ኡባ ሳሮቲቴ።</verse>
				<verse number="16">ጌሻ ኣሳው ቤሲያ ዬሬታ ዬሬቲዴ፥ ኢቱ ኢቱዋ ሳሮቲቴ፤ ኪሪስቶሳን ኣማኒያዋንቱ ኡባቱ ሂንቴንታ ሳሮ ያጌዲኖ።</verse>
				<verse number="17">ታናዳን ኣማኒያዋንቶ፥ ኣሳ ጊዶን ሻኮቴꬃ ሜꬊያዋንታ፥ ኣሳ ኣማኖ ꬉቦ ጊዲያዋንታኔ ሂንቴ ታማሬዳ ቲሚርቲያና ጋኬቴናዋ ታማሪሲያዋንታ ኣኬካናዳን፥ ታኒ ሂንቴንታ ዎሳይ። ኡንቱንቱኮ ሺቆፒቴ።</verse>
				<verse number="18">ኣዪሲ ጎፔ፥ ሄዋ ማላባ ኦꬂያዋንቱ ባሬንቱ ኡሉዋሲ ኦꬂኖፔ ኣቲን፥ ኑ ጎዳ ዬሱሲ ኪሪስቶሳው ኦꬂኪኖ፤ ባሬንቱ ላቢያ ሃሳያኒኔ ቂꬊያን ኢታባ ቆፔና ኣሳ ዎዛና ባሌꬂኖ።</verse>
				<verse number="19">ዎንጋላው ሂንቴ ኣዛዜቴዳዋ ኣሳይ ኡባይ ሲሴዳ። ሄዋ ዲራው፥ ታኒ ሂንቴባን ናሼታይ፤ ሺን ሎዖቴꬃው ሂንቴ ኣꬌዳ ኤራንቻ ጊዳናዳኒኔ ቃሲ ኢታባው ኣሺኬ ጊዳናዳን ኮያይ።</verse>
				<verse number="20">ሳሮቴꬃ ፆሳይ ሴፃና ሂንቴ ጌዲያፔ ጋርሳና ሃኬና ማታ ዎዴ ጋጫና። ኑ ጎዳ ዬሱሲ ኪሪስቶሳ ኣꬎ ኬካቴꬃይ ሂንቴንቱና ጊዶ።</verse>
				<verse number="21">ታናና ኦꬂያ ፂሞቶሴ ሂንቴንታ ሳሮ ያጌ፤ ቃሲ ሃዋዳንካ፥ ታ ዳባቱ ሉቂዮሲ፥ ያሶኒኔ ሶሲጳፂሮሲ ሂንቴንታ ሳሮ ያጊኖ።</verse>
				<verse number="22">ታኒ፥ ፃርፂዮሲ፥ ሃ ዳቢዳቢያ ፃፌዳዌ፥ ሂንቴንቶ ጎዳ ሱንꬃን ሳሮታ ኪታይ።</verse>
				<verse number="23">ኣማኒያ ኣሳይ ኡባይ ኣ ሶዪን ሺቂያ ታ ሲራ ጋዮሲ ሂንቴንታ ሳሮ ያጌ፤ ካታማ ሚሻ ኦይቂያ ኤራስፆሲኔ ኑ ኢሻይ ቁዋርፆሲ ሂንቴንታ ሳሮ ያጊኖ።</verse>
				<verse number="24">ኑ ጎዳ ዬሱሲ ኪሪስቶሳ ኣꬎ ኬካቴꬃይ ሂንቴንቱና ኡባና ጊዶ። ኣሜንዒ።</verse>
				<verse number="25">ኑኒ ፆሳ ጋላቴቶ። ታኒ ዎንጋላ ባጋና ዬሱሲ ኪሪስቶሳባ ኦዴዳዋዳኒኔ ዳሮ ዎዲያፔ ጌሚዴ፥ ሃዒ ቆንጬዳ ቱማቴꬃዳን፥ ሂንቴ ኣማኑዋን ሂንቴንታ ፆሳይ ሚኒሳናው ዳንዳዬ።</verse>
				<verse number="26">ሺን ሃዒ ናባቱ ፃፌዳዋ ባጋና ቱማቴꬃይ ቆንጪያን ኤሬታናዳን ኦꬄዳ፤ ቃሲ ኣሳ ኡባይ ፆሳ ኣማኒዴ ኣዛዜታናዳን፥ ሜꬊና ፆሳ ኣዛዙዋን፥ ሃ ኣላሚያን ዴዒያ ኣሳ ዜሬꬃ ኡባው ቆንጬዳ።</verse>
				<verse number="27">ኣꬌዳ ኤራቴꬃይ ኣ ፃላላው ዴዒያ ኢቲ ፆሳው ዬሱሲ ኪሪስቶሳ ባጋና ሜꬊናው ቦንቹ ጊዶ። ኣሜንዒ።</verse>
			</chapter>
		</book>
		<book number="46">
			<chapter number="1">
				<verse number="1">ታኒ፥ ፆሳ ሼኒያን ዬሱሲ ኪሪስቶሲ ኪቴዳዋ ጊዳናው ፄሴቴዳ ጳዉሎሲኔ፥ ኑ ኢሻ ሶስቴኒሲ፥</verse>
				<verse number="2">ቆሮንቶሳን ዴዒያ ፆሳ ኣማኒያ ኣሳቱዋሲ፥ ዬሱሲ ኪሪስቶሳን ጌዬዳዋንቱሲኔ፥ ኑሲ ጎዳ ጊዲያ ኑ ጎዳ ዬሱሲ ኪሪስቶሳ ሱንꬃ ኡባ ሳዓን ፄሲያ ኡባቱዋና ጌሻ ጊዳናው ፄሴቴዳዋንቱሲ ሃ ዳቢዳቢያ ፃፌቶ።</verse>
				<verse number="3">ፆሳይ፥ ኑ ኣዉኔ ኑ ጎዳይ ዬሱሲ ኪሪስቶሲ ሂንቴንቱሲ ኣꬎ ኬካቴꬃኔ ሳሮቴꬃ ኢሞ።</verse>
				<verse number="4">ፆሳይ ኪሪስቶሳ ዬሱሳ ባጋና ሂንቴንቱሲ ኢሜዳ ኣꬎ ኬካቴꬃ ዲራው፥ ታኒ ኡባ ዎዴ ሂንቴንቱሲ ፆሳ ጋላታይ።</verse>
				<verse number="5">ታኒ ኪሪስቶሳሲ ማርካቲያዌ ሂንቴንቱን ሚኔዳ ዲራው፥ ሂንቴ ኡባባኒ፥ ሃሳያ ኡባን ኤራቴꬃ ኡባን፥ ኣኒ ዱሬቴዲታ።</verse>
				<verse number="6">***</verse>
				<verse number="7">ሃዋዳን ሂንቴ ኑ ጎዳ ዬሱሲ ኪሪስቶሳ ዩሳ ናጊሺን፥ ኣያና ኢሞታፔ ሃራይ ኣቶ ኢቱኔ ሂንቴንቱሲ ፓጬና።</verse>
				<verse number="8">ቃሲ ኑ ጎዳ ዬሱሲ ኪሪስቶሳ ጋላሳን ሂንቴ ካꬌ ባይናዋንታ ጊዳናዳን፥ ዉርሴꬃይ ጋካናው ኢ ሂንቴንታ ሚኒሳናዋ።</verse>
				<verse number="9">ባሬ ናዓ ኑ ጎዳ ዬሱሲ ኪሪስቶሳ ኢቲፔቴꬃው ሂንቴንታ ፄሴዳ ፆሳይ ኣማኔቴዳዋ።</verse>
				<verse number="10">ሺን ታናዳን ኣማኒያዋንቶ፥ ኢቲ ዎዛናኒኔ ኢቲ ቆፋን ኢቲፔ ጊዳናፔ ኣቲን፥ ሻኮቴꬃይ ሂንቴ ጊዶን ዴዔና ማላ፥ ሂንቴ ኡባይ ኢቲ ሃሳያ ሃሳያናዳን፥ ኑ ጎዳ ዬሱሲ ኪሪስቶሳ ሱንꬃን ታኒ ሂንቴንታ ዎሳይ።</verse>
				<verse number="11">ኣዪሲ ጎፔ፥ ታናዳን ኣማኒያዋንቶ፥ ቃሎዓ ሶይ ኣሳይ ሂንቴንቱባ፥ ሂንቴ ጊዶን ዋላሳይ ዴዒያዋ፥ ታው ኦዴዲኖ።</verse>
				<verse number="12">ታኒ ጊያዌ ሃዋ፤ ሂንቴንቱ ሁጲያን ሁጲያን፥ «ታኒ ጳዉሎሳዋ። ታኒ ኣጲሎሳዋ። ታኒ ኬፋዋ። ታኒ ኪሪስቶሳዋ» ያጊታ።</verse>
				<verse number="13">ኪሪስቶሲ ሻኬቴዴ? ሂንቴንቱ ዲራው፥ ማስቃሊያ ቦላ ሚሲማሪያን ꬊሼቲዴ ካቄቴዳዌ ጳዉሎሴ? ዎይ ሂንቴ ጳዉሎሳሲ ጊዳናው ፃማቄቴዲቴ?</verse>
				<verse number="14">ታኒ ቃሪሲጶሳፔኔ ጋዮሳፔ ኣቲን፥ ሂንቴንቱፔ ኦናኔ ፃማቃቤና ዲራው፥ ፆሳ ጋላታይ።</verse>
				<verse number="15">ሄዋ ዲራው፥ ኦኒኔ ሂንቴንታ ታው ጊዳናዳን ፃማቄቴዲታ ጋናው ዳንዳዬና።</verse>
				<verse number="16">ቃሲ፥ ኤ፥ ኢስፂፋኖሳ ሶይ ኣሳካ ታኒ ፃማቃዲ። ሺን ሃራ ጉጃዴ ፃማቃዲታንቶኔ ዎዛና ኣꬂኬ።</verse>
				<verse number="17">ኣዪሲ ጎፔ፥ ኪሪስቶሲ ታና ሚሺራቹዋ ቃላ ኦዳና ማላ ኪቴዳፔ ኣቲን፥ ፃማቃና ማላ ኪቲቤና፤ ቃሲ ኪሪስቶሲ ማስቃሊያ ቦላ ሃይቄዳዌ ሜላ ጊዴና ማላ፥ ታኒ ኣሳ ኣꬌዳ ኤራቴꬃ ቃላን ታማሪሲኬ።</verse>
				<verse number="18">ኣዪሲ ጎፔ፥ ኪሪስቶሲ ማስቃሊያ ቦላ ሃይቄዳዋ ኦዲያ ቃላይ ꬋዪያዋንቱሲ ኤያቴꬃ። ሺን ኑሲ ኣቲያዋንቱሲ ፆሳ ዎልቃ።</verse>
				<verse number="19">ፆሳ ማፃፋይ፥ «ታኒ ኤራንቻቱዋ ኣꬌዳ ኤራቴꬃ ባዪዛና፤ ቃሲ ኣኬካንቻቱዋ ኣኬካካ ꬋዪሳና» ያጌ።</verse>
				<verse number="20">ኣꬌዳ ኤራንቻይ ሃቃን ዴዒ? ሂጊያ ታማሪሲያዌ ሃቃን ዴዒ? ዎይ ሃ ኣላሚያ ፆናናው ፓሉሜቲያዋንቱ ዋናንዲኖሻ? ፆሳይ ሃ ሳዓ ኣꬎ ኤራቴꬃይ ኤያቴꬃ ጊዲያዋ ቤሴዳ!</verse>
				<verse number="21">ኣዪሲ ጎፔ፥ ኣሳይ ባሬ ሁጴ ኣꬎ ኤራቴꬃን ባሬና ፆሳ ኤሬና ማላ፥ ፆሳይ ባሬ ኣꬎ ኤራቴꬃን ዲጊዴ፥ ኑኒ ኦዲያ ኤያ ቃላን ኣማኒያዋንታ ኣሻናው ቆፔዳ።</verse>
				<verse number="22">ኣዪሁዳቱ ማላታ ኦቺኖ። ቃሲ ጊሪኬ ኣሳቱ ኣꬎ ኤራቴꬃ ዎልቃማ ኮሻ ኮዪኖ።</verse>
				<verse number="23">ሺን ኑኒ ማስቃሊያ ቦላ ሚሲማሪያን ꬊሼቲዴ ካቄቴዳ ኪሪስቶሳባ ኦዴቶ። ሄዌ ኣዪሁዳቱዋሲ ꬉቦ፤ ቃሲ ኣዪሁዳ ጊዴናዋንቱሲ ኤያቴꬃ።</verse>
				<verse number="24">ሺን ፆሳይ ፄሴዳዋንቱሲ ኣዪሁዳቱሲካ ጊሪካቱሲካ ኑኒ ኦዲያ ፆሳ ዎልቃይኔ ኣ ኣꬎ ኤራቴꬃይ ኪሪስቶሳ።</verse>
				<verse number="25">ኣዪሲ ጎፔ፥ ፆሳ ኤያቴꬃይ ኣሳ ኣꬌዳ ኤራቴꬃፔ ኣꬌ፤ ቃሲ ኣ ላፋቴꬃ ጌቴቲያዌካ ኣሳ ሚኖቴꬃፔ ሚኔ።</verse>
				<verse number="26">ሲሚ ታናዳን ኣማኒያዋንቶ፥ ፆሳይ ሂንቴንታ ፄሲያ ዎዴ ሂንቴ ዎይሳ ማላ ኣሴንቶ ቆፒቴ። ኣሳ ቆፋን ሂንቴ ጊዶን ኣꬎ ኤራንቻቱ፥ ዎልቃማቱኔ ꬎቃ ሼሻቱ ዳራ ጊዲኪኖ።</verse>
				<verse number="27">ሺን ፆሳይ ኣꬌዳ ኤራንቻቱዋ ዬላያናው፥ ኣላሚያን ዴዒያ ኤያቱዋ ዶሬዳ፤ ቃሲ ሚናቱዋ ዬላያናው፥ ኣላሚያን ዴዒያ ላፋቱዋ ዶሬዳ።</verse>
				<verse number="28">ፆሳይ ሃ ኣላሚያን ዎልቃማባ ጊዴ ቆፒያዋ ꬋዪሳናው፥ ሃ ኣላሚያ ማዴናባ ካꬌቶባኔ ሃኒቤናባ ዶሬዳ።</verse>
				<verse number="29">ሄዋ ዲራው፥ ኦኒኔ ፆሳ ሲንꬃን ጬቄታናው ቤሴና።</verse>
				<verse number="30">ሺን ፆሳይ ሂንቴንቱሲ ኪሪስቶሲ ዬሱሳ ዴዑዋ ኡዲ ኢሜዳ። ኪሪስቶሲ ኑሲ ኣꬎ ኤራቴꬃ፥ ፂሎቴꬃ፥ ጌሻቴꬃኔ ኣቶቴꬃ ጊዴዳ።</verse>
				<verse number="31">ሄዋ ዲራው፥ ፆሳ ማፃፋይ፥ «ጬቄቲያ ኡራይ ኦኒኔ ጎዳይ ኦꬄዳዋን ጬቄቶ» ያጌ።</verse>
			</chapter>
			<chapter number="2">
				<verse number="1">ታናዳን ኣማኒያዋንቶ፥ ታኒ ፆሳ ቱማቴꬃ ፁራ ሂንቴንቱሲ ኦዳናው ሂንቴንቱኮ ዬዳ ዎዴ፥ ꬎቃ ቃላኒኔ ኣꬌዳ ኤራቴꬃን ኦዳናው ያቤይኬ።</verse>
				<verse number="2">ኣዪሲ ጎፔ፥ ታኒ ሂንቴንቱና ዴዓዴ፥ ዬሱሲ ኪሪስቶሳፔኔ ቃሲ ማስቃሊያ ቦላ ሚሲማሪያን ꬊሼቲዴ ኢ ካቄቴዳዋፔ ኣቲን፥ ሃራባ ኤሬናዳን፥ ታ ቆፋ ቃቻዲ።</verse>
				<verse number="3">ታኒ ዳቡራኒኔ ያሻን ዳሮ ኮኮርሳን ሂንቴንቱና ዴዓዲ።</verse>
				<verse number="4">ታኒ ታማሪሲያዋኔ ኦዲያዋ ፆሳ ኣያናኒኔ ዎልቃን ቆንጪሳይፔ ኣቲን፥ ጪማ ጊዲዴ ኣꬌዳ ኤራቴꬃ ቃላና ጊዴና።</verse>
				<verse number="5">ሄዋ ዲራው፥ ሂንቴ ኣማኑ ፆሳ ዎልቃናፔ ኣቲን፥ ኣሳ ኣꬎ ኤራቴꬃን ዜምፒቤና።</verse>
				<verse number="6">ኑኒ ኣያናን ዎዛናማቱዋ ጊዶን ኣꬎ ኤራቴꬃ ሃሳዬቶ። ሺን ሄዌካ ሃ ኣላሚያ ኣꬎ ኤራቴꬃ ጊዴና፤ ዎይ ሃ ኣላሚያ ሞዲያ ꬋዪያዋንቱ ኣꬎ ኤራቴꬃ ጊዴና።</verse>
				<verse number="7">ሺን ኑኒ ኦዲያ ኣꬎ ኤራቴꬃይ፥ ፆሳይ ካሴቲዴ፥ ጮራ ዎዲያፔ ካሴ ኑ ቦንቹዋሲ ዶሬዳ ኣሳፔ ጌሜዳ ኣ ፁራ ኣꬎ ኤራቴꬃ።</verse>
				<verse number="8">ሃ ኣላሚያ ሞዲያዋንቱፔ ኦኒኔ ሃ ኣꬎ ኤራቴꬃ ኤሪቤና። ኡንቱንቱ ኤሬዳዋ ጊዲንቶ፥ ቦንቾ ጎዳ ማስቃሊያ ቦላ ሚሲማሪያን ꬊሺዴ ካቂኪኖ።</verse>
				<verse number="9">ሺን ፆሳ ማፃፋይ፥ «ኦኒኔ ኣይፊያን ቤዒቤናዌ፥ ሃይꬃንካ ሲሲቤናዌ፥ ቃሲ ኦኒኔ ባሬ ዎዛናን ቆፒቤናዌ ፆሳይ ባሬና ሲቂያዋንቱሲ ጊጊሴዳዋ» ጊያዋዳን ኑኒ ሃሳዬቶ።</verse>
				<verse number="10">ፆሳይ ባሬ ፁራ ዬዉዋ ባሬ ኣያናን ኑና ኤሪሴዳ፤ ኣዪሲ ጎፔ፥ ጌሻ ኣያናይ ፆሳባ ሃራይ ኣቶ ጌሜዳ ዬዉዋ ኡባ ቢዴ።</verse>
				<verse number="11">ኣዪሲ ጎፔ፥ ኣሳን ዴዒያ ኣሳ ኣያናፔ ኣቲን፥ ኣሳባ ኤሪያዌ ኦኔ? ሃዋዳንካ፥ ቃሲ ፆሳባ ፆሳ ኣያናፔ ኣቲን፥ ኦኒኔ ኤሬና።</verse>
				<verse number="12">ኑኒ ፆሳይ ኑሲ ኢሜዳባ ኡባ ኤራናው ኢ ኑሲ ዬዴዳ ኣያና ኣኬዶፔ ኣቲን፥ ኣላሚያ ኣያና ኣኪቤይኮ።</verse>
				<verse number="13">ኑኒ ኣያና ዬዉዋ ኣያና ዬዉዋና ጋꬂዴ፥ ጌሻ ኣያናይ ኑና ታማሪሴዳ ቃላን ሃዋ ሃሳዬቶፔ ኣቲን፥ ኣሳ ኣꬎ ኤራቴꬃይ ኑና ታማሪሴዳ ቃላን ሃሳዮኮ።</verse>
				<verse number="14">ሺን ጌሻ ኣያናይ ባይና ኣሳይ ፆሳ ኣያና ዬዉዋ ኣኬና፤ ኣዪሲ ጎፔ፥ ሄዌ ኣው ኤያቴꬃ። ዬዉ ጌሻ ኣያናን ፓጬቲያ ዲራው፥ ኢ ኤራናው ዳንዳዬና።</verse>
				<verse number="15">ሺን ጌሻ ኣያናይ ዴዒያ ኣሳይ ኡባባ ሻኬ፤ ሺን ኢ ባሬ ሁጴው ኦናኒኔ ሻኬቴና።</verse>
				<verse number="16">ኣዪሲ ጎፔ፥ ፆሳ ማፃፋይ፥ «ጎዳ ዎዛና ኤሪያዌ ኦኔ? ኣ ዞራናው ዳንዳዪያዌ ኦኔ?» ያጌ። ሺን ኑሲ ኪሪስቶሳ ዎዛናይ ዴዔ።</verse>
			</chapter>
			<chapter number="3">
				<verse number="1">ታናዳን ኣማኒያዋንቶ፥ ታኒ ጌሻ ኣያናይ ዴዒያ ኣሳሲ ሃሳዪያዋዳን፥ ሂንቴንቱሲ ሃሳያናው ዳንዳያቤይኬ። ሺን ሃ ኣላሚያ ኣሳሲ ሃሳዪያዋዳኒኔ ኣማኑዋን ሚኒቤና ኪሪስቶሳን ዴዒያ ጉꬃ ናና ማላ ኣሳሲ ሃሳዪያዋዳን ሃሳያዲ።</verse>
				<verse number="2">ሂንቴንቱ ቢሮ ሚኖ ቁማ ማናው ዳንዳይቤና ዲራው፥ ታኒ ሂንቴንታ ማꬃ ፓካዲ፤ ሃራይ ኣቶ፥ ሃዒካ ዳንዳይቤይኪታ።</verse>
				<verse number="3">ኣዪሲ ጎፔ፥ ሂንቴ ሃዒካ ሃ ኣላሚያ ኣሳዳን ዴዒታ። ሂንቴንቱ ሃ ኣላሚያ ኣሳ ጊዲያዋ ሂንቴ ጊዶን ዴዒያ ቃናቲኔ ፓሉማይ ኤሪሴኔ? ቃሲ ሃ ኣላሚያ ኣሳዳን ሲሜሬቲታ።</verse>
				<verse number="4">ኣዪሲ ጎፔ፥ ሂንቴንቱፔ ኢቱ፥ «ታኒ ጳዉሎሳዋ» ጎፔ፥ ሃራይ ቃሲ፥ «ታኒ ኣጲሎሳዋ» ጎፔ፥ ሃ ኣላሚያ ኣሳ ማላ ጊዲኪቴ?</verse>
				<verse number="5">ያቲና፥ ኣጲሎሲ ኦኔ? ጳዉሎሲ ኦኔ? ኑኒ ሂንቴንታ ኣማንꬄዳ ፆሳ ካሊያዋንታ። ፆሳይ ኑሲ ሁጲያን ሁጲያን ኢሜዳ ኦሱዋ ኦꬄቶ።</verse>
				<verse number="6">ታኒ ፑቲያ ቶካዲ፤ ኣጲሎሲ ሃꬃ ኡሼዳ፤ ሺን ፆሳይ ፑቲያ ዲቼዳ።</verse>
				<verse number="7">ሄዋ ዲራው፥ ዲቺያ ፆሳፔ ኣቲን፥ ቶኪያዌካ ሃꬃ ኡሺያዌካ ኣያኔ ጊዴና።</verse>
				<verse number="8">ቶኪያዌኔ ሃꬃ ኡሺያዌ ኢቲ ማላ፤ ሺን ፆሳይ ሁጲያን ሁጲያን ኣ ዳቡራ ኬና ኣው ዎይታና።</verse>
				<verse number="9">ኑኒ ፆሳሲ ኢቲፔ ኦꬂያ ኣ ኦሳንቻቱዋ ጊዲያ ዲራው፥ ሂንቴ ኣ ኦሱዋ ሳዓ። ቃሲካ ሂንቴ ፆሳ ጎሊያ።</verse>
				<verse number="10">ፆሳይ ታው ኢሜዳ ኣꬎ ኬካቴꬃን ኤራንቻ ኣናፂያዳን፥ ጎሊያ ባሱዋ ባሳዲ። ሃራ ኡራይ ኣ ቦላ ኬፄ። ሺን ኣ ቦላ ኬፂያ ኦኒኔ ዎቲ ኬፂንቶ፥ ባሬ ሁጴው ናጌቶ።</verse>
				<verse number="11">ኣዪሲ ጎፔ፥ ፆሳይ ዬሱሲ ኪሪስቶሳ ፃላላ ባሶ ኦꬂዴ ዎꬄዳ። ኣፔ ሃራ ባሱዋ ባሳናው ኦኒኔ ዳንዳዬና።</verse>
				<verse number="12">ሺን ሃ ባሱዋ ቦላ ኦኒኔ ዎርቃን ጊዲና፥ ቢራን ጊዲና፥ ኣልዖ ሹቻን ጊዲና፥ ሚꬃን ጊዲና፥ ጋታን ዎይ ማቃን ኬፆፔ፥</verse>
				<verse number="13">ኣሳ ኡባ ኦሱ ቆንጪያ ኬሳናዋ። ኣዪሲ ጎፔ፥ ታማን ቆንጫና ዲራው፥ ሄ ጋላሳይ ኣሳ ኡባ ኦሱዋ ቤሳና። ኣሳይ ኡባይ ባሬ ኦሱዋ ዎቲ ኦꬄዴንቶኔ ታማይ ፓጫና።</verse>
				<verse number="14">ኦኒኔ ባሱዋ ቦላ ኬፄዳ ኦሱ ሚኒዴ ኣቶፔ፥ ኢ ዎይታ ኣካናዋ።</verse>
				<verse number="15">ኦ ኦሱኔ ጉዴቶፔ፥ ሄ ኡራይ ቆሄታና። ኢ ባሬ ሁጴው ኣታና፤ ሺን ታማ ጊዶፔ ኬሲ ኣኮዋዳን ኣታና።</verse>
				<verse number="16">ሂንቴንቱ ፆሳይ ኣቂያ ጌሻ ጎሊያ ጊዲያዋኔ ፆሳ ኣያናይ ሂንቴንቱን ዴዒያዋ ኤሪኪቴ?</verse>
				<verse number="17">ኦኒኔ ፆሳ ጌሻ ጎሊያ ኮሎፔ፥ ፆሳይ ኣ ኮላና። ኣዪሲ ጎፔ፥ ፆሳይ ኣቂያ ጌሻ ጎሊ ጌሻ፤ ሄ ጌሻ ጎሊካ ሂንቴንታ።</verse>
				<verse number="18">ኦኒኔ ባሬ ሁጲያ ጪሞፖ። ሂንቴንቱፔ ኦኒኔ ባሬና ሃ ኣላሚያን ኣꬎ ኤራንቻ ያጊዴ ቆፖፔ፥ ኣꬎ ኤራንቻ ጊዳናው፥ ኤያ ጊዶ።</verse>
				<verse number="19">ኣዪሲ ጎፔ፥ ሃ ኣላሚያ ኣꬎ ኤራቴꬃይ ፆሳ ሲንꬃን ኤያቴꬃ። ፆሳ ማፃፋይ፥ «ፆሳይ ኣꬎ ኤራንቻቱዋ ኡንቱንታ ኡንቱንቱ ጌኒያን ኦይቄ» ያጌ።</verse>
				<verse number="20">ቃሲ፥ «ኣꬌዳ ኤራንቻቱዋ ቆፋይካ ማዱ ባይናዋ ጊዲያዋ ጎዳይ ኤሬ» ያጌ።</verse>
				<verse number="21">ሄዋ ዲራው፥ ኦኒኔ ኣሳን ጬቄቶፖ። ኣዪሲ ጎፔ፥ ኡባባይካ ሂንቴዋ።</verse>
				<verse number="22">ጳዉሎሲካ፥ ኣጲሎሲካ፥ ኬፋይካ፥ ሃ ኣላሚካ፥ ዴዑካ፥ ሃይቁካ፥ ሃዒ ዴዒያዌካ፥ ሲንꬃፔ ያናዌክ፥ ኡባይካ ሂንቴዋ።</verse>
				<verse number="23">ሂንቴንቱ ኪሪስቶሳዋንታ፤ ኪሪስቶሲካ ፆሳዋ።</verse>
			</chapter>
			<chapter number="4">
				<verse number="1">ኣሳይ ኑና ኪሪስቶሳው ኦꬂያዋንቱዳኒኔ ፆሳ ጎሌን ዴዒያ ፁራ ናጊያ ኣሳዳን ቆፖ።</verse>
				<verse number="2">ያቲዴ ሄ ኣሳቱ ባሬንቱ ጎዳሲ ኣማኔቴዳዋንታ ጊዲዴ፥ ቤታናው ኮሼ።</verse>
				<verse number="3">ሺን ሂንቴ ዎይ ሃራይ ታ ቦላ ፒርዶፔ፥ ኣይኔ ጊዴና። ሃራይ ኣቶ፥ ታኒካ ታ ሁጲያን ፒርዲኬ።</verse>
				<verse number="4">ኣዪሲ ጎፔ፥ ታኒ ታ ሁጲያን ኣያኔካ ኤሪያባይ ባዋ፤ ሺን ታና ሄዌ ፂሊሴና። ታና ፒርዲያዌ ጎዳ።</verse>
				<verse number="5">ሄዋ ዲራው፥ ጎዳይ ꬉማኒ ጌሜዳባ ፖዑዋ ኬሲያዌ፥ ዎዛና ቆፋ ቆንጪሲያዌ ያና ዎዲ ጋካናሲ ኦ ቦላኒኔ ኦናኔ ፒርዶፒቴ። ሄ ዎዴ፥ ኣሳይ ኡባይ ሁጲያን ሁጲያን ፆሳፔ ሳባ ዴማናዋ።</verse>
				<verse number="6">ታናዳን ኣማኒያዋንቶ፥ ሂንቴንቱፔ ኦኒኔ ኢቱ ታማሪሲያዋ ሳቢዴ፥ ሃራይ ታማሪሲያዋ ቦሬና ማላ፥ «ፆሳ ማፃፋን ፃፌቴዳዋ ቦንቻ» ያጊያዋ ሂንቴ ኑናና ታማራና ማላ፥ ሂንቴ ዲራው፥ ታባኔ ኣጲሎሳባ ሌሚሱዋዳን ኦዳዲ።</verse>
				<verse number="7">ኣዪሲ ጎፔ፥ ሃራቱዋፔ ኔና ኦኔ ꬎቂሴዳዌ? ኔኒ ፆሳፔ ኣካቤናባይ ኔው ኣዬ ዴዒያዌ? ያቲና፥ ኔኒ ኣኬዳዋ ጊዶፔ፥ ኣዪሲ ኣካቤናዋዳን ጬቄታይ?</verse>
				<verse number="8">ሃዒ ሂንቴ ካሌዲታ። ሃዒ ዱሬቴዲታ። ኑኒ ባይናን ሂንቴሬካ ካዉቴዲታ። ኑኒካ ሂንቴንቱና ካዉታናዳን፥ ሂንቴ ካዉቴዲቴንቶ ሎዓ ሺን።</verse>
				<verse number="9">ኣዪሲ ጎፔ፥ ታው ማላቲያዋዳን፥ ኑኒ ሃ ሳዓሲ፥ ኪታንቻቱዋሲኔ ኣሳሲ ካሳ ጊዴዳ ዲራው፥ ፆሳይ ኑና ዬሱሲ ኪቴዳዋንታ ሃይቁዋሲ ፒርዴቴዳ ኣሳዳን፥ ኡባፔ ዉርሴꬃ ኦꬄዳ።</verse>
				<verse number="10">ኑኒ ኪሪስቶሳ ዲራው ኤያ፥ ሺን ሂንቴ ኪሪስቶሳን ኣꬌዳ ኤራንቻ። ኑኒ ዳቡራንቻ፥ ሺን ሂንቴ ሚና። ሂንቴንቱ ቦንቼቴዳዋንታ፥ ሺን ኑኒ ቶሼቴዳዋንታ።</verse>
				<verse number="11">ሃ ዎዲ ጋካናሲ፥ ኑኒ ኮሻቴቶ፤ ሳሜቴቶ፤ ካሎቴቶ፤ ዴሼቴቶ። ቃሲ ዴዒያ ሳዓ ꬋዪዴ ዩዬቶ።</verse>
				<verse number="12">ኑኒ ኑ ኩሺያን ኦꬂዴ ዳቡሬቶ። ኑና ኣሳይ ሼቂያ ዎዴ፥ ኣንጄቶ። ኑና ዬዴርሲ ዩዪያ ዎዴካ ዳንዳዬቶ።</verse>
				<verse number="13">ኑ ቦላ ኢታባ ሃሳዪያ ዎዴ፥ ኑኒ ሎዖ ቃላ ዛሬቶ። ኑኒ ሃዋ ጋካናሲካ፥ ሃ ሳዓ ፒቱዋኔ ኡባባ ቡራ ጊዴዶ።</verse>
				<verse number="14">ታኒ ታ ሲቂያ ናናዳን፥ ሂንቴንታ ሴራናው ሃዋ ፃፋዲፔ ኣቲን፥ ዬላያናው ፃፋቤይኬ።</verse>
				<verse number="15">ኣዪሲ ጎፔ፥ ኪሪስቶሳን ሂንቴንታ ዲቺያ ታሙ ሻዓ ኣሳይ ሂንቴንቱሲ ዴዖፔካ፥ ሂንቴንቱሲ ኢቲ ኣዉዋፔ ሃራይ ባዋ። ኣዪሲ ጎፔ፥ ታኒ ሚሺራቹዋ ቃላ ሂንቴንቱሲ ኣሄዳዋዳን፥ ኪሪስቶሳ ዬሱሳን ሂንቴንቱሲ ኣዉዋ ጊዳዲ።</verse>
				<verse number="16">ሲሚ ታናዳን ሃኒቴ ያጋዴ ሂንቴንታ ዎሳይ።</verse>
				<verse number="17">ሄዋ ዲራው፥ ጎዳን ኣማኔቴዳ ታ ሲቂያ ታ ናዓ ፂሞቶሳ ሂንቴንቱኮ ኪታዲ። ኢ ኡባ ሳዓን ዴዒያ ኣማኒያ ኣሳ ኡባው ታኒ ታማሪሲያ ኪሪስቶሳ ዬሱሳን ዴዒያ ታ ኦጊያ ሂንቴንታ ሃሳዪሳናዋ።</verse>
				<verse number="18">ታኒ ሂንቴንታ ቤዓናው ሂንቴንቱኮ ዬናባ ማላቲና፥ ኦቶሬቲያ ኢቲ ኢቲ ኣሳቱ ዴዒኖ።</verse>
				<verse number="19">ሺን ጎዳይ ጎፔ፥ ታኒ ሂንቴንቱኮ ኤሌካ ባዴ ሄ ኦቶሬቲያ ኣሳቱዋሲ ሃሳያ ጊዴናን፥ ኡንቱንቱ ዎልቃ ኤራና።</verse>
				<verse number="20">ኣዪሲ ጎፔ፥ ፆሳ ካዉቴꬃይ ፆሳ ዎልቃናፔ ኣቲን፥ ሃሳያና ጊዴና።</verse>
				<verse number="21">ታኒ ሂንቴንቱኮ ሙሪያ ፃምዓና ዮዬ ዎይ ሲቁዋናኔ ኣሺኬ ኣያናና ዮ? ሃቃዋ ዶሪቴ?</verse>
			</chapter>
			<chapter number="5">
				<verse number="1">ሂንቴንቱ ጊዶን ፖኮ ዎሹማ ኦሱ ዴዒያዌ ዚጊሬቴ፤ ሄዋ ማላ ፖኮ ዎሹማ ኦሱ ሃራይ ኣቶ፥ ፆሳ ኣማኔና ኣሳ ጊዶኒኔ ባዋ። ኣዪሲ ጎፔ፥ ባሬ ኣዉዋ ማቻቶ ኣኬዳ ኣሳይ ዴዔ።</verse>
				<verse number="2">ሂንቴንቱካ ኦቶሬቴዲታ። ሄዋፔ ሂንቴ ካዮታናው ቤሴኔ? ሄዋ ማላ ፖኮ ኦሱዋ ኦꬄዳ ቢታኒ ሂንቴ ጊዶፔ ኪቻናው ቤሴ።</verse>
				<verse number="3">ኣያ ጊዲናካ ታኒ ታ ኣሳቴꬃን ሂንቴንቱና ዴዔናኒ ꬋዮፔካ፥ ኣያናን ሂንቴንቱና ዴዓይ። ሃዒ ሂንቴንቱና ዴዒያዋዳን ሃናዴ፥ ሄዋ ማላ ኦሱዋ ኦꬄዳ ቢታኒያ ቦላ ኑ ጎዳ ዬሱሲ ኪሪስቶሳ ሱንꬃን ፒርዳዲጋዲ። ሂንቴንቱኔ ታ ኣያናይ ኑ ጎዳ ዬሱሲ ኪሪስቶሳ ዎልቃና ኢቲፔ ሺቂዴ፥</verse>
				<verse number="4">***</verse>
				<verse number="5">ሄ ቢታኒያ ኣያናይ ጎዳ ዬሱሲ ፒርዳው ዪያ ጋላሳን ኣታና ማላ፥ ናጋራን ኩሜዳ ኣ ቦላ ኮላናዳን ሴፃናሲ ሂንቴ ኢማናዳን፥ ታኒ ፒርዳዲ።</verse>
				<verse number="6">ሂንቴንቱ ጬቁ ሎዓ ጊዴና። ጉꬃ ኢርሹ ሙናቃ ኡባ ዴንꬂያዋ ኤሪኪቴ?</verse>
				<verse number="7">ሂንቴንቱ ኦራꬃ ጊዳና ማላ፥ ናጋራ ኢርሹ ጫሌዳዋ ኬሲቴ። ሂንቴንቱ ኢርሹ ባይና ሙናቃ ማላ። ኣዪሲ ጎፔ፥ ኑ ፓሲጋ ዶርሳይ፥ ኪሪስቶሲ ያርሼቴዳ።</verse>
				<verse number="8">ሄዋ ዲራው፥ ኑኒ ኡኪꬃ ባላ ሱሬቴꬃኒኔ ቱማቴꬃን ቦንቻናፔ ኣቲን፥ ጫላ ኢርሹዋን፥ ኢታቴꬃ ኢርሹዋኒኔ ጌላቴꬃ ኢርሹዋን ቦንቾኮ።</verse>
				<verse number="9">ዎሹማናው ቆፒያዋንቱና ሂንቴ ኢቲፔ ጋኬቴና ማላ፥ ሂንቴንቱሲ ዳቢዳቢያ ፃፋዲ።</verse>
				<verse number="10">ታኒ ጊያዌ ሃ ኣላሚያን ዴዒያ ዎሹማናው ቆፒያዋንቱፔ ዎይ ዮራቲያዋንቱፔ፥ ካዪሶቲያዋንቱፔኔ ዎይ ኤቃው ጎዪኒያዋንቱፔ ኡባካ ሻኬታና ማላ ጊዴና። ሄዋ ጊዶፔ፥ ሃ ኣላሚያፔ ሂንቴ ሻኬቲ ባናው ቤሴ ጉሳ።</verse>
				<verse number="11">ሺን ኢሻቱዋ ሃዒ ጌቴቲያዋንቱፔ ኢቱኔ ዎሹማናው ቆፒያዋንቱ ዎይ ሚሻው ዮራቲያዋንቱ ዎይ ኤቃው ጎዪኒያዋንቱ ዎይ ኣሳ ሱንꬃ ባይዚያዋንቱ ዎይ ማꬆቲያዋንቱ ዎይ ዉዒያዋንቱና ሂንቴንቱ ኢቲፔቴꬃ ኦꬄና ማላ፥ ታኒ ሂንቴንቱሲ ፃፋዲ። ሄዋንቱ ማላና ሃራይ ኣቶ፥ ቁማካ ኢቲፔ ሞፒቴ።</verse>
				<verse number="12">ኣዪሲ ጎፔ፥ ዎሳ ጎሌፔ ካሬና ዴዒያዋንቱ ቦላ ፒርዳናው ታና ኣዬ ጋꬂ? ሂንቴንቱ ጊዶን ዎሳ ጎሌን ዴዒያዋንቱ ቦላን ሂንቴ ፒርዲኪቴዬ?</verse>
				<verse number="13">ሺን ካሬና ዴዒያዋንቱ ቦላን ፆሳይ ፒርዳና። ሄ ኢታባ ኦꬂያ ኡራ ሂንቴ ጊዶፔ ኬሲዲጊቴ።</verse>
			</chapter>
			<chapter number="6">
				<verse number="1">ሂንቴንቱፔ ኢቲ ኡራሲ ባሬ ኢሻና ሞቱ ዴዒያባ ጊዶፔ፥ ኣማኒያዋንቱ ቦላ ፒርዴታናዋ ባሺዴ፥ ኣማኔናዋንቱ ቦላ ፒርዴታናው ዋኒ ፃሊዴ ቢ?</verse>
				<verse number="2">ኣማኒያዋንቱ ኣላሚያ ቦላ ፒርዳናዋ ኤሪኪቴ? ያቲና፥ ኣላሚያ ቦላ ሂንቴ ፒርዳናዋንታ ጊዶፔ፥ ኡባባፔ ጉፂያዋ ፒርዳናው ዳንዳይኪቴ?</verse>
				<verse number="3">ሃ ዴዑዋባይ ኣቶ ሺን፥ ኣማኒያዋንቱ ኪታንቻቱዋ ቦላ ፒርዳናዋ ኤሪኪቴ?</verse>
				<verse number="4">ያቲና፥ ሂንቴንታ ሃ ኣላሚያ ዴዑዋባው ፒርዳ ጎሌ ቡሳይ ኮሾፔ፥ ኣማኒያ ኣሳይ ካꬌዳ ኣሳን ፒርዲሳናው ኣፊቴ?</verse>
				<verse number="5">ታኒ ሂንቴንታ ዬላያናው ሃዋ ጋይ፤ ሃዋ ጊዳናው ቤሲ? ሂንቴንቱ ጊዶን ኢሻቱዋ ሲጌꬃናው ዳንዳዪያ ሎዖ ኤራንቻ ኣሳይ ኢቱኔ ባዌ?</verse>
				<verse number="6">ሺን ኢቲ ኢሻይ ዮኮ ኢሻ ፒርዳ ጎሌን ሞቲዴ፥ ሄ ዬዉዋ ኣማኔና ኣሳን ፒርዲሲ?</verse>
				<verse number="7">ሲሚ ኢቱ ኢቱዋ ሞቲያዌ ሂንቴ ጊዶን ዴዖፔ፥ ሄዌ ሂንቴ ኩንዴዳዋ ቤሴ። ሄዋፔ ሂንቴ ናቄቲያዌኔ ጪሜቲያዌ ሎዔኔ?</verse>
				<verse number="8">ሺን ሂንቴ ሂንቴ ሁጴው ኢቱ ኢቱዋ ሃራይ ኣቶ፥ ሂንቴ ኢሻቱዋካ ናቂታኔ ጪሚታ።</verse>
				<verse number="9">ዎይ ማካላንቻቱ ፆሳ ካዉቴꬃ ላቴናዋ ኤሪኪቴ? ባሎፒቴ። ዎሹማናው ቆፒያዋንቱ ዎይ ኤቃው ጎዪኒያዋንቱ ዎይ ዎሹሚያዋንቱ ዎይ ኣቱማዋ ጊዲዴ፥ ኣቱማዋና ጊሲያዋንቱ፥</verse>
				<verse number="10">ዎይ ካዪሳቱ ዎይ ሚሻው ዮራቲያዋንቱ ዎይ ማꬆቲያዋንቱ ዎይ ኣሳ ሱንꬃ ባይዚያዋንቱ ዎይ ቦንቂያዋንቱ ፆሳ ካዉቴꬃ ላቲኪኖ።</verse>
				<verse number="11">ሂንቴንቱፔካ ኢቲ ኢቲ ኣሳይ ሄዋንቱ ማላ። ሺን ጎዳ ዬሱሲ ኪሪስቶሳ ሱንꬃኒኔ ኑ ፆሳ ኣያናን ሂንቴ ሜጬቲዴ ጌዬዲታ፤ ቃሲ ፂሌዲታ።</verse>
				<verse number="12">ኢቲ ኡራይ፥ «ታኒ ኮዬዳባ ኡባ ኦꬃናው ዳንዳያይ» ጋና ዳንዳዬ። ሺን ኡባይካ ታና ማዴና። ታኒ ኮዬዳባ ኡባ ኦꬃናው ዳንዳያይ። ሺን ኣዬኔካ ታና ሞዴና።</verse>
				<verse number="13">ቃይ ሃራይካ፥ «ቁማይ ኡሉዋሳ፤ ኡሉካ ቁማሳ» ጌ። ሺን ፆሳይ ኡሉዋካ ቁማካ ꬋዪሳና። ኣሳ ኣሳቴꬃይ ጎዳ ዬሱሳሳፔ ኣቲን፥ ዎሹማሳ ጊዴና። ጎዳ ዬሱሲካ ኣሳ ኣሳቴꬃሳ።</verse>
				<verse number="14">ፆሳይ ጎዳ ዬሱሳ ሃይቁዋፔ ዴንꬄዳ፤ ቃሲ ኑናካ ሃይቁዋፔ ባሬ ዎልቃን ዴንꬃና።</verse>
				<verse number="15">ሂንቴንቱ ኣሳቴꬃይ ኪሪስቶሳ ኣሳቴꬃና ኢቱዋ ጊዲያዋ ሂንቴ ኤሪኪቴ? ያቲና፥ ታኒ ኪሪስቶሳ ኣሳቴꬃና ኢቱዋ ጊዴዳዋ ኣፋዴ፥ ጫራቲ ኣሳቴꬃና ኢቱዋ ኦꬃናው ቤሲ? ቤሴና!</verse>
				<verse number="16">ዎይ ጫራቲና ኢቲፔቴꬃ ሜꬊያ ኡራይ ኢዚና ኢቲ ኣሳቴꬃ ጊዲያዋ ኤሪኪቴ? ኣዪሲ ጎፔ፥ ፆሳ ማፃፋይ፥ «ኡንቱንቱ ላዓቱ ኢቲ ኣሾ ጊዳና» ያጌ።</verse>
				<verse number="17">ሺን ጎዳና ኢቲፔቴꬃ ሜꬊያ ኡራይ ኣያናን ኣናና ኢቱዋ ጊዴ።</verse>
				<verse number="18">ዎሹማፔ ሃኪቴ። ኢቲ ኡራይ ኦꬂያ ሃራ ናጋራ ኡባይ ኣ ኣሳቴꬃፔ ካሬና ዴዔ፤ ሺን ዎሹሚያዌ ባሬ ቦላን ናጋራ ኦꬄ።</verse>
				<verse number="19">ዎይ ሂንቴ ቦላይ ፆሳይ ሂንቴንቱሲ ኢሜዳ ሂንቴንቱን ዴዒያ ጌሻ ኣያናይ ኣቂያ ጌሻ ጎሊያ ጊዲያዋ ኤሪኪቴ? ቃሲ ሂንቴ ሂንቴ ሁጲያሳ ጊዲኪታ።</verse>
				<verse number="20">ኣዪሲ ጎፔ፥ ፆሳይ ሂንቴንታ ጋቲያን ሻሜዳ። ሄዋ ዲራው፥ ሂንቴ ኣሳቴꬃን ኣ ቦንቺቴ።</verse>
			</chapter>
			<chapter number="7">
				<verse number="1">ሂንቴንቱ ታው ፃፌዳ ዬዉዋሲ ኣቱማ ኣሳይ ማጫዉኖ ቦቼኔንቶ ሎዓ።</verse>
				<verse number="2">ሺን ዎሹማ ጋሱዋ ዲራው፥ ኣቱማ ኣሳሲ ሁጲያን ሁጲያን ማቻታ ዴዑ። ቃሲ ማጫ ኣሳሲካ ሁጲያን ሁጲያን ኣሲናይ ዴዖ።</verse>
				<verse number="3">ኣሲናይ ባሬ ማቻቲው ኣሲናቴꬃን ቤሲያባ ኡዶ፤ ቃሲ ሄዋዳን፥ ማቻታካ ባሬ ኣሲናሲ ማቼቴꬃን ቤሲያባ ኦꬁ።</verse>
				<verse number="4">ማቻታ ባሬ ኣሳቴꬃሲ ጎዳ ጊዱኩ፤ ሺን ኢዚ ኣሲናይ ጎዳ። ሃዋዳንካ፥ ቃሲ ኣሲናይ ባሬ ኣሳቴꬃሲ ጎዳ ጊዴና፤ ሺን ኣ ማቻታ ጎዳ።</verse>
				<verse number="5">ሂንቴንቱ ሂንቴ ጊዶን ፆሳ ዎሳን ጌንጫናው ሄ ዎዲያሲ ዞሬታን ዲጌታናፔ ኣቲን፥ ኢቱ ኢቱዋ ዲጎፒቴ። ሂንቴንቱ ሂንቴንታ ናጌና ዲራው፥ ሴፃናይ ሂንቴንታ ፓጬናዳን፥ ኢቲፔ ዴዒቴ።</verse>
				<verse number="6">ሺን ታኒ ሂንቴንታ ሄዋ ሂንቴ ዶሶዋዳን ሃኒቴ ጋዪፔ ኣቲን፥ ኣዛዚኬ።</verse>
				<verse number="7">ታኒ ኣሳይ ኡባይ ታናዳን ሃኒንቶ ዶሳይ። ሺን ፆሳይ ኣሳው ሁጲያን ሁጲያን ዱማ ዱማ ኢሞታ ኢሚ ዎꬄዳ፤ ኢቱዋሲ ሃዋዳን፥ ቃሲ ዮኮዋሲ ሄዋዳን ኢሚ ዎꬄዳ።</verse>
				<verse number="8">ሄዋ ዲራው፥ ታኒ ማቻቶ ኣኪቤናዋንቱኔ ኣሲናይ ሃይቆ ማጫዋንቱ ታናዳን ጮ ዴዒኖንቶ፥ ኡንቱንቶ ሎዓ ጋይ።</verse>
				<verse number="9">ሺን ኣሙዋን ጉዴቲያዋፔ ኣኪያዌኔ ጌሊያዌ ሎዓ ጊዲያ ዲራው፥ ኡንቱንቱ ባሬንታ ናጋናው ዳንዳያና ꬋዮፔ፥ ኣኪኖኔ ጌሊኖ።</verse>
				<verse number="10">ማቻታ ባሬ ኣሲናፔ ሻኬቱፑ። ሺን ሻኬቶፔኔ ጌሌናን ዴዑ፤ ዎይ ባሬ ኣሲናና ሲጌቱ። ኣሲናይካ ባሬ ማቻቶ ዬዶፖ ያጋዴ፥ ኣኬዳዋንታኔ ጌሌዳዋንታ ኣዛዛይ። ሺን ሃዋ ኣዛዚያዌ ጎዳፔ ኣቲን፥ ታና ጊዲኬ።</verse>
				<verse number="11">***</verse>
				<verse number="12">ታኒ ሃራቱዋ ሃዋዳን ጋይ፤ ጎዳ ጊዴና። ኣማኔና ማቻታ ዴዒያ ኣማኒያ ኣሳይ ኦኒኔ ዴዖፔ፥ ኣ ማቻታ ኣናና ኢቲፔ ዴዒያዋ ኢ ዶሶፔ፥ ኢዞ ዬዶፖ።</verse>
				<verse number="13">ቃሲ ኣማኔና ኣሲናይ ዴዒያ ኣማኒያ ማቻታ ዴዖፔ፥ ኢዚ ኣሲናይ ኢዚና ኢቲፔ ዴዒያዋ ኢዛ ዶሶፔ፥ ኣፔ ሻኬቱፑ።</verse>
				<verse number="14">ኣዪሲ ጎፔ፥ ኣማኔና ኣሲናይ ባሬ ኣማኒያ ማቻቲና ዴዒዴ ጌዬዳ። ቃሲ ኣማኔና ማቻታ ባሬ ኣማኒያ ኣሲናና ዴዓዴ ጌያዱ። ሄዌ ባዌንቶ፥ ሂንቴንቱ ናናይ ቱና፤ ሺን ሃዒ ኡንቱንቱ ጌሻ።</verse>
				<verse number="15">ሺን ኣማኔናዌ ሻኬታና ኮዮፔ ሻኬቶ። ኣማኒያ ማቻቶ ጊዲና፥ ዎይ ኣሲና ጊዲና፥ ሃዋ ማላ ዬዉዋን ቃሼቲኪኖ። ኣዪሲ ጎፔ፥ ፆሳይ ኑና ሳሮቴꬃን ዴዓናው ፄሴዳ።</verse>
				<verse number="16">ኣማኒያ ማቻቴ፥ ኔኒ ኔ ኣሲና ኣሻኒንቶኔ ኦ ኤሪ? ዎይ ኣማኒያ ኣሲናው ኔኒ ኔ ማቻቶ ኣሻኒንቶኔ ኦ ኤሪ?</verse>
				<verse number="17">ጊዶፔኔ፥ ኣሳይ ሁጲያን ሁጲያን ጎዳይ ኣው ኢሜዳዋዳኒኔ ቃሲ ፆሳይ ባሬና ፄሴዳዋዳን ዴዖ። ሄዌ ኣማኒያ ኣሳ ኡባ ታኒ ታማሪሴዳ ሂጊያ።</verse>
				<verse number="18">ኦኒኔ ቃፃሬቲ ኡቲዴ፥ ፆሳ ኣማኔዳዋ ጊዶፔ፥ ባሬ ቃፃራ ማላ ዲጎፖ። ቃሲ ኦኒኔ ቃፃሬቴናን ዴዒዴ፥ ፆሳ ኣማኔዳዋ ጊዶፔ ቃፃሬቶፖ።</verse>
				<verse number="19">ኣዪሲ ጎፔ፥ ፆሳ ኣዛዙዋ ናጋናፔ ኣቲን፥ ቃፃሬቲና ቃፃሬታና ꬋዪና ኣላሊ ባዋ።</verse>
				<verse number="20">ኣሳይ ሁጲያን ሁጲያን ፆሳይ ባሬና ፄሲያ ዎዴ ዴዒያዋዳን ዴዖ።</verse>
				<verse number="21">ፆሳይ ኔና ፄሲያ ዎዴ ኔኒ ኣይሌ? ኣይኔ ባዋ፤ ሺን ኔኒ ኣይሌቴꬃፔ ኬሳናው ዳንዳዮፔ ኬሳ።</verse>
				<verse number="22">ኣዪሲ ጎፔ፥ ኣይሌ ጊዲ ኡቴዳ ኣሳ ጎዳይ ፄሶፔ፥ ኢ ጎዳይ ኣይሌቴꬃፔ ኬሴዳ ኣሳ። ሃዋዳንካ፥ ኣይሌ ጊዴና ኣሳ ኪሪስቶሲ ፄሶፔ፥ ኢ ኪሪስቶሳ ኣይሌ።</verse>
				<verse number="23">ፆሳይ ሂንቴንታ ጋቲያን ሻሜዳ። ኣሳ ኣይሌ ጊዶፒቴ።</verse>
				<verse number="24">ታናዳን ኣማኒያዋንቶ፥ ኣሳይ ሁጲያን ሁጲያን ፆሳይ ኣ ፄሲያ ዎዴ ዴዒያ ዴዑዋዳን፥ ፆሳና ዴዖ።</verse>
				<verse number="25">ዎዶራቱዋሲ ጎዳይ ታና ኣዛዜዳባይ ባዋ። ሺን ታኒ ጎዳሲ ኣማኔቴዳዋ ጊዴዳ ዲራው፥ ኣፔ ማሮቴꬃ ኣኬዳዋዳን፥ ሂንቴንታ ዞራይ።</verse>
				<verse number="26">ሲሚ ሃዒ ሜቱዋሲ ታው ሃዌ ሎዓ ማላቴ፤ ኣሳይ ሃዋዳን ሃኒዴ ዴዖፔ ሎዓ።</verse>
				<verse number="27">ኔኒ ማቻቶ ኣካዲጌዳዋ ጊዶፔ፥ ኢዞ ዬዳናው ኮዮፓ። ማቻቶ ኣካቤናዋ ጊዶፔ፥ ኣካናው ኮዮፓ።</verse>
				<verse number="28">ሺን ኔኒ ማቻቶ ኣኮፔ፥ ናጋራ ኦꬃቤይካ። ዎዶራታካ ኣሲና ጌሎፔ፥ ናጋራ ኦꬃቤይኩ። ሺን ኣኬቲያዋንቶኔ ጌሌቲያዋንቶ ኡንቱንቱ ዴዑዋን ዎልቃማ ሜቱ ዴዔ። ታኒ ሂንቴንታ ሄ ሜቱዋፔ ኣሻናው ኮያይ።</verse>
				<verse number="29">ሺን ታናዳን ኣማኒያዋንቶ፥ ታኒ ጊያዌ ሃዋ፤ ዎዲ ዉሬዳ። ሃዋፔ ሲንꬃው ኣኬዳ ኣሳቱ፥ ኣኪቤና ኣሳዳን ሃኒኖ።</verse>
				<verse number="30">ዬኪያዋንቱ ዬኬናዋዳን፥ ናሼቲያዋንቱ ናሼቴናዋዳን፥ ሻሚያዋንቱካ ሻሚዴ ኣይኔ ባይናዋዳን፥</verse>
				<verse number="31">ሃ ኣላሚያ ዴዑዋን ማዴቲያዋንቱ ኡባካ ማዴቴናዋዳን ሃኒኖ። ኣዪሲ ጎፔ፥ ሃ ኣላሚያ ዴዑ ኣቲያዋ።</verse>
				<verse number="32">ሂንቴንቱ ሂርጌናን ዴዓናዋ ታኒ ዶሳይ። ኣኪቤናዌ ጎዳ ናሼቻናው ኮዪያ ዲራው፥ ኣ ኦሱዋባ ቆፔ።</verse>
				<verse number="33">ሺን ኣኬዳዌ ባሬ ማቻቶ ናሼቻናው ኮዪያ ዲራው፥ ሳዓባ ቆፔ።</verse>
				<verse number="34">ኣ ቆፋይ ሻኬቴዳ። ኣሲና ጌላቤና ዎዶራታ ባሬ ኣሹዋኒኔ ባሬ ሼምፑዋን ጌያናው ኮዪያ ዲራው፥ ጎዳ ኦሱዋባ ቆፓው። ሺን ኣሲና ጌሌዳዉና ባሬ ኣሲና ናሼቻናው ኮዪያ ዲራው፥ ሳዓባ ቆፓው።</verse>
				<verse number="35">ታኒ ሃዋ ሂንቴንታ ማዳና ማላ ጋዪፔ ኣቲን፥ ሂንቴንታ ꬉባናው ጊኬ። ሺን ሂንቴ ቤሲያዋዳን ዴዒዴ፥ ጎዳ ኦሱዋ ሂንቴና ኢሚዴ ኦꬃና ማላ ኮያይ።</verse>
				<verse number="36">ኦኒኔ ባሬ ጊጊሴዳ ዎዶራቶ ኣኪያ ዎዲ ጋኪና፥ ባሬና ናጋናው ኣው ዳንዳዬቴናን ኢፆፔ፥ ኢዞ ኣኮ። ኢ ኢዞ ኣኮፔ፥ ሄዋን ናጋራይ ባዋ።</verse>
				<verse number="37">ሺን ኢ ባሬ ዎዛናን ሚኖፔ፥ ኣኬናን ጋሚዓና ዳንዳዬ። ቃሲ ባሬና ናጊዴ፥ ባሬ ጊጊሴዳ ዎዶራቶ ኣኬናን ጋሚዓና ጎፔ፥ ኦኒኔ ዎልቃንꬄናን ባሬ ዎዛናን ቆፋ ቃቼዳዋ ጊዶፔ ሎይꬄዳ።</verse>
				<verse number="38">ሄዋ ዲራው፥ ዎዶራቶ ኣኪያ ኡራይ ሎይꬄዳ፤ ቃሲ ኣኬናዌ ኡባ ኣꬂ ሎይꬄዳ።</verse>
				<verse number="39">ኣሲና ጌሌዳ ሚሺራታ ባሬ ኣሲናይ ዴዔዳ ኬናን ኣናና ኢቴፔ ዴዓናዳን ቃሼታ ኡታዱ። ሺን ኢ ሃይቆፔ፥ ጎዳ ኣማኒያ ኣሳ ኦናኔ ጊዶፔ፥ ባሬ ዶሴዳ ኣሲና ጌላናው ዳንዳያው።</verse>
				<verse number="40">ታ ቆፋ ጊዶፔ፥ ጌሌናን ዴዓንቶ፥ ኢዛ ናሼቻን ዴዓና። ቃሲ ታናን ፆሳ ኣያናይ ዴዒያዋ ታኒ ኤራይ።</verse>
			</chapter>
			<chapter number="8">
				<verse number="1">ኤቃሲ ያርሼዳ ቁማባ ጊዶፔ፥ ኑኒ ኡባይካ ኤሬቶ። ኤራይ ኦቶርሴ፤ ሺን ሲቁ ኣማኑዋን ዲቼ።</verse>
				<verse number="2">ኦኒኔ ባሬው ኢቲባ ኤሪያዋ ማላቶፔ፥ ኢ ቢሮ ኤራናው ቤሲያዋ ኤሪቤና።</verse>
				<verse number="3">ሺን ኦኒኔ ፆሳ ሲቆፔ፥ ፆሳይ ኣ ኤሬ።</verse>
				<verse number="4">ሄዋ ዲራው፥ ኤቃው ያርሼዳ ቁማ ሙሳባ ጊዶፔ፥ ኤቃ ኡባይ ኣላሚያን ኣያኔ ጊዴናዋኔ፥ ኢቲ ፆሳፔ ኣቲን፥ ሃራይ ባይናዋ ኑኒ ኤሬቶ።</verse>
				<verse number="5">ኣዪሲ ጎፔ፥ ጮራ ፆሳቱኔ ጮራ ጎዳቱ ዴዒኖ። ሺን ሃራይ ኣቶ፥ ሳሉዋን ጊዲና ሳዓን ጊዲና፥ ፆሳቱዋ ጌቴቲያዋንቱ ዴዖፔካ፥</verse>
				<verse number="6">ኡባባ ሜꬌዳዌ ኑኒ ኣው ዴዒያዌ፥ ኢቲ ፆሳይ፥ ኣዉ፥ ኑሲ ዴዔ። ቃሲ ኡባባይ ኣኒ ሜꬌቴዳዌኔ ኑኒ ኣኒ ዴዒያዌ ኢቲ ጎዳይ፥ ዬሱሲ ኪሪስቶሲካ ኑሲ ዴዔ።</verse>
				<verse number="7">ሺን ሃ ኤራይ ኣሳ ኡባው ዴዔና። ኢቲ ኢቲ ኣሳቱ ኤቃ ዶዬዳ ዲራው፥ ሃዒ ጋካናዉካ፥ «ኤቃው ያርሼዳ ቁማ» ያጊዴ ሚኖ። ቃሲ ኡንቱንቱ ዎዛናይ ሹጋ ጊዴዳዋን፥ ኡንቱንቶ ሃ ቁማን ቱኔዳዋ ማላቴ።</verse>
				<verse number="8">ሺን ቁማይ ኑና ፆሳኮ ሺቃናዳን ማዴና። ኑኒ ማና ꬋዪንቶካ ኑሲ ኣይኔ ፓጬና፤ ሞፔኔ ኑሲ ኣይኔ ጉጄቴና።</verse>
				<verse number="9">ሺን ሃዌ ሂንቴ ሂንቴ ዶሶዋዳን ሃኒያዌ ሹጎ ኣማኑዋና ዴዒያዋንታ ናጋራን ዬጌና ማላ ናጌቲቴ።</verse>
				<verse number="10">ኣዪሲ ጎፔ፥ ኔኒ ኤራንቻይ ኤቃው ያርሼዳ ቁማ ማናው ኤቃ ጎሊያን ኡቴዳ ዎዴ፥ ሹጎ ኣማኑዋና ዴዒያ ኢቲ ኣሳይ ኔና ቤዖፔ፥ ኤቃው ያርሼዳ ቁማ ኢ ማናው ኣ ዎዛናይ ቆፔኔዬ?</verse>
				<verse number="11">ሄዋ ጊዶፔ ሃ ሹጎ ኣማኑዋና ዴዒያ ኔ ኢሻይ፥ ኪሪስቶሲ ኣ ዲራው ሃይቄዳዌ፥ ኔ ኤራን ባዬ።</verse>
				<verse number="12">ሃዋዳንካ፥ ሂንቴ ሂንቴ ኢሻቱዋ ናቂያዋኒኔ ኡንቱንቱ ሹጎ ዎዛና ማይꬂያዋን ኪሪስቶሳ ናቂታ።</verse>
				<verse number="13">ሄዋ ዲራው፥ ቁማይ ኣማኒያ ታ ኢሻ ꬉቢያዋ ጊዶፔ፥ ኣ ꬉቤና ማላ፥ ታ ዴዒያ ላይꬃን ሙሌካ ኣሹዋ ሚኬ።</verse>
			</chapter>
			<chapter number="9">
				<verse number="1">ታኒ ኣይሌቴꬃይ ባይና ኣሳ ጊዲኪታ? ዬሱሲ ኪቴዳዋ ጊዲኪታ? ኑ ጎዳ ዬሱሲ ኪሪስቶሳ ቤዓቤይኪታ? ሂንቴንቱ ታኒ ጎዳሲ ኦꬄዳ ታ ኦሱዋፔ ቤቴዳዋንታ ጊዲኪቴዬ?</verse>
				<verse number="2">ታኒ ሃራንቱሲ ዬሱሲ ኪቴዳዋ ጊዳና ꬋዮፔካ፥ ሂንቴንቶ ዬሱሲ ኪቴዳዋ ጊዲያዌ ኤሬቴዳዋ፤ ኣዪሲ ጎፔ፥ ታኒ ጎዳን ዬሱሲ ኪቴዳዋ ጊዲያዎ ሂንቴ ማርካ።</verse>
				<verse number="3">ታና ቦሪያዋንቱሲ ታኒ ኢሚያ ዛሩ ሃዋ።</verse>
				<verse number="4">ማናዉኔ ኡሻናው ኑሲ ማቲ ባዌ?</verse>
				<verse number="5">ዬሱሲ ኪቴዳ ሃራቱዋዳኒኔ ጎዳ ኢሻቱዋዳን፥ ቃሲ ጴፂሮሳዋዳን፥ ኤኖ ጊያ ማቻቶ ኢቲፔ ኣኪዴ ባናው ኑሲ ማታይ ባዌ?</verse>
				<verse number="6">ዎይ ኑ ዴዑዋሲ ኦꬂዴ ባፄታናው ቤሲያዌ ታናኔ ባርናባሳ ፃላሌ?</verse>
				<verse number="7">ኣይ ዎዴኔ ባሬ ሚሻ ሚዴ፥ ዎታዳራቴꬃ ኦꬂያዌ ኦኔ? ዎይ ዎዪኒያ ቱራ ቶኪዴ፥ ኣ ኣይፊያ ሜናዌ ኦኔ? ዎይ ሚዛ ዉዲያ ሄሚዴ፥ ሄ ሚዛ ዉዲያፔ ማꬃ ኡሼናዌ ኦኔ?</verse>
				<verse number="8">ታኒ ሃዋ ኣሳ ቆፋ ፃላላን ጋይታ? ዎይ ሂጊ ቃሲ ሃዋ ጌኔ?</verse>
				<verse number="9">ኣዪሲ ጎፔ፥ ሙሴ ሂጊያን፥ «ካꬃ ዬꬊያ ሜሂያ ዶና ቃቾፓ» ጌቴቲዴ ፃፌቴዳ። ፆሳይ ሜሂያባ ቆፒዴ ሃዋ ጊ?</verse>
				<verse number="10">ዎይ ኢ ሄዋ ጊያዌ ሙሌካ ኑ ዲራሳ ጊዴኔ? ቱማካ ኑ ዲራው ፃፌቴዳ፤ ጎሺያ ቢታኒካ ካꬃ ቡኪያ ቢታኒካ፥ «ታና ጋኪያዋ ኣካና» ያጊዴ ኦꬃናው ቤሴ።</verse>
				<verse number="11">ኑኒ ሂንቴ ጊዶን ኣያና ዬዉዋ ዜሬዳዋንታ ጊዲዴ፥ ኑ ኣሹዋሲ ማዶ ጊዲያዋ ሂንቴንቱፔ ጫኮፔ ዳሮቤ?</verse>
				<verse number="12">ሃራቱ ሄዋ ሂንቴንቱፔ ኣካናው ኡንቱንቶ ማታይ ዴዖፔ፥ ኑሲ ኡንቱንቱዋፔ ኣꬊያ ማታይ ባዌ? ሺን ኑኒ ኪሪስቶሳ ሚሺራቹዋ ቃላሲ ꬉቦ ጊዴናዳን፥ ኡባባ ጌንጪያዋፔ ኣቲን፥ ሄ ማታን ጎዔቲቤይኮ።</verse>
				<verse number="13">ጌሻ ጎሊያን ኦꬂያ ኣሳቱ ባሬንቱ ቁማ ጌሻ ጎሊያፔ ኣኪያዋ ኤሪኪቴ? ቃሲ ያርሺያሳን ኦꬂያዋንቱ ያርሹዋፔ ኣኪያዋ ኤሪኪቴ?</verse>
				<verse number="14">ሃዋዳንካ፥ ቃሲ ሚሺራቹዋ ቃላ ኦዲያዋንቱ ባሬንቱ ዴዑዋሲ ኮሺያባ ኣፔ ዴማናዳን፥ ጎዳይ ኣዛዜዳ።</verse>
				<verse number="15">ሺን ታኒ ሃ ማታ ኡባን ኣይኔ ጎዔታቤይኬ። ታኒ ሃዋ ፃፌዳዌ ሄዋ ማላ ማታይ ታው ዴዓናው ቤሴ ያጊያዋና ጊዴና። ኣዪሲ ጎፔ፥ ታ ጬቁዋ ኦኒኔ ሜላ ኬሲያዋፔ ሃይቂያዌ ታው ሎዓ።</verse>
				<verse number="16">ሚሺራቹዋ ቃላ ኦዳናው ታኒ ኣዛዜታ ኡቴዳ ዲራው፥ ኣ ኦዶፔካ ታው ጬቄቲያባይ ባዋ። ሚሺራቹዋ ቃላ ኦዴናን ኣጎፔ፥ ታው ኣዬሮ።</verse>
				<verse number="17">ኣዪሲ ጎፔ፥ ታኒ ሃዋ ዶሳዴ ኦꬆፔ፥ ታው ዎይታይ ዴዔ። ሺን ታኒ ዶሴናን ኢፆፔካ፥ ሚሺራቹዋ ቃላ ዲራው ሃዳራ ፆሳይ ታው ኢሜዳ።</verse>
				<verse number="18">ያቲና፥ ታ ዎይታይ ኣዬ? ሚሺራቹዋ ቃላ ኦዳዴ፥ ታው ዎንጋላን ዴዒያ ኩሜንꬃ ማታን ጎዔቴናን፥ ሚሺራቹዋ ቃላ ጮ ኦዲያዋ።</verse>
				<verse number="19">ታኒ ኦሲኔ ኣይሌ ጊዲኬ ሺን፥ ጮራቱዋ ዛራናው ታና ኡባው ኣይሌ ኬሳዲ።</verse>
				<verse number="20">ታኒ ኣዪሁዳቱዋ ዛራናው ኡንቱንቱና ኡንቱንታ ጊዳዴ ዴዓዲ። ታ ሁጴው ሂጊያፔ ጋርሳና ዴዒኬ። ሺን ሂጊያፔ ጋርሳና ዴዒያዋንታ ዛራናው ሂጊያፔ ጋርሳና ዴዒያ ኣሳ ማላ ጊዳዲ።</verse>
				<verse number="21">ታኒ ሂጊ ባይና ኣሳቱዋና ዴዓዴ፥ ሂጊ ባይና ኣሳዳን ሃናዲ። ፆሳ ሂጊ ꬋዪና ጊዴና። ሺን ሂጊ ባይናዋንታ ዛራናው፥ ኪሪስቶሳ ሂጊያፔ ጋርሳና ዴዓዲ።</verse>
				<verse number="22">ታኒ ኣማኑዋን ዳቡሪያዋንታ ዛራናው፥ ኡንቱንቱ ማላ ጊዳዲ። ታኒ ኣይ ኦጊያኒኔ ኣማሬዳ ኣሳቱዋ ኣሻናው፥ ኡባ ኣሳቱዋና ኡባባኒ ኡንቱንቱ ማላ ጊዳዲ።</verse>
				<verse number="23">ታኒ ሚሺራቹዋ ቃላ ኣንጁዋ ሻካናው፥ ሚሺራቹዋ ቃላ ዲራው፥ ኡባባ ኦꬃይ።</verse>
				<verse number="24">ዎꬃን ፆናና ጊዴ ዎፂያ ኡባይ ኢቲፔ ዎፄ። ሺን ኢቱዋ ፃላላይ ዎይታ ኣኪያዋ ኤሪኪቴ? ሃዋዳን ሂንቴንቱካ ዎይታ ኣካናው ዎፂቴ።</verse>
				<verse number="25">ካሳው ባሬና ጊጊሲያ ኦኒኔ ኡባባኒ ባሬና ናጌ። ኣሳይ ሄዋ ዳቡሪያዌ ፆኔዳዎ ኢሜቲያ ባዪያ ኣክሊሊያ ዴማናሳ። ሺን ኑኒ ዳቡሪያዌ ሜꬊናው ዴዒያዋኔ ባዬና ኣክሊሊያ ዴማናሳ።</verse>
				<verse number="26">ሄዋ ዲራው፥ ታኒ ቆፊ ባይናን ዎፂያዋዳን ዎፂኬ። ጫርኩዋ ዪምፒያ ኣሳዳንካ ጮ ኦሌቲኬ።</verse>
				<verse number="27">ሺን ታኒ ሃራንቶ ኦዴዳዋፔ ጉዪያን፥ ታ ሁጴው ዎይታፔ ኣቴና ማላ፥ ታ ኣሳቴꬃ ናጌታናዳን ኦꬃይ።</verse>
			</chapter>
			<chapter number="10">
				<verse number="1">ሄዋ ቦላን ታናዳን ኣማኒያዋንቶ፥ ታኒ ሂንቴ ሃዋ ኤራና ማላ ኮያይ። ኑ ኣዎቱ ኡባይ ሻሪያፔ ጋርሳና ዴዔዲኖ፤ ኡባይካ ኣባ ጊዶና ፒኔዲኖ።</verse>
				<verse number="2">ኡንቱንቱ ኡባይ ሙሴና ኢቴፔ ጊዳናው፥ ሻሪያኒኔ ኣባን ፃማቄቴዲኖ።</verse>
				<verse number="3">ኡንቱንቱ ኡባይ ሄ ኢቲ ኣያና ቁማ ሜዲኖ።</verse>
				<verse number="4">ቃሲ ኡባይካ ሄ ኢቲ ኣያና ኡሻ ኡሼዲኖ። ኣዪሲ ጎፔ፥ ኡንቱንቱ ባሬንታ ካሌꬂያ ኣያና ዛላፔ ፑልቶዋ ኡሼዲኖ፤ ሄ ዛላይካ ኪሪስቶሳ።</verse>
				<verse number="5">ሺን ፆሳይ ኡንቱንቱፔ ዳሪያ ባጋቱዋን ናሼቲቤና ዲራው፥ ኡንቱንቱ ኣኃይ ኣሳይ ባይና ሳን ላሌቴዳ።</verse>
				<verse number="6">ኡንቱንቱ ኢታባ ኣሞቴዳዋዳን፥ ኑ ዎዛናይ ቃሲ ኢታባ ኣሙዋፔ ናጌታናዳን፥ ሄዌ ኡባይ ኑሲ ቲሚርቴ ጊዴዳ።</verse>
				<verse number="7">ፆሳ ማፃፋይ፥ «ኣሳይ ማናዉኔ ኡሻናው ኡቴዲኖ፤ ቃሲ ዱሮ ዴንዲ ኤቄዲኖ» ያጊያዋዳን፥ ኡንቱንቱፔ ኢቱ ኢቱ ኤቃው ጎዪኔዳዋዳን፥ ሂንቴ ጎዪኖፒቴ።</verse>
				<verse number="8">ኡንቱንቱፔ ኢቱ ኢቱ ዎሹሜዳዋዳን፥ ኑኒ ዎሹማናው ቤሴና። ሄዋ ጋሱዋን ኡንቱንቱፔ ኢቲ ጋላሲ ላታማኔ ሄዙ ሻዓይ ሃይቄዳ።</verse>
				<verse number="9">ኡንቱንቱፔ ኢቱ ኢቱ ጎዳ ፓጪዴ፥ ሾሻን ዱኬቲ ሃይቄዳዋዳን፥ ኑኒ ጎዳ ፓጫናው ቤሴና።</verse>
				<verse number="10">ኡንቱንቱፔ ኢቱ ኢቱ ዙዙሚና፥ ዎꬊያ ኪታንቻን ኡንቱንታ ꬋዪሴዳዋዳን ዙዙሞፒቴ።</verse>
				<verse number="11">ሃዌ ኡባይ ሃራቱሲ ቲሚርቴ ጊዳናዳን ኡንቱንቱ ቦላ ጋኬዳ። ቃሲ ኑና ዎዲያ ዉርሴꬃይ ጋካና ማቴዳዋንታ ሴራናው ፃፌቴዳ።</verse>
				<verse number="12">ሄዋ ዲራው፥ ሚና ኤቃዲ ጊዴ ቆፒያ ኡራይ ኦኒኔ ኩንዴናዳን፥ ባሬና ናጎ።</verse>
				<verse number="13">ሂንቴንታ ጋኪያ ፓጪ፥ ኣሳ ኡባ ጋኪያ ፓጪያ ማላፔ ኣቲን፥ ኣይኔ ዱማቴና። ሂንቴንቱ ዎልቃይ ዳንዳዪያዋፔ ኣꬊያ ፓጪያን ሂንቴ ፓጬታናው ኮዬና ፆሳይ ኣማኔቴዳዋ። ሺን ሂንቴንታ ፓጪ ጋኪያ ዎዴ፥ ሄ ፓጪያ ኢ ሂንቴንታ ዳንዳዪሳና። ቃሲ ሄ ፓጪያፔ ሂንቴንቱ ኬሲያ ኦጊያካ ኢ ኢማና።</verse>
				<verse number="14">ሄዋ ዲራው፥ ታ ዶሲያዋንቶ፥ ኤቃው ጎዪኖፒቴ።</verse>
				<verse number="15">ሂንቴንቱ ዎዛናማ ኣሳ ጊዴዳ ዲራው፥ ታኒ ሂንቴንቶ ኦዳይ። ታኒ ጊያዋ ሂንቴ ፒርዲቴ።</verse>
				<verse number="16">ኑኒ ፆሳ ጋላቲዴ ሻኪያ ኣንጁዋ ፁዓይ ኪሪስቶሳ ሱꬃና ኢቲፔቴꬃይ ዴዒያዋ ጊዴኔ? ቃሲ ኑኒ ሜንꬂያ ኡኪꬃይ ኪሪስቶሳ ኣሹዋና ኢቲፔቴꬃይ ዴዒያዋ ጊዴኔ?</verse>
				<verse number="17">ኢቲ ኡኪꬃይ ዴዒያ ዲራው፥ ኑኒ ጮራ ጊዶፔካ፥ ኢቲ ኣሳቴꬃ። ኣዪሲ ጎፔ፥ ኑኒ ኡባይካ ሄ ኢቲ ኡኪꬃ ሻኬቴቶ።</verse>
				<verse number="18">ኢስራዔሊያ ኣሳ ፄሊቴ። ያርሹዋ ሚያዋንቱ ያርሺያሳና ኢቲፔቴꬃይ ዴዒያዋንታ ጊዲኪኖ?</verse>
				<verse number="19">ሲሚ ታኒ ዋጋይታ? ኤቃሲ ያርሼቴዳ ቁማይ ማዲ ዎይ ኤቃይ ማዲ?</verse>
				<verse number="20">ማዴና፤ ሺን ታኒ ጊያዌ ፆሳ ኣማኔና ኣሳቱ ኢታ ኣያናቱዋሲ ያርሺያዋፔ ኣቲን፥ ፆሳው ያርሺኪኖ። ኢታ ኣያናቱዋና ሂንቴ ኢቲፔ ዙፔታና ማላ፥ ታኒ ኮዪኬ።</verse>
				<verse number="21">ጎዳ ፁዓፔ ኡሺዴ ቃሲ ኢታ ኣያናቱዋ ፁዓፔ ኡሻናው ሂንቴ ዳንዳዪኪታ። ጎዳ ጋይታፔ ሂንቴ ጊሼቲዴ ቃሲ ኢታ ኣያናቱዋ ጋይታፔ ማናው ዳንዳዪኪታ።</verse>
				<verse number="22">ሄዋ ኡዲዴ ኑኒ ጎዳና ፂኖታናው ኮሺ? ኑኒ ኣፔ ሚኔቶ?</verse>
				<verse number="23">ሂንቴፔ ኢቱ ኢቱ፥ «ኡባባ ኦꬃናው ታና ዲጊያባይ ባዋ»፤ ሺን ኡባባይ ማዴና። «ኡባባ ኦꬃናው ዲጊያባይ ባዋ፤ ሺን ኡባባይ ጌሼና» ያጊኖ።</verse>
				<verse number="24">ኦኒኔ ሃራ ኣሳ ማዲያባ ቆፖፔ ኣቲን፥ ሃራይ ኣቶ ኢቱኔ ባሬና ማዲያባ ቆፖፖ።</verse>
				<verse number="25">ጌያን ኣፃሬ ታራን ዛሊዔቲያ ኣሹዋ ሂንቴ ዎዛና ቆፋን፥ ኣይኔ ሲꬌናን ሚቴ።</verse>
				<verse number="26">ኣዪሲ ጎፔ፥ ኣላሚኔ ኣኒ ዴዒያባይ ኡባይ ጎዳባ።</verse>
				<verse number="27">ኢቲ ኣማኔና ኣሳይ ሂንቴንታ ኢማꬃ ኡዲ ሾባናው ፄሲና ባናው ኮዮፔ፥ ሂንቴ ዎዛና ቆፋን፥ ኣይኔ ሲꬌናን ሂንቴ ሲንꬃ ኢ ኣꬂያባ ኡባ ሚቴ።</verse>
				<verse number="28">ሺን ኢቲ ኡራይ ሂንቴንቶ፥ «ሃዌ ኤቃው ያርሼዳዋ» ጎፔ፥ ሄ ሂንቴንቶ ኦዴዳ ቢታኒያ ዲራዉኔ ቃሲ ሂንቴ ዎዛና ቆፋ ዲራው፥ ሄ ቁማ ሞፒቴ።</verse>
				<verse number="29">ታኒ ጊያዌ ኔ ዎዛና ቆፋ ዲራሳ ጊዴና፤ ሺን ዮኮ ቢታኒያ ዎዛና ቆፋ ዲራሳ። ታኒ ታ ሃናናው ዳንዳዪያ ታ ሃኖታ ሃራ ኣሳ ዎዛናይ ኣያው ፒርዲ?</verse>
				<verse number="30">ታኒ ፆሳ ጋላታዴ ቁማ ሞፔ፥ ፆሳ ጋላታዴ ሜዳ ቁማው ኣያው ቦሬታይታ?</verse>
				<verse number="31">ሲሚ ሂንቴ ኣያኔ ሞፔ፥ ዎይ ኣያኔ ኡሾፔ፥ ዎይ ሂንቴ ኣያኔ ኡዶፔ፥ ኡባባ ፆሳ ቦንቹዋሲ ኦꬂቴ።</verse>
				<verse number="32">ሂንቴንቱ ኣዪሁዳ ኣሳቱዋሲ ዎይ ጊሪኬ ኣሳቱዋሲ ዎይ ፆሳ ኣማኒያዋንቱሲ ꬉቦ ጊዶፒቴ።</verse>
				<verse number="33">ታኒ ቃሲ ጮራቱ ኣታና ማላ፥ ኡንቱንቱ ኡባ ማዳናዳኒፔ ኣቲን፥ ታ ሁጴው ማዱዋ ኮዬናን፥ ኣሳ ኡባ ኡባባኒ ናሼቺያዋዳን፥ ሂንቴንቱካ ሄዋዳ ኡዲቴ።</verse>
			</chapter>
			<chapter number="11">
				<verse number="1">ታኒ ኪሪስቶሳ ሌሚሱዋ ካሊያዋዳን፥ ሂንቴንቱካ ታዋ ካሊቴ።</verse>
				<verse number="2">ታናዳን ኣማኒያዋንቶ፥ ሂንቴ ኡባባኒ ታና ሃሳዪያ ዲራዉኔ፥ ዎጋ ታኒ ሂንቴንቶ ኢሜዳዋዳን፥ ሂንቴ ሚኒሲዴ ናጊያ ዲራው፥ ሂንቴንታ ጋላታይ።</verse>
				<verse number="3">ሺን ኪሪስቶሲ ኣቱማዋ ኡባው ሁጴ ጊዲያዋ፥ ኣቱማ ኣሳይ ማጫ ኣሳሲ ሁጴ ጊዲያዋኔ ቃሲ ፆሳይ ኪሪስቶሳሲ ሁጴ ጊዲያዋ ሂንቴ ኤራና ማላ ኮያይ።</verse>
				<verse number="4">ፆሳ ዎሲዴ፥ ዎይ ቲምቢቲያ ኦዲዴ፥ ባሬ ሁጲያ ጎዚያ ኣቱማ ኣሳይ ኡባይ ኪሪስቶሳ ቶቼ።</verse>
				<verse number="5">ቃሲ ፆሳ ዎሳዴ ዎይ ቲምቢቲያ ኦዳዴ፥ ባሬ ሁጲያ ጎዜና ማጫዉና ባሬ ኣሲና ቶቻው፤ ኣያው ጎፔ፥ ኢዛ ባሬ ሁጲያ ሜዴታዲጎኒና ኢቲ ማላ።</verse>
				<verse number="6">ማጫዉና ባሬ ሁጲያ ጎዛና ꬋዮፔ፥ ቃንፂሱ። ሺን ኢዛ ባሬ ሁጲያ ቃንፂሳናዌ ዎይ ሜዲሳናዌ ፖኮፔ፥ ባሬ ሁጲያ ጎዙ።</verse>
				<verse number="7">ኣቱማዌ ፆሳ ሌሚሱዋኔ ቦንቹዋ ጊዲያ ዲራው፥ ባሬ ሁጲያ ጎዛናው ቤሴና፤ ሺን ማጫዉና ኣቱማዋሲ ቦንቾ።</verse>
				<verse number="8">ኣዪሲ ጎፔ፥ ማጫዉና ኣቱማዋፔ ቤታዱፔ ኣቲን፥ ኣቱማዌ ማጫዉኒፔ ቤቲቤና።</verse>
				<verse number="9">ኣዪሲ ጎፔ፥ ማጫዉና ኣቱማዋ ዲራው ሜꬌታዱፔ ኣቲን፥ ኣቱማዌ ማጫዉኒ ዲራው ሜꬌቲቤና።</verse>
				<verse number="10">ሄዋ ዲራው፥ ማጫዉና ባሬ ኣሲና ኣዪሱዋፔ ጋርሳና ዴዒያዋ ኤሪሳናዉኔ ኪታንቻቱዋ ዲራው፥ ኢዚ ሁጲያን ጎዚያባይ ዴዓናው ቤሴ።</verse>
				<verse number="11">ሺን ጎዳን ማጫዉና ኣቱማዌ ባይናን ዴዑኩ፤ ኣቱማዌካ ማጫዉና ባይናን ዴዔና።</verse>
				<verse number="12">ኣዪሲ ጎፔ፥ ማጫዉና ኣቱማዋፔ ሜꬌቴዳዋዳን፥ ቃሲ ኣቱማዌካ ማጫዉኒፔ ዬሌቴዳ። ቃሲ ኡባባይካ ፆሳፔ ዬ።</verse>
				<verse number="13">ሂንቴንቱ ሂንቴ ሁጴው ፒርዲቴ። ማጫዉና ባሬ ሁጲያ ጎዜናን ፆሳ ዎሳናው ቤሲ?</verse>
				<verse number="14">ኣቱማዌ ባሬ ሁጲያ ዲቾፔ፥ ኣው ፖኮ። ሺን ማጫዉና ባሬ ሁጲያ ዲቾፔ፥ ኢዚው ቦንቾ ጊዲያዋ ሃራይ ኣቶ፥ ሜꬌቴንቶኔ ሂንቴንታ ታማሪሴኔ? ኣዪሲ ጎፔ፥ ማጫዉኒ ሁጲ ኢዞ ካማናው ኢዚው ኢሜቴዳ።</verse>
				<verse number="15">***</verse>
				<verse number="16">ሺን ኦኒኔ ሃ ዬዉዋን ፓሉሜታናው ኮዮፔ፥ ኑሲ ጊዲና ዎይ ፆሳ ኣማኒያዋንቶ ጊዲናካ፥ ሃዋፔ ሃራ ዎጋይ ባዋ።</verse>
				<verse number="17">ሂንቴ ሺቂያዌ ኢታባሳፔ ኣቲን፥ ሎዖባሳ ጊዴና ዲራው፥ ታኒ ሃ ኣዛዙዋ ኢማዴ ሂንቴንታ ጋላቲኬ።</verse>
				<verse number="18">ሺን ሂንቴ ዎሳ ጎሌን ሺቂያ ዎዴ፥ ሂንቴ ጊዶን ጳልቄꬃይ ዴዒያዋ ታኒ ሲሳይ። ቃሲ ሄዌ ኢቲ ባጋና ቱማ ጊዲያዋ ኣማናይ።</verse>
				<verse number="19">ኣዪሲ ጎፔ፥ ሂንቴ ማታን ኣማኔቴዳዋንቱ ቆንጪ ኤሬታና ማላ፥ ሂንቴ ጊዶኒካ ቃሲ ሻኩ ዴዓናው ቤሴ።</verse>
				<verse number="20">ሄዋ ዲራው፥ ሂንቴ ኢቲፔ ሺቂያ ዎዴ፥ ሂንቴ ሺቁ ጎዳ ካዉዋ ማናሳ ጊዴና።</verse>
				<verse number="21">ኣዪሲ ጎፔ፥ ሂንቴ ቁማ ሚያ ዎዴ፥ ኡባይ ሁጲያን ሁጲያን ባሬዋ ባሬዋ ሚያ ዲራው፥ ኢቱ ኮሻቴ፤ ኢቱ ቃሲ ማꬆቴ።</verse>
				<verse number="22">ማናዉኔ ኡሻናው ሂንቴንቶ ጎሊ ባዌ? ዎይ ፆሳ ዎሳ ጎሊያ ካꬊቴ? ቃሲ ኣይኔ ባይናዋንታ ዬላዪቴ? ታኒ ሂንቴንታ ዋጎ? ሃ ዬዉዋን ታኒ ሂንቴንታ ጋላቶ? ጋላቲኬ።</verse>
				<verse number="23">ኣዪሲ ጎፔ፥ ታኒ ቃሲ ሂንቴንቶ ኢሜዳ ቲሚርቲያ ጎዳፔ ኣካዲ። ጎዳ ዬሱሲ ኡንቱንቱ ኣ ኣꬂዴ ኢሜዳ ቃማ ዳቡዋ ኣኪዴ፥</verse>
				<verse number="24">ፆሳ ጋላቴዳ፤ ዳቡዋ ሜንꬂዴ፥ «ሄይቴ፤ ሚቴ። ሃዌ ሂንቴ ጊሻታው ባሬና ኢሜዳ ታ ኣሹዋ። ሃዋን ታና ቆፒቴ» ያጌዳ።</verse>
				<verse number="25">ሃዋዳንካ፥ ካዉዋ ሚዴ ሲሚና፥ ፁዓ ቃሲ ኣኪዴ፥ «ሃዌ ፁዓይ ታ ሱꬃን ታኒ ጫቄዳ ኦራꬃ ጫቁዋ። ሂንቴንቱ ኣፔ ኡሼዳ ዎዴ ኡባን ሄዋን ታና ቆፒቴ» ያጌዳ።</verse>
				<verse number="26">ኣዪሲ ጎፔ፥ ሂንቴ ሃ ዳቡዋ ሜዳ ዎዴ ኡባኒኔ ሃ ፁዓፔ ኡሼዳ ዎዴ ኡባን ጎዳይ ያና ጋካናዉካ፥ ኣ ሃይቁዋ ኦዲታ።</verse>
				<verse number="27">ሄዋ ዲራው፥ ቤሴናን ዴዒዴ ጎዳ ዳቡዋ ሚያዌ፥ ዎይ ጎዳ ፁዓፔ ኡሺያዌ ኦኒኔ ኣ ኣሹዋኔ ኣ ሱꬃ ኣጮቴ።</verse>
				<verse number="28">ሺን ኣሳይ ባሬ ሁጲያ ፓጮ። ያቲዴ ዳቡዋ ሞ። ፁዓፔካ ኡሾ።</verse>
				<verse number="29">ኣዪሲ ጎፔ፥ ጎዳ ኣሹዋ ሻኪዴ ኤሬናን ዳቡዋ ሚያዌኔ ፁዓፔካ ኡሺያዌ ባሬ ሁጴዋ ፒርዳ ሜኔ ኡሼ።</verse>
				<verse number="30">ሄዋ ዲራው፥ ሂንቴ ጊዶን ጮራቱ ዳቡራንቻኔ ሃርጋንቻ ጊዴዲኖ፤ ቃሲ ኡንዴኔዳዋንቱ ሃይቄዲኖ።</verse>
				<verse number="31">ሺን ኑኒ ኑ ሁጲያ ቱሙ ፓጬዴንቶ፥ ፆሳይ ኑና ፒርዴና።</verse>
				<verse number="32">ኑኒ ፒርዴቲያ ዎዴ፥ ሃ ኣላሚያና ኢቲፔ ፒርዴቴና ማላ፥ ጎዳይ ኑና ሴሬ።</verse>
				<verse number="33">ሄዋ ዲራው፥ ታናዳን ኣማኒያዋንቶ፥ ጎዳ ካዉዋ ማናው ሂንቴ ሺቂያ ዎዴ፥ ኢቱ ኢቱዋ ናጊቴ።</verse>
				<verse number="34">ኦኒኔ ኮሻቴዳዋ ጊዶፔ፥ ኢቲፔ ሺቂያ ዎዴ ፆሳ ፒርዳን ሂንቴ ጌሌና ማላ፥ ባሬ ሶዪን ሞ። ኣቴዳዋ ታኒ ያ ባዴ ጊጊሳና።</verse>
			</chapter>
			<chapter number="12">
				<verse number="1">ታናዳን ኣማኒያዋንቶ፥ ጌሻ ኣያና ኢሞታባ ሂንቴ ኤራናው ኮያይ።</verse>
				<verse number="2">ሂንቴንቱ ፆሳ ኣማኔና ዎዴ፥ ኡባ ዎዴ ካሊያዋዳንካ፥ ሃሳዬና ኤቃቱዋኮ ሂንቴ ቤዳዋ ኤሪታ።</verse>
				<verse number="3">ሄዋ ዲራው፥ ፆሳ ኣያናይ ካሌꬂያ ኣሳይ ኦኒኔ፥ «ዬሱሲ ሼቄቶ» ያጊዴ ሃሳዬናዋኔ ቃሲ ጌሻ ኣያናይ ካሌꬆፔፔ ኣቲን፥ ሃራይ ኣቶ ኢቲ ኣሳይኔ፥ «ዬሱሲ ጎዳ» ጋናው ዳንዳዬናዋ ታኒ ሂንቴንታ ኤሪሳይ።</verse>
				<verse number="4">ኣያና ኢሞታይ ዱማ ዱማ፤ ሺን ኢሚያ ኣያናይ ኢቱዋ።</verse>
				<verse number="5">ቃሲ ኦꬂያ ኦሱ ዱማ ዱማ፤ ሺን ጎዳይ ኢቱዋ።</verse>
				<verse number="6">ኦሱዋ ኦꬃናው ዱማ ዱማ ኦጊ ዴዒሺን፥ ሄ ኦꬂያ ኦጊያ ኡባ ኣሳ ኡባው ቆንጪሲያ ፆሳይ ኢቱዋ።</verse>
				<verse number="7">ሺን ኣሳ ኡባ ማዳናው፥ ጌሻ ኣያና ቆንጪሲያ ዎልቃይ ኡባው ሁጲያን ሁጲያን ኢሜቴዳ።</verse>
				<verse number="8">ኣዪሲ ጎፔ፥ ጌሻ ኣያናይ ኢቱዋሲ ኣꬎ ኤራቴꬃ ሃሳያ ኢሜዳ፤ ቃሲ ኢቱዋሲ ኤራቴꬃ ሃሳያ ኢሜዳ።</verse>
				<verse number="9">ሄ ጌሻ ኣያናይ ኢቱዋሲ ኣማኑዋ ኢሚዴ፥ ዮኮዋሲ ሃርጋንቻ ፓꬂያ ዎልቃ ኢሜዳ።</verse>
				<verse number="10">ጌሻ ኣያናይ ኢቱዋሲ ማላታ ኦꬂያ ዎልቃ ኢሚዴ፥ ኢቱዋሲ ቲምቢቲያ ኦዲያ ዎልቃ ኢሜዳ። ኢቱዋሲ ኣያናቱዋ ጊዱዋን ዴዒያ ዱማቴꬃ ኤሪያ ዎልቃ ኢሚዴ፥ ኢቱዋሲ ዱማ ዱማ ቃላን ሃሳዪያ ዎልቃ ኢሜዳ። ቃሲ ኢቱዋሲ ዱማ ዱማ ቃላን ሃሳዬዳዋ ቢሊያ ዎልቃ ኢሜዳ</verse>
				<verse number="11">ሺን ሃ ኡባባ ኦꬂያዌ ሄ ኢቲ ጌሻ ኣያና። ኣሳ ኡባው ኢ ባሬ ኮዪያዋዳን፥ ዱማ ዱማ ኢሞታ ሻኪ ሻኪዴ ኢሜዳ።</verse>
				<verse number="12">ኪሪስቶሲ ጮራ ኣሳቴꬃቱ ዴዒያ ኢቲ ቦላ ማላ። ቦላይ ጮራ ኣሳቴꬃቱዋፔ ሜꬌቴዳዋ ጊዶፔካ፥ ኢቲ ቦላ።</verse>
				<verse number="13">ኣዪሲ ጎፔ፥ ኑኒ ኣዪሁዳ ኣሳ ጊዶፔኔ ዎይ ጊሪኬ ኣሳ ጊዶፔ፥ ዎይ ኣይሌ ጊዶፔኔ ዎይ ዎማኖ ጊዶፔ፥ ኡባይ ኢቲ ጌሻ ኣያናን ኢቲ ቦላ ጊዳናው ፃማቄቴዶ። ቃሲ ኑኒ ኡባይ ኢቲ ጌሻ ኣያና ኡሼዶ።</verse>
				<verse number="14">ኣዪሲ ጎፔ፥ ቦላሲ ኣሳቴꬃይ ጮራ ጊዲያዋፔ ኣቲን፥ ኢቱዋ ጊዴና።</verse>
				<verse number="15">ጌዲ፥ «ታኒ ኩሺያ ጊዴና ዲራው፥ ቦላ ቆሞ ጊዲኬ» ጎፔ፥ ኢ ሄዋ ጊያዌ ቦላ ቆሞ ጊዲያዋ ዲጋኔ?</verse>
				<verse number="16">ሃይꬃይካ፥ «ታኒ ኣይፊያ ጊዴና ዲራው፥ ቦላ ቆሞ ጊዲኬ» ጎፔ፥ ኢ ሄዋ ጊያዌ ቦላ ቆሞ ጊዲያዋ ዲጋኔ?</verse>
				<verse number="17">ቦላይ ኡባይ ኣይፊያ ፃላላ ጊዲንቶ፥ ዎቲዴ ሲሳናው ዳንዳዪ? ቃሲ ቦላይ ኡባይ ሃይꬃ ፃላላ ጊዲንቶ፥ ዎቲዴ ሲንጋናው ዳንዳዪ?</verse>
				<verse number="18">ሺን ፆሳይ ባሬ ኮዬዳዋዳን፥ ቦላ ኣሳቴꬃቱዋ ኢቱዋ ኢቱዋ ቦላን ዎꬄዳ።</verse>
				<verse number="19">ኡባይ ኢቲ ቆሞ ጊዲንቶ፥ ቦላይ ሃቃን ዴዓኔ?</verse>
				<verse number="20">ሺን ኣሳቴꬃቱ ጮራ ጊዶፔካ፥ ቦላይ ኢቱዋ።</verse>
				<verse number="21">ኣዪፊ ኩሺያ፥ «ኔኒ ታና ኮሻካ» ጋናው ዳንዳዬና። ዎይ ቃሲ ሁጲ ጌዳቱዋ፥ «ሂንቴንቱ ታና ኮሺኪታ» ጋናው ዳንዳዬና።</verse>
				<verse number="22">ሺን ላፋ ማላቲያ ቦላ ኣሳቴꬃቱ ሎይꬂ ኮሺያዋንታ።</verse>
				<verse number="23">ቦላ ኣሳቴꬃቱዋፔ ቦንቼቴናዋንታ ኑሲ ማላቲያዋንታ ኑኒ ሎይꬂ ቦንቼቶ። ቃሲ ኑና ዬላዪያ ቦላ ኣሳቴꬃቱዋካ ሎይꬂ ቦንቼቶ።</verse>
				<verse number="24">ኑ ቦላፔ ቤቲያ ባጋው ማዩ ኮሼና፤ ሺን ፖኪያ ባጋ ኣሳቴꬃቱዋ ሎይꬂ ማዪዛናዳን፥ ፆሳይ ኣሳቴꬃ ኢቲፔ ጋꬄዳ።</verse>
				<verse number="25">ቦላ ኣሳቴꬃቱ ኢቱ ኢቱዋሲ ኢቲ ማላ ቆፋ ቆፓናፔ ኣቲን፥ ቦላን ዱማቴꬃይ ዴዓናው ቤሴና።</verse>
				<verse number="26">ቦላ ኣሳቴꬃቱዋፔ ኢቱ ሴሌቶፔ፥ ቦላ ኣሳቴꬃቱ ኡባይካ ኣናና ሴሌቲኖ፤ ቦላ ኣሳቴꬃቱዋፔ ኢቱ ቦንቼቶፔ፥ ቦላ ኣሳቴꬃቱ ኡባይ ኣናና ናሼቲኖ።</verse>
				<verse number="27">ሂንቴንቱ ኡባይ ኪሪስቶሳ ቦላ፤ ቃሲ ሁጲያን ሁጲያን ሂንቴ ኡባይካ ኣ ቦላ ኣሳቴꬃቱዋ።</verse>
				<verse number="28">ፆሳይ ዎሳ ጎሌን ኢቲ ኢቲ ኣሳቱዋ፥ ኮይሩዋን ዬሱሲ ኪቴዳዋንታ፥ ላዔንꬁዋን ናባቱዋ፥ ሄዜንꬁዋን ታማሪሲያዋንታ፥ ሄዋፔ ጉዪያን፥ ማላታ ኦꬂያዋንታ፥ ሄዋፔ ጉዪያን፥ ፓꬂያ ዎልቃይ ዴዒያዋንታ፥ ማዲያዋንታ፥ ዎሳ ጎሊያ ኣዪሲያዋንታ ዱማ ዱማ ቃላን ሃሲያዋንታ ኦꬄዳ።</verse>
				<verse number="29">ኡባቱ ዬሱሲ ኪቴዳዋንቴ? ኡባቱ ናባቴ? ኡባቱ ታማሪሲያዋንቴ? ኡባቱ ማላታ ኦꬂኖ?</verse>
				<verse number="30">ኡባሲ ፓꬂያ ዎልቃይ ዴዒ? ኡባቱ ዱማ ዱማ ቃላን ሃሳዪኖ? ቃሲ ዱማ ዱማ ቃላን ሃሳዬዳዋ ኡባቱ ቢሊኖ?</verse>
				<verse number="31">ሺን ኡባፔ ኣꬊያ ኢሞታ ሎይꬂ ኮዪቴ። ቃሲ ኡባፔ ሎይꬂ ኣꬊያ ኦጊያ ታኒ ሂንቴንታ ቤሳና።</verse>
			</chapter>
			<chapter number="13">
				<verse number="1">ታኒ ኣሳ ቃላኒኔ ኪታንቻ ቃላን ሃሳዮፔካ ታው ሲቁ ꬋዮፔ፥ ታ ሃሳያይ ጮ ዋሲያ ዳዋላ ማላ፤ ዎይ ቆልጫካቲያ ፂናፂሊያ ማላ።</verse>
				<verse number="2">ናቤቴꬃ ኢሞታይ ታው ዴዖፔካ፥ ታኒ ጌሜዳ ዬዉዋ ኡባኔ ኤራቴꬃ ኡባ ኤሪንቶካ፥ ቃሲ ዴሪያ ዴንꬂ ዲጊያ ኣማኑ ታው ዴዖፔካ፥ ሲቁ ꬋዮፔ፥ ታኒ ኣያኔ ጊዲኬ።</verse>
				<verse number="3">ታው ዴዒያዋ ኡባ ሂዬሳቱዋ ሚዛናው ኢሚንቶካ ሃራይ ኣቶ፥ ታ ቦላ ታማን ጉዳናው ኣꬃ ኢሚንቶካ ሲቁ ꬋዮፔ፥ ታና ኣይኔ ማዴና።</verse>
				<verse number="4">ሲቁ ዳንዳያንቻ። ሲቁ ኬኬ። ሲቁ ቃናቴና። ጬቄቴና፤ ቃሲ ኦቶሬቴና።</verse>
				<verse number="5">ሲቁ ባሬው ቤሴናዋ ኦꬄና፤ ኡዜቴና፤ ዪሎቴና፤ ሲቁ ናቄቴዳዋካ ፓይዴና።</verse>
				<verse number="6">ሲቁ ቱማቴꬃን ናሼቲያዋፔ ኣቲን፥ ዎርዱዋን ናሼቴና።</verse>
				<verse number="7">ሲቁ ኡባባ ዳንዳዬ። ኡባባይካ ሃናናዋ ጊዴ፥ ናሼቻን ናጌ። ኡባባኒ ጌንጬ።</verse>
				<verse number="8">ሲቁ ሙሌካ ꬋዬና። ሺን ናቤቴꬃይካ ኣታና። ዱማ ዱማ ቃላን ሃሳዪያዌካ ኣታና። ኤራቴꬃይካ ꬋያና።</verse>
				<verse number="9">ኣዪሲ ጎፔ፥ ኑኒ ኤራቴꬃፔ ፓጫ ኤሬቶ፤ ቲምቢቲያፔካ ፓጫ ኦዴቶ።</verse>
				<verse number="10">ሺን ኩሜንꬃ ጊዴዳዌ ዪያ ዎዴ፥ ፓጫይ ꬋያና።</verse>
				<verse number="11">ታኒ ናዓቴꬃን ዴዒያ ዎዴ፥ ናዓዳን ሃሳያይ። ናዓዳን ቆፓይ። ቃሲ ናዓዳንካ ኣኬካይ። ዎዳላ ጊዴዳ ዎዴ፥ ናዓቴꬃ ሃኑዋ ኣጋዲ።</verse>
				<verse number="12">ኑኒ ሃዒ ቤዒያዌ ማስቶቲያን ቤዒያ ሌምዒ ሌምዒያ ማላ ማላ፤ ሺን ሄ ዎዴ ኑኒ ኑ ኣይፊያን ቆንጪያን ቤዓና። ሃዒ ታኒ ኤራቴꬃፔ ፓጫ ኤራይ፤ ሺን ፆሳይ ታና ዉርሲዴ ኤሪያዋዳን፥ ሄ ዎዴ ታኒካ ዉርሳ ኤራና።</verse>
				<verse number="13">ሺን ሄዋ ጊዶፔ፥ ኣማኑ፥ ሃናናዋ ጊዴ ናሼቻን ናጊያዌኔ ሲቁ፥ ሃዋንቱ ሄዛቱ ሚኒዴ ዴዒኖ። ሃዋንቱፔ ኣꬊያዌ ሲቁዋ።</verse>
			</chapter>
			<chapter number="14">
				<verse number="1">ሲቁዋ ካሊቴ። ኣያና ኢሞታካ ሎይꬂ ኮዪቴ። ሺን ኡባፔ ኣꬂዴ፥ ናቤቴꬃ ኮዪቴ።</verse>
				<verse number="2">ኣዪሲ ጎፔ፥ ዱማ ዱማ ቃላን ሃሳዪያ ኡራይ ፆሳው ሃሳዬፔ ኣቲን፥ ኣሳሲ ሃሳዬና። ኣዪሲ ጎፔ፥ ኢ ሃሳዪያዋ ኦኒኔ ኣኬኬና። ሺን ኣሳሲ ቆንጪቤና ዬዉዋ ኣያና ዎልቃን ሃሳዬ።</verse>
				<verse number="3">ሺን ናቢ ኣሳ ማዳናው፥ ዞራናዉኔ ሚኒሳናው ኣሳሲ ሃሳዬ።</verse>
				<verse number="4">ዱማ ዱማ ቃላን ሃሳዪያ ኡራይ ባሬና ማዴ። ሺን ናቢ ዎሳ ጎሊያ ማዴ።</verse>
				<verse number="5">ሂንቴንቱ ኡባይ ዱማ ዱማ ቃላን ሃሳያናዋ ታኒ ዶሳይ። ሺን ናቤቴꬃ ሄዋፔ ኣꬃዴ ዶሳይ። ኣዪሲ ጎፔ፥ ዱማ ዱማ ቃላን ሃሳዪያዌ ሄ ሃሳዬዳዋ ዎሳ ጎሊያ ማዳናው ቢሊያ ኣሳይ ꬋዮፔ፥ ዱማ ዱማ ቃላን ሃሳዪያዋፔ ናቤቴꬃይ ኣꬌ።</verse>
				<verse number="6">ሺን ታናዳን ኣማኒያዋንቶ፥ ሃዒ ታኒ ሂንቴንቱኮ ባዴ፥ ዱማ ዱማ ቃላን ሃሳያዴ፥ ሳፃን ዎይ ኤራቴꬃን ዎይ ናቤቴꬃን ዎይ ታማሪሲያዋን ሂንቴንቱሲ ኦዳና ꬋዮፔ፥ ታኒ ሂንቴንታ ኣያ ማዳይታ?</verse>
				<verse number="7">ሃራይ ኣቶ፥ ሼምፑ ባይናባይ ሱሱሊያ ጊዲና ዎይ ዲꬃ ጊዲና ካዒዴ፥ ባሬ ካሳ ዱማቴꬃ ኤሪሳና ꬋዮፔ፥ ሱሱሊያ ፑኖፔኔ፥ ዎይ ዲꬃ ዲፆፔ፥ ኣሳይ ዎቲዴ ኤራኔ?</verse>
				<verse number="8">ቃሲ ፁሩምባ ዋሱ ሎይꬂ ኤሬታና ꬋዮፔ፥ ኦላው ኦኔ ጊጌታናዌ?</verse>
				<verse number="9">ሃዋዳንካ፥ ቃሲ ዱማ ዱማ ቃላን ሂንቴ ሃሳዪያዌ ቆንጬ ጊዴናን ꬋዮፔ፥ ሂንቴ ሃሳዪያዋ ኣሳይ ዎቲ ኣኬካኔ? ኣዪሲ ጎፔ፥ ጫርኩዋሲ ሂንቴ ሃሳዪታ።</verse>
				<verse number="10">ሃ ኣላሚያን ጮራ ቃላይ ዴዔ፤ ሺን ቢሌꬃይ ባይና ቃላይ ኢቱኔ ባዋ።</verse>
				<verse number="11">ሺን ኢቲ ኣሳይ ሃሳዪያ ቃላ ታኒ ኤራና ꬋዮፔ፥ ሄ ሃሳዪያዌ ታው ኢማꬃ ጊዴ፤ ታኒካ ኣው ኢማꬃ ጊዳይ።</verse>
				<verse number="12">ሃዋዳንካ፥ ቃሲ ጌሻ ኣያና ኢሞታ ሂንቴ ኣካናው ሎይꬂ ኮዪያዋንታ ጊዲያ ዲራው፥ ዎሳ ጎሊያ ዲቻናው ማዳዋ ኡባባፔ ኣꬂዴ ኮዪቴ።</verse>
				<verse number="13">ሄዋ ዲራው፥ ዱማ ዱማ ቃላን ሃሳዪያዌ ባሬ ሃሳዬዳዋ ቢላናው ዳንዳያና ማላ፥ ፆሳ ዎሶ።</verse>
				<verse number="14">ኣዪሲ ጎፔ፥ ታኒ ዱማ ዱማ ቃላን ፆሳ ዎሶፔ፥ ታ ኣያናይካ ዎሴ፤ ሺን ታ ጋርሳ ቆፋይ ኣይኔ ጎዔቴና።</verse>
				<verse number="15">ያቲና፥ ታኒ ዎቶ? ታኒ ታ ኣያናን ፆሳ ዎሳና፤ ቃሲ ታ ቆፋንካ ፆሳ ዎሳና። ታ ኣያናን ዬፃና፤ ቃሲ ታ ቆፋንካ ዬፃና።</verse>
				<verse number="16">ሄዋ ጊዳና ꬋዮፔ፥ ኔኒ ኔ ኣያና ፃላላን ፆሳ ጋላቲያዋ ጊዶፔ፥ ሄ ሳዓን ኔኒ ጊያዋ ኤሬና ኣሳይ ኔኒ ፆሳ ጋላቲያዋ ኤሬናን፥ ኔኒ ጋላቴዳዋን ዎቲዴ፥ «ኣሜንዒ» ጋኔ?</verse>
				<verse number="17">ኔኒ ፆሳ ጋላቲያዌ ሎዓ፤ ሺን ሄዌ ዮኮ ቢታኒያ ማዴና።</verse>
				<verse number="18">ታኒ ዱማ ዱማ ቃላን ሂንቴ ኡባፔ ኣꬃዴ ሃሳዪያ ዲራው፥ ፆሳ ጋላታይ።</verse>
				<verse number="19">ሺን ታኒ ዎሳ ጎሌን ሃራቱዋ ታማርሳናው ዱማ ዱማ ቃላን ታሙ ሻዓ ቃላቱዋ ሃሳዪያዋፔ ኢቼሹ ቃላቱዋ ታ ዎዛና ቆፋን ሃሳያናው ዶሳይ።</verse>
				<verse number="20">ታናዳን ኣማኒያዋንቶ፥ ሂንቴ ኢታ ዬዉዋን ጉꬃ ናና ማላ ጊዳናፔ ኣቲን፥ ቆፋን ጉꬃ ናና ማላ ጊዶፒቴ፤ ሂንቴ ጋርሳ ቆፋን ዎዛናማቱዋ ጊዲቴ።</verse>
				<verse number="21">ፆሳ ማፃፋን፥ «ጎዳይ፥ ‹ታኒ ሃ ኣሳው፥ ዱማ ዱማ ቃላን ሃሳዪያ ኣሳኒኔ ኢማꬃቱዋ ዶናን ሃሳያና። ሺን ሄዋንካ፥ ታኒ ጊያዋ ኡንቱንቱ ሲሲኪኖ› ያጌ» ጌቴቲዴ ፃፌቴዳ።</verse>
				<verse number="22">ሲሚ ዱማ ዱማ ቃላን ሃሳዪያዌ ኣማኔናዋንቱሲ ማላታ ጊዲያዋፔ ኣቲን፥ ኣማኒያዋንቱሲ ማላታ ጊዴና። ቃሲ ናባቱዋፔ ሃሳዬቲያዌ ኣማኒያዋንቱሲ ማላታ ጊዲያዋፔ ኣቲን፥ ኣማኔናዋንቱሲ ማላታ ጊዴና።</verse>
				<verse number="23">ሄዋ ዲራው፥ ኣማኒያ ኣሳይ ኡባይ ኢቲፔ ሺቂዴ፥ ቃሲ ኡባይካ ዱማ ዱማ ቃላን ሃሳዮፔ፥ ታማሪቤና ኣሳይ ዎይ ኣማኔና ኣሳይ ጌሊዴ፥ ሂንቴንታ ኡባ፥ «ጎዪታ» ጌኔ?</verse>
				<verse number="24">ሺን ታማሪቤና ኣሳይ ዎይ ኣማኔና ኣሳይ ዎሳ ጎሌ ጌሊያ ዎዴ፥ ኣሳይ ኡባይ ቲምቢቲያ ኦዶፔ፥ ኢ ባሬ ሲሲያዋን ባሬ ናጋራ ኣኬኬ። ቃሲ ሄ ሲሴዳባ ኡባንካ ኢ ፒርዴታና።</verse>
				<verse number="25">ኣ ዎዛናን ጌሜዳ ቆፋይካ ቆንጫና። ሃዋዳንካ ቃሲ፥ «ፆሳይ ቱሙ ሂንቴ ጊዶን ዴዔ» ያጊዴ ማርካቲዴ፥ ጉፋኒዴ ፆሳው ጎዪናና።</verse>
				<verse number="26">ሲሚ ታናዳን ኣማኒያዋንቶ፥ ኣዬ? ሂንቴንቱ ኢቲፔ ሺቂያ ዎዴ፥ ሁጲያን ሁጲያን፥ ኢቱዋሲ ማዚሙሪ ዴዔ፤ ኢቱዋሲ ታማሪሲያዌ ዴዔ፤ ኢቱዋሲ ሳፃይ ዴዔ፤ ቃሲ ኢቱዋሲ ዱማ ዱማ ቃላን ሃሳዪያዌ ዴዔ፤ ኢቱዋሲ ቢሊያዌ ዴዔ። ኡባይካ ዎሳ ጎሊያ ማዲያዋ ጊዳናው ቤሴ።</verse>
				<verse number="27">ኦኒኔ ዱማ ዱማ ቃላን ሃሳዮፔ፥ ላዑ ጊዲዴ፥ ዎይ ዳሮፔ ሄዙ ጊዲዴ፥ ካላን ካላን ሃሳያናው ቤሴ። ቃሲ ሃራ ኢቱ ኡንቱንቱ ሃሳዬዳዋ ቢሎ።</verse>
				<verse number="28">ሺን ቢሊያ ኣሳይ ꬋዮፔ፥ ዱማ ዱማ ቃላን ሃሳዪያዌ ዎሳ ጎሊያን ጮዑ ጎ። ባሬ ሁጴዉኔ ፆሳው ሃሳዮ።</verse>
				<verse number="29">ናባቱካ ላዑ ጊዲዴ ዎይ ሄዙ ጊዲዴ ሃሳዪኖ። ቃሲ ሃራንቱ ኡንቱንቱ ጊያዋ ሻኪኖ።</verse>
				<verse number="30">ሺን ፆሳይ ሄ ሳዓን ኡቴዳ ሃራሲ ኢቲባ ቆንጪሶፔ፥ ካሴና ሃሳዪያዌ ጮዑ ጎ።</verse>
				<verse number="31">ኣዪሲ ጎፔ፥ ኡባይ ታማራና ማላኔ ኡባይ ሚናና ማላ፥ ካላን ካላን ቲምቢቲያ ኦዳናው ዳንዳዪታ።</verse>
				<verse number="32">ቲምቢቲያ ኦዲያዋንቱ ኢሞታይ ኡንቱንቶ ኣዛዜቴ።</verse>
				<verse number="33">ኣዪሲ ጎፔ፥ ፆሳይ ሳሮቴꬃ ፆሳፔ ኣቲን፥ ጫቡዋ ፆሳ ጊዴና። ጌሻቱ ዎሳ ጎሌቱዋ ኡባን፥</verse>
				<verse number="34">ማጫዋንቱ ሺቁዋ ጋርሳን ጮዑ ጊኖ። ኣዪሲ ጎፔ፥ ኣዪሁዳቱዋ ሂጊ ጊያዋዳንካ ኡንቱንቱ ሞዴታናፔ ኣቲን፥ ሺቁዋ ጋርሳን ሃሳያናው ኡንቱንቶ ማቲ ባዋ።</verse>
				<verse number="35">ማጫዋንቱ ሺቁዋ ጋርሳን ሃሳዪያዌ ፖኮ ጊዲያ ዲራው፥ ኣዬንቶ ኤራናው ኮዮፔኔ ሶዪን ባሬንቱ ኣሲና ኦቺኖ።</verse>
				<verse number="36">ፆሳ ቃላይ ኮይሮ ሂንቴፔ ዬዴ? ዎይ ሂንቴ ፃላላኮ ዬዴ?</verse>
				<verse number="37">ኦኒኔ ባሬና ናቢያ ዎይ ፆሳ ኣያናይ ዴዒያ ኣሳ ያጊዴ ቆፖፔ፥ ታኒ ሂንቴንቶ ፃፊያዌ ጎዳ ኣዛዙዋ ጊዲያዋ ኣኬኮ።</verse>
				<verse number="38">ሺን ኦኒኔ ኣኬካና ꬋዮፔ፥ ኣኬኮፖ ባሺ ኣጎ።</verse>
				<verse number="39">ሄዋ ዲራው፥ ታናዳን ኣማኒያዋንቶ፥ ቲምቢቲያ ኦዳናው ሎይꬂ ኣሞቲቴ። ቃሲ ዱማ ዱማ ቃላን ሃሲያዋካ ዲጎፒቴ።</verse>
				<verse number="40">ሺን ኡባባይካ ዎጋኒኔ ማራን ሃኖ።</verse>
			</chapter>
			<chapter number="15">
				<verse number="1">ታናዳን ኣማኒያዋንቶ፥ ታኒ ሂንቴንቶ ኦዴዳ ሚሺራቹዋ ቃላ ሂንቴ ኣኬዳዋኔ ቃሲ ሂንቴ ኣማኑ ኣኒ ኤቄዳዋ ሂንቴንታ ቆፔꬃይ።</verse>
				<verse number="2">ሂንቴንቱ ኣማኑ ሜላ ጊዳና ꬋዮፔ፥ ቃሲ ታኒ ሂንቴንቶ ኦዴዳ ቃላ ሎይꬂ ኦይቆፔ፥ ሂንቴ ሄ ሚሺራቹዋ ቃላን ኣቴዲታ።</verse>
				<verse number="3">ኣዪሲ ጎፔ፥ ታኒ ቃሲ ኣኬዳዋ ኡባባፔ ኣꬊዴ ኮሺያዋ ካሴታዴ ሂንቴንቱሲ ኢማዲ። ሄዌ ኣዬ ጎፔ፥ ፆሳ ማፃፋይ ጊያዋዳን፥ ኪሪስቶሲ ኑ ናጋራ ዲራው</verse>
				<verse number="4">ሃይቂዴ ሞጌቴዳ። ፆሳ ማፃፋይ ጊያዋዳንካ፥ ሄዜንꬂያ ጋላሲ ሃይቁዋፔ</verse>
				<verse number="5">ዴንዲዴ፥ ጴፂሮሳው ቆንጬዳ። ሄዋፔ ጉዪያን፥ ባሬ ኪቴዳ ታማኔ ላዓቶ ቆንጬዳ።</verse>
				<verse number="6">ሄዋፔ ጉዪያን፥ ኢቼሹ ፄቱዋፔ ዳሪያ ባሬና ካሊያ ኣሳው ኢቲ ካላ ቆንጬዳ። ኡንቱንቱፔ ዳሪያ ባጋይ ሃኖ ጋካናሲካ ፓፃ ዴዒኖ፤ ሺን ኣማሬዳዋንቱ ሃይቄዲኖ።</verse>
				<verse number="7">ሄዋፔ ጉዪያን፥ ያዪቆባው ቆንጬዳ፤ ጉዬፔ ባሬ ኪቴዳ ኡባቶ ቆንጬዳ።</verse>
				<verse number="8">ቃሲ ኡባፔ ዉርሴꬃን፥ ዎዲ ጋኬናን ዬሌቴዳ ታዉካ ቆንጬዳ።</verse>
				<verse number="9">ኣዪሲ ጎፔ፥ ዬሱሲ ኪቴዳ ኡባፔ ታኒ ላፋ፤ ታኒ ፆሳ ዎሳ ጎሊያ ዋዪሴዳ ዲራው፥ ዬሱሲ ኪቴዳዋ ጌቴታዴ ፄሴታናዉካ ቤሲኬ።</verse>
				<verse number="10">ሺን ፆሳ ኣꬎ ኬካቴꬃን ታኒ ታናካ። ቃሲ ታው ኢ ኢሜዳ ኣꬎ ኬካቴꬃይ ሜላ ጊዲቤና፤ ሺን ታኒ ኡንቱንታ ኡባፔ ኣꬃዴ ኦꬃዲ። ሺን ታናና ዴዒያ ፆሳ ኣꬎ ኬካቴꬃይ ኦꬄዳፔ ኣቲን፥ ታና ጊዲኬ።</verse>
				<verse number="11">ሲሚ ታና ጊዶፔካ፥ ዎይ ኡንቱንታ ጊዶፔካ፥ ኑኒ ኡባይ ኦዲያዌ ሃዋ፤ ሂንቴንቱካ ሃዋ ኣማኔዲታ።</verse>
				<verse number="12">ኪሪስቶሲ ሃይቁዋፔ ዴንዴዳዋ ኦዲያዋ ጊዶፔ፥ ሂንቴንቱፔ ኢቲ ኢቲ ኣሳቱ ያቲና ዎቲዴ፥ «ሃይቄዳ ኣሳይ ሃይቁዋፔ ዴንዴና» ያጊኖ?</verse>
				<verse number="13">ሃይቄዳ ኡራይ ሃይቁዋፔ ዴንዲቤናዋ ጊዶፔ፥ ያቲና ሄኮ ኪሪስቶሲካ ሃይቁዋፔ ዴንዲቤና ጊያዋ።</verse>
				<verse number="14">ኪሪስቶሲ ሃይቁዋፔ ዴንዲቤናዋ ጊዶፔ፥ ያቲና ኑኒ ኦዲያዌካ ሜላ፤ ቃሲ ሂንቴ ኣማኑካ ሜላ።</verse>
				<verse number="15">ቃሲ ኑኒ፥ «ኪሪስቶሳ ሃይቁዋፔ ዴንꬄዳ» ያጊዴ ፆሳባ ማርካቴዳ ዲራው፥ ኣ ዎርዶ ማርካቱዋ ጊዲዴ ቤቴዶ። ሺን ሃይቄዳዋንታ ሃይቁዋፔ ኢ ዴንꬂቤናዋ ጊዶፔ፥ ኪሪስቶሳካ ዴንꬂቤና።</verse>
				<verse number="16">ኣዪሲ ጎፔ፥ ሃይቄዳዋንቱ ሃይቁዋፔ ዴንዴናዋ ጊዶፔ፥ ሲሚ ኪሪስቶሲካ ዴንዲቤና።</verse>
				<verse number="17">ኪሪስቶሲ ሃይቁዋፔ ዴንዲቤናዋ ጊዶፔ፥ ሂንቴ ኣማኑካ ሜላ፤ ቃሲ ሂንቴ ሃዋ ጋካናዉካ ናጋራና ዴዒታ።</verse>
				<verse number="18">ሲሚ ኪሪስቶሳ ኣማኒዴ ሃይቄዳዋንቱካ ቃሲ ꬋዬዲኖ ጊያዋ።</verse>
				<verse number="19">ኑኒ ሃ ዴዑዋ ፃላላው ኪሪስቶሳን ሂዶቴዳ ጊዶፔ፥ ሃ ኣላሚያን ዴዒያ ኣሳ ኡባፔካ ኑባይ ሎዔና።</verse>
				<verse number="20">ሺን ኪሪስቶሲ ሃይቄዳዋንቱ ዴንዱዋሲ ባይራ ጊዲዴ፥ ሃይቁዋፔ ዴንዴዳዌ ቱማ።</verse>
				<verse number="21">ኣዪሲ ጎፔ፥ ሃይቁ ኢቲ ኣሳ ባጋና ሃ ኣላሚያ ዬዳ፥ ሃይቄዳዋንቱ ዴንዱካ ቃሲ ኢቲ ኣሳ ባጋና ዬዳ።</verse>
				<verse number="22">ኣዪሲ ጎፔ፥ ኣሳይ ኡባይ ኣዳማና ኢቲፔቴꬃ ሜꬌዳ ዲራው ሃይቄዳዋዳን፥ ኪሪስቶሳና ኢቲፔቴꬃ ሜꬌዳ ዲራው፥ ኡባይ ዴዑዋሲ ዴንዳና።</verse>
				<verse number="23">ሺን ኡባይካ ባሬ ካላን ካላን ዴንዳና። ኪሪስቶሲ ኡባፔ ካሴቲዴ ዴንዴዳ፤ ሄዋፔ ጉዪያን፥ ኪሪስቶሳዋንቱ ኪሪስቶሲ ዪያ ዎዴ ዴንዳና።</verse>
				<verse number="24">ሄዋፔ ጉዪያን፥ ኪሪስቶሲ ማታ ኡባ፥ ጎዳቴꬃ ኡባኔ ዎሊቃ ኡባ ꬋዪሲዴ፥ ፆሳው ባሬ ኣቦ ካዉቴꬃ ኢሚያ ዎዴ፥ ዎዲያ ዉርሴꬃይ ያናዋ።</verse>
				<verse number="25">ኣዪሲ ጎፔ፥ ፆሳይ ኣ ሞርኬቱዋ ኡባ ኣ ጌዲያፔ ጋርሳና ዎꬃና ጋካናው፥ ኪሪስቶሲ ሞዳናው ቤሴ።</verse>
				<verse number="26">ኡባፔ ዉርሴꬃን ꬋዪዴ ዴዒያ ሞርኪ ሃይቁዋ።</verse>
				<verse number="27">ኣዪሲ ጎፔ፥ ፆሳ ማፃፋይ፥ «ፆሳይ ኡባባ ኣ ጌዲያፔ ጋርሳና ዎꬂዴ ሞዲሴዳ» ያጌ። ሺን ኡባባ ኣ ጌዲያፔ ጋርሳና ዎꬂዴ ሞዲሴዳ ጊያ ዎዴ፥ ኡባባ ኦꬄዳ ፆሳፔ ኣቲን፥ ዮኮ ኡባይ ሞዴቴዳ ጊያዌ ቆንጬ።</verse>
				<verse number="28">ሺን ኡባባይ ኪሪስቶሳው ሞዴቴዳዋፔ ጉዪያን፥ ኪሪስቶሲ ቃሲ ባሬ ሁጴው ኡባባ ባሬና ሞዲሴዳ ፆሳው ሞዴታና። ፆሳይ ቃሲ ኡባባ ዉርሲዴ ሞዳና።</verse>
				<verse number="29">ሄዋ ጊዳና ꬋዮፔ፥ ሃይቄዳዋንቱ ኮታ ፃማቄቲያዋንቱ ኣያ ኦꬂኖ? ሃይቄዳዋንቱ ኡባካ ዴንዴናዋ ጊዶፔ፥ ኣሳይ ሃይቄዳዋንቱ ኮታ ኣዪሲ ፃማቄቲ?</verse>
				<verse number="30">ያቲና፥ ኑኒ ኡባ ዎዴ ኣዪሲ ሃሳዬና ሜቱዋን ጌሌቶ?</verse>
				<verse number="31">ታናዳን ኣማኒያዋንቶ፥ ታኒ ኑ ጎዳ ኪሪስቶሳ ዬሱሳን ታው ዴዒያ ሂንቴናን ጬቄታዴ፥ ጋላሳን ጋላሳን ሃይቃይ።</verse>
				<verse number="32">ታኒ ኤፌሶኔን ኣሳ ቆፋዳን ዱዓና ባፄቴዳዌ ታና ኣያ ማዲ? ሺን ሃይቄዳዋንቱ ሃይቁዋፔ ዴንዴናዋ ጊዶፔ፥ «ሲሚ ሞይቴኔ ኡሾይቴ፤ ኣዪሲ ጎፔ፥ ኑኒ ዎንቲ ሃይቃና» ጊያዋ ማላ።</verse>
				<verse number="33">ጪሜቶፒቴ፤ ኢታ ላጌቴꬃይ ሎዖ ሃኖታ ባዪዜ።</verse>
				<verse number="34">ፂሎቴꬃኮ ሲሚቴ። ናጋራ ኦꬆፒቴ። ሂንቴንቱፔ ኢቲ ኢቲ ኣሳይ ፆሳ ኤሬና፤ ታኒ ሃዋ ሂንቴንታ ዬላያናው ጋይ።</verse>
				<verse number="35">ሺን ኢቲ ኣሳይ፥ «ሃይቄዳ ኣሳይ ዋኒዴ ዴንዳኔ? ኡንቱንቱ ኣያ ማላ ቦላና ያኔ?» ያጌናን ኣጌና።</verse>
				<verse number="36">ኔኖ ኤያው፥ ኔኒ ጋዲያን ዜሪያ ዜሬꬃይ ሃይቄናን ሞኬና።</verse>
				<verse number="37">ኔኒ ዜሪያዌ ዛርጋ ጊዲና ዎይ ሃራ ቆሞ ካꬃ ጊዲና፥ ኣይፊያ ፃላላፔ ኣቲን፥ ላሚ ዶሊዴ ኬሲያዋ ጊዴና።</verse>
				<verse number="38">ሺን ፆሳይ ዜሬꬃው ባሬ ዶሴዳ ቦላ ኢሜ፤ ቃሲ ዜሬꬃ ኡባሲካ ሁጲያን ሁጲያን ኡንቱንቱ ቦላ ኢሜ።</verse>
				<verse number="39">ሜꬌታ ኡባ ኣሹ ኢቱዋ ጊዴና። ሺን ኣሳ ኣሹ ኢቱዋ፤ ሜሂያ ኣሹ ዱማ፤ ካፋቱዋ ኣሹካ ዱማ፤ ቃሲ ሞሊያ ኣሹካ ዱማ።</verse>
				<verse number="40">ቃሲ ሳሉዋ ኣሳቴꬃቱኔ ሳዓ ኣሳቴꬃቱ ዴዒኖ። ሺን ሳሉዋ ቦላ ቦንቹ ዱማ፤ ቃሲ ሳዓ ቦላ ቦንቹ ዱማ።</verse>
				<verse number="41">ኣዋይፊያሲ ኣ ሁጴ ቦንቹ ዴዔ። ኣጌናሲካ ኣ ሁጴ ቦንቹ ዴዔ። ቃሲ ፆሊንታቱዋሲካ ዱማ ቦንቹ ዴዔ፤ ኣያው ጎፔ፥ ኢቲ ፆሊንቲ ዮኮ ፆሊንቲያፔ ቦንቹዋን ዱማቴ።</verse>
				<verse number="42">ቃሲ ሃይቄዳዋንቱ ሃይቁዋፔ ዴንዲያ ዎዴ ሄዋዳን ሃናና፤ ሃይቂያ ቦላይ ሞጌቲዴ፥ ሃይቄና ቦላ ጊዲዴ ዴንዳና።</verse>
				<verse number="43">ቦላይ ቶሺያን ሞጌቲዴ፥ ቦንቹዋን ዴንዳና። ቃሲ ዳቡራን ሞጌቲዴ፥ ዎልቃን ዴንዳና።</verse>
				<verse number="44">ሜꬌታ ቦላይ ሞጌቲዴ፥ ጌሻ ኣያናን ካሌሴቲያ ቦላ ጊዲዴ ዴንዳና። ሜꬌታ ቦላይ ዴዖፔ፥ ቃሲ ጌሻ ኣያናን ካሌሴቲያ ቦላይካ ዴዔ።</verse>
				<verse number="45">ሃዋዳንካ፥ ቃሲ ፆሳ ማፃፋን፥ «ኮይሮ ቢታኒ፥ ኣዳሚ፥ ፓፃ ዴዒያ ኣሳ ጊዲዴ ሜꬌቴዳ» ያጌ። ሺን ዉርሴꬃ ኣዳሚ ዴዑዋ ኢሚያ ኣሳ ጊዴዳ።</verse>
				<verse number="46">ሺን ሜꬌታ ኣሳይ ኮይሮ ዪና፥ ጌዶፔ ኣያና ኣሳይ ዬዳፔ ኣቲን፥ ኣያናዌ ኮይሮ ዪቤና።</verse>
				<verse number="47">ኮይሮ ኣዳሚ ቢታፔ ሜꬌቴዳ፤ ኢ ቢታፔ ሜꬌቴዳዋ። ላዔንꬁዋ ኣዳሚ ሳሉዋፔ ዬዳ።</verse>
				<verse number="48">ሃ ሳዓ ኣሳቱ ቢታፔ ሜꬌቴዳዋ ማላቲኖ። ቃሲ ሳሉዋ ኣሳቱ ሳሉዋፔ ዬዳዋ ማላቲኖ።</verse>
				<verse number="49">ኑኒ ቢታፔ ሜꬌቴዳዋ ማላ ማዬዳዋዳን፥ ሳሉዋፔ ዬዳዋ ማላካ ቃሲ ማያና።</verse>
				<verse number="50">ታናዳን ኣማኒያዋንቶ፥ ታኒ ጊያዌ ሃዋ፤ ኣሹኔ ሱꬃይ ፆሳ ካዉቴꬃ ላታና ዳንዳዬና። ቃሲ ዎቂያዌ ዎቄናዋ ላቴና።</verse>
				<verse number="51">ሲሲቴ! ታኒ ሂንቴንቶ ኢቲባ ፁራይ። ኑኒ ኡባይ ሃይቆኮ። ሺን ዉርሴꬃ ፁሩምባይ ፑኔቲያ ዎዴ፥ ሊጴዳ ኣይፊ ፄላናሲ ዎዛና ኣꬄናን ላሜታና። ኣዪሲ ጎፔ፥ ፁሩምባይ ፑኔቲያ ዎዴ፥ ሃይቄዳ ኣሳይ ዎቄና ኣሳ ጊዲዴ ዴንዳና፤ ኑኒካ ላሜታና።</verse>
				<verse number="52">***</verse>
				<verse number="53">ኣዪሲ ጎፔ፥ ሃዌ ዎቂያዌ ዎቄናዋ ማያናው ቤሴ፤ ቃሲ ሃዌ ሃይቂያዌ ሃይቄናዋ ማያናው ቤሴ።</verse>
				<verse number="54">ሺን ሃዌ ዎቂያዌ ዎቄናዋ ማዪያ ዎዴ፥ ቃሲ ሃዌ ሃይቂያዌ ሃይቄናዋ ማዪያ ዎዴ፥ ሄ ዎዴ፥ ፆሳ ማፃፋይ፥ «ሃይቁ ፆኔቲዴ ሚቴቴዳ።</verse>
				<verse number="55">ሃይቆ፥ ኔ ዪሻይ ሃቃኔ? ሃይቆ፥ ኔ ፆኑ ሃቃኔ?» ጌዳ ቃላይ ፖሌታና።</verse>
				<verse number="56">ሃይቁ ዱኪያ ዎልቃ ናጋራፔ ዴሜ፤ ቃሲ ናጋራይ ዎልቃ ሂጊያፔ ዴሜ።</verse>
				<verse number="57">ሺን ኑ ጎዳ ዬሱሲ ኪሪስቶሳ ባጋና ኑና ፆኒሲያ ፆሳ ጋላታይ ጋኮ።</verse>
				<verse number="58">ታኒ ሲቂያ ታናዳን ኣማኒያዋንቶ፥ ሄዋ ዲራው፥ ቃፄናን ሚኒ ኤቂቴ። ሂንቴንቱ ዳቡራይ ጎዳ ባጋና ሜላ ጊዴናዋ ኤሪዴ፥ ኡባ ዎዴ ጎዳ ኦሱዋ ኣዛሌናን ኦꬂቴ።</verse>
			</chapter>
			<chapter number="16">
				<verse number="1">ፆሳ ኣሳቶ ሚሻ ሺሻናው ጋላቲያን ዴዒያ ኣማኒያ ኣሳቶ ታኒ ቃላ ጌሌዳዋዳን፥ ሂንቴንቱካ ቃሲ ሄዋዳን ኦꬂቴ።</verse>
				<verse number="2">ሂንቴንቱ ታኒ ያ ቢያ ዎዴ፥ ሚሻ ሺሼና ማላ፥ ሂንቴ ኡባይ ዎጋ ጋላሲ ጋላሲ፥ ሂንቴ ዴሚያ ኬናፔ ሂንቴ ጎሌን ዳጋዪቴ።</verse>
				<verse number="3">ታኒ ያ ጋኪያ ዎዴ፥ ሂንቴ ኣማኒያ ኣሳ ኦና ጊዶፔኔ፥ ሂንቴ ኢሜዳዋ ጋꬃና ማላ፥ ዳቢዳቢያና ኡንቱንታ ዬሩሳላሜ ኪታና።</verse>
				<verse number="4">ቃሲ ታኒ ኡንቱንቱና ባናው ኮሾፔ፥ ኡንቱንቱ ታናና ኢቲፔ ባናዋንታ።</verse>
				<verse number="5">ታኒ ማቂዶኒያና ኣꬋዴ፥ ሂንቴንቱኮ ባና፤ ኣዪሲ ጎፔ፥ ታኒ ማቂዶኒያና ኣꬋይ።</verse>
				<verse number="6">ታኒ ቢያሳ ሃቃ ጊዶፔኔ፥ ታ ቡሳን ሂንቴ ታና ማዳና ማላ፥ ሂንቴ ማታን ኣማሬዳ ዎዲያ ጋሚዔናን ኣጊኬ። ዎይ ባልጉዋካ ሂንቴ ማታን ሻጬናን ዋያ ኣጋና።</verse>
				<verse number="7">ኣዪሲ ጎፔ፥ ታኒ ሃዒ ያና ኣꬋዴ ሄ ኦጊያና ሂንቴንታ ቤዓናው ኮዪኬ። ጎዳይ ጎፔ፥ ሂንቴ ማታን ኣማሬዳ ዎዲያ ታካናው ቆፓይ።</verse>
				<verse number="8">ሺን ታኒ ጴንፄቆስቴ ጊያ ጋላሳይ ጋካናው ኤፌሶኔን ጋሚዓና።</verse>
				<verse number="9">ታው ኦሱ ኩሜዳ ኣኮ ፔንጊካ ያኒ ዶዬቴዳ። ቃሲ ታው ጮራ ሞርኬቱ ዴዒኖ።</verse>
				<verse number="10">ፂሞቶሴ ሂንቴንቱኮ ዮፔ፥ ሂንቴ ማታን ኢ ያዬናን ዴዓናዳን፥ ኣ ሎይꬂ ኦይቂቴ። ኣዪሲ ጎፔ፥ ኢካ ቃሲ ጎዳ ኦሱዋ ኦꬄ።</verse>
				<verse number="11">ሄዋ ዲራው፥ ኦኒኔ ኣ ካꬎፖ። ሺን ኢ ታኮ ሳሮ ሲማና ማላ፥ ኣ ማዲዴ ሳሮቴꬃን ሞዪዚቴ። ኣዪሲ ጎፔ፥ ታኒ ኢ ኢሻቱዋና ሲማናዋ ናጋ ኡታዲ።</verse>
				<verse number="12">ሺን ኑ ኢሻ ኣጲሎሲ ዮኮ ኢሻቱዋና ሂንቴንቱኮ ባና ማላ፥ ታኒ ኣ ሚኒሳ ዎሳዲ። ሺን ሃዒ ሂንቴንቱኮ ባናው ኮዪቤና፤ ኢ ባሬው ሚኪያ ዎዴ ሂንቴንቱኮ ባናዋ።</verse>
				<verse number="13">ቤጎቲቴ። ኣማኑዋን ሚኒ ኤቂቴ። ፃሊቴ። ጎቢቴ።</verse>
				<verse number="14">ኦሱዋ ኡባ ሲቁዋን ኦꬂቴ።</verse>
				<verse number="15">ታናዳን ኣማኒያዋንቶ፥ ኢስፂፋኖሲኔ ኣ ሶይ ኣሳይ ጊሪኬን ኮይሮ ኣማኔዳዋንታ ጊዲያዋኔ ፆሳ ኣሳቱዋሲ ኦꬃናው ባሬንታ ኢሜዳዋ ሂንቴ ኤሪታ። ሂንቴንቱካ ኡንቱንቱ ማላ ኣሳሲኔ፥ ኡንቱንቱና ኦꬂያ ኡባው ዳቡሪያ ኡባው ኤኖ ጋናዳን፥ ታኒ ሂንቴንታ ዎሳይ።</verse>
				<verse number="16">***</verse>
				<verse number="17">ኢስፂፋኖሲ፥ ፓርዶናፂሲኔ ኣካይቆሲ ሂንቴ ባይናሳን ታና ቦራሲሲቤና ዲራው፥ ኡንቱንቱ ዩሳን ታኒ ናሼታይ።</verse>
				<verse number="18">ኡንቱንቱ ሂንቴንታ ኣያናን ሚኒሴዳዋዳን፥ ታናካ ኣያናን ሚኒሴዳ ዲራው፥ ሄዋንቱ ማላ ኣሳቱዋ ዶጎፒቴ።</verse>
				<verse number="19">ኢሲያን ዴዒያ ኣማኒያ ኣሳይ ሂንቴንታ፥ «ሳሬ፥ ሎዔ» ጊኖ። ኣቂላይኔ ጲሪስቂላ ባሬንቱ ሶዪን ሺቂያ ዎሳ ጎሌ ኣሳናካ ሂንቴንቶ ጎዳ ሳሮታ ዎዛናፔ ኪቲኖ።</verse>
				<verse number="20">ኢሻቱ ኡባይ ሂንቴንቱሲ ሳሮታ ኪቲኖ። ኢቱ ኢቱዋና ጌሻ ዬሬታ ዬሬቲዴ ሳሮቴቲቴ።</verse>
				<verse number="21">ታኒ ጳዉሎሲ ሃ ሳሮታ ታ ኩሺያን ፃፋዲ።</verse>
				<verse number="22">ጎዳ ዬሱሲ ኪሪስቶሳ ሲቄና ኣሳይ ዴዖፔ፥ ኢ ሼቄቴዳዋ ጊዶ። ኑ ጎዳው፥ ሃያ።</verse>
				<verse number="23">ጎዳ ዬሱሲ ኪሪስቶሳ ኣꬎ ኬካቴꬃይ ሂንቴንቱና ጊዶ።</verse>
				<verse number="24">ኪሪስቶሳ ዬሱሳን ዴዒያ ሂንቴንቱ ኡባና ታ ሲቁ ጊዶ። ኣሜንዒ።</verse>
			</chapter>
		</book>
		<book number="47">
			<chapter number="1">
				<verse number="1">ታኒ ጳዉሎሲ፥ ፆሳ ሼኒያን፥ ኪሪስቶሲ ዬሱሲ ኪቴዳዌኔ ኑ ኢሻይ ፂሞቶሲ ፆሳው ጎዪኒያ ቆሮንቶሳ ካታማን ዴዒያ ኣማኒያዋንቶኔ ኣካዪያን ዴዒያ ፆሳ ናናቶ ሃ ዳቢዳቢያ ፃፌቶ።</verse>
				<verse number="2">ፆሳ ኑ ኣዉዋፔኔ ጎዳ ዬሱሲ ኪሪስቶሳፔ፥ ኣꬎ ኬካቴꬃዪኔ ሳሮቴꬃይ ሂንቴንቶ ጊዶ።</verse>
				<verse number="3">ፆሳ ኑ ጎዳ ዬሱሲ ኪሪስቶሳ ኣዉዋ፥ ማሮቴꬃ ኣዉዋኔ ሜንꬄꬁዋ ኡባ ፆሳ ጋላታይ ጋኮ፤</verse>
				<verse number="4">ፆሳይ ኑና ኑ ሁጴው ሜንꬄꬄዳ ሜንꬄꬁዋዳን፥ ዳሮ ዋዪያ ዋዬቲያዋንታ ኑኒካ ሜንꬄꬃናዳን፥ ኑ ዋዪያ ኡባን ኢ ኑና ሜንꬄꬄ።</verse>
				<verse number="5">ኣዪሲ ጎፔ፥ ኑኒ ኪሪስቶሳ ባጋና ዳሮ ዋዪያ ዋዬቲያዋዳን፥ ሄዋዳንካ፥ ቃሲ ኑና ኣ ባጋና ዳሮ ሜንꬄꬁዋን ሜንꬄꬄ።</verse>
				<verse number="6">ኑኒ ዋዬቶፔ፥ ሄዌ ሂንቴና ሜንꬄꬃናሳኔ ሂንቴና ኣሻናሳ፤ ቃሲ ኑኒ ሚኔቶፔ፥ ኑኒ ዳንዳዬዳ ዋዪያ ማላ ሂንቴካ ጌንጪዴ ዳንዳያና ማላ፥ ፆሳይ ሂንቴዉካ ቃሲ ሜንꬄꬁዋኔ ዳንዳያ ኢማናሳ።</verse>
				<verse number="7">ሂንቴ ዴማና ጊዴ፥ ሂዶታን ናጊ ኡቴዳዌ ዳሮ ሚና፤ ኣዪሲ ጎፔ፥ ሂንቴ ኑናና ዋዬቴዳዋዳን፥ ሄዋዳን ሜንꬄꬁዋካ ኑናና ኣካናዋ ኑኒ ኤሬቶ።</verse>
				<verse number="8">ኑ ኑናዳን ፆሳ ካሊያዋንቶ፥ ኑኒ ኢሲያ ጋዲያን ዋዬቴዳ ዋዪያ ሂንቴና ሃሳዪሳናው ኮዬቶ፤ ኑ ዋዪ ኑ ዎልቃፔ ዳሪና፥ ኑና ዎꬌ ጊዴ፥ ሂርጋና ጋካናው፥ ኑና ዎጋይ ባዪናዋ ዴፄዳ።</verse>
				<verse number="9">ኑኒ ኑ ቦላ ሃዪቁዋ ፒርዳይ ፒርዴቴዳ ያጊዴ ቆፔዶ፤ ሺን ሄዌ ሃኔዳዌ ሃይቄዳ ኣሳ ሃይቁዋፔ ዴንꬂያ ፆሳን ኑኒ ኣማኔታናፔ ኣቲን፥ ኑ ሁጲያን ኣማኔቴናዳና።</verse>
				<verse number="10">ፆሳይ ሃዋ ማላ ኢታ ሃዪቁዋፔ ኑና ኣሼዳ፤ ኢ ኑና ኣሻና፤ ሲንꬃፔካ ኢ ኑና ኣሻናዋ ጊዴ፥ ሂዶታን ናጊ ኡቴዶ።</verse>
				<verse number="11">ሂንቴ ዎሴዳ ዳሮ ዎሳን ኑሲ ኣንጁ ሲሜዳ ዲራው፥ ዳሮ ኣሳይ ኑ ዲራው ፆሳ ጋላታና ማላ፥ ሂንቴካ ቃሲ ኑና ዎሳን ማዳና ኮሼ።</verse>
				<verse number="12">ኑኒ ጬቄቲያዌ ሃዋ፤ ሃ ሳዓን ኑኒ ዴዒያ ዴዑ፥ ኡባ ቃሲ ሂንቴናና ኑሲ ዴዒያ ኢቲፔቴꬃይ ፆሳ ኣꬎ ኬካቴꬃናፔ ኣቲን፥ ኣሳ ኣꬌዳ ኤራቴꬃና ጊዴናዋ፥ ቃሲ ፆሳይ ኢሜዳ ጌሻቴꬃኒኔ ሱሬቴꬃን ኑኒ ዴዒያዋ ዎዛና ቆፋይ ኑሲ ማርካቴ።</verse>
				<verse number="13">ኣዪሲ ጎፔ፥ ሂንቴ ናባባናዉኔ ኣኬካናው ዳንዳዪያዋ ፃላላ ሂንቴንቶ ፃፊያዋፔ ኣቲን፥ ኑኒ ሃራባ ሂንቴንቶ ፃፎኮ። ኑ ጎዳ ዬሱሳ ጋላሲ ኑኒ ሂንቴናን ጬቄታናዋዳን፥ ሂንቴካ ኑናን ጬቄታና ማላ፥ ሂንቴ ሃዒ ዉርሲ ኣኬኬና ዬዉዋ ጊዲኒ ዉርሲ ኣኬካና ጋዴ ቆፓይ።</verse>
				<verse number="14">***</verse>
				<verse number="15">ሄዋ ታኒ ሎይꬃ ኤሬዳ ዲራው፥ ሂንቴ ላዑ ጌዴ ጎዔታና ማላ፥ ኡባፔ ካሴታዴ ሂንቴኮ ባናው ቆፋ ቃቻዲ።</verse>
				<verse number="16">ታኒ ማቂዶኒያ ባዴ ሂንቴናና ጋኬታናዋኔ ቃሲ ያፔ ሲማዴ ሂንቴ ማታና ዪሁዳ ኣꬊሺን፥ ሂንቴ ታና ማዳናዋ ቆፓ ኡታዲ።</verse>
				<verse number="17">ሄዋ ዲራው፥ ታኒ ሄዋ ቆፓዴ ታናን ኣማኔታቤይኪታ? ታኒ ታ ቆፋ ቃቺያ ዎዴ፥ ሳዓ ኣሳዳን ኢቲ ኩꬃን፥ «ኤ፥ ኤ» ዎይ፥ «ጊዴና፥ ጊዴና» ጋናው ጊጋ ኡታዲታ?</verse>
				<verse number="18">ሺን ፆሳይ ኣማኔቴዳዋ ጊዲያዌ ቱማ ጊዲያዋዳን፥ ኑኒ ሂንቴንቶ ኦዲያ ቃላይ «ኤ» ጊያዋኔ «ጊዴና» ጊያዋ ጊዴና።</verse>
				<verse number="19">ኣዪሲ ጎፔ፥ ታኒ፥ ሲላሴኔ ፂሞቶሲ ሂንቴ ጊዶን ኦዴዳ ፆሳ ናዓይ፥ ዬሱሲ ኪሪስቶሲ «ኤ» ጊያዋፔ ኣቲን፥ «ጊዴና» ጊያዋ ጊዴና። ሺን ፆሳ ባጋና ኢ ኡባ ዎዴካ «ኤ»።</verse>
				<verse number="20">ኣዪሲ ጎፔ፥ ፆሳይ ኢማና ጌዳባው ኡባው ኤኖ ጌዳዌ ኪሪስቶሳ ባጋና ፖሌታና፤ ሄዋ ዲራው፥ ኑኒ ኪሪስቶሳ ባጋና ፆሳ ቦንቾ፥ ኣሜንዒ ጌቶ።</verse>
				<verse number="21">ፆሳይ ኪሪስቶሳ ባጋና ኑናኔ ሂንቴና ሜንꬄꬄኔ ኦኬ።</verse>
				<verse number="22">ኑኒ ኣዋ ጊዲያዋ ኤሪሲያ ማታፋ ኢ ኑ ቦላ ዎꬂዴ፥ ባሬ ጌሻ ኣያና ዋሲያዳን፥ ኑ ዎዛና ጊዶን ዎꬄዳ።</verse>
				<verse number="23">ቃሲ ታኒ ቆሮንቶሳ ቤናን ኣጌዳዌ ሂንቴና ቆሄናዳና። ሄዌ ዎርዶ ጊዶፔ ታና ሙራናው ታ ሼምፑዋን ፆሳይ ማርካ።</verse>
				<verse number="24">ኑኒ ሂንቴና ናሼቻናው ሂንቴናና ኢቲፔ ኦꬂያዋንታፔ ኣቲን፥ ሂንቴ ኣማኒያዋን ሂንቴና ጎዴታናው ኮዪያዋንታ ጊዶኮ፤ ኣዪሲ ጎፔ፥ ሂንቴንቱ ሂንቴ ኣማኑሳን ሚኒዴ ዴዒታ።</verse>
			</chapter>
			<chapter number="2">
				<verse number="1">ታኒ ላዔንꬁዋ ሂንቴና ካዮዬና ማላ፥ ሂንቴኮ ቤናዳን፥ ታ ቆፋ ቃቻዲ።</verse>
				<verse number="2">ኣዪሲ ጎፔ፥ ታኒ ሂንቴና ካዮዪያዋ ጊዶፔ፥ ሃ ታኒ ካዮዬዳ ሂንቴ ታና ናሼቻናፔ ኣቲን፥ ኦኔ ታና ናሼቻናዌ?</verse>
				<verse number="3">ታኒ ሂንቴንቶ ሄ ዳቢዳቢያ ፃፌዳዌ፥ ታና ናሼቻናው ቤሲያ ኣሳቱዋን ታኒ ካዮታናው ሂንቴኮ ባናው ኮያቤናዋሳ፤ ታኒ ናሼቲያ ዎዴ፥ ሂንቴ ኡባይካ ቃሲ ናሼታናዋ ሂንቴ ኡባን ኣማኔታይ።</verse>
				<verse number="4">ኣዪሲ ጎፔ፥ ታኒ ሂንቴንቶ ዳሮ ዋዪያኒኔ ቱጋን ቃሲ ዳሮ ኣፎꬃና ፃፌዳዌ፥ ሂንቴና ካዮያናሳ ጊዴና፤ ሺን ታኒ ሂንቴና ኡባቱዋ ኣይ ኬና ሲቃይታንቶ ሂንቴ ኤራናዳና።</verse>
				<verse number="5">ሺን ኢቲ ኡራይ ሃራ ካዮዬዳዋ ጊዶፔ፥ ታኒ ኣ ዬዉዋ ዳሪሳናው ኮዪኬ፤ ኢ ሂንቴና ኡባቱዋ ካዮዬዳፔ ኣቲን፥ ታ ፃላላ ካዮዪቤና።</verse>
				<verse number="6">ሂንቴፔ ዳሪያ ባጋ ኣሳይ ሄ ቢታኒያ ማላ ኣሳ ሄዋዳን ሙሮፔ፥ ሄ ሙራይ ኣው ጊዳናዋ።</verse>
				<verse number="7">ሄዋ ዲራው፥ ሄ ቢታኒ ሎይꬂ ካዮቴና ማላ፥ ሂንቴ ኣው ኣቶ ጋናዉኔ ኣ ሜንꬄꬃናው ቤሴ።</verse>
				<verse number="8">ሄዋ ዲራው፥ ሂንቴ ኣ ሚኒሲዴ ሲቂያዋ ኢ ኤራና ማላ፥ ታኒ ሂንቴና ዎሳይ።</verse>
				<verse number="9">ኣዪሲ ጎፔ፥ ሂንቴ ታው ኣዛዜታናው ኡባ ዎዴ ጊጊ ኡቴዲቴንቶኔ ቃሲ ፓጪያ ሂንቴ ዳንዳዪንቶ ኤራናው፥ ሄ ዳቢዳቢያ ሂንቴንቶ ፃፋዲ።</verse>
				<verse number="10">ኢቲ ኡራይ ናቄዳዋ ሂንቴ ኣቶ ጊያ ዎዴ፥ ታኒካ ቃሲ ኣቶ ጋይ፤ ታኒ ኣቶ ጌዳዋ ጊዶፔ፥ ኣቶ ጌዳዋ ኣያኔ ኪሪስቶሳ ሲንꬃን ሂንቴ ዲራው፥ ኣቶ ጋዲ።</verse>
				<verse number="11">ሴፃናይ ኑኮ ዪዴ፥ ኑና ጪሜና ማላ፥ ታኒ ኣቶ ጋዲ፤ ኣዪሲ ጎፔ፥ ኑኒ ኣ ቆፋ ኤሬቶ።</verse>
				<verse number="12">ታኒ ኪሪስቶሳ ሚሺራቹዋ ቃላ ኦዳናው ፂሮዓዳ ቤዳ ዎዴ፥ ጎዳይ ያኒ ታው ፔንጊያ ዶዪ ዎꬄዳ።</verse>
				<verse number="13">ታኒ ታ ኢሻ ቲታ ያኒ ዴማቤና ዲራው፥ ታው ኣያናይ ሼምፒቤና። ሄዋ ዲራው፥ ያኒ ዴዒያ ኣሳ፥ «ሳሮ ዴዒቴ» ጋዴ ማቂዶኒያ ባዲ።</verse>
				<verse number="14">ሺን ኪሪስቶሳ ባጋና ኡባ ዎዴ ኑና ፆኖ ካሌꬂያ ፆሳ፥ ቃሲ ኪሪስቶሳ ቲሚርቲያ ኑ ባጋና ሺቱዋዳን፥ ኡባሳ ጋꬂያዋ ጋላታይ ጋኮ።</verse>
				<verse number="15">ኣዪሲ ጎፔ፥ ኑኒ ኣቲያ ኣሳ ጊዱዋኒኔ ꬋዪያ ኣሳ ጊዶን ኪሪስቶሲ ፆሳው ያርሺያ ሳዉዋ ቶሺኩ ጊያ ሺቱዋ ማላ።</verse>
				<verse number="16">ኑኒ ꬋዪያዋንቶ ዜዒያ ሃይቁዋ፤ ቃሲ ኣቲያዋንቶ ዴዑዋ ኢሚያ ሳዊያ ሺቱዋ፤ ያቲና፥ ሄዋ ኦꬃናው ዳንዳዪያዌ ኦኔ?</verse>
				<verse number="17">ኑኒ ፆሳ ቃላ ጌሎባዳን፥ ዋላኪዴ ዛሊዒያ ሃራ ጮራ ኣሳቱዋ ማላ ጊዶኮ፤ ሺን ፆሳይ ኑና ኪቲና፥ ኣማኔቲዴ ፆሳ ሲንꬃን ኪሪስቶሳ ባጋና ቃላ ኦዴቶ።</verse>
			</chapter>
			<chapter number="3">
				<verse number="1">ኑኒ ሺሬቲዴ፥ ኑ ሁጲያ ሳባናው ዶሜዶዬ? ዎይ ሃራ ኣሳቱዋዋዳን፥ ሳባ ዳቢዳቢያ ሂንቴንቶ ዬዳናው ዎይ ሂንቴፔ ኣካናው ኮዬቶ?</verse>
				<verse number="2">ሂንቴንቱ ሂንቴ ሁጲያን ኣሳይ ኡባይ ኤራናዳኒኔ ናባባናዳን፥ ኑ ዎዛናን ፃፌቲ ኡቴዳ ኑ ዳቢዳቢያ።</verse>
				<verse number="3">ሃ ዳቢዳቢያ ኪሪስቶሲ ባሬ ሁጲያን ፃፊዴ፥ ኑ ቦላ ኪቴዳዌ ቱማ፤ ሃ ዳቢዳቢ ዴዑዋ ፆሳ ጌሻ ኣያናን ኣሳ ዎዛናን ፃፌቴዳዋፔ ኣቲን፥ ሹቻ ቦላ ቃላሚያን ፃፌቲቤና።</verse>
				<verse number="4">ኑሲ ኪሪስቶሳ ባጋና ፆሳን ሃዋ ማላ ኣማኑ ዴዔ።</verse>
				<verse number="5">ኑ ዳንዳያይ ፆሳፔ ዪያዋፔ ኣቲን፥ ሃ ኦሱዋ ኑኒ ኑ ሁጲያን ኦꬃናው ዳንዳዬቶ ጊያዌ ኑሲ ኣያዪኔ ባዋ።</verse>
				<verse number="6">ኑኒ ኦራꬃ ጫቆ ኦꬃና ማላ፥ ፆሳይ ኑና ዳንዳዪሴዳ፤ ሄ ኦራꬃ ጫቁ ጌሻ ኣያናዋፔ ኣቲን፥ ፃፌቴዳ ሂጊያዋ ጊዴና። ፃፌቴዳ ሂጊ ሃዪቁዋ ኣሄ፤ ሺን ጌሻ ኣያናይ ዴዑዋ ኣሄ።</verse>
				<verse number="7">ሹቻ ዎጪዴ ፃፌዳ ሂጊ ኢሜቲያ ዎዴ፥ ፆሳ ቦንቹ ቤቴዳ፤ ሙሴ ሶምዒያን ዴዒያ ጶሌꬃይ ꬋዪያዋ ጊዶፔካ፥ ሄ ጶሌꬃይ ዳሮ ዎልቃማ ጊዲያ ዲራው፥ ኢስራዔሊያ ኣሳይ ኣ ሶምዒያ ቲሽሺ ኦꬂ ፄላናው ዳንዳዪቤና። ሃዪቁዋ ኣሂያ ሂጊ ኦꬂያ ኦሱ ሃዋ ማላ ቦንቹዋና ዪያዋ ጊዶፔ፥</verse>
				<verse number="8">ጌሻ ኣያናይ ኦꬂያ ኦሱዋ ቦንቹ ኣይ ኬና ዳራኔ?</verse>
				<verse number="9">ኣዪሲ ጎፔ፥ ኣሳይ ፒርዳ ኣኪያ ኦሱ ቦንቾ ጊዶፔ፥ ኣሳይ ፂሊያ ኦሱዋ ቦንቹ ዋኒዴ ዳራንዴሻ?</verse>
				<verse number="10">ኣዪሲ ጎፔ፥ ካሴ ቦንቹ ሃዒ ባሬፔ ሎይꬂ ኣꬊያ ቦንቹዋ ጋሱዋን ቦንቹዋ ꬋዬዳዌ ቱማ።</verse>
				<verse number="11">ኣዪሲ ጎፔ፥ ሄ ꬋዬዳዋን ቦንቹ ዴዒያዋ ጊዶፔ፥ ሜꬊናው ዴዒያዋን ኣይ ኬና ዎልቃማ ቦንቹ ዴዓንዴሻ?</verse>
				<verse number="12">ኑኒ ሂዶታን ናጊያ ሃዋ ማላባይ ኑሲ ዴዒያ ዲራው፥ ቆንጪያን ፃሊዴ ሃሳዬቶ።</verse>
				<verse number="13">ኢስራዔሊያ ኣሳይ ꬋዪያ ቦንቹዋ ዉርሴꬃ ቤዔና ማላ፥ ባሬ ሶምዒያ ናፃላን ካሜዳ ሙሴ ማላ ጊዶኮ።</verse>
				<verse number="14">ሺን ኡንቱንቱ ዎዛናይ ዶንጪሌዳ፤ ኣዪሲ ጎፔ፥ ኡንቱንቱ ኤጫ ጫቁዋ ናባቢያ ዎዴ፥ ሃቼ ጋካናሲካ፥ ሄ ናፃላይ ኡንቱንቱ ዎዛና ካሚ ዎꬄዳ፤ ኦኒኔ ኪሪስቶሳና ጋኬቲያ ዎዴ ፃላላን ሄ ናፃላይ ኪቼ።</verse>
				<verse number="15">ሺን ኡንቱንቱ ሙሴ ማፃፋ ናባቢያ ዎዴ ኡባን ሃቼ ጋካናሲካ፥ ሄ ናፃላይ ኡንቱንቱ ዎዛና ካሚ ዎꬄዳ።</verse>
				<verse number="16">ሺን ፆሳ ማፃፋይ፥ «ኦኒኔ ጎዳኮ ሲሚያ ዎዴ፥ ኣዉዴኔ ሄ ናፃላይ ቃሬቴ» ያጌ።</verse>
				<verse number="17">ጎዳይ ጌሻ ኣያና። ጎዳ ኣያናይ ዴዒያሳን ኣዪሌቴꬃይ ባዋ።</verse>
				<verse number="18">ኑኒ ኡባይካ ናፃላን ካሜቲቤና ሶምዒያን ጎዳ ቦንቹዋ ቤዓና ቃሲ ጌሻ ኣያና ጊዲያ ጎዳፔ ዪያ ሄ ቦንቹ ኑና ባሬና ማላቲሲዴ፥ ቦንቹዋፔ ቦንቾ ላማና።</verse>
			</chapter>
			<chapter number="4">
				<verse number="1">ሲሚ ፆሳይ ኑሲ ሃ ኦሱዋ ባሬ ማሮቴꬃን ኦꬃናዳን ኢሜዳ ዲራው፥ ኑኒ ሳሌቶኮ።</verse>
				<verse number="2">ኑኒ ጌማን ኦꬂያ ዬላዪያ ኦሱዋ ኡባ ኣጎይቴ፤ ቃሲ ጌኒያ ኦሱዋካ ኦꬆኮ፤ ዎይ ፆሳ ቃላ ዎርዱዋና ዋላኮኮ። ሄዋዳንካ፥ ቱሙዋ ቆንጪያን ሃሳዪዴ፥ ፆሳ ሲንꬃን ሱሬ ዎዛናው ኑና ሺሾይቴ።</verse>
				<verse number="3">ኑኒ ኦዲያ ዎንጋላ ሚሺራቹ ጌሜዳዋ ጊዶፔካ፥ ꬋዪያ ኣሳቱዋ ፃላላው ጌሜዳ።</verse>
				<verse number="4">ሃ ሳዓ ፆሳይ ኣማኔና ኣሳቱዋ ቆፋ ጆሊሴዳ፤ ኪሪስቶሳ ቦንቹዋ፥ ዎንጋላ ሚሺራቹዋ ፖዑዋ ባሬንቶ ፖዒያዋ፥ ፆሳ ማላቲያዋ ኡንቱንቱ ቤዔና ማላ፥ ኡንቱንታ ዲጌዳ።</verse>
				<verse number="5">ኣዪሲ ጎፔ፥ ዬሱሲ ኪሪስቶሲ ጎዳ ጊዲያዋኔ ኣ ዲራው ኑኒ ኑ ሁጲያን ሂንቴንቶ ቆማ ጊዲያዋ ኦዴቶፔ ኣቲን፥ ኑባ ኦዶኮ።</verse>
				<verse number="6">ኣዪሲ ጎፔ፥ «ꬉማፔ ፖዑ ፖዓና» ጌዳ ፆሳይ ኑ ዎዛናን ባሬ ፖዑዋ ፖዒሴዳ፤ ቃሲ ኢ ባሬ ቦንቾ ኤራቴꬃ ፖዑዋ ኪሪስቶሳ ሲንꬃን ፖዒያዋ ኑሲ ኢማናው ፖዒሴዳ።</verse>
				<verse number="7">ሺን ኡባፔ ኣꬊያ ዎልቃይ ፆሳዋፔ ኣቲን፥ ኑሳ ጊዴናዋ ቤሳናው ኑሲ ሃ ሚንጃይ ኡርቃፔ ሜꬌቴዳ ሚሻ ጊዴዳ ኑ ጊዶን ዴዔ።</verse>
				<verse number="8">ኑኒ ኡባ ባጋናካ ኡንዔቴዶ፤ ሺን ሜዔሬቲቤይኮ፤ ቃሲ ኢቲ ኢቲ ዎዴ ሲꬌቶ፤ ሺን ኑ ኡባናካ ኣጊቤይኮ።</verse>
				<verse number="9">ኑኒ ዬዴርሴቴዶ፤ ሺን ፆሳይ ኑና ኦሊቤና፤ ቃሲ ኑ ሞርኬቱ ኑና ኦሊ ኣጌዲኖ፤ ሺን ኑኒ ꬋዪቤይኮ።</verse>
				<verse number="10">ቃሲ ዬሱሳ ዴዑ ኑ ኣሳቴꬃን ቤታና ማላ፥ ኑኒ ኡባ ዎዴ ኣ ሃዪቁዋ ኑ ኣሳቴꬃን ቶኪ ዩዬቶ።</verse>
				<verse number="11">ኣዪሲ ጎፔ፥ ሃዪቂያ ኑ ኣሳቴꬃ ቦላ ዬሱሳ ዴዑ ቤታና ማላ፥ ፓፃ ዴዒያ ኑኒ ኣ ዲራው፥ ኡባ ዎዴ ሃይቄቶ።</verse>
				<verse number="12">ሄዋ ዲራው፥ ሃይቁ ኑ ጊዶን ኦꬄ፤ ሺን ዴዑ ቃሲ ሂንቴ ጊዶን ኦꬄ።</verse>
				<verse number="13">ፆሳ ማፃፋይ፥ «ታኒ ኣማኔዳ ዲራው ሃሳያዲ» ያጌ፤ ሄ ኣማኑዋ ኣያናይ ኑሲካ ዴዒያ ዲራው፥ ኑኒካ ኣማኔቶ፤ ሄዋ ዲራው፥ ሃሳዬቶ።</verse>
				<verse number="14">ፆሳይ፥ ጎዳ ዬሱሳ ሃዪቁዋፔ ዴንꬄዳዌ፥ ኑናካ ቃሲ ዬሱሳና ሃዪቁዋፔ ዴንꬂዴ፥ ሂንቴናና ኢቲፔ ባሬ ሲንꬃ ሺሻናዋ ኤሬቶ።</verse>
				<verse number="15">ሃዌ ኡባይ ሂንቴ ዲራሳ፤ ፆሳ ኣꬎ ኬካቴꬃይ ዳሮ ኣሳ ጋኪያ ዎዴ፥ ኣሳይ ፆሳ ቦንቾ ዳሮ ጋላታ ኢማና።</verse>
				<verse number="16">ሄዋ ዲራው፥ ኑኒ ሳሌቶኮ፤ ኑሲ ሃራይ ኣቶ፥ ቦላ ባጋ ኣሳቴꬃይ ዎቂንቶካ፥ ጋርሳ ባጋ ኣሳቴꬃይ ጋላሳን ጋላሳን ኦራፄ።</verse>
				<verse number="17">ኣዪሲ ጎፔ፥ ሃዒው ዋዬቲያ ሃ ጉꬃ ዋዪ፥ ኡባፔ ሎይꬂ ዳሪያ ሜꬊና ቦንቹዋ ኑሲ ቤቲሳና።</verse>
				<verse number="18">ኑኒ ቤቴናዋ ፄሌቶፔ ኣቲን፥ ቤቲያዋ ፄሎኮ፤ ኣዪሲ ጎፔ፥ ቤቲያባይ ሃዒሳ፤ ሺን ቤቴናዌ ሜꬊናው ዴዒያዋ።</verse>
			</chapter>
			<chapter number="5">
				<verse number="1">ኣዪሲ ጎፔ፥ ኑኒ ዴዒያ ሃ ሳዓ ዱንካኒ ኮሌቶፔ፥ ኑሲ ኣሳይ ኬፂቤና ጎሊ፥ ፆሳይ ኬፄዳዌ፥ ሳሉዋን ሜꬊናው ዴዒያዋ ኑኒ ኤሬቶ።</verse>
				<verse number="2">ኑኒ ሃ ኣላሚያን ዴዒዴ ዳሮ ኦሌቶኔ ሳሉዋን ዴዓና ኑ ጎሊያ ማያናው ሎይꬂ ኣሞቴቶ።</verse>
				<verse number="3">ኑኒ ሄዋ ማዪዴ፥ ካሎቶኮ፤</verse>
				<verse number="4">ኑኒ ሃ ሳዓ ዱንካኒያን ዴዒዴ፥ ዴፄቲዴ ኦሌቶ፤ ኣዪሲ ጎፔ፥ ሃዪቂያ ኣሳቴꬃይ ዴዑዋን ሚቴታና ማላ፥ ኑኒ ማያናው ኮዬቶፔ ኣቲን፥ ካሎታናው ኮዮኮ።</verse>
				<verse number="5">ኑና ሃዎ ጊጊሴዳዌ ፆሳ፤ ቃሲ ኢ ባሬ ጌሻ ኣያና ዋሴ ኡዲዴ፥ ኢሜዳዌ ኣ።</verse>
				<verse number="6">ሄዋ ዲራው፥ ኑኒ ኡባ ዎዴ ኣማኔቴቶ፤ ቃሲ ኑኒ ኑ ጎሌን ሃ ኣሳቴꬃን ዴዔዳ ኬናን፥ ጎዳፔ ሻኬቲዴ ዴዒያዋካ ኤሬቶ።</verse>
				<verse number="7">ኣዪሲ ጎፔ፥ ኑኒ ኣማኑዋን ዴዔቶፔ ኣቲን፥ ቤዒያዋን ዴዖኮ።</verse>
				<verse number="8">ኑና ኣማንꬄ፤ ቃሲ ሃ ኣሳቴꬃን ኑ ጎሊያ ኣጊ ጎሌ ቢዴ ጎዳና ኢቲፔ ዴዒያዌ ኑና ናሼቼ።</verse>
				<verse number="9">ሄዋ ዲራው፥ ኑኒ ቃሲ ኣሹዋን ዴዒና ዴዓና ꬋዪና፥ ኑ ቆፋይ ኣ ናሼቻናሳ።</verse>
				<verse number="10">ኣዪሲ ጎፔ፥ ኑኒ ሁጲያን ሁጲያን ኦꬄዳ ኦሱ ሎዓ ጊዲና፥ ዎይ ኢታ ጊዲና፥ ኑሲ ቤሲያዋ ኣካናው፥ ኪሪስቶሳ ፒርዳ ኦይዲያ ሲንꬃን ኡባይካ ሺቃናው ቤሴ።</verse>
				<verse number="11">ሄዋ ዲራው፥ ኑኒ ፆሳው ያዩሳይ ኣዬንቶ ኤሪዴ፥ ሄዋዳን ቃሲ ኣሳካ ኣማንꬄቶ፤ ፆሳይ ኑና ኡባና ኤሬ፤ ቃሲ ሂንቴካ ሂንቴ ዎዛና ቆፋን ኑና ኤሪታ ያጋዴ ቆፓይ።</verse>
				<verse number="12">ቤቲያባን ጬቄቲያዋንቱፔ ኣቲን፥ ዎዛናን ዴዒያዋን ጬቄቴና ኣሳቶ ሂንቴ ኦዲ ዛሪያባይ ዴዓና ማላ፥ ሂንቴ ኑናን ጬቄታናዳን፥ ኑኒ ሂንቴንቶ ጋሱዋ ጊዳናው ኮዪያዋፔ ኣቲን፥ ኑና ጋላታናው ኮዮኮ።</verse>
				<verse number="13">ኑኒ ጎዪያዋ ጊዶፔ፥ ፆሳ ቦንቹዋሳ፤ ዎይ ቃሲ ዎዛናና ዴዒያዋ ጊዶፔካ፥ ሂንቴና ጎዓናሳ።</verse>
				<verse number="14">ኪሪስቶሳ ሲቁ ኑና ጊዴ፤ ኣዪሲ ጎፔ፥ ኢቲ ኣሳይ ኣሳ ኡባው ሃዪቄዳዋ ኑኒ ኣኬኬዶ፤ ሄዋ ጊዶፔ ኣሳይ ኡባይ ኣናና ሃዪቄዳ።</verse>
				<verse number="15">ፓፃ ዴዒያዋንቱ ባሬንቱ ዲራው ሃዪቄዳዎኔ ቃሲ ሃዪቁዋፔ ዴንዴዳዎ ዴዓናፔ ኣቲን፥ ሲንꬃፔ ባሬንቱ ሁጴው ዴዔና ማላ፥ ኢ ኣሳ ኡባ ዲራው ሃዪቄዳ።</verse>
				<verse number="16">ሄዋ ዲራው፥ ኑኒ ሃዋፔ ሲንꬃው ኦናኔ ኣሳ ቆፋን ፒርዶኮ፤ ሃራይ ኣቶ፥ ኑኒ ኪሪስቶሳ ካሴ ኣሳ ቆፋን ፒርዴዳዋ ጊዶፔካ፥ ሲሚ ሲንꬃፔ ሄዋዳን ፒርዶኮ።</verse>
				<verse number="17">ሄዋ ዲራው፥ ኦኒኔ ኪሪስቶሳና ዴዖፔ፥ ኦራꬃ ሜꬌታ፤ ጪማይ ኣꬌዳ፤ ቤዒቴ፥ ኡባባይካ ኦራፄዳ።</verse>
				<verse number="18">ኪሪስቶሳ ባጋና ኑና ባሬናና ሲጌꬄዳ ፆሳይ ኡባባካ ኦꬄዳ፤ ቃሲ ኢ ኑሲ ሃራቱዋ ባሬናና ሲጌꬂያ ኦሱዋ ኢሜዳ።</verse>
				<verse number="19">ፆሳይ ኪሪስቶሳ ባጋና ኣሳ ኡባ ባሬናና ሲጌꬄ፤ ኣሳ ናጋራካ ኣሳ ቦላ ፓይዴና፤ ቃሲ ኣሳ ባሬናና ሲጌꬂያ ኪታካ ኑሲ ኢሜዳ።</verse>
				<verse number="20">ሲሚ ፆሳይ ኑ ባጋና ሂንቴንቶ ሃሳዪያዋዳን፥ ኑኒካ ኪሪስቶሳ ዲራው ሃሳዪያ ኢ ኪቴዳዋንታ፤ ቃሲ ኑኒ ሂንቴና፥ «ፆሳና ሲጌቲቴ» ጊዴ፥ ኪሪስቶሳ ዲራው ዎሴቶ።</verse>
				<verse number="21">ኑኒ ፆሳ ፂሎቴꬃ ኪሪስቶሳ ባጋና ኣካና ማላ፥ ናጋራ ኤሬና ኪሪስቶሳ ኑ ዲራው፥ ፆሳይ ናጋራንቻ ኦꬄዳ።</verse>
			</chapter>
			<chapter number="6">
				<verse number="1">ሂንቴ ኑናና ፆሳ ኦሱዋ ኦꬂዴ፥ ኣ ኣꬎ ኬካቴꬃ ኣኪዴ ሃኔና ኦጊያን ጎዔቴና ማላ፥ ኑኒ ሂንቴና ዎሴቶ።</verse>
				<verse number="2">ኣዪሲ ጎፔ ፆሳይ፥ «ታኒ ኢንጄ ዎዲያን ኔኒ ጊያዋ ሲሳዲ፤ ቃሲ ኣቶቴꬃ ጋላሲ ኔና ማዳዲ» ያጌ። ቤዒቴ፥ ኢንጄ ዎዲ ሃዓ። ቤዒቴ፥ ኣቶቴꬃ ጋላሳይ ሃቻ።</verse>
				<verse number="3">ኑኒ ኑ ኦሱዋ ኦኒኔ ቦራናዋ ኮዮኮ፤ ቃሲ ኦናኔ ꬉባናዋ ኮዮኮ።</verse>
				<verse number="4">ሺን ኡባባኒ ኑኒ ፆሳ ኦሳንቻቱዋ ጊዲያዋ ኑ ሁጲያን ቤሴዶ፤ ዳሮ ጌንጫን፥ ዋዪያን፥ ሜቱዋን፥ ዎልቃማ ቱጋን፥</verse>
				<verse number="5">ሊሱዋን ሾጬቲያዋን፥ ቃሹዋን፥ ሻቢሬቱሳን፥ ዳቡራን፥ ጌሚዒሹዋ ꬋዪያዋን፥ ፆማን፥</verse>
				<verse number="6">ጌሻቴꬃን፥ ኤራቴꬃን፥ ዳንዳያን፥ ኬካቴꬃን፥ ጌሻ ኣያናን፥ ቱሙ ሲቁዋን፥</verse>
				<verse number="7">ቱሙዋ ሃሳዪያዋን፥ ፆሳ ዎልቃን ኑኒ ፆሳ ኦሳንቻቱዋ ጊዲያዋ ኑ ሁጲያን ቤሴዶ፤ ቃሲ ፂሎቴꬃ ቶራ ኡሼቻ ኩሺያን፥ ጎንዳሊያ ሃዲርሳ ኩሺያን ኦይቃና።</verse>
				<verse number="8">ኑኒ ቦንቼቴዶኔ ቶሼቴዶ፤ ቦሬቴዶኔ ጋላቴቴዶ። ቃሲ ቱሙዋ ሃሳዬቶ፤ ሺን ኣሳይ ኑና ዎርዱዋ ጊዴ ቆፔ።</verse>
				<verse number="9">ኑኒ ኣሳይ ኤሬና ኣሳ ማላ፤ ሺን ኣሳይ ኡባይ ኑና ኤሬ፤ ኑኒ ሃይቄዳ ኣሳ ማላ፤ ሺን ሂንቴ ቤዒያዋዳንካ ዴዔቶ፤ ሙሬቴዳ ኣሳ ማላ፤ ሺን ሃዪቂቤይኮ።</verse>
				<verse number="10">ኑኒ ካዮቲያዋንታ ጊዶፔካ፥ ኡባ ዎዴ ናሼቴቶ። ሂዬሳ ማላቴቶ፤ ሺን ዳሮ ኣሳ ዱሬዬቶ፤ ቃሲ ኣያይኔ ባይና ኣሳ ማላቴቶ፤ ሺን ኡባባይካ ኑዋ።</verse>
				<verse number="11">ቆሮንቶሳን ዴዒያ ኣሳው፥ ኑኒ ሂንቴንቶ ቆንጪያን ኦዴዶ፤ ኑ ኡሉዋካ ሂንቴና ቤሴዶ፤</verse>
				<verse number="12">ኑኒ ሂንቴንቶ ꬊቢቤይኮ፤ ꬊቤዳዋንቱ ሂንቴና። ኑኒ ኑ ኡሉዋ ሂንቴንቶ ጌንꬂቤይኮ፤ ሺን ሂንቴ ኡሉዋ ኑሲ ጌንꬄዳዋንቱ ሂንቴና።</verse>
				<verse number="13">ሃዒ ታኒ ታ ናናው ሃሳዪያዋዳን፥ ሂንቴንቶ ሃሳያይ፤ ኑኒ ሂንቴና ኑ ኡሉዋ ቤሴዳዋዳን፥ ሂንቴካ ኑና ሂንቴ ኡሉዋ ኣሲ ዶዪዴ ቤሲቴ።</verse>
				<verse number="14">ኣማኔና ኣሳቱዋና ዙፔቲዴ፥ ጊጌና ኦሱዋ ኦꬆፒቴ። ኣዪሲ ጎፔ፥ ፂሎቴꬃዉኔ ናጋራው ኣያን ጋኬꬃይ ዴዒ? ፖዖኔ ꬉማው ኣያን ኢቲፔቴꬃይ ዴዒ?</verse>
				<verse number="15">ኪሪስቶሳኔ ዳቢሎሳ ኢቲፔ ጋꬂያባይ ኣዬ? ቃሲ ኣማኒያዌኔ ኣማኔናዌ ኮፂያዌ ኣዬ ዴዒ?</verse>
				<verse number="16">ፆሳ ጌሻ ጎሌዉኔ ኤቃው ኣይቤ ዙፔቴꬃይ ዴዒ? ኣዪሲ ጎፔ ፆሳይ፥ «ታኒ ኡንቱንቱ ጊዶን ዴዓናኔ ኡንቱንቱ ጊዶን ሃሜታና። ታኒ ኡንቱንቱ ፆሳ ጊዳና፤ ቃሲ ኡንቱንቱካ ታ ኣሳቱዋ ጊዳና» ጌዳዋዳን፥ ኑኒ ዴዑዋ ፆሳ ጌሻ ጎሊያ።</verse>
				<verse number="17">ሄዋዳንካ፥ ቃሲ ጎዳይ፥ «ኡንቱንቱ ጊዶፔ ኬሲቴ፤ ኡንቱንቱፔ ሻኬቲቴ። ቱናባካ ቦቾፒቴ። ታኒ ሂንቴና ሞካ ኣካና።</verse>
				<verse number="18">ቃሲ ታኒ ሂንቴንቶ ኣዉዋ ጊዳና፤ ሂንቴካ ታው ኣቱማ ናናቱዋኔ ማጫ ናናቱዋ ጊዳኒታ። ታኒ ኡባፔ ዎልቃማ ጎዳይ ሃዋ ኦዳይ» ያጌዳ።</verse>
			</chapter>
			<chapter number="7">
				<verse number="1">ሄዋ ዲራው፥ ታ ሲቃቶ፥ ፆሳይ ሃ ኡባባ ኑሲ ኢማና ጌዳዋፔ ሂኒ ባጋን፥ ኑ ኣሹዋኔ ኑ ሼምፑዋ ቱኒሲያ ኡባባፔ ኑ ሁጲያ ኣኔ ጌሾይቴ፤ ቃሲ ፆሳው ያዪያዋን ኡባና ጌዪዴ ዴዔቶ።</verse>
				<verse number="2">ሂንቴ ኡሉዋ ኑና ቤሲቴ፤ ኑኒ ኦናኔ ናቂቤይኮ፤ ኦናኔ ቆሂቤዪኮ፤ ቃሲ ኦናኔ ጪሚቤዪኮ።</verse>
				<verse number="3">ታኒ ሄዋ ሂንቴ ቦላ ፒርዳናው ጊኬ፤ ኣዪሲ ጎፔ፥ ታኒ ካሴ ሂንቴንቶ ጌዳዋዳንካ፥ ሂንቴንቱ ኑ ዎዛናን ዴዒታ፤ ኑኒ ዴዒናካ ሃይቂናካ፥ ኢቲፔ ዴዔቶ።</verse>
				<verse number="4">ታኒ ሃሳዪያዋ ሂንቴፔ ቆሲኬ፤ ታኒ ሂንቴናን ጬቄታይ፤ ኑ ዋዪያ ኡባን ታኒ ሎይꬃ ሚናይኔ ናሼታይ።</verse>
				<verse number="5">ኣዪሲ ጎፔ፥ ሃራይ ኣቶ ኑኒ ማቂዶኒያ ቤዳ ዎዴ፥ ኡባ ባጋንካ ዋዬቴዶፔ ኣቲን፥ ሼምፒቤይኮ፤ ሃራ ኣሳና ዋላሳይ ዴዔ፤ ኑ ዎዛናንካ ያሻይ ዴዔ።</verse>
				<verse number="6">ሺን ካዉሼዳዋንታ ሜንꬄꬂያ ፆሳይ፥ ቲቶ ዩሳን ኑና ሜንꬄꬄዳ።</verse>
				<verse number="7">ኑና ካሴዋፔ ኣꬂ ናሼቺያዌ፥ ቲቶ ዩሳ ፃላላ ጊዴና፤ ሺን ሂንቴ ኣ ሜንꬄꬄዳዌ፥ ሂንቴ ታና ቤዓናው ኣሞቴዳዋኔ ታው ቃሬቴዳዋ ቃሲ ሂንቴ ታና ማዳናው ጊጌቴዳዋ ኢ ኑሲ ኦዴዳ።</verse>
				<verse number="8">ኣዪሲ ጎፔ፥ ታ ዳቢዳቢ ሂንቴና ካዮዬዳዋ ጊዶፔካ፥ ኣዪሲ ፃፋዲታሻ ጊኬ፤ ኣዪሲ ፃፋዲታሻ ጎፔካ፥ ታ ዳቢዳቢ ሂንቴና ጉꬃ ዎዲያ ካዮዬዳዋ ቤዓይ።</verse>
				<verse number="9">ሃዒ ታና ናሼቺያዌ ታኒ ሂንቴና ካዮዬዳ ዲራሳ ጊዴና፤ ሺን ሂንቴ ካዩ ሂንቴና ናጋራፔ ዛሬዳዋ ዲራሳ፤ ኣዪሲ ጎፔ፥ ኑኒ ሂንቴና ኣያኒኔ ቆሄናዳን፥ ፆሳይ ባሬ ኮዬዳዋዳን፥ ሂንቴና ካዮዬዳ።</verse>
				<verse number="10">ኣዪሲ ጎፔ፥ ፆሳይ ኮዪያ ካዩ ናጋራፔ ዛሪዴ ኣቶቴꬃኮ ኣሄ፤ ሄዌካ ታኒ ባዪዛዲ ጌና ዎዛና፤ ሺን ኣላሚያ ካዩ ሃዪቁዋ ኣሄ።</verse>
				<verse number="11">ፆሳይ ሄ ሂንቴ ካዩዋን ኣይ ኣዪፊያ ኢሜዴንቶ ቤዒቴ። ሂንቴና ኣይ ኬና ዴንꬄꬄዴንቶኔ ሂንቴ ጌሻቴꬃ ቱማያናው ሂንቴና ኣይ ኬና ዛሩዋ ኢሚሴዴንቶ፥ ኣይ ኬና ሃንቄꬄዴንቶኔ ኣይ ኬና ታው ያሺሴዴንቶ፥ ኣይ ኬና ሴሊሴዴንቶ፥ ኣያ ኬና ታና ላሞቲሴዴንቶኔ ናቆ ኦሱዋ ኦꬃዋንታ ሙራናው ኣይ ኬና ጊጊሴዴንቶ ፓጪ ቤዒቴ፤ ሂንቴ ሂንቴ ሁጲያን ጌሻ ጊዴዳዋ ኡባባንካ ኤሪሴዲታ።</verse>
				<verse number="12">ሄዋ ዲራው፥ ታኒ ሄ ዳቢዳቢያ ሂንቴንቶ ፃፌዳዋ ጊዶፔካ፥ ናቄዳ ኡራ ዎይ ናቄቴዳ ኡራ ዲራሳ ጊዴና፤ ሺን ሂንቴ ኑሲ ዎዪሳ ቆፒንቶኔ ፆሳ ሲንꬃን ሂንቴንቶ ቆንጪሳናው ታኒ ፃፋዲ።</verse>
				<verse number="13">ኑኒ ሚኔዳዌ ሄዋ ዲራሳ፤ ሄ ኑ ሚኖታ ቦላ፥ ቲቶ ናሼቴዳዋሲ ኑኒ ኡባፔ ዳሪያ ናሼቻ ናሼቴዶ። ኣዪሲ ጎፔ፥ ሂንቴ ኡባይ ኣ ሂርጋፔ ሼምፒሴዲታ።</verse>
				<verse number="14">ታኒ ሂንቴዋ ሳባዴ ኣው ኦዲና፥ ሂንቴ ታና ዬላዪቤዪኪታ፤ ሺን ኑኒ ሂንቴንቶ ኡባ ዎዴ ቱሙዋ ሃሳዬዶ፤ ሄዋዳንካ፥ ኑኒ ቲቶ ሲንꬃን ሂንቴዋ ሳቤዳዌ ቱማ ጊዴዳ።</verse>
				<verse number="15">ሄዋ ዲራው፥ ሂንቴ ኡባይ ኣው ያዪዴ ኮኮሪዴ፥ ኣ ዎቲ ሞኬዲቴንቶኔ ቃሲ ኣው ኣይ ኬና ኣዛዜቴዲቴንቶ ኢ ሃሳዪያ ዎዴ፥ ሂንቴና ሎይꬂ ሲቄ።</verse>
				<verse number="16">ታኒ ኡባባኒ ሂንቴና ኣማኒያ ዲራው ናሼታይ።</verse>
			</chapter>
			<chapter number="8">
				<verse number="1">ኑዋዳን ፆሳ ኣሳቶ፥ ፆሳ ኣꬎ ኬካቴꬃይ ማቂዶኒያ ኣማኒያዋንቱ ጊዶን ኦꬄዳዋ ሂንቴና ኤሪሳናው ኮዬቶ።</verse>
				<verse number="2">ኡንቱንቱ ኣꬌዳ ዋዪያን ዎልቃማ ፓጪያ ፓጬቴዲኖ፤ ሺን ኡንቱንቱ ሂዬሳ ጊዶፔካ፥ ባሬንቱ ኢሚያዋን ዳሮ ኬኪኖኔ ቃሲ ዎልቃማ ናሼቻ ናሼቲኖ።</verse>
				<verse number="3">ኣዪሲ ጎፔ፥ ኡንቱንቱ ባሬንቱ ዎልቃ ኬና ቃሲ ሃራይ ኣቶ ባሬንቱ ዎልቃፔካ ዳሪያዋ ዶሲዴ ኢሜዳዎ ታኒ ማርካ።</verse>
				<verse number="4">ኡንቱንቱ ፆሳ ኣሳቱዋ ማዲያ ሎዖ ኦሱዋ ኑናና ኦꬃናው ኑና ዳሮ ዎሴዲኖ።</verse>
				<verse number="5">ኡንቱንቱ ኑኒ ቆፔዳዋፔ ኣꬂዴ ኦꬄዲኖ፤ ካሴቲዴ ኡንቱንቱ ባሬንቱ ሁጲያ ጎዳው ኢሜዳዋፔ ጉዪያን፥ ፆሳ ሼኒያዳን፥ ኑሲካ ባሬንቱ ሁጲያ ኢሜዲኖ።</verse>
				<verse number="6">ሄዋ ዲራው፥ ኑኒ ሃ ሎዖ ኦሱዋ ዶሜዳ ቲቶ ጉጂ ኦꬃናዳኒኔ ሂንቴና ማዲዴ፥ ሄ ኦሱዋ ፖሊሳናዳን ኣ ዎሴዶ።</verse>
				<verse number="7">ሺን ሂንቴ ኡባባኒ፥ ኣማኑዋን፥ ሃሳያን፥ ኤራቴꬃን፥ ዎልቃማ ሎዖ ኣሙዋን፥ ኑና ሲቂያዋንካ ዱሬቴዳዋዳን፥ ሃ ሎዖ ኦሱዋንካ ሂንቴንቱ ኬካ ጊዳናዋ ኑኒ ኮዬቶ።</verse>
				<verse number="8">ታኒ ሄዋ ኣዛዛናው ጊኬ፤ ሺን ሃራቱዋ ዎልቃማ ሎዖ ኣሙዋ ባጋና ሂንቴ ሲቁ ኣይ ኬና ቱሜንቶ ኤራናው ጋይ።</verse>
				<verse number="9">ኣዪሲ ጎፔ፥ ሂንቴ ኑ ጎዳ ዬሱሲ ኪሪስቶሳ ኣꬎ ኬካቴꬃ ኤሪታ፤ ኪሪስቶሲ ዱሬ ጊዲ ዴዒዴ፥ ሂንቴ ኣ ሂዬሳቴꬃን ዱሬታናዳን፥ ሂንቴ ዲራው ሂዬሴዳ።</verse>
				<verse number="10">ታኒ ሃ ዬዉዋ ሂንቴና ዞሪያዌ ሃዋ፤ ዚላይꬂ ሂንቴ ዶሜዳዋ ሃዒ ዉርሲያዌ ሂንቴንቶ ሎዓ፤ ሂንቴ ኦሶ ፃላላው ጊዴናን፥ ኦꬃና ቆፋዉካ ካሴቴዳዋንታ።</verse>
				<verse number="11">ሂንቴ ኦꬃናው ሎይꬂ ኣሞቴዳዌ ኦꬂዴ ፖሌዳዋና ጊጋ ጊዳና ማላ፥ ሂንቴንቶ ዳንዳዬቴዳዋዳንካ ኦሱዋ ፖሊቴ።</verse>
				<verse number="12">ኣዪሲ ጎፔ፥ ኢቲ ኡራይ ኢማናው ሎይꬂ ኮዮፔ፥ ኢ ባሬው ዴዔዳ ኬና ኢማናፔ ኣቲን፥ ኣው ባይናዋ ኣፔ ኣኬና።</verse>
				<verse number="13">ኣዪሲ ጎፔ፥ ታኒ ሃራንቱ ዋዪያፔ ሼምፒና፥ ሂንቴ ዋዬቲቴ ጊኬ፤ ሂንቴ ኡባይካ ቃራ ዴዓናዳናፔ ኣቲን።</verse>
				<verse number="14">ኡንቱንቱ ፓላሃይ ሂንቴ ፓጫ ኩንꬃና ማላ፥ ሂንቴንቶ ሃ ዎዲያን ዴዒያ ፓላሃይ ኡንቱንቱ ፓጫ ኩንꬃና ኮሼ፤ ላዑካ ሄዋን ቃራን ጎዔቲኖ።</verse>
				<verse number="15">ፆሳ ማፃፋን፥ «ዳሪሲዴ ሺሼዳዎ ፓላሂቤና፤ ቃሲ ጉꬃ ሺሼዳዎካ ፓጪቤና» ጌቴቲዴ ፃፌቴዳ።</verse>
				<verse number="16">ሺን ኑኒ ሂንቴንቶ ቆፒያዋ ማላ፥ ዎልቃማ ቆፋ ቲታ ቆፊሴዳ ፆሳ ጋላታይ ጋኮ።</verse>
				<verse number="17">ቲቶ ሂንቴኮ ባናው ባሬ ቆፋ ቃቼዳዌ፥ ባሬ ሁጲያን ሂንቴና ማዳናው ዳሮ ኣሞቴዳ ጊሻፔ ኣቲን፥ ኑ ዞሪያ ፃላላ ኣኬዳዋና ጊዴና።</verse>
				<verse number="18">ሚሺራቹዋ ቃላ ኦዲያ ባሬ ኦሱዋን ኣማኔቲያ ኣማኒያዋንቱ ሲንꬃ ኡባን ዳሮ ቦንቼቴዳ ኢሻ ኑኒ ኣናና ኢቲፔ ኪቴቶ።</verse>
				<verse number="19">ሄዋ ቦላን ቃሲ፥ ሃ ኑኒ ኦꬂያ ሎዖ ኦሱዋ ኢ ኑናና ኢቲፔ ኦꬃናዉኔ ጎዳ ቦንቾ ኑኒ ሃራቱዋ ማዳናሲ ሎይꬂ ኣሞቲያዋ ቤሳናው ኣማኒያ ኣሳቱ ኣ ዶሪዴ ሱንꬄዲኖ።</verse>
				<verse number="20">ኑኒ ኦꬂያ ሃ ኬካ ኢሞታ ዲራው፥ ኦኒኔ ኑና ዚጊሬና ማላ ናጌቴቶ።</verse>
				<verse number="21">ኣዪሲ ጎፔ፥ ኑኒ ጎዳ ሲንꬃን ሎዖባ ኦꬃናዋ ፃላላ ጊዴና፤ ሺን ኣሳ ሲንꬃንካ ሎዖባ ኦꬃናው ቆፔቶ።</verse>
				<verse number="22">ኑኒ ዳሮ ጌዴ ፓጪ ቤዔዳ ኑ ኢሻ፥ ኡባ ዎዴ ሂንቴና ማዳናው ዳሮ ኣሞቲያዋ፥ ሃ ኣሳቱዋና ሂንቴኮ ኪቴቶ፤ ቃሲ ሃዒ ኢ ሂንቴና ዳሮ ኣማኒያ ዲራው፥ ሂንቴና ማዳናው ካሴዋፔ ኣꬂዴ ሎይꬂ ኣሞቴ።</verse>
				<verse number="23">ቲቶዋ ጊዶፔ፥ ኢ ሂንቴና ማዳናው ታናና ኢቲፔ ኦꬂያ ታ ላጊያ፤ ዮኮ ኢሻቱዋባ ጊዶፔ፥ ኡንቱንቱ ኣማኒያ ኣሳቱ ኪቴዳዋንታኔ ኡንቱንቱ ዴዑ ኪሪስቶሳ ቦንቺሲያዋ።</verse>
				<verse number="24">ሲሚ ኣማኒያዋንቱ ኡባቱ ሂንቴ ሲቁ ቱማ ጊዲያዋ ኤራና ማላ፥ ቃሲ ኑኒ ሂንቴዋ ሳቢያዌ ሊኬ ጊዲያዋ ኤራና ማላ፥ ሂንቴ ሲቁዋ ኡንቱንታ ቤሲቴ።</verse>
			</chapter>
			<chapter number="9">
				<verse number="1">ዪሁዳን ዴዒያ ጌሻ ኣሳቱዋ ማዳናው ዬዲያባው ታኒ ሂንቴንቶ ፃፋናው ኮሼና።</verse>
				<verse number="2">ሂንቴ ማዳናው ሎይꬂ ኣሞቲያዋ ታኒ ኤሪያ ዲራው፥ ማቂዶኒያን ዴዒያ ኣሳው ሂንቴዋ ሳባዲ። ታኒ ኡንቱንቶ፥ «ኣካዪያን ዴዒያ ኢሻቱ ዚላይꬂፔ ዶሚዴ፥ ማዳናው ጊጌቴዲኖ» ያጋዴ ኦዳዲ፤ ቃሲ ሂንቴ ዎልቃማ ኣሙካ ኡንቱንቱፔ ዳሪያ ባጋ ዴንꬄꬄዳ።</verse>
				<verse number="3">ሺን ታኒ ኡንቱንቶ ጌዳዋዳንካ ኑኒ ሃ ዬዉዋ ሂንቴናን ጬቄቲያዌ ሜላ ጊዴና ማላ፥ ሂንቴ ጊጌቴዳዋንታ ጊዳናዳን፥ ሃ ኢሻቱዋ ሂንቴኮ ኪታይ።</verse>
				<verse number="4">ማቂዶኒያ ኣሳቱ ታናና ዪዴ፥ ሂንቴ ጊጌቴናን ዴዒሺን፥ ሂንቴና ዴሞፔ፥ ኑ ፃላላ ጊዴናዳን፥ ሂንቴ ኑፔ ኣꬉዋ ዬላታኒታ፤ ሺን ኑኒ ሂንቴና ሎይꬂ ኣማኒዴ ጬቄቴዳዋሳ።</verse>
				<verse number="5">ሄዋ ዲራው፥ ታኒ ሃ ኢሻቱ ታፔ ሲንꬃቲ ሂንቴኮ ቢዴ፥ ሂንቴ ኢማና ጌዳ ኢሞታ ካሴቲዴ ጊጊሳና ማላ፥ ኡንቱንታ ዎሳናው ኮሺያዋ ኣኬካዲ። ሄዋፔ ጉዪያን፥ ሄ ኢሞታይ ታኒ ጋኪያ ዎዴ ጊጊ ኡታናዋ፤ ሄዌ ቃሲ ዎልቃን ሂንቴ ኢሚያዋ ጊዴናን፥ ዶሲዴ ኢሚያዋ ኤሪሴ።</verse>
				<verse number="6">ሃዋ ኣኬኪቴ፤ ጉꬃ ዜሬꬃ ዜሪያ ኡራይ ጉꬃ ካꬃ ጫካና፤ ዳሮ ዜሬꬃ ዜሪያ ኡራይ ቃሲ ዳሮ ካꬃ ጫካና።</verse>
				<verse number="7">ፆሳይ ናሼቻን ኢሚያ ኡራ ሲቂያ ዲራው፥ ቃሬቲዴ ዎይ ዶሴናን ኢሚያዋ ጊዴናን፥ ኢሚያ ኡራይ ሁጲያን ሁጲያን ባሬ ዎዛናን ቆፔዳዋ ኢሞ።</verse>
				<verse number="8">ፆሳይ ሂንቴንቶ ጊዲያዌ ኡባ ዎዴ ዴዓናዳኒኔ ቃሲ ሃራቶካ ሂንቴ ኢማናው ጊዲያዌ ዴዓናዳን ሂንቴና ኮሺያ ኡባባ ሂንቴንቶ ኢማናው ዳንዳዬ።</verse>
				<verse number="9">ፆሳ ማፃፋይ፥ «ኢ ሂዬሳ ኣሳው ዳሪሲዴ ኢሜ፤ ቃሲ ኣ ፂሎቴꬃይ ሜꬊናው ዴዓናዋ» ያጌ።</verse>
				<verse number="10">ፆሳይ፥ ዜሪያዎ ዜሬꬃኔ ማናው ቁማ ኢሚያዌ፥ ሂንቴና ኮሺያ ዜሬꬃ ኡባ ሂንቴንቶ ኢማና፤ ቃሲ ሂንቴ ፂሎቴꬃፔ ዳሮ ኣይፊያ ኣዪፊሳናው ሄ ዜሬꬃ ዲቻናዋ።</verse>
				<verse number="11">ዳሮ ኣሳይ ሂንቴ ኢሚያ ኢሞታ ኑፔ ኣኪዴ፥ ፆሳ ጋላታናዳን፥ ሂንቴ ኡባ ዎዴ ዳሪሲዴ ኢሚያዋንታ ጊዳና ማላ፥ ፆሳይ ሂንቴና ኡባ ባጋና ዱሬያና።</verse>
				<verse number="12">ኣዪሲ ጎፔ፥ ሃ ሂንቴ ኦꬂያ ኦሱ ፆሳ ናናው ኮሺያዋ ኩንꬂ ኢሚያዋ ፃላላ ጊዴና፤ ሺን ፆሳው ዳሮ ጋላታ ኢሚያዋን ኩሚዴ ጎጌ።</verse>
				<verse number="13">ሃ ሂንቴ ኦሱ ሂንቴ ኣማኑዋ ኤሪሲያ ዲራው፥ ዳሮ ኣሳይ ኪሪስቶሳ ዎንጋላ ሂንቴ ኣማኒዴ ማርካቲያዎኔ ሂንቴ ማዱዋ ኡንቱንቱናኔ ሃራ ኡባቱዋና ሻኪዴ፥ ዳሪሲ ኢሚያዎ ፆሳ ቦንቻና።</verse>
				<verse number="14">ኡንቱንቱ ሂንቴንቶ ፆሳ ዎሲዴ፥ ሂንቴናን ዴዒያ ፆሳ ኣꬎ ኬካቴꬃይ ዛዋይ ባዪናዋ ዲራው፥ ሂንቴና ላሞቴቶ።</verse>
				<verse number="15">ዛዋይ ባዪና ፆሳ ኣꬎ ኬካቴꬃ ዲራው፥ ፆሳ ጋላታይ ጋኮ።</verse>
			</chapter>
			<chapter number="10">
				<verse number="1">ታኒ ጳዉሎሲ፥ ሂንቴ፥ «ኢ ኑናና ዴዒያ ዎዴ ኣሺኬ» ጊያዌ፥ ቃሲ፥ «ኑፔ ሃኪ ዴዒያ ዎዴ ኑ ቦላ ፃሌ» ጊያዌ፥ ሎዓኔ ኣሺኬ ጊዴዳ ኪሪስቶሳ ባጋና ሂንቴና ዎሳይ።</verse>
				<verse number="2">ኑና ሃ ሳዓ ዶያዳን ዴዒኖ ጊዴ ቆፒያ ኢቲ ኢቲ ኣሳቱዋ ቦላ ታኒ ፃላናዋ ኤራይ፤ ሺን ታኒ ሂንቴኮ ቢያ ዎዴ ሂንቴ ታና ፃሊሴና ማላ፥ ሂንቴና ዎሳይ።</verse>
				<verse number="3">ኣዪሲ ጎፔ፥ ኑኒ ሃ ሳዓን ዴዖፔካ፥ ሃ ሳዓ ኣሳዳን ኦሌቶኮ።</verse>
				<verse number="4">ኣዪሲ ጎፔ፥ ኑኒ ኦሌቲያ ቶራይ ሃ ሳዓዋ ጊዴና። ሺን ጌሱዋ ላላናው ዎልቃና ዴዒያ ፆሳ ቶራ። ኑኒ ኣሳ ቆፋ ꬋዪሴቶ፤ ቃሲ ፆሳ ኤራቴꬃ ቦላ ዴንዲዴ ꬉቢያ ኦቶሮ ቆፋ ኡባ ላሌቶ። ሄ ቆፋ ኡባይ ኪሪስቶሳው ኣዛዜታና ማላ ኦሞዴቶ።</verse>
				<verse number="5">***</verse>
				<verse number="6">ሂንቴ ኣዛዜቲያዋ ፖሌዳዋፔ ጉዪያን፥ ኣዛዜቴናን ኢፂያዋ ኡባ ኑኒ ሙራናው ጊጌታና።</verse>
				<verse number="7">ሂንቴ ሲንꬃን ዴዒያዋ ፄሊቴ፤ ኦኒኔ ባሬና ኪሪስቶሳዋ ጊዴ ቆፖፔ፥ ሄዋ ጉጂ ቆፖ፤ ኪሪስቶሳዋ ኢ ጊዴዳዋዳን፥ ኑኒካ ቃሲ ኣዋ።</verse>
				<verse number="8">ኣዪሲ ጎፔ፥ ጎዳይ ኑሲ ኢሜዳ ኑ ኣዎቴꬃኒ ታኒ ሎይꬃ ኦቶሬቲያዋ ጊዶፔካ፥ ሄዋን ዬላቲኬ፤ ሄ ኑሲ ኢሜዳ ኣዎቴꬃይ ሂንቴና ኬፃናሳፔ ኣቲን፥ ኮላናሳ ጊዴና።</verse>
				<verse number="9">ታኒ ታ ዳቢዳቢያን ሂንቴና ያሺሳናው ፃፎ ኣሳ ማላታዴ ቤታናው ኮዪኬ።</verse>
				<verse number="10">ኣዪሲ ጎፔ፥ ኢቲ ኢቲ ኣሳይ፥ «ጳዉሎሳ ዳቢዳቢ ዴፆኔ ዎልቃማ፤ ሺን ፄሊያ ዎዴ ኢ ዳቡራንቻ፤ ኣ ሃሳያይካ ፓꬄና» ያጌ።</verse>
				<verse number="11">ሄዋ ማላ ኣሳይ ኑኒ ሃኩዋን ዴዒዴ ፃፊያ ዳቢዳቢያኒኔ ያኒ ሂንቴናና ዴዒዴ ኦꬂያ ኦሱዋን ዱማቴꬂ ባዪናዋ ኣኬካና ኮሼ።</verse>
				<verse number="12">ኑኒ ባሬና ናሺያ ኢቲ ኢቲ ኣሳቱዋና ኑና ፓይዳናው ዎይ ሊኪሳናው ኮዮኮ፤ ሺን ኡንቱንቱ ባሬና ኢቱ ኢቱዋና ሊኪሲዲኔ ቃሲ ባሬና ኢቱ ኢቱዋና ቃራዪዴ፥ ኡባና ኤዬዲኖ።</verse>
				<verse number="13">ሺን ኑኒ ፆሳይ ኑሲ ኤሴዳ ዛዋ ጊዶን ጬቄቲያዋፔ ኣቲን፥ ሄ ዛዋፔ ፒኒዴ ጬቄቶኮ፤ ሄ ዛዋይ ሂንቴኮካ ጋኬ።</verse>
				<verse number="14">ኑኒ ሂንቴኮ ጋኪቤናዋ ማላቲዴ፥ ዛዋ ፒኖኮ፤ ኣዪሲ ጎፔ፥ ኑኒ ኪሪስቶሳ ሚሺራቹዋ ቃላ ኦዲዴ፥ ሂንቴኮ ካሴ ጋኬዶ።</verse>
				<verse number="15">ኑኒ ፆሳይ ኤሴዳ ዛዋ ፒኒዴ፥ ሃራ ኣሳይ ኦꬄዳ ኦሱዋን ጬቄቶኮ፤ ሺን ሂንቴ ኣማኑ ዲጪ ዲጪ ቢያ ዎዴ፥ ኑኒ ሂንቴ ጊዶን ኦꬂያ ኦሱዋ ዛዋይ ካሴዋፔ ሎይꬂ ኣኪ ኣኪ ባናዋ ጊዴ ቆፔቶ።</verse>
				<verse number="16">ኑኒ ሚሺራቹዋ ቃላ ሂንቴ ዴዒያሳፔ ሂኒ ባጋን ኦዳና፤ ቃሲ ሃራ ዛዋን ኦሴቲዲጌዳ ኦሱዋንካ ጬቄቶኮ።</verse>
				<verse number="17">ሺን ፆሳ ማፃፋይ፥ «ጬቄቲያ ኡራይ ኦኒኔ ጎዳ ሎዖቴꬃባን ጬቄቶ» ያጌ።</verse>
				<verse number="18">ኣዪሲ ጎፔ፥ ጎዳይ ናሺያ ኡራፔ ኣቲን፥ ባሬና ናሺያ ኡራይ ጋላቴቴና።</verse>
			</chapter>
			<chapter number="11">
				<verse number="1">ሂንቴ ታ ኤያቴꬃ ጉꬃ ዳንዳዪንቶ ሎዓ። ሃያና ዳንዳዪቴ።</verse>
				<verse number="2">ፆሳይ ቃናቲያዋዳን፥ ታኒካ ሂንቴው ቃናታይ፤ ኣዪሲ ጎፔ፥ ታኒ ሂንቴና ኢቲ ኣቱማዎ፥ ኪሪስቶሳው ኢማና ጋዴ፥ ኣቱማዋ ኤሬና ጌሻ ዎዶራቲዳን ጊጊሳ ዎꬃዲ።</verse>
				<verse number="3">ሺን ሾሻይ ባሬ ማካላን ሄዋኖ ባሌꬄዳዋዳን፥ ኪሪስቶሳው ሂንቴ ኢሜዳ ሂንቴ ሱሬ ቆፋይ ባዪቤናዌ ዎራ ባንዴሻ ጋዴ ሂርጋይ።</verse>
				<verse number="4">ኣዪሲ ጎፔ፥ ኢቲ ኡራይ ዪዴ፥ ኑኒ ሂንቴንቶ ኦዴዳ ዬሱሳፔ ሃራ ዬሱሳ ሂንቴንቶ ኦዶፔ፥ ዎይ ሂንቴ ኣኬዳ ኣያናፔኔ ዎንጋላፔ ዱማ ኣያናኔ ዎንጋላ ሂንቴ ኣኮፔ፥ ሂንቴ ኤኖ ጊዴ ኣኬዲታ ጉሳ።</verse>
				<verse number="5">ዬሱሲ ኪቴዳ ሃ ዋናቱዋፔ ታኒ ኣያንካ ላፊያዋ ታው ማላቴና።</verse>
				<verse number="6">ታኒ ሃሳዪያ ሃሳያን ታማራቤና ኣሳ ጊዶፔካ፥ ኤራቴꬃን ጊዲኬ፤ ሺን ኑኒ ሂንቴንቶ ሃ ዬዉዋ ኣሳ ኡባ ጊዶን ኡባ ባጋና ቆንጪሴዶ።</verse>
				<verse number="7">ዎይ ታኒ ሂንቴና ሚሻ ኦቼናን፥ ፆሳ ሚሺራቹዋ ቃላ ሂንቴንቶ ጮ ኦዴዳዌኔ ሂንቴና ꬎቁ ኦꬃናው ታ ሁጲያ ቶቼዳዌ ታው ናጋራ ጊዳንዴሻ?</verse>
				<verse number="8">ታኒ ሂንቴንቶ ኦꬃናው ሃራ ኣማኒያ ኣሳፔ ሚሻ ኣኬዳዎ፥ ሄዋንታ ቦንቃዲ።</verse>
				<verse number="9">ቃሲ ታኒ ሂንቴናና ዴዒሺን፥ ታና ሜቲና፥ ሂንቴፔ ኢቲ ኡራካ ዋዪሳቤይኬ። ኣዪሲ ጎፔ፥ ማቂዶኒያፔ ዬዳ ኢሻቱ ታና ኮሼዳ ኡባባ ታው ኢሜዲኖ፤ ታኒ ሂንቴና ዋዪሴና ማላ፥ ካሴ ቶኮ ጊዳቤናዋዳንካ ሲንꬃዉካ ቶኮ ጊዲኬ።</verse>
				<verse number="10">ኪሪስቶሳ ቱማቴꬃይ ታናን ዴዒሺን፥ ሃ ታ ጬቁ ኣካዪያ ጋዲያን ሃቃኒኔ ኣቴና።</verse>
				<verse number="11">ታኒ ሃዋ ኣዪሲ ጋይታ? ሂንቴና ሲቄና ዲራሴ? ታኒ ሂንቴና ሲቂያዋ ፆሳይ ኤሬ።</verse>
				<verse number="12">ሺን ሄ ባሬንቱ ጬቄቲያዋን ኑኒ ኦꬂያዋዳን ኦꬃናው ጋሶቲያዋንቱ ጋሱዋ ዲጋናው፥ ሃዒ ታኒ ኦꬂያ ኦሱዋ ጉጃዴ ኦꬃና።</verse>
				<verse number="13">ኣዪሲ ጎፔ፥ ኡንቱንቱ ዬሱሲ ኪቲቤና ዎርዶ ኣሳቱዋ፤ ሄዋንቱ ማላ ኣሳቱ ኪሪስቶሲ ኪቴዳዋንታ ማላታናው ባሬንቱ ማላ ላሜሬꬂያ ኪቴቲቤና ዎርዳንቻቱዋኔ ላባንቻ ኦሳንቻቱዋ።</verse>
				<verse number="14">ሄዌ ማላሊሲያዋ ጊዴና፤ ኣዪሲ ጎፔ፥ ሴፃናይ ባሬ ሁጴው ፖዑዋ ኪታንቻ ማላታናው ባሬ ማላ ላሜ።</verse>
				<verse number="15">ሄዋ ዲራው፥ ሴፃና ኦሳንቻቱ ፂሎቴꬃ ኦሳንቻቱዋ ማላታናው ባሬንቱ ማላ ላሞፔ፥ ሄዌ ዎልቃማባ ጊዴና፤ ኡንቱንቱ ዉርሴꬃን ባሬንቱ ኦሱዋ ማላ ኣካና።</verse>
				<verse number="16">ታኒ ላዔꬁዋካ ጋይ፤ ታና ኦኒኔ ኤያ ጊዴ ቆፖፖ፤ ሺን ሂንቴ ታና፥ ኢ ኤያ ጎፔካ፥ ታኒ ጉꬃ ጬቄታናዳን፥ ታና ኤያ ጊቴ።</verse>
				<verse number="17">ታኒ ሃዋዳን ፃላዴ ጬቄታዴ ሃሳዪያዌ፥ ኤያቴꬃ ሃሳያፔ ኣቲን፥ ታና ጎዳይ ኣዛዚና ጊዴና።</verse>
				<verse number="18">ዳሮ ኣሳይ ሃ ሳዓባን ጬቄቲያ ዲራው፥ ታኒካ ጬቄታና።</verse>
				<verse number="19">ሂንቴ ኣꬌዳ ኤራንቻ ጊዲያ ዲራው፥ ኤያ ኣሳዋ ናሼቻን ዳንዳዪታ።</verse>
				<verse number="20">ኣዪሲ ጎፔ፥ ኦኒኔ ሂንቴና ኣዪሌዮፔ፥ ዎይ ሂንቴዋ ሞፔ፥ ዎይ ሂንቴዋ ቦንቆፔ፥ ሂንቴ ቦላ ኦቶሬቶፔ፥ ዎይ ሂንቴ ሻዪያ ባቆፔ፥ ዳንዳዪታ።</verse>
				<verse number="21">ኑኒ ሄዋ ኦꬃናው ዳሮ ዳቡራንቻ ጊዴዳዋ ታኒ ዬላታዴ ኦዳይ። ሺን ኦኒኔ ኢቲባን ፃሊዴ ጬቄቶፔ፥ ታኒካ ጬቄታናው ፃላይ፤ ታኒ ኤያ ኣሳዳን ሃሳያይ።</verse>
				<verse number="22">ኡንቱንቱ ኢብራዌ? ታኒካ ኢብራዌ። ኡንቱንቱ ኢስራዔሊያ ኣሴ? ታኒካ ኢስራዔሊያ ኣሳ። ኡንቱንቱ ኣብራሃሜ ዛሬ? ታኒካ ቃሲ ኣብራሃማ ዛሬ።</verse>
				<verse number="23">ኡንቱንቱ ኪሪስቶሳ ቆማቴ? ታኒካ ኡንቱንቱፔ ኣꬊያ ቆማ፤ ታኒ ጎዪያ ኣሳዳን ሃሳያይ፤ ታኒ ዳሮ ኦꬃ ዳቡራዲ፤ ዳሮ ዎዲያ ቃሼታዲኔ ሊሱዋን ሾጬታዲ፤ ቃሲ ዳሮ ዎዲያ ሃዪቃዴ ኣታዲ።</verse>
				<verse number="24">ኣዪሁዳቱ ታና ኢቼሹ ጌዴ፥ ሃታማኔ ኡዱፑኑዋ ሊሱዋን ሾጬዲኖ።</verse>
				<verse number="25">ሮሜ ኣሳይ ታና ሄዙ ጌዴ ፃምዓን ሾጬዳ፤ ኢቲ ጋላሲ ሹቻን ጫዲ ጫዲዴ ኣጌዳ፤ ማርካቢ ሄዙ ጌዴ ሜዒና፥ ኣባ ጊዶን ኢቲ ቃማኔ ኢቲ ጋላሳ ኣቃዴ ፔሻዲ።</verse>
				<verse number="26">ታኒ ዳሮ ኦጊያ ሃሜታዲ፤ ታና ኩንꬆ ሃꬃዪኔ ቦንቃንቻቱ ቦንቂ ዲጊዴ ኣሼዳ፤ ቃሲ ታ ቢታ ኣሳይኔ ኣዪሁዳ ጊዴና ኣሳይ ቦንቂ ዲጊዴ ኣሼዲኖ። ቃሲካ ካታማይ፥ ባዙ፥ ኣባይ፥ ታና ያሺሴዳ፤ ዎርዱዋ ዳባቱካ ታና ቦንቂ ዲጊዴ ኣሼዲኖ።</verse>
				<verse number="27">ታኒ ዳቡራዲኔ ሜቶታዲ። ዳሮ ጌዴ ጌሚዒሹዋ ꬋያዲ፤ ኮሻታዲ፤ ሳሜታዲ። ዳሮ ጌዴ ፆማዲ፤ ቃሲ ሜጌታዲኔ ካሎታዲ።</verse>
				<verse number="28">ሃራባ ኡባፔካ ኡባ ጋላሲ ታው ቶኩዋ ጊዴዳባይ፥ ዎሳ ጎሊያ ኡባው ሂርጊያዋ።</verse>
				<verse number="29">ዳቡሪያዌ ኦኔ? ታኒ ዳቡሪኪታዬ? ናጋራን ጌሊያዌ ኦኔ? ታኒ ኡንዔታዴ ኣው ቃሬቲኪታዬ?</verse>
				<verse number="30">ታኒ ጬቄታናው ኮሺያዋ ጊዶፔ፥ ታኒ ዳቡራንቻ ጊዲያዋ ኤሪሲያዋን ጬቄታና።</verse>
				<verse number="31">ሜꬊናው ኣንጄቴዳ ፆሳይ፥ ኑ ጎዳ ዬሱሲ ኪሪስቶሳ ኣዉ፥ ታኒ ዎርዶቴናዋ ኤሬ።</verse>
				<verse number="32">ዳማስቆ ካታማን ኣሬታሳ ጊያ ካቲያፔ ጋርሳና ጋዲያ ሞዲያዌ፥ ታና ኦይꬃናው ዳማስቆ ካታማ ናጊሴ።</verse>
				<verse number="33">ሺን ካታማ ጊምቢያ ዲርሳ ማስኮቲያና ታና ታዪያን ዱጌ ዎꬂና፥ ኣፔ ኬሳ ኣካዲ።</verse>
			</chapter>
			<chapter number="12">
				<verse number="1">ጬቄቲያዌ ታው ኣዪኔ ጎዔናዋ ጊዶፔካ፥ ታኒ ጬቄታናው ቤሴ። ሺን ታኒ ሳፃባኔ ጎዳፔ ቆንጬዳዋ ሃሳያና።</verse>
				<verse number="2">ታማኔ ኦይዱ ላይꬃፔ ካሴ፥ ሄዜንꬆ ሳሉዋ ፑዴ ቤዳ ኢቲ ቢታኒያ፥ ኪሪስቶሳ ኣማኒያዋ፥ ታኒ ኤራይ፤ ሄ ቢታኒ ባሬ ኣሳቴꬃን ቤዴ ዎይ ሳፃን ቤዴንቶ፥ ታኒ ኤሪኬ፤ ፆሳይ ኤሬ።</verse>
				<verse number="3">ሄ ቢታኒያ፥ ሄዜንꬆ ሳሉዋ ፑዴ ቤዳዋ፥ ኤራይ፤ ኢ ባሬ ኣሳቴꬃን ቤዴንቶኔ ዎይ ሳፃን ቤዴንቶ፥ ታኒ ኤሪኬ፤ ፆሳይ ኤሬ።</verse>
				<verse number="4">ሄዋን ሄ ቢታኒ ኣሳይ ሃሳያናው ዳንዳዬናዋ፥ ኣሳ ኢንፃርሳዪካ ሃሳያናው ዳንዳዬናዋ ሲሴዳ።</verse>
				<verse number="5">ታኒ ሄ ቢታኒያባን ጬቄታና፤ ሺን ታኒ ዳቡራንቻ ጊዲያዋ ኤሪሲያ ዲራው፥ ታ ሁጲያን ጬቄቲኬ።</verse>
				<verse number="6">ታኒ ጬቄታናው ኮዪያዋ ጊዶፔካ ኤያ ጊዲኬ፤ ኣዪሲ ጎፔ፥ ታኒ ቱሙዋ ሃሳያይ። ሺን ኣሳይ ታዋ ታናን ቤዒያዋፔኔ ታፔ ሲሲያዋፔ ኣꬂዴ ቆፔና ማላ ናጌታይ።</verse>
				<verse number="7">ቃሲ ፆሳይ ታው ዳሮ ቆንጬዳ ዎልቃማ ዬዉዋፔ ዴንዴዳዋን ኦቶሬቴናዳን ዲጋናው ታና ጫዲ ኦይቂያ፥ ሴፃና ኪታንቻይ፥ ታና ሜቶꬃናዉኔ ታኒ ኦቶሬቴና ማላ፥ ታና ናጋናው ታው ኢሜቴዳ።</verse>
				<verse number="8">ሄዋ ታፔ ሻካና ማላ፥ ታኒ ጎዳ ሄዙ ጌዴ ዎሳዲ።</verse>
				<verse number="9">ጎዳይ ታና፥ «ታ ኣꬎ ኬካቴꬃይ ኔው ጊዳናዋ፤ ኣዪሲ ጎፔ፥ ታ ዎልቃይ ኔ ዳቡራን ፖሌቴ» ያጌዳ፤ ሄዋ ዲራው፥ ኪሪስቶሳ ዎልቃይ ታናን ዴዓና ማላ፥ ታ ዳቡራን ጬቄታናው ታኒ ዳሮ ናሼታይ።</verse>
				<verse number="10">ታኒ ኪሪስቶሳ ዲራው ዳቡሪያዋን፥ ኣሳን ቦሬቲያዋን፥ ዋዬቲያዋን፥ ዬዴርሴቲያዋን፥ ሜቶቲያዋን ናሼታይ፤ ኣዪሲ ጎፔ፥ ታኒ ዳቡሪያ ዎዴ፥ ሄ ዎዴ ሚናይ።</verse>
				<verse number="11">ታኒ ጬቄቴዳዋን ኤያዲ፤ ሺን ሄዋ ሂንቴ ታና ዎልቃን ኦሲሴዲታ፤ ኣዪሲ ጎፔ፥ ሂንቴ ታና ጋላታናው ቤሴ፤ ታኒ ኣያኒኔ ኤሬቴናን ꬋዮፔካ፥ ዬሱሲ ኪቴዳ ꬎቃ ጌቴቴዳ ኡባቱዋፔ ላፊኬ።</verse>
				<verse number="12">ታና ዬሱሲ ኪቴዳዌ ቱማ ጊዲያዋ ኤሪሲያ ማላይ፥ ኦራꬃባይኔ ዎልቃማ ኦሱ ሂንቴ ጊዶን ዳሮ ጌንጫን ኦሴቴዳ።</verse>
				<verse number="13">ታኒ ታ ሁጲያን ሂንቴና ዋዪሳቤናዋፔ ኣቲን፥ ሃራ ኣማኒያ ኣሳቱዋፔ ሂንቴ ኣያኒ ላፊቴ? ሃያና ታኒ ሂንቴና ናቄዳዋ ታው ኣቶ ጊቴ።</verse>
				<verse number="14">ታኒ ሂንቴኮ ባናው ጊጎዴፔ፥ ሃዌ ታው ሄዜንꬆ ዎዴ፤ ታኒ ሂንቴና ዋዪሲኬ። ታኒ ሂንቴና ኮዪያዋፔ ኣቲን፥ ሂንቴ ሚሻ ኮዪኬ፤ ኣዪሲ ጎፔ፥ ኣዉኔ ኣታ ባሬንቱ ናናው ሚሻ ሚንጂያዋፔ ኣቲን፥ ናናይ ባሬንቱ ኣዎኔ ኣቲው ሚንጂኪኖ።</verse>
				<verse number="15">ታኒ ሂንቴ ሼምፖ ታው ዴዒያዋ ታናና ጋꬃዴ ናሼቻን ኢማና፤ ያቲና፥ ታኒ ሂንቴና ሎይꬃ ሲቂያ ዲራው፥ ሂንቴ ታና ላፋ ሲቂቴ?</verse>
				<verse number="16">ጊዶፔካ፥ ታኒ ሂንቴና ዋዪሳቤይኬ፤ ሺን ሂንቴ ታና፥ «ኔኒ ኑና ጪማዴ ማካላን ኦይቃዳ» ያጋኒታ።</verse>
				<verse number="17">ታኒ ሃራይ ኣቶ፥ ሂንቴኮ ኪቴዳ ኢቲ ኣሳ ባጋናካ ሂንቴፔ ጎዔታዲታ?</verse>
				<verse number="18">ቲቶ ሂንቴኮ ባና ማላ፥ ታኒ ዎሳዲ፤ ቃሲ ኣማኒያ ኢሻካ ኣናና ዬዳዲ። ቲቶ ሂንቴፔ ጎዔቴዴ? ኑኒ ኑ ኦሱዋ ኢቲ ቆፋን ኦꬂቤይኮ? ቃሲ ኑ ሃኑካ ኢቱዋ ጊዴኔዬ?</verse>
				<verse number="19">ኑኒ ኡባ ዎዴካ ሂንቴ ሲንꬃን ኑ ሁጴው ሞቴቲያዋ ሂንቴንቶ ማላቲ? ኑኒ ኪሪስቶሳን ዴዒያዋንቱዳን፥ ፆሳ ሲንꬃን ሃዒ ጋካናሲካ ሃሳዬቶ። ኑ ሲቃቶ፥ ኑኒ ኦꬂያ ኡባባይካ ሂንቴና ማዳናሳ።</verse>
				<verse number="20">ኣዪሲ ጎፔ፥ ታኒ ሂንቴኮ ቢያ ዎዴ፥ ኦኒ ኤሪ ታኒ ኮዪያዋ ማላ ሂንቴ ጊዴናን ኣጋኔንቶኔ፤ ቃሲ ታኒካ ሂንቴ ኮዪያዋ ማላ ጊዴናን ኣጋኔንቶኔ። ቃሲ ኦኒ ኤሪ ሄዋን ፓሉሚ፥ ቃናቲ፥ ሃንቁ፥ ዮራይ፥ ዚጊርሳይ፥ ሳሮቴꬃ ዲጉሳይ፥ ኦቶሩ፥ ሜቱ ዴዔናን ዋዪ ኣጋና፤ ታና ያሼ።</verse>
				<verse number="21">ታኒ ሂንቴኮ ላዔꬁዋ ቢያ ዎዴ፥ ታ ፆሳይ ሂንቴ ሲንꬃን ታና ካዉሻኔንቶኔ ያያይ፤ ታኒ ናጋራ ካሴ ኦꬂዴ፥ ባሬንቱ ኦꬄዳ ቱናቴꬃፔ፥ ዎሹሚያዋፔኔ ኣሙዋፔ ሲሚቤና ዳሮ ኣሳቶ ዬኬናን ኣጊኬ ጋዴ ያያይ።</verse>
			</chapter>
			<chapter number="13">
				<verse number="1">ሃዌ ታው ሂንቴኮ ዩሳይ ሄዜንꬆ ዎዴ። ኣይ ሞቱካ ላዑ ዎይ ሄዙ ማርካይ ማርካቲና ፒርዴታናው ኮሼ።</verse>
				<verse number="2">ታኒ ላዔንꬁዋ ሂንቴናና ጋኬቴዳ ዎዴ፥ ሂንቴና ናጌቲቴ ጋዲ፤ ሃዒካ ሃኩዋን ዴዖፔካ፥ ሂንቴና ናጌቲቴ ጋይ። ታኒ ቃሲካ ሂንቴኮ ቢያ ዎዴ፥ ናጋራ ካሴ ኦꬄዳዋንታካ ቃሲ ሃራቱዋ ኡባቱዋካ ሙሬናን ኣጊኬ።</verse>
				<verse number="3">ኣዪሲ ጎፔ፥ ኪሪስቶሲ ታ ባጋና ሃሳዪያዋ ኤሪሲያዋ ሂንቴ ኮዪታ። ኢ ሂንቴናና ሃሳዪያ ዎዴ ኣ ዎልቃፔ ኣቲን ቤቲያዌ ኣ ዳቡራ ጊዴና።</verse>
				<verse number="4">ኣዪሲ ጎፔ፥ ኪሪስቶሲ ማስቃሊያ ቦላ ሚሲማሪያን ꬊሼቲዴ፥ ዳቡራን ካቄቴዳ፤ ሺን ፆሳ ዎልቃን ፓፃ ዴዔ። ኣዪሲ ጎፔ፥ ኢ ዳቡራንቻ ጊዴዳዋዳን፥ ኑኒካ ዳቡራንቻ፤ ሺን ሂንቴናና ሃሳዪያዋን ኑኒ ፆሳ ዎልቃን ኣናና ዴዓና።</verse>
				<verse number="5">ኣማኑዋን ሂንቴ ሚኒ ዴዒንቶ ኣኔ ሂንቴና ፓጪቴ፤ ሂንቴና ቢዲቴ። ኪሪስቶሲ ሂንቴናን ዴዒያዋ ሂንቴ ኤሪኪቴ? ሄዌ ꬋዮፔ ፓጪያን ኩንዴዲታ ጉሳ።</verse>
				<verse number="6">ኑኒ ፓጪያን ኩንዲቤናዋ ሂንቴ ኤሪያዋ ኣማናይ።</verse>
				<verse number="7">ሂንቴ ኢታባ ሙሌካ ኦꬄና ማላ፥ ኑኒ ፆሳ ዎሴቶ። ኑኒ ፓጪያ ዳንዳዪያዋንታ ጊዲዴ ቤታናሳ ጊዴና፤ ሺን ኑኒ ፓጪያ ዳንዳዬናዋንታ ማላቲዴ ቤቶፔካ፥ ሎዖባ ሂንቴ ኦꬃናሳ።</verse>
				<verse number="8">ኣዪሲ ጎፔ፥ ኑኒ ቱሙዋ ፃላላው ኦꬃናፔ ኣቲን፥ ቱሙዋፔ ሃራ ኣዪኔ ኦꬃናው ዳንዳዮኮ፤</verse>
				<verse number="9">ኑኒ ዳቡራንቻ ሺን ሂንቴ ዎልቃማ ጊዶዴ ናሼቴቶ። ሂንቴ ፖሎ ጊዳና ማላ ኑኒ ፆሳ ዎሴቶ።</verse>
				<verse number="10">ታኒ ሂንቴፔ ሃኩዋን ዴዓዴ ፃፌዳዌ ሄዋ ዲራሳ፤ ታኒ ሂንቴኮ ቢያ ዎዴ፥ ጎዳይ ታው ኢሜዳ ማታኒ ዜምፓዴ፥ ሂንቴና ሜቶꬃናው ታና ዋዪ ኮሻና። ሄ ማታይ ታኒ ሂንቴና ኬፃናው ታው ኢሜቴዳዋፔ ኣቲን፥ ሂንቴና ኮላናው ኢሜቲቤና።</verse>
				<verse number="11">ዉርሴꬃን ታናዳን ፆሳ ካሊያዋንቶ፥ ሳሮ ዴዒቴ፤ ባሊ ባይናን ዴዒቴ፤ ታ ዞሪያ ሲሲቴ፤ ኢቲ ዎዛና ጊዲዴ ዴዒቴ፤ ሳሮቴꬃን ዴዒቴ። ሲቁዋኔ ሳሮቴꬃ ፆሳይ፥ ሂንቴናና ኢቲፔ ዴዓና።</verse>
				<verse number="12">ኢቱ ኢቱዋና ጌሻ ዬሬታ ዬሬቲዴ ሳሮቴቲቴ።</verse>
				<verse number="13">ፆሳ ኣሳ ኡባቱ ሂንቴና ሳሮ ሳሮ ጊኖ።</verse>
				<verse number="14">ጎዳ ዬሱሲ ኪሪስቶሳ ኣꬎ ኬካቴꬃይ፥ ፆሳ ሲቁ፥ ጌሻ ኣያና ኢቲፔቴꬃይ ሂንቴናና ኡባና ጊዶ። ኣሜንዒ።</verse>
			</chapter>
		</book>
		<book number="48">
			<chapter number="1">
				<verse number="1">ታኒ ጳዉሎሲ፥ ዬሱሲ ኪሪስቶሲኔ ቃሲ ሃይቁዋፔ ኣ ዴንꬄዳ ፆሳይ ኣዉ ኪቴዳዋፔ ኣቲን፥ ኣሳፔ ዎይ ኣሳ ባጋና ኪቴቴዳዋ ጊዲኬ።</verse>
				<verse number="2">ሃ ታኒኔ ታናና ዴዒያ ኣማኒያ ኢሻቱ ኡባይ፥ ጋላቲያ ጋዲያን ዴዒያ ኣማኒያ ኣሳ ኡባው ሳሮታ ኪቴቶ።</verse>
				<verse number="3">ፆሳይ ኑ ኣዉኔ ኑ ጎዳይ ዬሱሲ ኪሪስቶሲ ሂንቴንቶ ኣꬎ ኬካቴꬃኔ ሳሮቴꬃ ኢሞ።</verse>
				<verse number="4">ኑ ፆሳ፥ ኑ ኣዉዋ ሼኒያን ኪሪስቶሲ ሃ ኢታ ኦሱ ኦሴቲያ ዎዲያፔ ኑና ኣሻና ማላ፥ ኑ ናጋራ ዲራው፥ ባሬ ሁጲያ ኢሜዳ።</verse>
				<verse number="5">ፆሳው ሜꬊፔ ሜꬊና ጋካናው ቦንቹ ጊዶ። ኣሜንዒ።</verse>
				<verse number="6">ኪሪስቶሳ ኣꬎ ኬካቴꬃን ሂንቴንታ ፄሴዳ ፆሳ ኣጊዴ፥ ሃራ ዎንጋላኮ፥ ሂንቴ ኤሌሊዴ፥ ዎቲ ሲሜዲቴንቶ ታው ኦራꬃባ ጊዴዳ።</verse>
				<verse number="7">ሂንቴንታ ቡልዓኪያዋንቱኔ ኪሪስቶሳ ሚሺራቹዋ ቃላ ጌላያናው ኮዪያ ኣማሬዳ ኣሳቱ ዴዒኖፔ ኣቲን፥ ቱሙፔ ሃራ ሚሺራቹዋ ቃላይ ባዋ።</verse>
				<verse number="8">ሺን ሃራይ ኣቶ ኑና ጊዲና፥ ዎይ ሳሉዋፔ ኪታንቻ ጊዲና፥ ኑኒ ሂንቴንቶ ካሴ ኦዴዳ ሚሺራቹዋ ቃላፔ ዱማቲያዋ ሂንቴንቶ ኦዲያዋ ጊዶፔ፥ ኢ ሜꬊናው ሼቄቴዳዋ ጊዶ።</verse>
				<verse number="9">ካሴ ኑኒ ጌዳዋዳን፥ ሃዒካ ላዔንꬁዋ ታኒ ኦዳይ፤ ሂንቴ ኣኬዳ ሚሺራቹዋ ቃላፔ ዱማቲያዋ ኦኒኔ ሂንቴንቶ ኦዶፔ፥ ሄ ኡራይ ሜꬊናው ሼቄቴዳዋ ጊዶ።</verse>
				<verse number="10">ሃዌ ታና ኣሳፔ ሳባ ኮዪያዋ ማላቲሲ? ማላቲሴና! ታኒ ፆሳይ ሎዓ ጊያዋ ኮያይ። ዎይ ታኒ ኣሳ ናሼቻናው ኮያይታ? ታኒ ሃዒካ ኣሳ ናሼቻናው ኮዪያዋ ጊዶፔ፥ ኪሪስቶሳ ኣይሌ ጊዲኬ።</verse>
				<verse number="11">ታ ኢሻቶ፥ ታኒ ሂንቴንቶ ኦዴዳ ሚሺራቹዋ ቃላይ ኣሳፔ ጊዴናዋ ሂንቴንቶ ኦዳይ።</verse>
				<verse number="12">ኣዪሲ ጎፔ፥ ታው ዬሱሲ ኪሪስቶሲ ቆንጪሴዳፔ ኣቲን፥ ታኒ ሚሺራቹዋ ቃላ ኣሳፔ ኣካቤይኬ፤ ኣሳይ ታና ታማሪሲቤና።</verse>
				<verse number="13">ካሴ ታኒ ኣዪሁዳ ኣማኑዋን ዴዒያ ዎዴ፥ ዋናዴ ዴዓዲታንቶ፥ ሂንቴ ሲሴዲታ፤ ታኒ ኪሪስቶሳ ኣማኒያዋንታ ቃሬታይ ባይናን ዬዴርሳዲኔ ꬋዪሳናው ባፄታዲ።</verse>
				<verse number="14">ታ ዎዴ ዴዔዳ ኣሳቱዋፔ ጮራቱዋ ኣዪሁዳ ኣማኑዋ ሂጊያ ናጉዋን ኣꬋይ፤ ኑ ኣዎቱዋ ዎጋ ኦፔኔ ኣꬋዴ ሲቃዲ።</verse>
				<verse number="15">ሺን ፆሳይ ባሬ ኣꬎ ኬካቴꬃን፥ ታኒ ቢሮ ታ ዳዪ ኡሉዋን ዴዒሺን፥ ባሬው ኦꬃናው ታና ፄሴዳ፤ ኣባ ኦዲያ ሚሺራቹዋ ቃላ ኣዪሁዳ ጊዴና ኣሳው ታኒ ኦዳና ማላ፥ ፆሳይ ባሬ ናዓ ታው ቆንጪሳናው ኮዬዳ ዎዴ፥ ዞሬታናው ኦኮኔ ባቤይኪ።</verse>
				<verse number="16">***</verse>
				<verse number="17">ዎይ ታፔ ካሴ ዬሱሲ ኪቴዳዋንቱና ጋኬታናው ዬሩሳላሜ ባቤይኪ፤ ሺን ታኒ ኤሌካ ኣራቢያ ጌቴቲያ ጋዲያ ባዲ። ሄዋፔ ዳማስቆ ጊያ ካታማ ሲማዲ።</verse>
				<verse number="18">ሄዙ ላይꬃፔ ጉዪያን፥ ጴፂሮሳና ጋኬታናው ዬሩሳላሜ ባዴ፥ ኣናና ታማኔ ኢቼሹ ጋላሳ ኡታዲ።</verse>
				<verse number="19">ሺን ዬሱሲ ኪቴዳዋንቱፔ ጎዳ ኢሻ ያዪቆባፔ ኣቲን፥ ሃራቱዋና ጋኬታቤይኪ።</verse>
				<verse number="20">ታኒ ሂንቴንቶ ፃፊያዋን ዎሪ ባዋ፤ ታኒ ሂንቴንቶ ዎርዱዋ ኦዴናዋ ፆሳይ ማርካ!</verse>
				<verse number="21">ሄዋፔ ጉዪያን፥ ሶሪያ ጌቴቲያ ጋዲያኔ ኪልቂያ ጌቴቲያ ጋዲያ ባዲ።</verse>
				<verse number="22">ዪሁዳን ዴዒያ ኪሪስቶሳን ኣማኒያዋንቱ ታናና ኤሬታ ጊዲኪኖ።</verse>
				<verse number="23">ሺን ሃራ ኣሳይ፥ «ኑና ዬዴርሲ ዩዪያ ቢታኒ ሃዋፔ ካሴ ኢ ꬋዪሳናው ኮዪያ ኣማኑዋባ ሃዒ ኦዴ» ጊያዋ ኡንቱንቱ</verse>
				<verse number="24">ሲሲዴ ታባን ፆሳ ጋላቴዲኖ።</verse>
			</chapter>
			<chapter number="2">
				<verse number="1">ሄዋፔ ሲማዴ ታኒ ታማኔ ኦይዱ ላይꬃፔ ጉዪያን፥ ባሪናባሳና ላዔንꬁዋ ዬሩሳላሜ ባዴ፥ ቲታካ ታናና ኣካዴ ባዲ።</verse>
				<verse number="2">ፆሳይ ታው ሳፃን ቆንጪሴዳ ዲራው ባዴ ታኒ ሃዒ ኦꬂያ ኦሱ ዎይ ካሴ ኦꬄዳዌ ሜላ ኣቴና ማላ፥ ኪሪስቶሳን ኣማኒያዋንታ ካሌꬂያዋንታ ዱማ ሺሻዴ፥ ኣዪሁዳ ጊዴና ኣሳው ታኒ ኦዲያ ሚሺራቹዋ ቃላይ ኣይ ማሌንቶ ኡንቱንቶ ኦዳዲ።</verse>
				<verse number="3">ሺን ሃራይ ኣቶ ታናና ዴዒያ ቲታ ኢ ጊሪኬ ጋዲያ ኣሳ ጊዲሺን፥ ቃፃሬቶ ጊዴ ጎዴቲቤይኪኖ።</verse>
				<verse number="4">ጊዶፔኔካ፥ ዎርዱዋን ኑሲ ኢሻቱዋ ማላቲ ዪዴ፥ ኑናና ዋላኬቴዳ ጮራ ኣሳቱ ኣ ቃፃራናው ኮዬዲኖ። ሄ ኣሳቱ ኪሪስቶሳ ዬሱሳን ኑሲ ዴዒያ ኑኒ ኮዬዳዋዳን ሃናና ዳንዳዪያ ላዓቴꬃ ዎቺዴ ꬊሻናው፥ ዉዔቲዴ ኑ ጊዶ ጌሊዴ ኑና ኣይሌ ኦꬃናው ኮዬዲኖ።</verse>
				<verse number="5">ሺን ሚሺራቹዋ ቃላ ቱማቴꬃይ ሂንቴንቱና ሚኒ ዴዓና ማላ፥ ኑኒ ሃራይ ኣቶ ጉꬃ ዎዲያካ ኡንቱንቶ ሞዴቲቤይኮ።</verse>
				<verse number="6">ሺን ካፓቱዋ ማላቲያዋንቱ ታው ኣይኔ ኦራꬃ ቆፋ ኢሚቤይኪኖ፤ ሃዋ ኣዪሲ ጋይታ ጎፔ፥ ሃዋፔ ካሴ ኡንቱንቱ ኦና ጊዲናካ ታና ሜቲያባ ጊዴና፤ ፆሳይ ኣሳ ሶምዒያ ፄሊዴ ፒርዴና።</verse>
				<verse number="7">ሺን ጉዬፔ ፆሳይ ጴፂሮሳው፥ ኣዪሁዳቶ ሚሺራቹዋ ቃላ ኦዲያ ሃዳራ ኢሜዳዋዳን፥ ታዉካ ኣዪሁዳ ጊዴና ኣሳው ሚሺራቹዋ ቃላ ኦዲያ ሃዳራ ኢሜዳዋ ኡንቱንቱ ቤዔዲኖ።</verse>
				<verse number="8">ኣዪሲ ጎፔ፥ ጴፂሮሲ ኣዪሁዳቶ ዬሱሲ ኪቴዳዋ ጊዴዳዋዳን፥ ታኒካ ፆሳ ዎልቃን ኣዪሁዳ ጊዴና ኣሳው ዬሱሲ ኪቴዳዋ ጊዳዲ።</verse>
				<verse number="9">ቃሲ ካሌꬂያዋንታ ማላቲዴ ቤቲያዋንቱ፥ ያዪቆቢ፥ ጴፂሮሲኔ ዮሃኒሲ፥ ታው ኢሜቴዳ ኣꬎ ኬካቴꬃ ኤሪዴ፥ ታናኔ ባርናባሳ ኑ ኩሺያ ኦይቂዴ ሳሮቴዲኖ። ታኒኔ ባርናባሲ ኣዪሁዳ ጊዴና ኣሳ ጊዶን ኦꬃናዳን፥ ቃሲ ኡንቱንቱ ኣዪሁዳቱዋ ጊዶን ኦꬃናዳን ቃቺዴ ዴንዴዶ።</verse>
				<verse number="10">ኡንቱንቱ ኑና ካሴፔካ ታኒ ኦꬃናው ቆፓዴ ዴዒያ ሂዬሳቱዋ ማዳናዋ ፃላላ ቆፊሴዲኖ።</verse>
				<verse number="11">ሺን ጴፂሮሲ ኣንፆኪያ ጊያ ካታማ ዬዳ ዎዴ፥ ኢ ባዪዜዳ ዲራው፥ ቆንጪያን ታኒ ኣ፥ «ኔኒ ባዪዛንቻ» ያጋዲ።</verse>
				<verse number="12">ኣዪሲ ጎፔ፥ ያዪቆባ ማታፔ ኪቴቴዳ ኣማሬዳ ኣሳይ ያናፔ ካሴ ኣዪሁዳ ጊዴና ኣሳቱዋና ቁማ ሜ፤ ሺን ኡንቱንቱ ዬዳዋፔ ጉዪያን፥ ኣዪሁዳ ጊዴናዋንቱ ኣማኒያዋንታ ጊዳናው ቃፃሬታናው ኮሼ ጊያዋንቶ ያዬዳ ዲራው፥ ሚያዋ ኤሲዴ፥ ኣዪሁዳ ጊዴናዋንቱፔ ሻኬቴዳ።</verse>
				<verse number="13">ቃሲ ዮኮ ኣማኔዳ ኣዪሁዳቱ ጴፂሮሳና ያሻ ዶሜዲኖ፤ ሃራይ ኣቶ ባርናባሲካ ኡንቱንቱና ያሻንቻ ጊዴዳ።</verse>
				<verse number="14">ሺን ኡንቱንቱ ሚሺራቹዋ ቃላ ቱማቴꬃዳን፥ ሱሬ ሃሜቴናዋ ቤዓዴ፥ ጴፂሮሳ ሄ ኡባ ኣሳ ሲንꬃን፥ «ኔኒ ፆሳ ኣሳ ኣዪሁዳ ጊዳዴ፥ ኡንቱንቱዳን ጊዴናን ፆሳ ኣሳ ጊዴና ኣዪሁዳ ጊዴናዋንቱዳን ዴዓ፤ ሺን ያቲና፥ ዎታዴ ኣዪሁዳ ጊዴናዋንታ፥ ‹ኣዪሁዳቱዋዳን ዴዒቴ› ጋዴ ጊዳይ?» ያጋዲ።</verse>
				<verse number="15">ኑኒ ዬሌታን ኣዪሁዳ፤ «ናጋራንቻ ጊዴዳ ኣዪሁዳ ጊዴና ኣሳቱዋ» ጊዶኮ።</verse>
				<verse number="16">ሄዋ ጊዶፔካ፥ ኣሳይ ዬሱሲ ኪሪስቶሳ ኣማኒዴ ፆሳ ሲንꬃን ፂላናፔ ኣቲን፥ ሙሴ ሂጊያ ናጉዋን ፂሌናዋ ኤሬዶ፤ ኣሹዋ ማዬዳ ኣሳይ ኡባይ ሙሴ ሂጊያ ናጉዋን ፂሌና ዲራው፥ ኑኒ ኑ ሁጴዉካ ሙሴ ሂጊያ ናጉዋን ጊዴናን፥ ኪሪስቶሳን ኣማኒዴ ፂላና ማላ፥ ኪሪስቶሲ ዬሱሳን ኣማኔዶ።</verse>
				<verse number="17">ሺን ኑሲ ኪሪስቶሳን ዴዒያ ኢቲፔቴꬃን ፂላናው ኮዪያዋንታ ጊዲዴ፥ ኑ ሁጴው ናጋራንቻ ጊዲዴ ቤቶፔ፥ ያቲና ኪሪስቶሲ ናጋራ ታማሪሲያዌ? ሄዌ ሙሌካ ዎርዶ!</verse>
				<verse number="18">ኣዪሲ ጎፔ፥ ኢቲ ካላካ ኣጋ ዲጌዳዋ ታኒ ላዔꬁዋ ኦꬂያዋ ጊዶፔ፥ ታኒ ታ ሁጴው ሂጊያ ሜንꬂያዋ ጊዲያዋ ኤሪሳይ።</verse>
				<verse number="19">ታኒ ፆሳው ፓፃ ዴዓና ማላ፥ ሂጊያ ባጋና ሂጌው ሃይቃዲ።</verse>
				<verse number="20">ታኒ ኪሪስቶሳና ኣ ማስቃሊያ ቦላ ሚሲማሪያን ꬊሼታዴ ካቄታዲ፤ ሲሚ፥ ሃዒ ፓፃ ዴዒያዌ ታና ጊዲኬ። ሺን ኪሪስቶሲ ታ ጊዶን ዴዔ፤ ታኒ ሃዒ ዴዒያ ዴዑ፥ ታና ሲቂዴ፥ ታ ዲራው፥ ባሬ ሁጲያ ኢሜዳ ፆሳ ናዓን ዴዒያ ኣማኑዋና።</verse>
				<verse number="21">ታኒ ፆሳ ኣꬎ ኬካቴꬃ ኢፂኬ፤ ኣሳይ ሂጊያ ባጋና ፂሎቴꬃ ዴሚያዋ ጊዶፔ፥ ኪሪስቶሲ ጮ ሜላ ሃይቄዳ ጉሳ።</verse>
			</chapter>
			<chapter number="3">
				<verse number="1">ኣኬካይ ባይና ጋላቲያ ኣሳቶ፥ ታኒ ሂንቴና ኪሪስቶሲ ማስቃሊያ ቦላን ሚሲማሪያን ꬊሼቲዴ ካቄቴዳዋ ቆንጪሳዴ ታማሪሳዲ። ያቲና፥ ቱሞ ሂንቴ ኤኖ ጌና ማላ፥ ሂንቴንታ ቢቴዳዌ ኦኔ?</verse>
				<verse number="2">ኣኔ ታው ሃ ኢቲ ዬዉዋ ፃላላ ኦዲቴ፡ ፆሳ ኣያና፥ ሂጊ ጊያዋ ናጊዴ ኣኬዲቴ ዎይ ኣማኑዋን ሲሲዴ ኣኬዲቴ?</verse>
				<verse number="3">ሂንቴንቱ ሄዋ ኬና ኤዬ? ፆሳ ኣያናን ዴዑዋ ዶሚዴ፥ ሃዒ ሂንቴ ዎልቃን ፖሊቴ?</verse>
				<verse number="4">ሂንቴንቱ ዳቡራ ኡባው ኣይኔ ማዱ ባዌ? ቱማ ማዱ ዴዔ።</verse>
				<verse number="5">ያቲና፥ ፆሳይ ሂንቴንቶ ጌሻ ኣያና ኢሚያዌኔ ሂንቴ ጊዶን ማላታ ኦꬂያዌ፥ ሙሴ ሂጊያ ሂንቴ ኦꬄዳ ዲራሴ? ዎይ ሚሺራቹዋ ቃላ ሲሲዴ፥ ሂንቴ ኣማኔዳ ዲራሴ?</verse>
				<verse number="6">ሃዋዳንካ፥ ኣብራሃሞ ፆሳ ኣማኔዳ ዲራው፥ ፆሳይ ኣ ፂሉዋዳን ፄሌዳ።</verse>
				<verse number="7">ሄዋ ዲራው፥ ኣማኒያዋንቱ ኣብራሃሜ ዛሬ ጊዲያዋ ኤሪቴ።</verse>
				<verse number="8">ፆሳይ ኣዪሁዳ ጊዴና ኣሳ ኣማኑዋን ፂሊሳናዋ ፆሳ ማፃፋይ ካሴት ቤዒዴ፥ «ሃ ኣላሚያን ዴዒያ ኣሳይ ኡባይ ኔናን ኣንጄታና» ያጊዴ፥ ሚሺራቹዋ ቃላ ኣብራሃሞሲ ካሴቲዴ ኦዴዳ።</verse>
				<verse number="9">ሄዋ ዲራው፥ ኣብራሃሞ ኣማኒዴ ኣንጄቴዳዋዳን፥ ኣማኒያዋንቱ ኣዋዳካ ኣንጄታና።</verse>
				<verse number="10">ሂጊያ ኦሱዋን ኣማኔቲዴ ዴዒያዋንቱ ኡባይ ሼቃ ጊዶን ዴዒኖ፤ ኣዪሲ ጎፔ፥ ፆሳ ማፃፋይ፥ «ሂጊያ ማፃፋን ፃፌቴዳ ኡባባኒ ዴዔናዌኔ ፖሌናዌ ኦኒኔ ሼቄቴዳዋ» ያጌ።</verse>
				<verse number="11">ፆሳ ማፃፋይ፥ «ፆሳ ሲንꬃን ፂላቱ ኣኒ ኣማኔቲዴ ዴዑዋን ዴዓና» ጊያ ዲራው፥ ኦኒኔ ፆሳ ሲንꬃን ሂጊያ ናጊያዋን ፂሌናዌ ኤሬቴዳዋ።</verse>
				<verse number="12">ሂጊ ኣማኑዋን ባሴቲ ኤቂ ቤና፤ ሺን ፆሳ ማፃፋይ፥ «ሂጊ ጊያዋ ፖሊያዌ ኣኒ ዴዑዋን ዴዓና» ያጌ።</verse>
				<verse number="13">ፆሳ ማፃፋን፥ «ሚꬃ ቦላ ካቄቲ ሃይቂያ ኦኒኔ ሼቄቴዳዋ» ጌቴቲ ፃፌቴዳ ዲራው፥ ኪሪስቶሲ ኑ ዲራው ሼቄቴዳዋ ጊዲዴ፥ ኑና ሂጊያ ሼቃፔ ዎዚ ኣኬዳ።</verse>
				<verse number="14">ኪሪስቶሲ ሄዋ ኣዪሲ ኦꬄዴ ጎፔ፥ ፆሳይ ኢማና ጌዳ፥ ጌሻ ኣያና ኑኒ ኣማኑዋን ኣካናዳኒኔ ኣብራሃሜ ኣንጁ ባሬ ባጋና ኣዪሁዳ ጊዴና ኣሳ ጋካና ማላ ጊዴ ኦꬄዳ።</verse>
				<verse number="15">ታናዳን ኣማኒያዋንቶ፥ ታኒ ኣሳይ ጊያዋዳን ሂንቴንቶ ጋይ፤ ሃራይ ኣቶ ላዑ ኣሳቱ ኢቲ ዬዉዋ ሃሳዪዴ፥ ጫቁዋ ዎꬄዳዋፔ ሂኒ ባጋን፥ ኦኒኔ ሄ ጫቁዋ ቢላናው ዎይ ሃራባ ሄ ጫቁዋ ቦላ ጉጃናው ዳንዳዬና።</verse>
				<verse number="16">ኣብራሃሞኔ ኣ ዛሪ ፆሳይ ሲንꬃፔ ኢማና ጊዴ ሃሳዬዳዋ ሲሴዲኖ። ፆሳ ማፃፋይ ጮራ ኣሳው ሃሳዪያዋዳን፥ «ኔ ዜሬꬃቱዋሲ» ጌና፤ ዋጊ ጎፔ፥ «ኔ ዛሬው» ያጌ። ሄዌኔ፥ ኢቲ ኣሳ ፃላላ ጌ፤ ኢካ ኪሪስቶሳ።</verse>
				<verse number="17">ታኒ ጊያዌ ሃዋ፤ ፆሳይ ኣብራሃሞሲ ጫቂዴ፥ ሃ ጫቁዋ ታኒ ናጋና ያጌዳ። ኦይዱ ፄታኔ ሃታሙ ላይꬃፔ ጉዪያን ዬዳ ሙሴ ሂጊ ፆሳይ ዎꬄዳ ሃ ጫቁዋ ꬋዪሳናዉኔ ሲንꬃፔ ኢማና ጊዴ ሃሳዬዳዋ ዲጋናው ዳንዳዬና።</verse>
				<verse number="18">ኣዪሲ ጎፔ፥ ፆሳይ ኢሚያ ላታይ ሂጊያን ቤቲያዋ ጊዶፔ፥ ያቲና ፆሳይ ሲንꬃፔ ኢማና ጊዴ፥ ቃላ ጌሌዳዋና ጊዴና ጊያዋ፤ ሺን ፆሳይ ኢማና ጊዴ ቃላ ጌሌዳዋን ላታ ኣብራሃሞሲ ኢሜዳ።</verse>
				<verse number="19">ያቲና፥ ሂጊ ኣዪሲ ዴዒ? ሂጊ ባዪዞ ኦሱዋ ጊዲያባይ ኣዬንቶ ቤሳናው ፆሳይ ኢማና ጊዴ ሃሳዬዳ ኣብራሃሜ ዛሪ ያና ጋካናው ጉጄቴዳ፤ ኪታንቻ ባጋና ሙሴ ጋናቲያዋን ኢሜቴዳ።</verse>
				<verse number="20">ጋናይ ኢቲ ኡራ ፃላላሳ ጊዴና፤ ሺን ፆሳይ ኢቱዋ።</verse>
				<verse number="21">ያቲና፥ ፆሳይ ሲንꬃፔ ኢማና ጊዴ ሃሳዬዳዋ፥ ኢቲ ሂጊ፥ «ሃኔና» ያጊ? ኣዓ! ሄዋ ጌና። ኣዪሲ ጎፔ፥ ሂጊ ኣሳው ዴዑዋ ኢማናው ዳንዳዪያባ ጊዶፔ፥ ፂሎቴꬃይካ ቱሙ ሂጊያ ኣዛዜቲያዋፔ ቤቴ ጊያዋ።</verse>
				<verse number="22">ሺን ዬሱሲ ኪሪስቶሳ ኣማኒና፥ ፆሳይ ሲንꬃፔ ኢማና ጊዴ ቃላ ጌሌዳ ላዓቴꬃይ፥ ኣማኒያዋንቶ ኢሜታና ማላ፥ ኣሳይ ኡባይ ናጋራሲ ሞዴቲዴ ዴዒያዋ፥ ፆሳ ማፃፋይ ኦዴ።</verse>
				<verse number="23">ሺን ካሴ ሃ ኣማኑ ያናሲ፥ ሲንꬃፔ ቆንጫና ኣማኖ ሂጊ ኑና ቃሼቴዳ ኣሳዳን ጎርዲ ዎꬄዳ።</verse>
				<verse number="24">ሄዋ ዲራው፥ ኑኒ ኣማኑዋን ፂላና ማላ፥ ኪሪስቶሲ ያና ጋካናው ሂጊ ኑና ናጊያዋ ጊዴዳ።</verse>
				<verse number="25">ሺን ሃዒ ሲሚ ኣማኑ ዬዳ ዲራው፥ ሂጊ ሃዋፔ ሲንꬃው ኑና ናጊያዋ ጊዴና።</verse>
				<verse number="26">ሂንቴንቱ ኡባይ ኣማኑዋ ባጋና ኪሪስቶሳ ዬሱሳን ኢቱዋ ጊዴዳ ፆሳ ናና።</verse>
				<verse number="27">ኣዪሲ ጎፔ፥ ሂንቴ ኪሪስቶሳና ኢቱዋ ጊዳና ማላ ፃማቄቴዳ ኡባቱ ኪሪስቶሳ ማዬዲታ።</verse>
				<verse number="28">ሄዋ ዲራው፥ ኣዪሁዳ ኣሳ ጊዶኒኔ ጊሪኬ ኣሳ ጊዶን ዱማቴꬃይ ባዋ፤ ኣይሊያ ዎይ ዎማኑዋ ጊዶን ዱማቴꬃይ ባዋ፤ ኣቱማዋ ዎይ ማጫ ኣሳ ጊዶን ዱማቴꬃይ ባዋ። ኣዪሲ ጎፔ፥ ሂንቴንቱ ኡባይካ ኪሪስቶሳ ዬሱሳን ኢቲ ኣሳ።</verse>
				<verse number="29">ሂንቴንቱ ኪሪስቶሳዋ ጊዶፔ፥ ሲሚ ሂንቴንቱ ኣብራሃሜ ዛሬ፤ ቃሲ ፆሳይ ሲንꬃፔ ኢማና ጊዴ ቃላ ጌሌዳዋ ላቲያዋንታ።</verse>
			</chapter>
			<chapter number="4">
				<verse number="1">ሺን ኣኬኪቴ፤ ባሬ ኣቡዋ ላቲያ ናዓይ ናዓቴꬃን ዴዒዴ፥ ዴዒያዋ ኡባው ጎዳ ጊዶፔካ፥ ኣይላቱዋፔ ኣው ዱማቲያሳይ ባዋ።</verse>
				<verse number="2">ሺን ባሬ ኣቡ ጌዳ ዎዲ ዉራና ጋካናው፥ ኣ ሃዳራ ኣኬዳዋንቱ ኩሺያኒኔ ኣ ሚሻ ናጊያዋንቱ ኩሺያን ዴዔ።</verse>
				<verse number="3">ሃዋዳን ኑኒካ ቃሲ ናዓቴꬃን ዴዒያ ዎዴ፥ ሃ ኣላሚያ ሞዲያ ኣያናቱዋሲ ኣይሌቴዶ።</verse>
				<verse number="4">ሺን ያናው ቤሲያ ዎዲ ጋኬዳ ዎዴ፥ ፆሳይ ማጫዉኒፔ ዬሌቶዋ፥ ሙሴ ሂጌው ሞዴቲያ ኣሳ ጋርሳን ዬሌቴዳዋ፥ ባሬ ናዓ ኪቴዳ።</verse>
				<verse number="5">ኣዪሲ ኪቴዴ ጎፔ፥ ሂጊያን ሞዴቲዴ ዴዒያዋንታ ዎዛናዉኔ ኑና ባሬ ናና ኦꬃናው ኪቴዳ።</verse>
				<verse number="6">ፆሳይ ሂንቴ ኣ ናና ጊዲያ ዲራው፥ «ኣባቦ፥ ታ ኣቦ» ጊዴ ዋሲያ ባሬ ናዓ ኣያና፥ ኑ ዎዛና ጊዶ ኪቴዳ።</verse>
				<verse number="7">ሄዋ ዲራው፥ ሃዋፔ ሲንꬃው ኔኒ ፆሳ ናዓ ጊዲያዋፔ ኣቲን፥ ኣይሌ ጊዳካ፤ ቃሲ ኔኒ ኣ ናዓ ጊዶፔ፥ ኪሪስቶሳ ባጋና ፆሳይ ቃላ ጌሌዳባ ላቲያዋ።</verse>
				<verse number="8">ሺን ሂንቴ ሃዋፔ ካሴ ፆሳ ኤሬናን ዴዒዴ፥ ቱማ ጊዴና ፆሳቱዋሲ ኣይሌ ጊዲዴ ኤኖ ጌዲታ።</verse>
				<verse number="9">ሺን ሃዒ ፆሳ ኤሪዴ፥ ኡባካ ፆሳን ኤሬቲዴ፥ ላፋኔ ቃሲ ካꬌቴዳ ሃ ኣያናቱዋኮ ዋኒዴ ሲሚቴ? ሺሬቲ ሲሚ፥ ኣይሌ ጊዲዴ፥ ላዔꬁዋ ኡንቱንቶ ኤኖ ጋናው ኮዪቴ?</verse>
				<verse number="10">ዱማቴዳ ጋላሳቱዋ፥ ኣጌናቱዋ፥ ዎዴቱዋኔ ላይꬃቱዋ ሂንቴ ሎይꬂ ናጉዋን ኣይሌቴዲታ።</verse>
				<verse number="11">ታና ሂንቴባይ ያሼ፤ ታኒ ሂንቴንቶ ጮ ጋዴ ሜላ ዳቡራዲታሻ?</verse>
				<verse number="12">ታናዳን ኣማኒያዋንቶ፥ ታኒ ሂንቴንቱዳን ሃኔዳ ዲራው፥ «ሂንቴንቱካ ታናዳን ሃኒቴ» ጋዴ፥ ሂንቴንታ ዎሳይ፤ ሂንቴ ታና ኣይኔ ናቂቤይኪታ።</verse>
				<verse number="13">ታኒ ኮይሮ ሂንቴንቶ ሚሺራቹዋ ቃላ ኦዴዳዌ ታና ሃርጊሲሺና ጊዲያዋ ሂንቴ ኤሪታ።</verse>
				<verse number="14">ታው ፓፃቴꬃይ ꬋዪዴ፥ ሂንቴንቶ ፓጬ ጊዲናካ፥ ታና ካꬊቤይኪታ፤ ሼኔቲካቤይኪታ። ሄዋ ዲራ ኡባ ታና ፆሳ ኪታንቻ ሞኪያዋዳን፥ ዎይ ኪሪስቶሳ ዬሱሳ ሞኪያዋዳን ሞኬዲታ።</verse>
				<verse number="15">ያቲና፥ ሄኮ ሂንቴ ናሼቲያዌ ቤቴና! ታና ጊዶፔ፥ ሂንቴንቶ ዳንዳዬቲያባ ጊዲና፥ ታው ሂንቴ ሂንቴንቱ ኣይፊያ ዎጪ ኢሚንቶኔ ኢፄናዋ ማርካታይ።</verse>
				<verse number="16">ያቲና ታኒ ሂንቴንቶ ቱሙዋ ኦዲያ ዲራው፥ ሂንቴ ሞርኬ ጊዳይታ?</verse>
				<verse number="17">ሃራ ኣሳቱ ሂንቴንቶ ቃሬቲያዋ ማላቲኖ፤ ሺን ኡንቱንቱ ቆፋይ ሎዔና፤ ኣዪሲ ጎፔ፥ ሂንቴ ኡንቱንቶ ቃሬታና ማላ፥ ታፔ ሂንቴንታ ሻካናው ኮዪኖ።</verse>
				<verse number="18">ሺን ታኒ ሂንቴ ማታን ዴዒያ ዎዴ ፃላላን ጊዴናን፥ ኡባ ዎዴካ ሎዖባን ሂንቴ ኮዬቲያዋንታ ጊዶፔ ሎዓ።</verse>
				<verse number="19">ታ ሲቆ ናቶ፥ ኪሪስቶሳ ሜꬌታይ ሂንቴንቱን ቤታና ጋካናው፥ ማጫዉኖ ኦይꬃይ ሳኪያ ኬና፥ ታኒ ሂንቴ ዲራው ሳኬታይ።</verse>
				<verse number="20">ሺን ታኒ ሂንቴንቶ ሂርጊያ ዲራው፥ ሃዒ ሂንቴ ማታ ባዴ ሂንቴንቱና ዶናን ሃሳያንቶ፥ ዳሪ ዶሳይ።</verse>
				<verse number="21">ሙሴ ሂጊያን ሞዴቲዴ ዴዓናው ኮዪያዋንቶ፥ ሂጊ ጊያዋ ሲስኪቴ? ኣኔ ታው ኦዲቴ።</verse>
				<verse number="22">ኣዪሲ ጎፔ፥ ፆሳ ማፃፋይ፥ «ኣብራሃሞሲ ዳንጋፂራቲፔኔ ጎዳቲፔ ዬሌቴዳ ላዑ ናናይ ዴዒኖ» ያጌ።</verse>
				<verse number="23">ሺን ዳንጋፂራቲ ናዓይ ኣሳይ ናዓ ዬሊያ ማራዳንካ ዬሌቴዳ፤ ቃሲ ጎዳቲ ናዓይ፥ ፆሳይ ሲንꬃፔ ኢማና ጊዴ ቃላ ጌሌዳዋን ዬሌቴዳ።</verse>
				<verse number="24">ሃ ላዑ ማጫዋንቱ ላዑ ጫቁዋሲ ጊዲያ ሌሚሶ። ኡንቱንቱፔ ኢቲና፥ ሙሴሲ ሂጊ ኢሜቴዳ ሲና ዴሪያፔ ጫቁ ዬዳዉና፥ ባሬ ናና ኣይሌቴꬃው ዬላዱ፤ ኢዛካ ኣጋሮ።</verse>
				<verse number="25">ሃ ኣጋራ ኣራቢያ ጌቴቲያ ጋዲያን ዴዒያ ሲና ዴሪያን ሌሚሴታው፤ ቃሲካ ሃዒ ዴዒያ ዬሩሳላሜን ሌሚሴታው፤ ኣዪሲ ጎፔ፥ ዬሩሳላሜ ካታማይ ባሬ ጊዶን ዴዒያ ኣሳ ኡባና ሙሴ ሂጊያ ኣይሌቴꬃን ዴዔ።</verse>
				<verse number="26">ሺን ሳሉዋን ዴዒያ ዬሩሳላሜ ኣይሌቴꬃን ዴዑኩ፤ ኢዛ ኑሲ ኣቶ ጊዴዳ ሳሮ።</verse>
				<verse number="27">ኣዪሲ ጎፔ፥ ፆሳ ማፃፋይ፥ «ሃኔ፥ ዬላቤና ማንꬃቴ፥ ናሼታ፤ ዬሉዋ ኦይꬃይ ኦይቂ ኤሬናዉኔ፥ ኔ ኮሻ ꬎቁ ኦꬃዴ ኢሊላ! ኣዪሲ ጎፔ፥ ባሬ ኣሲናና ዴዒያ ማጫዉኒፔ፥ ባሬካ ዴዒያ ማጫዉኒው ጮራ ናናይ ዴዓና» ያጌ።</verse>
				<verse number="28">ታናዳን ኣማኒያዋንቶ፥ ኑኒካ ሳሪ ናዓ ዪሳቃዳን፥ ፆሳይ ሲንꬃፔ ኢማና ጊዴ ቃላ ጌሌዳ ናና።</verse>
				<verse number="29">ሺን ሄ ዎዴ ኣሳ ማራዳን ዬሌቴዳዌ፥ ፆሳ ኣያናይ ጌዳዋዳን ዬሌቴዳዋ ዬዴርሲ ዲጎዋዳን፥ ሃዒካ ሄዋ ማላ።</verse>
				<verse number="30">ሺን ፆሳ ማፃፋይ ዋጊ? «ዳንጋፂርቲ ናዓይ ጎዳቲ ናዓና ኢቲፔ ላቴና ዲራው፥ ዳንጋፂራቶ ኢዚ ናዓና ኢቲፔ ኬሳ ዬዳ» ያጌ።</verse>
				<verse number="31">ሄዋ ዲራው፥ ታናዳን ኣማኒያዋንቶ፥ ኑኒ ጎዳቲ ናና ጊዲያዋፔ ኣቲን፥ ዳንጋፂራቲ ናና ጊዶኮ።</verse>
			</chapter>
			<chapter number="5">
				<verse number="1">ኑኒ ኣይሌቴꬃይ ባይናን፥ ዴዓና ማላ፥ ኪሪስቶሲ ኑና ኣይሌቴꬃፔ ኬሴዳ፤ ሲሚ ሚኒዴ ኤቂቴ፤ ላዔንꬁዋ ኣይሌቴꬃ ሞርጌ ሚꬃን ዋፄቶፒቴ።</verse>
				<verse number="2">ሲሲቴ፥ ታኒ ጳዉሎሲ፥ ሂንቴንታ ያጋይ፤ ሂንቴ ቃፃሬቲያዋ ጊዶፔ፥ ኪሪስቶሲ ሂንቴንታ ኣይኔ ማዴና።</verse>
				<verse number="3">ቃፃሬቲያ ኡባቱ ሂጊ ጊያዋ ኡባ ፖሊዴ ናጋናው ቤሲያዋ ጉጃዴ ቆፔꬃይ።</verse>
				<verse number="4">ሂጊያ ናጊዴ ፂላናው ኮዪያዋንቶ፥ ኪሪስቶሳፔ ሻኬቴዲታ፤ ፆሳ ኣꬎ ኬካቴꬃፔካ ኩንዴዲታ።</verse>
				<verse number="5">ኑና ጊዶፔ፥ ኑኒ ፆሳ ኣያና ባጋና ኣማኑዋን ፂላናው ናሼቻን ናጌቶ።</verse>
				<verse number="6">ኣዪሲ ጎፔ፥ ኑኒ ኪሪስቶሲ ዬሱሳና ኢቲፔ ዴዖፔ፥ ሲቁዋን ኦꬂያ ኣማኑዋፔ ኣቲን፥ ቃፃሬቲናካ፥ ቃፃሬቴናኒ ኣጊናካ ኑና ኣይኔ ማዴና።</verse>
				<verse number="7">ካሴ ሎዖ ዎፂታ፤ ሺን ቱማቴꬃው ሂንቴ ኤኖ ጌና ማላ፥ ኦኔ ሂንቴንታ ዲጌዳዌ?</verse>
				<verse number="8">ሃ ጪሙ ሂንቴንታ ፄሴዳ ፆሳፔ ዪቤና።</verse>
				<verse number="9">ኣሳይ ጊያዋዳን፥ ጉꬃ ኢርሹ ሙናቃ ኡባ ዴንꬄ።</verse>
				<verse number="10">ሂንቴንቱ ሃራባ ቆፔናዋ ታኒ ፆሳን ኣማኔታይ፤ ሺን ሂንቴንታ ሜቲያ ኡራይ ኦና ጊዶፔኔ፥ ፆሳፔ ባሬ ፒርዳ ኣካናዋ።</verse>
				<verse number="11">ሺን ታናዳን ኣማኒያዋንቶ፥ ታኒ ሃዋ ጋካናው ቃፃራይ ኮሺያዋ ኦዲያዋ ጊዶፔ፥ ታና ኣዪሲ ዬዴርሲኖ? ሄዌ ቱማ ጊዶፔ፥ ታኒ ኪሪስቶሳ ማስቃሊያባ ታማሪሲና ኣይኔ ሜቲያባይ ባዋ።</verse>
				<verse number="12">ሂንቴንታ ሜቶꬂያዋንቱ ባሬንታ ባሬንቶካ ጎይሬሪኪኖሻ!</verse>
				<verse number="13">ሂንቴንታ ጊዶፔ፥ ታናዳን ኣማኒያዋንቶ፥ ኣይሌቴꬃፔ ኬሳናው ፄሴቴዲታ። ጊዶፔኔካ ኣይሌቴꬃፔ ሂንቴ ኬሴዳዋን፥ ሂንቴ ኣሳቴꬃ ኣሙ ሂንቴንታ ሞዶፖ። ሄዋ ዲራ ሲቁዋን ኢቱ ኢቶ ሞዴቲቴ።</verse>
				<verse number="14">ኣዪሲ ጎፔ፥ ሂጊ ኡባይ ኢቲ ሃሳያን ቃሼቴዳ፤ ኢካ፥ «ኔ ሾሩዋ ኔ ሁጲያዳን ሲቃ» ያጊያዋ።</verse>
				<verse number="15">ሺን ሂንቴ ኢቱ ኢቱዋና ሳዔቲያዋኔ ሜቴቲያዋ ጊዶፔ፥ ሂንቴ ሂንቴ ጊዶን ዉሬና ማላ ናጌቲቴ።</verse>
				<verse number="16">ሺን ሲሲቴ፤ ፆሳ ኣያናይ ሂንቴንታ ካሌꬂያዋ ጊዶፔ፥ ሂንቴ ኣሹዋ ኣሙዋ ሙሌካ ፖሊኪታ።</verse>
				<verse number="17">ኣዪሲ ጎፔ፥ ኑ ኣሹ ኣሞቲያዋ ጌሻ ኣያናይ ኢፄ፤ ቃሲ ጌሻ ኣያናይ ኣሞቲያዋ ኑ ኣሹ ኢፄ፤ ሃዋንቱ ኢቱ ኢቱዋና ኢፄቲኖ። ሄዋ ዲራው፥ ሂንቴ ዶሲያዋ ኦꬃናው ዳንዳይኪታ።</verse>
				<verse number="18">ሺን ፆሳ ኣያናይ ሂንቴንታ ካሌꬂያዋ ጊዶፔ፥ ሙሴ ሂጊ ሂንቴንታ ሞዴና።</verse>
				<verse number="19">ኣሹዋ ኦሱ ኤሬቴዳዋ፤ ኢካ ኣዬ ጎፔ፥ ዎሹሚያዋ፥ ቱናቴꬃ፥ ኣꬌዳ ቱናቴꬃ ኦሱዋ፥</verse>
				<verse number="20">ኤቃው ጎዪኒያዋ፥ ቢቲያዋ፥ ሞርኬቴꬃ፥ ፓሉማ፥ ቃናቲያዋ፥ ሃንቁዋ፥ ባሬና ዶሲያዋ፥ ዋላቄቲያዋ፥ ኢቱ ኢቱዋፔ ሻኬቲያዋ፥</verse>
				<verse number="21">ኣሳዋ ኣሞቲያዋ፥ ማꬆቲያዋ፥ ዬꬃንቻ ጊዲያዋኔ ሃዋንታ ማላቲያዋንታ። ካሴካ ታኒ ሂንቴንቶ ኦዴዳዋዳን፥ ሃዋንታ ማላቲያዋንታ ኦꬂያዋንቶ ፆሳ ካዉቴꬃን ጌሊያሳይ ባዋ።</verse>
				<verse number="22">ሺን ጌሻ ኣያና ኣይፊ፥ ሲቁዋ፥ ናሼቻ፥ ሳሮቴꬃ፥ ዳንዳያ፥ ኬካቴꬃ፥ ሎዖቴꬃ፥ ኣማኔቲያዋ፥</verse>
				<verse number="23">ኣሺኬቴꬃ፥ ባሬ ሁጲያ ናጊያዋ። ሄዋንታ ማላቲያዋንታ ዲጊያ ሂጊ ባዋ።</verse>
				<verse number="24">ኪሪስቶሳ ዬሱሳባ ጊዲያዋንቱ ባሬንቱ ኣሳቴꬃ ኣ ኢታ ቆፋናኔ ኣ ኣሙዋና ኢቲፔ ማስቃሊያ ቦላን ሚሲማሪያን ꬊሺዴ ካቄዲኖ።</verse>
				<verse number="25">ኑሲ ጌሻ ኣያናይ ዴዑዋ ኢሞዋፔ ጉዪያን፥ ኑና ቃሲ ኢ ካሌꬆ።</verse>
				<verse number="26">ኣኔ ኦቶሬቲያዋ፥ ዎይ ኢቱ ኢቱዋ ሃንቄꬂያዋ፥ ዎይ ኢቱ ኢቱዋ ቃናቲያዋ ኣጎይቴ።</verse>
			</chapter>
			<chapter number="6">
				<verse number="1">ታናዳን ኣማኒያዋንቶ፥ ሂንቴናን ጌሻ ኣያናን ዴዒያዋንቱ ኢቲ ኡራይ ኣይ ባዪዙዋ ኦꬂዴ፥ ቤቶፔካ፥ ኣሺኬቴꬃ ኣያናን ኣ ሱሪሲቴ፤ ቃሲ ሂንቴ ፓጬቴና ማላ፥ ሂንቴ ሁጲያ ናጊቴ።</verse>
				<verse number="2">ኢቱ ኢቱዋ ቶኩዋ ቶኪቴ፤ ሄዋ ኦꬂያዋን ኪሪስቶሳ ሂጌው ኣዛዜቲታ።</verse>
				<verse number="3">ኣዪሲ ጎፔ፥ ኢቲ ኡራይ ኣይኔ ሃኔናን ዴዒዴ፥ ኢቲባ ኢ ሃኔዳዋ ኣው ማላቶፔ፥ ባሬ ሁጲያ ጪሜ።</verse>
				<verse number="4">ሺን ኣሳይ ኡባይ ሁጲያን ሁጲያን ባሬ ኦሱዋ ፓጮ፤ ሄዋፔ ጉዪያን፥ ሃራ ኣሳዋና ሊኬናን፥ ባሬ ሁጴ ኦሱዋ ፃላላን ኣማኔቲያዋ ዴማና።</verse>
				<verse number="5">ኣዪሲ ጎፔ፥ ኣሳይ ኡባይ ሁጲያን ሁጲያን ባሬፔ ናጌቲያዋ ኦꬃና ቤሴ።</verse>
				<verse number="6">ሺን ፆሳ ቃላ ታማሪያዌ ባሬው ዴዒያ ሎዖባ ኡባ ባሬና ታማሪሲያዋና ሻኮ።</verse>
				<verse number="7">ሂንቴንታ ሂንቴሬካ ጪሞፒቴ። ኦኒኔ ፆሳ ቦላ ቂሊጫናው ዳንዳዬና፤ ኣዪሲ ጎፔ፥ ኣሳይ ባሬ ዜሪያዋ ዛሬꬂዴ ቆይጫና።</verse>
				<verse number="8">ባሬ ኣሹዋ ኣሙዋን ዜሪያዋ ጊዶፔ፥ ኣሹዋ ኣሙዋፔ ሃይቁዋ ቆይጫና። ሺን ፆሳ ኣያናን ዜሪያዋ ጊዶፔ፥ ፆሳ ኣያናፔ ሜꬊና ዴዑዋ ቆይጫና።</verse>
				<verse number="9">ኣኔ ሎዖ ኦሱዋ ኦꬃናው ሚኖይቴ። ኣዪሲ ጎፔ፥ ኑኒ ሚኒ ኦꬆፔ፥ ቆይጪያ ዎዲ ሲንꬃፔ ያናዋ።</verse>
				<verse number="10">ሄዋ ጊዶፔ ሃ ኦꬃናው ኑኒ ዳንዳዪያዋን፥ ኣሳ ኡባው ሎዖባ ኦꬆይቴ፤ ሺን ኡባፔ ኣꬂዴ፥ ኑናና ኣማኑዋን ዴዒያዋንቶ ሎዖባ ኦꬆይቴ።</verse>
				<verse number="11">ታኒ ታ ኩሺያን፥ ኣይ ማላ ዎልቃማ ፒዶላቱዋን፥ ሃዋ ሂንቴንቶ ፃፋዲታንቶ ቤዒቴ።</verse>
				<verse number="12">ኣሳ ሲንꬃን ሎዒዴ ቤታናው ኮዪያ ኡባቱ፥ ሂንቴ ቃፃሬታና ማላ ኮዪኖ፤ ሺን ሄዋ ኡንቱንቱ ኦꬂያዌ ባሬንቶ ኪሪስቶሳ ማስቃሊያ ዲራው ዬዴርሴቴናን ኣታና ፃላላሳ።</verse>
				<verse number="13">ኣዪሲ ጎፔ፥ ኡንቱንቱ ሂንቴ ቃፃሬቴዳዋን ጬቄታናው ሂንቴንታ ቃፃሬቲኖ ጊኖፔ ኣቲን፥ ሃራይ ኣቶ ቃፃሬቴዳዋንቱካ ባሬንቱ ሁጴው ሙሴ ሂጊያ ናጊኪኖ።</verse>
				<verse number="14">ሺን ኣላሚ ታው ካቄቲና፥ ታኒካ ኣላሜው ካቄቴዳ ዬሱሲ ኪሪስቶሳ ማስቃሊያፔ ኣቲን፥ ታኒ ጬቄቲያባይ ሃራባይ ታፔ ሃኮ።</verse>
				<verse number="15">ኣዪሲ ጎፔ፥ ኪሪስቶሲ ዬሱሳን ኦራꬃ ሜꬌታ ጊዲያዌ ማዴፔ ኣቲን፥ ቃፃሬቲናካ ቃፃሬቴናን ኣጊናካ ኣይኔ ማዴና።</verse>
				<verse number="16">ሃ ዎጋን ሃሜቲያ ኡባቱዋ ቦላኒኔ ፆሳ ኣሳ ኡባ ቦላ፥ ሳሮቴꬃይኔ ማሮቴꬃይ ጊዶ።</verse>
				<verse number="17">ታኒ ዬሱሳው ማይቴድ ማላ ታ ቦላን ቶኬዳ ዲራው፥ ሃዋፔ ሲንꬃው ኢቲ ኣሳይካ ታና ሜቶꬆፖ።</verse>
				<verse number="18">ታናዳን ኣማኒያዋንቶ፥ ኑ ጎዳ ዬሱሲ ኪሪስቶሳ ኣꬎ ኬካቴꬃይ ሂንቴንቱና ጊዶ። ኣሜንዒ።</verse>
			</chapter>
		</book>
		<book number="49">
			<chapter number="1">
				<verse number="1">ታኒ ፆሳ ሼኒያን ኪሪስቶሲ ዬሱሲ ኪቴዳ ጳዉሎሲ፥ ኤፌሶናን ዴዒያ ፆሳ ናናው ቃሲ ኪሪስቶሳ ዬሱሳው ኣማኔቲዴ ዴዒያዋንቶ ሃ ዳቢዳቢያ ፃፋይ።</verse>
				<verse number="2">ፆሳ ኑ ኣዉዋፔኔ ጎዳ ዬሱሲ ኪሪስቶሳፔ ኣꬎ ኬካቴꬃዪኔ ሳሮቴꬃይ ሂንቴንቶ ጊዶ።</verse>
				<verse number="3">ኣያና ኣንጁዋ ኡባን ኪሪስቶሳ ባጋና ቦላ ሳሉዋን ኑና ኣንጄዳ ፆሳ፥ ኑ ጎዳ ዬሱሲ ኪሪስቶሳ ኣዉዋ፥ ኑኒ ጋላቴቶ።</verse>
				<verse number="4">ኑኒ ኣ ሲንꬃን ጌሻቱዋኔ ፖኩ ባዪናዋንታ ጊዳና ማላ፥ ፆሳይ ኑና ሳዓይ ሜꬌታናፔ ካሴ፥ ኪሪስቶሳ ባጋና ባሬ ሲቁዋን ዶሬዳ።</verse>
				<verse number="5">ፆሳይ ባሬ ሼኒያን ባሬ ዶሴዳዋዳን፥ ዬሱሲ ኪሪስቶሳ ባጋና ኑና ባሬ ናናቱዋ ኦꬃናው ካሴቲዴ ቆፒ ዎꬄዳ።</verse>
				<verse number="6">ፆሳይ ባሬ ሲቂያ ናዓ ባጋና ኑሲ ጮ ኢሜዳ ኣꬎ ኬካቴꬃ ቦንቹዋ ዲራው፥ ኑፔ ጋላታ ኣካናው ሄዋ ኦꬄዳ።</verse>
				<verse number="7">ኑኒ ፆሳ ኣꬎ ኬካቴꬃ ዳሩዋዳን፥ ኪሪስቶሳ ሱꬃን ዎዜቴዶ፤ ሄዋን ፆሳይ ኑ ናጋራ ኣቶ ጌዳ።</verse>
				<verse number="8">ፆሳይ ባሬ ኣꬌዳ ኤራቴꬃ ኡባኒኔ ባሬ ዎዛና ቆፋ ኡባን ባሬ ኣꬎ ኬካቴꬃ ኑሲ ዳሪሲዴ ኢሜዳ።</verse>
				<verse number="9">ኣዪሲ ጎፔ፥ ፆሳይ ባሬ ቆፔዳዋ ኦꬄዳ፤ ቃሲ ኪሪስቶሳ ባጋና ፖላናው ቆፒ ዎꬄዳ ፁራ ዬዉዋ ኑና ኤሪሴዳ።</verse>
				<verse number="10">ፆሳይ ዎዲያ ዉርሴꬃይ ጋኪያ ዎዴ ፖላናው ቆፔዳ ቆፋይ ኪሪስቶሳ ዋና ኡዲዴ፥ ሳሉዋኒኔ ሳዓን ዴዒያ ሜꬌታ ኡባ ኢቲፔ ኣኒ ሺሻናዋ።</verse>
				<verse number="11">ኡባባይ ፆሳ ቆፋዳኒኔ ኢ ጌዳዋዳን ሃኔዳ፤ ፆሳይ ካሴቲዴ ቆፒ ዎꬄዳዋዳን፥ ኪሪስቶሳ ባጋና ኑኒ ኣዋንታ ጊዳናዳን፥ ኑና ዶሬዳ።</verse>
				<verse number="12">ኑኒ ካሴቲዴ፥ ኪሪስቶሳ ባጋና ኣካና ጊዴ ናሼቻን ናጊያዋንቱ፥ ፆሳ ቦንቹዋ ጋላቴቶ።</verse>
				<verse number="13">ሂንቴዉካ ቃሲ ሄዋዳን ሃኔዳ፤ ቱሙ ኪታ፥ ሂንቴንቶ ኣቶቴꬃ ኣሄዳ ሚሺራቹዋ ቃላ፥ ሂንቴ ሲሴዳ ዎዴ ኪሪስቶሳ ኣማኔዲታ፤ ፆሳይ ሂንቴንቶ ኢማና ጌዳ ጌሻ ኣያና ባጋና፥ ሂንቴ ኣዋ ጊዲያዋ ኤሪሲያ ማታፋ ሂንቴ ቦላ ዎꬄዳ።</verse>
				<verse number="14">ፆሳይ ባሬ ኣሳው ኢማና ጌዳዋ ኑኒ ላታና ጋካናው፥ ጌሻ ኣያና ዋሴቴꬃ ኦይቄዶ። ሄዌ ቃሲ ኣ ቦንቹዋሲ፥ ጋላታ ጊዳናዋ።</verse>
				<verse number="15">ሄዋ ዲራው፥ ጎዳ ዬሱሳ ሂንቴ ኣማኒያዋኔ ጌሻቱዋ ኡባ ሂንቴ ሲቂያዋ ታኒ ሲሶዴፔ ዶማዴ፥</verse>
				<verse number="16">ሂንቴንቶ ፆሳ ጋላቲያዋ ኣጋቤዪኬ፤ ፆሳ ዎሳዴ ሂንቴዉካ ዎሳይ።</verse>
				<verse number="17">ቃሲ ጎዳ ዬሱሲ ኪሪስቶሳ ፆሳይ፥ ቦንቹዋ ኣዉ፥ ፆሳ ሂንቴ ኤራናዳን፥ ሂንቴና ኣꬌዳ ኤራንቻ ኦꬂያ ቃሲ ፆሳ ሂንቴንቶ ቆንጪሲያ ጌሻ ኣያና ሂንቴንቶ ኢማናዳን፥ ታኒ ዎሳይ።</verse>
				<verse number="18">ፆሳይ ሂንቴ ኣካና ጊዴ፥ ናሼቻን ናጊ ኡቴዳዎ ሂንቴና ፄሴዳዋኔ ኢ ባሬ ኣሳው ኢማና ጊያ ኣንጁ ኣይ ኬና ዱሬንቶ ሂንቴ ኤራናዳን፥ ፆሳይ ሂንቴ ዎዛና ዶዪና፥ ኣ ፖዑዋ ሂንቴ ቤዓናዳን፥ ታኒ ፆሳ ዎሳይ።</verse>
				<verse number="19">ቃሲ ኣ ኣማኒያ ኑናን ኣ ዎልቃይ ሎይꬂ ኦꬄ። ሃ ኑናን ዴዒያ ዎልቃይኔ ሃዪቁዋፔ ኪሪስቶሳ ዴንꬂዴ፥ ሳሉዋ ሳዓን ፆሳፔ ኡሼቻ ባጋና ኡቲሴዳ ዎልቃማ ዎልቃይ ኢቱዋ።</verse>
				<verse number="20">***</verse>
				<verse number="21">ኪሪስቶሲ ሳሉዋ ሱንꬃቱዋፔ፥ ጎዳቴꬃይ ዴዒያዋንቱፔ፥ ዎልቃማቱዋፔኔ ጎዳቱዋ ኡባፔ ቦላ ጊዲዴ ሞዴ፤ ኢ ሃዒ ዴዒያ ዬሌታ ፃላላን ጊዴናን፥ ሲንꬃፔ ያና ዬሌታኒካ ሃራ ሱንꬃቴꬃ ኡባፔ ꬎቄ።</verse>
				<verse number="22">ፆሳይ ኡባባ ኪሪስቶሳ ጌዲያፔ ጋርሳን ሞዲሲዴ፥ ቃሲ ፆሳይ ኢ ኡባባኒ ኡባፔ ቦላና ጎዳ ጊዳናዳን፥ ዎሳ ጎሌው ኣ ኢሜዳ።</verse>
				<verse number="23">ዎሳ ጎሊ ኪሪስቶሳ ኣሳቴꬃ፤ ዎሳ ጎሊ ኪሪስቶሲ ኡባሳን ኡባባ ኩንꬂያ ኣ ፖሉዋ።</verse>
			</chapter>
			<chapter number="2">
				<verse number="1">ሂንቴ ኣዛዜቴናን ኢፄዳ ዲራዉኔ ሂንቴ ናጋራ ዲራው፥ ካሴ ዎዲያን ኣያና ሃዪቁዋ ሃዪቄዲታ።</verse>
				<verse number="2">ሄ ዎዴ ሂንቴ ሃ ኣላሚያ ዬሌታ ኢታ ኦጊያ ሃሜቴዲታ፤ ጫርኩዋ ጊዶን ዴዒያ ዎልቃማ ኣያናቱዋ ካፖ ቃሲ ፆሳው ኣዛዜቴና ኣሳ ሃዒ ሞዲያ ኣያናው ኣዛዜቴዲታ።</verse>
				<verse number="3">ኑኒካ ቃሲ ኡባይ ሄ ኣሳ ማላ፤ ቃሲ ኑኒ ኑ ኣሹዋ ኣሙዋዳን ዴዔዶ፤ ኑ ኣሹኔ ኑ ዎዛናይ ኮዬዳዋ ኦꬄዶ። ኑኒካ ሃራቱዋዋዳን፥ ኑ ሜꬌታን ፆሳ ሃንቁዋ ኣካናው ዴዔቶ።</verse>
				<verse number="4">ሺን ፆሳ ማሮቴꬃይ ዳራ ጊዲያ ዲራው፥ ባሬ ሲቁዋ ዳሩዋዳን፥</verse>
				<verse number="5">ኑኒ ኣው ኣዛዜቴናን ኢፂዴ፥ ሃራይ ኣቶ ኣያናን ሃዪቄዳዋንታ ጊዲናካ፥ ኢ ኪሪስቶሳና ኑሲ ዴዑዋ ኢሜዳ። ፆሳ ኣꬎ ኬካቴꬃን ሂንቴ ኣቴዲታ።</verse>
				<verse number="6">ኑኒ ኪሪስቶሲ ዬሱሳና ሳሉዋኔ ሳዓኔ ሞዳናዳን፥ ፆሳይ ኑና ኣናና ኢቲፔ ሃዪቁዋፔ ዴንꬄዳ።</verse>
				<verse number="7">ኢ ሲንꬃፔ ያና ዎዲያን፥ ኑሲ ኪሪስቶሲ ዬሱሳን ዴዒያ ኬካቴꬃን፥ ኡባፔ ኣꬊያ ባሬ ኣꬎ ኬካቴꬃ ꬎቃቴꬃ ቤሳናው ሄዋ ኦꬄዳ።</verse>
				<verse number="8">ኣዪሲ ጎፔ፥ ሂንቴ ፆሳ ኣꬎ ኬካቴꬃን፥ ኣማኑዋን ኣቴዲታ፤ ሃዌ ፆሳ ኢሙዋፔ ኣቲን፥ ሂንቴ ኦሱዋና ጊዴና።</verse>
				<verse number="9">ሂንቴ ዳቡራን ቤቲቤና ዲራው፥ ሂንቴ ጬቄቲያባይ ኣያዪኔ ባዋ።</verse>
				<verse number="10">ኣዪሲ ጎፔ፥ ኑኒ ፆሳ ሜꬌታ፤ ኢ ኑሲ ካሴቲዴ ጊጊሲ ዎꬄዳ ሎዖ ኦሱዋ ኑኒ ኦꬃናዳን፥ ኪሪስቶሲ ዬሱሳ ባጋና ኑና ሜꬌዳ።</verse>
				<verse number="11">ሄዋ ዲራው፥ ሂንቴኖ ዛሪያን ኣዪሁዳ ጊዴና ኣሳቶ፥ ባሬንቱ ኣሳቴꬃ ቦላ ኩሺያን ኦሴቴዳዋን፥ ባሬና ቃፃሬቴዳዋንታ ጊያ ኣዪሁዳቱ፥ ቃፃሬቲቤናዋንታ ጊዴ ፄሲያዋንቶ፥ ሂንቴ ካሴ ኦኔንቶ ኣኬኪቴ።</verse>
				<verse number="12">ሄ ዎዴ ሂንቴ ኪሪስቶሳፔ ሻኬቴዲታ፤ ኢማꬃ ጊዲዴ፥ ኢስራዔሊያ ኣሳፔ ሃኪዴ ዴዔዲታ፤ ፆሳይ ባሬ ኣሳው ኢማና ጊዴ ጫቄዳ ጫቁዋፔ ኣዪኔ ዴሚቤይኪታ፤ ሃ ሳዓ ቦላ ሂንቴ ዴማና ጊዴ፥ ናሼቻን ናጊ ኡቴዳዋ ዴሜናኒኔ ቃሲ ፆሳይ ባዪናን ዴዔዲታ።</verse>
				<verse number="13">ሺን ሂንቴ ካሴ ሃኪዴ ዴዒያዋንቱ ሃዒ ኪሪስቶሳ ዬሱሳና ዴዒዴ፥ ኪሪስቶሳ ሃዪቁዋን ማታ ሺቄዲታ።</verse>
				<verse number="14">ኣዪሲ ጎፔ፥ ኪሪስቶሲ ኣዪሁዳ ኣሳኔ ኣዪሁዳ ጊዴና ኣሳ ኢቱዋ ኡዲዴ፥ ኑሲ ሳሮቴꬃ ኣሄዳ። ኡንቱንቱ ላዑዋ ሻኪዴ፥ ሞርኬ ኦꬂ ዎꬄዳ ሞርኬቴꬃ ጎዳ ባሬ ኣሳቴꬃን ኮሊ ዬጌዳ።</verse>
				<verse number="15">ኢ ባሬ ሁጴው ሃ ላዑ ዛሬቱዋፔ ኢቲ ኦራꬃ ኣሳ ሜꬊዴ ሳሮቴꬃ ዎꬃናው፥ ኣዪሁዳ ኣሳቱዋ ሂጊያ ኣ ኣዛዛቱዋኔ ዎጋቱዋና ኢቲፔ ꬋዪሴዳ።</verse>
				<verse number="16">ኪሪስቶሲ ማስቃሊያ ቦላ ሚሲማሪያን ꬊሼቲዴ ሃይቄዳ ባሬ ሃዪቁዋን ሞርኬቴꬃ ꬋዪሴዳ፤ ቃሲ ማስቃሊያ ባጋና ላዑ ዛሬቱዋካ ኢቲ ኣሳ ኦꬂ ሲጌꬂዴ፥ ፆሳኮ ኣሄዳ።</verse>
				<verse number="17">ኪሪስቶሲ ዪዴ፥ ፆሳፔ ሃኪዴ ዴዒያ ሂንቴንቶ ኣዪሁዳ ጊዴናዋንቶኔ፥ ኣ ማታን ዴዒያ ኣዪሁዳቶ ኡባው፥ ሚሺራቹዋ ቃላ ሳሮቴꬃ ኦዴዳ።</verse>
				<verse number="18">ኣዪሲ ጎፔ፥ ኑኒ ኡባይ፥ ኣዪሁዳቱካ ኣዪሁዳ ጊዴናዋንቱካ፥ ኢቲ ጌሻ ኣያናን ኪሪስቶሳ ባጋና ኣዉዋ ሲንꬃ ሺቃናው ዳንዳዬቶ።</verse>
				<verse number="19">ሲሚ ሂንቴ ኣዪሁዳ ጊዴና ኣሳቱ ሃዋፔ ሲንꬃው ኣላጋ ዎይ ኢማꬃ ጊዲኪታ፤ ሃዒ ሂንቴኔ ጌሻቱ ኢቲ ቢታ ኣሳ፤ ቃሲ ፆሳው ሂንቴ ሶይ ኣሳ።</verse>
				<verse number="20">ዬሱሲ ኪቴዳዋንቱኔ ቲምቢቲያ ኦዲያዋንቱ ባሴዳ ባሱዋ ቦላ ሂንቴካ ኬፄቴዲታ፤ ጎዳ ፃጱዋ ሚኒሲያ ዋና ሹቻይ ኪሪስቶሲ ዬሱሳ።</verse>
				<verse number="21">ኢ ጎሊያ ኡባ ኢቲፔ ሺሺ ኦይቂዴ፥ ፆሳ ባጋና ጌሻ፥ ፆሳ ጌሻ ጎሌ ጊዳና ማላ ዲቼ።</verse>
				<verse number="22">ሂንቴ ቃሲ ፆሳይ ባሬ ኣያናን ዴዒያ ጎሊያ ጊዳናው፥ ሃራቱዋ ኡባና ኢቲፔ ኪሪስቶሳን ኬፄቲታ።</verse>
			</chapter>
			<chapter number="3">
				<verse number="1">ሄዋ ዲራው፥ ሂንቴኖ ኣዪሁዳ ጊዴና ኣሳቶ፥ ታኒ ጳዉሎሲ ሂንቴ ዲራው ኪሪስቶሲ ዬሱሳ ቃሾ ኣሳ ጊዴዳዌ፥ ፆሳ ዎሳይ።</verse>
				<verse number="2">ፆሳይ ባሬ ኣꬎ ኬካቴꬃን፥ ታኒ ሂንቴና ማዳናዳን፥ ሃ ኦሱዋ ታው ኢሜዳዋ ሂንቴ ሎይꬂ ሲሴዲታ።</verse>
				<verse number="3">ፆሳይ ባሬ ፁራ ቆፋ ታው ቆንጪሲዴ፥ ታና ኤሪሴዳ፤ ታኒ ሄዋ ቃንꬃን ፃፋዲ።</verse>
				<verse number="4">ቃሲ ታኒ ፃፌዳዋ ሂንቴ ናባቢያ ዎዴ፥ ኪሪስቶሳ ፁራ ታኒ ዎታ ኣኬካዲታንቶኔ ኤራናው ዳንዳዪታ።</verse>
				<verse number="5">ቤኒ ዎዴ ኣሳይ ሄ ፁራ ዬዉዋ ሲሲቤና፤ ሺን ፆሳይ ሄዋ ዬሱሲ ኪቴዳ ፆሳ ናናቶኔ ቲምቢቲያ ኦዲያዋንቶ፥ ጌሻ ኣያናን ሃዒ ቆንጪሴዳ።</verse>
				<verse number="6">ፁራ ዬዉ ሃዋ፤ ኣዪሁዳ ጊዴና ኣሳይ ዎንጋላ ባጋና፥ ፆሳ ኣንጁዋ ኣዪሁዳቱዋና ኢቲፔ ላቲኖ፤ ኡንቱንቱ ኢቲ ኣሳቴꬃን ሻኬቴናን ዴዒኖ፤ ቃሲ ኪሪስቶሲ ዬሱሳ ባጋና ፆሳይ ኢማና ጌዳዋ ኣዪሁዳቱዋና ሻኪኖ።</verse>
				<verse number="7">ፆሳይ ባሬ ኦሱዋ ዎልቃ ባጋና ታው ኢሜዳ ኣꬎ ኬካቴꬃን ታኒ ሃ ዎንጋላው ቆማ ጊዳዲ።</verse>
				<verse number="8">ታኒ ጌሻቱዋ ኡባ ጊዶን ላፊያዋ ጊዶፔካ፥ ኣዪሁዳ ጊዴና ኣሳው ዛዋይ ባዪና ኪሪስቶሳ ዱሬቴꬃ ሚሺራቹዋ ቃላ ኦዲያ ሃ ቃዳ ፆሳይ ታው ኢሜዳ።</verse>
				<verse number="9">ቃሲ ታኒ ሄዋን ፆሳ ፁራ ቆፋ ኣሳ ኡባው ቆንጪሳ ኦዳና፤ ኡባባ ሜꬌዳ ፆሳይ ባሬ ፁራ ዬዉዋ ቤኒ ዎዴ ጌንꬂ ዎꬄዳ። ፆሳይ ሃዒ ሄዋ ዎሳ ጎሊያ ባጋና ሳሉዋ ሳዓን ዴዒያ ካፓቶኔ ጎዳቴꬃይ ዴዒያዋንቶ ዛዋይ ባዪና ባሬ ኣꬌዳ ኤራቴꬃ ቆንጪሳናው ኦꬄዳ።</verse>
				<verse number="10">***</verse>
				<verse number="11">ፆሳይ ሄዋ ኑ ጎዳ ኪሪስቶሲ ዬሱሳ ባጋና ኢ ፖሌዳ ባሬ ሜꬊና ቆፋዳን ኦꬄዳ።</verse>
				<verse number="12">ኑኒ ኪሪስቶሲ ዬሱሳና ኢቲፔ ጊዲዴ፥ ኣ ኣማኒያ ኣማኑዋን ኣማኔቲዴ፥ ኣዪኔ ያዬናን ፆሳ ሲንꬃ ሺቃናው ዳንዳዬቶ።</verse>
				<verse number="13">ሄዋ ዲራው፥ ታኒ ሂንቴዋን ሜቶቲያዋን ሂንቴ ሂርጌና ማላ፥ ሂንቴና ዎሳይ፤ ኣዪሲ ጎፔ፥ ታኒ ሂንቴ ቦንቾ ሜቶታይ።</verse>
				<verse number="14">ሄዋ ዲራው፥ ታኒ ሳሉዋኒኔ ሳዓን ዴዒያ ኣማኒያ ጎሊያ ኣሳይ ኡባይ ኣፔ ዬዳ ፆሳ ሲንꬃን ጉልባታይ።</verse>
				<verse number="15">***</verse>
				<verse number="16">ፆሳይ ባሬ ቦንቹዋ ዳሩዋዳን፥ ባሬ ጌሻ ኣያናን፥ ሂንቴንቶ ሂንቴ ጋርሳ ኣሳቴꬃን ሂንቴ ሚኒያ ዎልቃ ኢማናዳኒኔ፥ ቃሲ ኣማኑዋ ባጋና ኪሪስቶሲ ሂንቴ ዎዛና ባሬ ጎሊያ ሜꬋናዳን፥ ታኒ ፆሳ ዎሳይ፤ ቃሲካ ሂንቴ ፃጱዋ ዬዲዴ፥ ቶኬቲዴ ሲቁዋን ሚናናዳን፥ ፆሳ ዎሳይ።</verse>
				<verse number="17">***</verse>
				<verse number="18">ቃሲ ጌሻቱዋ ኡባና ኪሪስቶሳ ሲቁ ኣይ ኬና ኣኬንቶ፥ ኣዱሴንቶ፥ ꬎቄንቶኔ ጪሜንቶ ኤሪያ ዎልቃ ሂንቴንቱ ዴማናዳን፥ ታኒ ፆሳ ዎሳይ።</verse>
				<verse number="19">ኤራቴꬃፔ ኣꬊያ ኪሪስቶሳ ሲቁዋ ሂንቴ ኤራናዳኒኔ ቃሲ ፆሳዋ ጊዲያ ኡባባኒ ሂንቴ ፖሊ ኩማናዳን፥ ታኒ ፆሳ ዎሳይ።</verse>
				<verse number="20">ሲሚ ኑ ጊዶን ኦꬂያ ባሬ ዎልቃ ባጋና ኑኒ ዎሲያዋ ዎይ ቆፒያዋ ኡባፔ ሎይꬂ ዳሪሲ ኦꬃናው ዳንዳዪያ ፆሳው፥ ዎሳ ጎሊያኒኔ ኪሪስቶሲ ዬሱሳን ኡባ ዎዴ ሜꬊናፔ ሜꬊና ጋካናው ቦንቹ ጊዶ። ኣሜንዒ።</verse>
				<verse number="21">***</verse>
			</chapter>
			<chapter number="4">
				<verse number="1">ሄዋ ዲራው፥ ታኒ ጎዳው ኦꬂያ ዲራው ቃሼቴዳዌ ፆሳይ ሂንቴና ፄሴዳ ፄሳው ቤሲያ ዴዑዋ ሂንቴ ዴዓናዳን፥ ታኒ ሂንቴና ዎሳይ።</verse>
				<verse number="2">ኡባ ዎዴ ሂንቴ ሂንቴ ሁጲያ ካዉሺያዋንታ፥ ኣሺኬቱዋኔ ዳንዳያንቻቱዋ ጊዲቴ፤ ኢቱ ኢቱዋ ማዲያዋን ሂንቴ ሲቁዋ ቤሲቴ።</verse>
				<verse number="3">ሂንቴና ኢቲፔ ጋꬂ ቃቺያ ሳሮቴꬃን፥ ጌሻ ኣያናይ ሂንቴንቶ ኢሚያ ኢቲፔቴꬃ ናጋናው ሚኒቴ።</verse>
				<verse number="4">ፆሳይ ሂንቴና ፄሴዳ ሂዶታይ፥ ሂንቴ ዴማና ጊዴ ናጊ ኡቴዳዌ ሜፂ ኢቱዋ ጊዶዋዳን፥ ኢቲ ኣሳቴꬃይኔ ኢቲ ጌሻ ኣያናይ ዴዔ።</verse>
				<verse number="5">ኢቲ ጎዳይ፥ ኢቲ ኣማኑኔ ኢቲ ፂንቃታይ ዴዔ።</verse>
				<verse number="6">ኡባ ጎዳይ፥ ኡባ ባጋና ኦꬂያዌ፥ ኡባ ጊዶን ዴዒያዌ፥ ኢቲ ፆሳይ፥ ኡባ ኣዉ ዴዔ።</verse>
				<verse number="7">ሺን ኪሪስቶሲ ኢሜዳ ኢሙዋዳን፥ ኑኒ ሁጲያን ሁጲያን ዱማ ኢሙዋ ኣኬዶ።</verse>
				<verse number="8">ሄዋ ዲራው፥ ፆሳ ማፃፋይ፥ «ኢ ፑዴ ꬎቃሳ ኬሴዳ ዎዴ፥ ኦሞዴቴዳዋንታ ኣፌዳ፤ ኣሳዉካ ኢሞታ ኢሜዳ» ያጌ።</verse>
				<verse number="9">ያቲና፥ «ፑዴ ኬሴዳ» ጊያዌ ዋጊያዌ? ኢ ኮዪሮ ዱጌ ዎꬌዳ፤ ሄዌ ሳዓው ሂርኪ ዉርሴꬃሳ ዎꬌዳ ጊያዋ።</verse>
				<verse number="10">ሃ ዱጌ ዎꬌዳዌ ባሬ ሁጴው ኣ፤ ሄ ኢ ኡባባ ኩማናዳን፥ ሳሉዋ ኡባፔ ꬎቂያሳ ፑዴ ኬሴዳ።</verse>
				<verse number="11">ኣሳው ኢሞታ ኢሜዳዌ ኣ፤ ኢ ኢቱዋ ኢቱዋ ዬሱሲ ኪቴዳዋንታ፥ ሃራቱዋ ቲምቢቲያ ኦዲያዋንታ፥ ቃሲ ሃራቱዋ ሚሺራቹዋ ቃላ ኦዲያዋንታ፥ ቃሲካ ሃራቱዋ ዎሳ ጎሊያ ካሌꬂያዋንታኔ ታማሪሲያዋንታ ኦꬂ ሱንꬄዳ።</verse>
				<verse number="12">ኢ ሄዋ ጌሻቱ ኡባይ ኣማኒያ ኣሳ ኦሱዋ ኦꬃናዳኒኔ ኪሪስቶሳ ቦላን ኬፄታናዳን ጊጊሳናው ኦꬄዳ።</verse>
				<verse number="13">ቃሲ ኑኒ ኡባይ ፆሳ ናዓ ኣማኒናኔ ኤሪና ቤቲያ ኢቲፔቴꬃኮ ጋካና፤ ኑኒ ኪሪስቶሳ ፖሎ ዲቻ ኬና ዲጪዴ፥ ዶንዛ ኣሳ ጊዳናዳና።</verse>
				<verse number="14">ኑኒ ቤታን ያኔ ሃኔ ሾጬቲዴ፥ ባሬንቱ ጪሚያ ሃኖታን ኣሳ ባላ ኦጊያ ካሌꬂያ ጌኒያ ኣሳ ቲሚርቲያ ጫርኩዋ ኡባን ሱጌቲዴ፥ ሃዋፔ ሲንꬃው ናዓ ጊዳናው ቤሴና።</verse>
				<verse number="15">ሺን ኑኒ ሲቆቴꬃን ቱሙዋ ሃሳዪዴ፥ ሁጴ ጊዲያ ኪሪስቶሳኮ ኡባባኒ ዲጫናው ቤሴ።</verse>
				<verse number="16">ቦላ ጊዶን ዴዒያ ዱማ ዱማ ሻኮታይ ኣኒ ኢቲፔ ኦይቄቴዲኖ፤ ቃሲ ኩሜንꬃ ቦላይ ባሬው ኢሜቴዳሳ ኡባን ኢቱ ኢቱዋና ጋኬቲዴ፥ ኢቲፔ ኦይቄቲ ኡቴዳ፤ ሄ ዱማ ዱማ ሻኮታይ ኦꬃናው ቤሲያዋ ኦꬂያ ዎዴ፥ ኩሜንꬃ ቦላይ ሲቁዋን ዲጬኔ ባሬና ኬፄ።</verse>
				<verse number="17">ሄዋ ዲራው፥ ታኒ ሃዋ ሂንቴንቶ ጎዳ ሱንꬃን ኦዳይኔ ማርካታይ። ሂንቴ ጎዒ ባዪና ቆፋ ቆፒያ ኣዪሁዳ ጊዴና ኣሳቱዋዳን ዴዖፒቴ።</verse>
				<verse number="18">ኡንቱንቱ ዎዛናይ ꬉማኒ ዴዔ፤ ኡንቱንቱ ኣዪኔ ኤሬናዋንታኔ ኣዛዜቴና ዲራው፥ ፆሳይ ኢሚያ ዴዑዋፔ ሃኬዲኖ።</verse>
				<verse number="19">ኡንቱንቱ ማታን ዬላ ጊያዌ ባዋ፤ ኡንቱንቱ ዎሹማው ካጄላናው ባሬንቱ ሁጲያ ኣꬂ ኢሚኖ፤ ቃሲ ቱናባ ኡባ ፓጪ ባዪናን ኦꬃናው ሎይꬂ ዮራቲያዋንታ።</verse>
				<verse number="20">ሺን ሂንቴ ኪሪስቶሳዋ ሄዋዳን ታማሪቤዪኪታ።</verse>
				<verse number="21">ኣባ ቱሙ ሲሴዲታ፤ ቃሲ ቱማቴꬃይካ ዬሱሳን ዴዒያዋ፥ ኣፔ ታማሬዲታ።</verse>
				<verse number="22">ሂንቴ ካሴ ዴዒያ ዴዑዋ ኣጊቴ፤ ቃሲ ባሬ ጪሚያ ኣሙዋን ꬋዪያ ሂንቴ ኤጫ ኣሳቴꬃ ꬋዪሲቴ።</verse>
				<verse number="23">ሂንቴ ዎዛናይኔ ቆፋይ ኡባና ኦራፃናው ቤሴ።</verse>
				<verse number="24">ቱሙ ፂሎቴꬃኒኔ ጌሻቴꬃን ፆሳ ሌሚሱዋን ሜꬌቴዳ ኦራꬃ ኣሳቴꬃ ማዪቴ።</verse>
				<verse number="25">ሲሚ ዎርዶቶፒቴ። ኑኒ ኡባይ ኪሪስቶሳ ኣሳቴꬃን ኢቲ ኣሳ ጊዲያ ዲራው፥ ኣሳይ ኡባይ ባሬ ኢሻው ቱሙዋ ሃሳያናው ቤሴ።</verse>
				<verse number="26">ሃንቄቲቴ፤ ሺን ሂንቴ ሃንቁዋን ናጋራ ኦꬆፒቴ። ሂንቴ ሃንቁዋን ዴዒሺን፥ ኣዋይ ዉሎፖ።</verse>
				<verse number="27">ፃላሄው ፆዒያ ኢሞፒቴ።</verse>
				<verse number="28">ዉዒያ ኡራይ ሃዋፔ ሲንꬃው ዉዖፖ፤ ሺን ሄዋ ኣጊዴ፥ ሂዬሳቱዋ ማዳናው፥ ባሬ ኩሺያን ሎዖባ ኦꬂዴ ዳቡሮ።</verse>
				<verse number="29">ሂንቴ ሃሳያይ ሲሲያዋንታ ጎዓና ማላ፥ ኮሺያዋዳን ሜንꬄꬂያ ሎዖ ቃላይ ሂንቴ ዶናፔ ኬሶፔ ኣቲን፥ ኢታ ቃላይ ሙሌካ ኬሶፖ።</verse>
				<verse number="30">ፆሳይ ሂንቴና ዎዚያ ጋላሳው ሂንቴ ኣታሜቲ ኡቴዳ ፆሳ ጌሻ ኣያና ካዮዮፒቴ።</verse>
				<verse number="31">ኢፂያ ሃኖታ፥ ዪሉዋ፥ ሃንቁዋ፥ ዋሱዋኔ ጫሻ ኡባ ኢታቴꬃ ኡባና ሂንቴፔ ꬋዪሲቴ።</verse>
				<verse number="32">ኢቱ ኢቶ ኬኪቴኔ ቃሬቲቴ፤ ቃሲ ፆሳይ ኪሪስቶሳ ባጋና ሂንቴንቶ ኣቶ ጌዳዋዳን፥ ሂንቴካ ኢቱ ኢቱዋ ኣቶ ጊቴ።</verse>
			</chapter>
			<chapter number="5">
				<verse number="1">ሲሚ ፆሳይ ሲቂያ ናናቱዋዳን፥ ኣ ማላቲቴ።</verse>
				<verse number="2">ቃሲ ኪሪስቶሲ ኑና ሲቂዴ፥ ባሬ ሁጲያ ፆሳው ናሼቺያ ያርሹዋዳኒኔ ኢሞታ ኡዲዴ ኢሜዳዋዳን፥ ሂንቴካ ሲቁዋን ዴዓናው ቤሴ።</verse>
				<verse number="3">ሺን ፆሳ ናናው ቤሲያዋዳን፥ ሂንቴ ጊዶን ዎሹሚያዌኔ ቱናቴꬃ ኡባይ፥ ዎይ ሚሻ ኣሞቲያዌ ሙሌካ ሲሴቶፖ።</verse>
				<verse number="4">ዬላዪያዌኔ ኤያ ሃሳያይ ዎይ ፓꬄና ቂꬊ ሂንቴንቶ ቤሴናዋ ጊዲያ ዲራው፥ ሂንቴ ማታን ኡባካ ዴዖፖ፤ ሂንቴ ሄዋ ኡባ ኣጊዴ፥ ፆሳ ጋላታናው ቤሴ።</verse>
				<verse number="5">ሃዋ ኤሪቴ፤ ኦኒኔ ዎሹሚያዋ ዎይ ቱናባ ኦꬂያዋ፥ ዎይ ሚሻ ኣሞቲያዋ ጊዶፔ፥ ኪሪስቶሳ ካዉቴꬃኔ ፆሳ ካዉቴꬃ ላታናው ዳንዳዬና፤ ሚሻ ኣሞቲያዌ ኤቃው ጎዪኒያዋፔ ዱማቴና።</verse>
				<verse number="6">ሂንቴና ኦኒኔ ፓꬄና ሃሳያን ጪሞፖ፤ ኣዪሲ ጎፔ፥ ሃዋ ጋሱዋን ፆሳ ሃንቁ ኣዛዜቴና ኣሳ ቦላ ያና።</verse>
				<verse number="7">ሲሚ ሄዋ ማላ ኣሳና ዙፔቶፒቴ።</verse>
				<verse number="8">ኣዪሲ ጎፔ፥ ካሴ ሂንቴ ꬉማኒ ዴዔዲታ፤ ሺን ጎዳ ባጋና ሃዒ ፖዑዋን ዴዒታ፤ ፖዑዋን ዴዒያ ኣሳዳን ፖዑዋን ሃሜቲቴ።</verse>
				<verse number="9">ኣዪሲ ጎፔ፥ ፖዑ ሎዖቴꬃ፥ ፂሎቴꬃኔ ቱማቴꬃ ኡባ ኣዪፌ።</verse>
				<verse number="10">ጎዳ ናሼቺያባይ ኣዬንቶ ታማሪቴ።</verse>
				<verse number="11">ጎዒ ባዪና ꬉማ ኦሱዋ ቆንጪሲ ቤሲቴፔ ኣቲን ኣናና ዋላኬቶፒቴ።</verse>
				<verse number="12">ኡንቱንቱ ጌማን ኦꬂያዌ ሃራይ ኣቶ ሃሳዪያዌካ ፖኬ።</verse>
				<verse number="13">ሺን ኡባባይ ፖዑዋ ኬሲያ ዎዴ፥ ቆንጪያን ቤታና፤ ኣዪሲ ጎፔ፥ ቆንጪያን ቤቲያ ኡባባይ ፖዑዋ።</verse>
				<verse number="14">ሄዋ ዲራው፥ «ጌሚዒሺያዎ፥ ቤጎታ፤ ሃዪቁዋፔካ ዴንዳ፤ ኪሪስቶሲ ኔው ፖዒሳናዋ» ያጌ።</verse>
				<verse number="15">ሲሚ ሂንቴ ዋኒ ዴዒንቶ ኣኬኪቴ፤ ኣꬌዳ ኤራቴꬃና ዴዒያ ኣሳዳን ዴዒቴፔ ኣቲን፥ ኣꬌዳ ኤራቴꬃይ ባዪና ኣሳዳን ዴዖፒቴ።</verse>
				<verse number="16">ዎዲ ኢታ ጊዲያ ዲራው፥ ሂንቴ ዎዲያ ሂንቴው ዳንዳዬቶዋዳን ሎዖቴꬃው ጎዔቲቴ።</verse>
				<verse number="17">ሄዋ ዲራው፥ ጎዳይ ኮዪያዌ ኣዬንቶ ኣኬኪቴፔ ኣቲን፥ ኤያ ጊዶፒቴ።</verse>
				<verse number="18">ቃሲ ሂንቴናን ጌሻ ኣያናይ ቃንፄናን ኩሞፔ ኣቲን፥ ሂንቴና ባዪዚያ ዎዪኒያ ጊያ ኤሳ ኡሺዴ ማꬆቶፒቴ።</verse>
				<verse number="19">ማዚሙሪያ ዬꬃን፥ ጋላቲዴ ዬፂያዋኒኔ ኣያና ዬꬃን ኢቱ ኢቱዋና ሃሳዪቴ፤ ቃሲ ጋላቲያ ዬꬃኒኔ ማዚሙሪያ ዬፂያዋን ሂንቴ ዎዛናን ጎዳ ጋላቲዴ ዬፂቴ።</verse>
				<verse number="20">ኑ ጎዳ ዬሱሲ ኪሪስቶሳ ሱንꬃን፥ ኣዉዋ ፆሳ ኡባባው ኡባ ዎዴ ጋላቲቴ።</verse>
				<verse number="21">ኪሪስቶሳው ያዪዴ፥ ኢቱ ኢቶ ሞዴቲቴ።</verse>
				<verse number="22">ማቼቶ፥ ጎዳው ሞዴቲያዋዳን፥ ሂንቴ ኣሲናው ሞዴቲቴ።</verse>
				<verse number="23">ኣዪሲ ጎፔ፥ ኪሪስቶሲ ቃሲ ዎሳ ጎሌው ሁጴ ጊዲያዋዳን፥ ኣሲናይካ ባሬ ማቻቲው ሁጴ፤ ቃሲ ኪሪስቶሲ ባሬ ሁጲያን፥ ባሬ ቦላ ጊዲያ ዎሳ ጎሊያ ኣሺያዋ።</verse>
				<verse number="24">ሺን ዎሳ ጎሊ ኪሪስቶሳው ሞዴቲያዋዳን፥ ማቼቱ ቃሲ ባሬንቱ ኣሲናው ኡባባኒ ሞዴታናው ቤሴ።</verse>
				<verse number="25">ኣሲናቶ፥ ኪሪስቶሲ ዎሳ ጎሊያ ሲቂዴ፥ ባሬ ሁጲያ ኢዚው ኢሜዳዋዳን፥ ሂንቴካ ሂንቴ ማቻቱዋ ሲቂቴ።</verse>
				<verse number="26">ኢ ዎሳ ጎሊያ ባሬ ቃላኒኔ ሃꬃን ሜጪ ጌሺዴ፥ ፆሳው ዱማያናው ሃዋ ኦꬄዳ።</verse>
				<verse number="27">ኪሪስቶሲ ዎሳ ጎሊያ ቂታይ ዎይ ዴሙዋ ጪꬊሲያዌ ዎይ ሄዋ ማላቲያዌ ባዪናን፥ ኣ ኩሜንꬃ ቦንቹዋና ጌሻኔ ቦሬቴናዋ ኡዲዴ፥ ባሬ ሁጴው ሺሻናው ኮዬዳ።</verse>
				<verse number="28">ሲሚ ቃሲ ኣሲናይ ባሬ ማቻቶ ባሬ ቦላዳን ሲቃናው ቤሴ፤ ባሬ ማቻቶ ሲቂያዌ ባሬና ሲቄ።</verse>
				<verse number="29">ኣዪሲ ጎፔ፥ ባሬ ቦላ ኢፂያ ኣሳይ ሙሌካ ባዋ፤ ሺን ኪሪስቶሲ ዎሳ ጎሊያ ሙዚያዋዳኒኔ ናጊያዋዳን ኦኒኔ ባሬ ቦላ ሙዜኔ ናጌ።</verse>
				<verse number="30">ኣዪሲ ጎፔ፥ ኑኒ ኣ ቦላ ዱማ ዱማ ኣሳቴꬃ።</verse>
				<verse number="31">ፆሳ ማፃፋይ፤ «ሄዋ ዲራው፥ ኣቱማዌ ባሬ ኣዉዋኔ ባሬ ዳዮ ኣጊዴ፥ ባሬ ማቻቲና ኢቲፔ ዴዓና፤ ኡንቱንቱ ላዑካ ኢቲ ኣሹዋ ጊዳና» ያጌ።</verse>
				<verse number="32">ሃ ፁራይ ዎልቃማ ቱማቴꬃ፤ ሺን ታኒ ሃዌ ኪሪስቶሳባኔ ዎሳ ጎሊያባ ኦዴ ያጋይ።</verse>
				<verse number="33">ጊዶፔካ፥ ቃሲ ኣሲናይ ሁጲያን ሁጲያን ማቺያ ባሬ ሁጲያዳን ሲቃናው ቤሴ፤ ማቻታካ ባሬ ኣሲና ቦንቻናው ቤሴ።</verse>
			</chapter>
			<chapter number="6">
				<verse number="1">ናቶ፥ ሂንቴና ዬሌዳዋንቶ ጎዳ ቦንቺያዋዳን ኣዛዜቲቴ፤ ኣዪሲ ጎፔ፥ ሃዌ ኦꬃናው ቤሲያዋ።</verse>
				<verse number="2">«ኔው ኡባባይ ሎዓናዳኒኔ ሳዓን ኔ ላይꬃይ ኣዱቃናዳን፥ ኔ ኣዉዋኔ ኔ ዳዮ ቦንቻ» ጊያ ኣዛዙ ፆሳይ ኢማና ጌዳ ሂዶታና ዴዒያ ኮዪሮ ኣዛዙዋ።</verse>
				<verse number="3">***</verse>
				<verse number="4">ኣዋቶ፥ ሂንቴ ሂንቴ ናናቱዋ ጎዳ ሴራኒኔ ዞሪያን ዲቺቴፔ ኣቲን፥ ኡንቱንታ ሃንቄꬆፒቴ።</verse>
				<verse number="5">ኣዪላቶ፥ ኪሪስቶሳው ኦꬂያዋዳን፥ ሂንቴ ጎዳቶ ያሻቴꬃኒኔ ኮኮርሳን ሱሬ ዎዛናፔ ኣዛዜቲቴ።</verse>
				<verse number="6">ፆሳይ ጌዳዋ ኦꬂያዋንቱዳን፥ ኪሪስቶሳ ኣዪላቱዋዳን፥ ዎዛናፔ ኦꬂቴፔ ኣቲን፥ ኣሳ ናሼቻናው ኦꬂያዋዳን፥ ኣሳይ ቤዖ ጊዴ ኦꬆፒቴ።</verse>
				<verse number="7">ኣሳው ጊዴናን ጎዳው ኦꬂያዋዳን፥ ꬊቤናን ዎዛናፔ ኦꬂቴ።</verse>
				<verse number="8">ኣዪሌ ጊዲና ዎይ ዎማኑዋ ጊዲና፥ ኢ ኦꬂያ ሎዖ ኦሶ ኡባው ጎዳይ ሁጲያን ሁጲያን ዎዪታናዋ ኤሪታ።</verse>
				<verse number="9">ጎዳቶ፥ ሂንቴ ኣዪሌቱዋ ናሲያዋ ኣጊዴ፥ ኡንቱንቶ ሄዋዳን ኦꬂቴ፤ ሂንቴናኔ ኡንቱንታ ጋꬂ ሞዲያ ጎዳይ፥ ኦናኔ ማዲ ፒርዴናዌ፥ ሳሉዋን ዴዒያዋ ኤሪታ።</verse>
				<verse number="10">ዉርሴꬃን፥ ጎዳኒኔ ኣ ዎልቃማ ዎልቃን ኡባ ዎዴ ሚኒቴ።</verse>
				<verse number="11">ፃላሂያ ኢታ ጪሙዋ ቴዓናው ሂንቴ ዳንዳያና ማላ፥ ፆሳይ ሂንቴንቶ ኢሚያ ኦላ ማዩዋ ኡባ ማዪቴ።</verse>
				<verse number="12">ኣዪሲ ጎፔ፥ ኑኒ ቦላ ሳሉዋ ዴዒያ ኢታ ኣያና ዎልቃቱዋና፥ ሞዲያዋንቱና፥ ጎዳቴꬃይ ዴዒያዋንቱናኔ ሃ ꬉማ ቢታ ሞዲያዋንቱና ኦሌቲያዋፔ ኣቲን፥ ኣሳና ኦሌቶኮ።</verse>
				<verse number="13">ሄዋ ዲራው፥ ኢታ ጋላሳን ቴዓናዉኔ ቃሲ ዉርሴꬃይ ጋካናው ዋꬌቶዋፔ ጉዪያን፥ ሚኒ ኤቃናው ሂንቴ ዳንዳያና ማላ፥ ፆሳ ኦላ ሚሻ ኡባ ኦይቂቴ።</verse>
				<verse number="14">ሄዋ ዲራው፥ ፄሳን ሳቂያ ዳንጪያዋዳን ቱማቴꬃ ዳንጪዴ፥ ቲራን ዎꬂያ ኦላ ሚሻዳን ፂሎቴꬃ ማዪዴ፥ ሂንቴ ጌዲያን ጫማ ዎꬂያዋዳን ሳሮቴꬃ ሚሺራቹዋ ቃላ ኦዳናው ጊጊዴ፥ ሚኒ ኤቂቴ።</verse>
				<verse number="15">***</verse>
				<verse number="16">ሄ ኡባፔ ኣꬂዴ፥ ፃላሂ ዬዲያ ዎንዳፊያ ታማ ኡባ ቶዪሳናው፥ ኣማኑዋ ኡባ ዎዴ ጎንዳሊያዳን ኦይቂቴ።</verse>
				<verse number="17">ኣቶቴꬃ ሁጲያን ዎꬂያ ቢራታ ቆቢያዳን ዎꬂቴ፤ ቃሲ ጌሻ ኣያና ማሻ ጊዴዳ ፆሳ ቃላ ኦይቂቴ።</verse>
				<verse number="18">ፆሳ ዎሲዲኔ ኣ ማዱዋ ኦቺዴ፥ ኡባ ዎዴ ጌሻ ኣያናን ፆሳ ዎሲቴ። ሄዋ ዲራው፥ ሚኒቴ፤ ሳሌቶፒቴ፤ ጌሻቱዋ ኡባው ፆሳ ኡባ ዎዴ ዎሲቴ።</verse>
				<verse number="19">ቃሲ ታኒ ያዬናን ዎንጋላ ፁራ ኦዳናው፥ ፆሳይ ታ ዶና ዶዪዴ፥ ሃሳዪያዋ ኢማናዳን፥ ታዉካ ፆሳ ዎሲቴ።</verse>
				<verse number="20">ታኒ ሃዒ ቃሹዋን ዴዖፔካ፥ ሃ ዎንጋላ ዲራው ታኒ ኪቴቴዳዋ፤ ታኒ ኣባ ታው ቤሲያዋዳን ያዬናን ኦዳና ማላ፥ ታው ፆሳ ዎሲቴ።</verse>
				<verse number="21">ሺን ታኒ ዋና ዴዒንቶኔ ኣያ ኦꬃይታንቶ ሂንቴካ ኤራናዳን፥ ኑ ሲቆ ኢሻይ፥ ጎዳ ኦሱዋን ኣማኔቴዳ ቆማይ ቲኪቆሲ፥ ታዋ ኡባ ሂንቴንቶ ኦዳናዋ።</verse>
				<verse number="22">ኑኒ ኡባይ ዋኒ ዴዒንቶ ሂንቴንቶ ኦዲዴ፥ ሂንቴና ሚኒሳና ማላ፥ ታኒ ኣ ሂንቴኮ ኪታዲ።</verse>
				<verse number="23">ፆሳ ኣዉዋፔኔ ጎዳ ዬሱሲ ኪሪስቶሳፔ ሳሮቴꬃይኔ ሲቆቴꬃይ ኣማኑዋና ኢቲፔ ኢሻቱዋ ኡባው ጊዶ፤</verse>
				<verse number="24">ዶቼና ሲቁዋን ኑ ጎዳ ዬሱሲ ኪሪስቶሳ ሲቂያ ኡባቱዋና ፆሳ ኣꬎ ኬካቴꬃይ ጊዶ። ኣሜንዒ።</verse>
			</chapter>
		</book>
		<book number="50">
			<chapter number="1">
				<verse number="1">ኑኒ ዬሱሲ ኪሪስቶሳ ኦሳንቻቱ ጳዉሎሲኔ ፂሞቶሲ፥ ኪሪስቶሳ ዬሱሳን ዴዒያዋንቶ፥ ፒሊጲሲዮሳ ጊያ ካታማን ዴዒያ ጌሻቶ ኡባቶ፥ ኣማኒያዋንታ ካሌꬂያዋንቶኔ ማዲያዋንቶ ሃ ዳቢዳቢያ ፃፌቶ።</verse>
				<verse number="2">ኑ ኣዉዋ ፆሳፔኔ ጎዳ ዬሱሲ ኪሪስቶሳፔ ኣꬎ ኬካቴꬃዪኔ ሳሮቴꬃይ ሂንቴንቶ ጊዶ።</verse>
				<verse number="3">ታኒ ሂንቴና ሃሳዪያ ዎዴ ኡባን ታ ፆሳ ጋላታይ።</verse>
				<verse number="4">ሂንቴ ኮዪሮ ጋላሳፔ ሃኖ ጋካናው፥ ሚሺራቹዋ ቃላ ኦዲያዋን ታና ማዴዳ ዲራው፥ ታኒ ኡባ ዎዴ ሂንቴንቶ ኡባው ናሼቻን ፆሳ ዎሳይ።</verse>
				<verse number="5">***</verse>
				<verse number="6">ቃሲ ሂንቴንቱ ጊዶን ሎዖ ኦሱዋ ዶሜዳ ፆሳይ፥ ኪሪስቶሲ ዬሱሲ ሲሚያ ጋላሳይ ጋካናው ፖላናዋ ኤራይ።</verse>
				<verse number="7">ታኒ ሂንቴንቶ ኡባው ሄዋዳን ቆፓናው ቤሴ፤ ኣዪሲ ጎፔ፥ ታኒ ሂንቴና ኡባ ዎዴ ሃሳያይ። ሃዒ ታኒ ቃሹዋን ዴዒያዋኒኔ ዎንጋላው ሞቴቲያዋን፥ ቃሲ ዎንጋላ ሚኒሳ ኤሲያዋኒኔ፥ ፆሳይ ታው ቃዴዳ ቃዳ ሂንቴካ ታናና ጊሺ ኣኬዲታ።</verse>
				<verse number="8">ኣዪሲ ጎፔ፥ ታኒ ሂንቴና ኡባቱዋ ኪሪስቶሲ ዬሱሳፔ ዪያ ሲቁዋን ኣይ ኬና ሲቂንቶ፥ ፆሳይ ታው ማርካ።</verse>
				<verse number="9">ቃሲ ታኒ ሂንቴንቶ ፆሳ ዎሲያዌ ሃዋ፤ ሎዖባ ኣያኔካ ዶራናው ሂንቴንቱ ዳንዳያናዳኒኔ፥ ቃሲ ሂንቴንቱ ሲቁ ቱሙ ኤራቴꬃናኔ ኣኬካ ኡባና ኢቲፔ ጉጂ ጉጂ ዲጫናዳን፥ ፆሳ ዎሳይ፤ ያቲዴ ኪሪስቶሲ ሲሚያ ጋላሳን ሂንቴንቱ ሱሬኔ ፖኩ ባይናዋንታ ጊዳና።</verse>
				<verse number="10">***</verse>
				<verse number="11">ቃሲ ሂንቴንቱ ሼምፑካ ፆሳ ቦንቾኔ ጋላታው ዬሱሲ ኪሪስቶሳ ባጋና ቤቲያ ፂሎቴꬃ ኣይፊያ ኣዪፋና።</verse>
				<verse number="12">ታናዳን ፆሳ ካሊያዋንቶ፥ ሃ ታና ጋኬዳዌ ሚሺራቹዋ ቃላይ ኣካናዳን ቱሙ ማዴዳዋ ሂንቴንቱ ኤራና ማላ ኮያይ።</verse>
				<verse number="13">ታኒ ኪሪስቶሳ ዲራው ቃሼቴዳዋ፥ ካቲያ ጎሊያ ናጊያ ኡባቱኔ ሃዋን ዴዒያ ሃራቱ ኡባቱ ኤሪኖ።</verse>
				<verse number="14">ቃሲ ታኒ ቃሼቴዳዌ ኑ ኢሻቱዋፔ ዳሪያዋንቱ ጎዳን ሎይꬂ ኣማኔቲዴ፥ ፆሳ ቃላ ያሺ ባይናን ካሴዋፔ ፃሊዴ ኦዳናዳን ማዴዳ።</verse>
				<verse number="15">ቱሙፔ ኢቱ ኢቱ ቃናቲያ ዲራዉኔ ፓሉሚያ ዲራው፥ ኪሪስቶሳዋ ኦዲኖ፤ ሺን ሃራንቱ ሎዖ ኣሙዋን ኦዲኖ።</verse>
				<verse number="16">ሃዋንቱ ፆሳይ ታው ዎንጋላ ናጊያ ኦሱዋ ኢሜዳ ዲራው፥ ሲቂዴ ቃላ ኦዲኖ።</verse>
				<verse number="17">ሺን ዮኮንቱ ታኒ ቃሹዋን ዴዒሺን፥ ታ ቦላ ዋዪያ ኣሃናዋ ኡንቱንቶ ማላቲና፥ ባሬና ሲቂያ ዎልቃማ ኣሙዋን ኪሪስቶሳዋ ኦዲኖፔ ኣቲን፥ ዎዛናፔ ኦዲኪኖ።</verse>
				<verse number="18">ኣይኔ ባዋ፤ ማላቲሲያ ኦዶኔ ጊዶ ዎይ ቱሙ ኦዶኔ ጊዶ፥ ኣይ ኦጊያኒኔ ኪሪስቶሳዋ ኦዶፔ፥ ታኒ ሄዋን ናሼታይ። ሲንꬃናዉካ ቃሲ ታኒ ናሼታና።</verse>
				<verse number="19">ኣዪሲ ጎፔ፥ ታኒ ሂንቴንቱ ዎሳኒኔ ዬሱሲ ኪሪስቶሳ ኣያናፔ ዪያ ማዱዋን ኣታናዋ ኤራይ።</verse>
				<verse number="20">ታ ዎልቃማ ኣሙኔ ፆሳፔ ኣካና ጋዴ ታኒ ናሼቻን ናጊያ ናጉ ኣዬ ጎፔ፥ ታኒ ፓፃ ዴዒናካ ዎይ ሃዪቂናካ ያዬናን፥ ካሴዋዳን ሃዒካ ታ ኩሜንꬃ ኣሳቴꬃን ኪሪስቶሲ ቦንቼታናዋፔ ኣቲን፥ ታኒ ሃራይ ኣቶ ኢቲባንካ ዬላቴናን ኣታናሳ።</verse>
				<verse number="21">ኣዪሲ ጎፔ፥ ታው ዴዑ ኪሪስቶሳ፤ ቃሲ ሃዪቁካ ታው ጎዓ።</verse>
				<verse number="22">ሺን ታኒ ፓፃ ዴዒያዋን ዳሮ ጎዒያዋ ኦꬃናዋ ጊዶፔ፥ ሃቃዋ ዶራኔንቶ ታው ኤሬቴና።</verse>
				<verse number="23">ታኒ ሃ ላዑ ዬዋቱዋን ሜቶታይ፤ ሃ ዴዑዋፔ ሻኬታናዉኔ ቃሲ ኪሪስቶሳና ኢቲፔ ዴዓናው ኣሞታይ፤ ኪሪስቶሳና ኢቲፔ ዴዒያዌ ኡባፔ ኣꬌዳ ዳሮ ሎዖባ።</verse>
				<verse number="24">ሺን ታኒ ሃዪቂያዋፔ ሂንቴንቱ ዲራው ፓፃ ዴዒያዌ ሂንቴና ዳሮ ኮሺያዋ።</verse>
				<verse number="25">ሃዌ ቱማ ጊዲያዋ ታኒ ጌሻዴ ኤራይ፤ ቃሲ ኣማኑዋን ሂንቴንቱ ዲጫናዳኒኔ ናሼታናዳን፥ ታኒ ሂንቴናና ኡባና ፓፃ ዴዓና።</verse>
				<verse number="26">ሄዋ ዲራው፥ ታኒ ሂንቴናና ላዔꬁዋ ዪያ ዎዴ፥ ኪሪስቶሳ ዬሱሳና ሂንቴ ዴዒያ ዴዑዋን፥ ታባን ጬቄቲያባይ ሂንቴንቶ ዳራና።</verse>
				<verse number="27">ጊዶፔካ፥ ሂንቴንቱ ሂንቴንቱ ሁጴው ኪሪስቶሳ ዎንጋላው ቤሲያ ዴዑዋ ዴዒቴ፤ ታኒ ሂንቴና ባዴ ዎይ ቤዓና ꬋዪና፥ ሂንቴንቱ ኢቲ ቆፋን ሚኒዴ ኤቄዳዋኔ፥ ቃሲ ዎንጋላ ኣማኖ ኢቲ ዎዛና ጊዲዴ ኢቲፔ ባፄቲያዋ ሲሳና።</verse>
				<verse number="28">ሂንቴ ሞርኬቱዋሲ ኣያንካ ያዮፒቴ፤ ሄዌ ኡንቱንቶ ኡንቱንቱ ባሻ ꬊሺሴ፤ ሺን ፆሳይ ሂንቴና ፆኒሲያ ዲራው፥ ሂንቴንቶ ኣቶቴꬃ ꬊሺሴ።</verse>
				<verse number="29">ኣዪሲ ጎፔ፥ ኪሪስቶሳው ኦꬂያ ቃዳይ ሂንቴና ጋኬዳዌ ሂንቴንቱ ኣኒ ኣማናና ፃላላሳ ጊዴናን ኣ ዲራው ዋዪያካ ኣካናሳ።</verse>
				<verse number="30">ታኒ ካሴ ባፄቲሺን ሂንቴንቱ ቤዔዳዋ ማላ ባፂኔ ቃሲ ሃዒካ ታኒ ባፄቲያዋ ሂንቴንቱ ሲሲያዋ ማላይ ሂንቴና ጋኬዳ።</verse>
			</chapter>
			<chapter number="2">
				<verse number="1">ኪሪስቶሳን ሂንቴንቱ ዴዒያ ዴዑ ሂንቴና ዎዛንꬂ? ኣ ሲቁ ሂንቴና ሜንꬄꬂ? ጌሻ ኣያናና ሂንቴንቶ ኢቲፔቴꬃይ ዴዒ? ሂንቴ ኢቱ ኢቱዋሲ ኬኪቴኔ ቃሬቲቴ?</verse>
				<verse number="2">ያቶፔ፥ ሂንቴንቱ ቆፋን፥ ሲቁዋን፥ ዎዛናኒኔ ቆፋ ፖሉዋን ኢቱዋ ጊዲዴ፥ ታና ፖሎ ናሼቺቴ።</verse>
				<verse number="3">ሂንቴና ሲቂያዋን ዎይ ጬቄታናው ኮዪያ ሜላ ኣሙዋን ኢቲባኔ ኦꬆፒቴ፤ ሺን ኢቱ ኢቱዋፔ ꬎቃይ ያጊዴ ቆፔናን፥ ኢቱ ኢቱዋሲ ሂንቴንቱ ሁጲያ ካዉሺቴ።</verse>
				<verse number="4">ቃሲ ኢቱ ኢቱዋ ጎዒያዋ ኮያናፔ ኣቲን፥ ሂንቴንቱ ሁጴ ፃላላ ጎዒያዋ ኮዮፒቴ።</verse>
				<verse number="5">ኪሪስቶሳ ዬሱሳን ዴዒያ ሃ ኣሺኬቴꬃ ቆፋይ ቃሲ ሂንቴናንካ ዴዓናው ቤሴ።</verse>
				<verse number="6">ኢ ኡባ ዎዴ ፆሳ ጊዲዴ ዴዔዳ፤ ሺን ኢ ዎልቃን ፆሳ ኬና ጊዲያ ማታይ ዴዒያዋ ቤሲያዋዳን ፓይዲቤና።</verse>
				<verse number="7">ሺን ኢ ባሬ ሼኒያን ኡባባ ኣጊዴ፥ ኣይሊያ ሜꬌታ ኣኬዳ፤ ቃሲ ኣሳ ማላቲዴ ቆንጬዳ።</verse>
				<verse number="8">ኢ ባሬና ካዉሼዳ፤ ሃይቆ፥ ኡባ ሃራይ ኣቶ፥ ማስቃሊያ ቦላ ሃይቃናዉካ ኣዛዜቴዳ።</verse>
				<verse number="9">ሄዋ ዲራው፥ ፆሳይ ኣ ሎይꬂ ꬎቁ ꬎቁ ኦꬄዳ፤ ቃሲ ሱንꬃ ኡባፔካ ኣꬊያ ꬎቃ ሱንꬃ ኣው ኢሜዳ።</verse>
				<verse number="10">ሄዋ ዲራው፥ ሳሉዋኒኔ ሳዓን ሳዓፔ ጋርሳን ዴዒያ ኡባይ ዬሱሳ ሱንꬃ ቦንቻናው ጉልባታና።</verse>
				<verse number="11">ቃሲ ኣሳይ ኡባይ ዬሱሲ ኪሪስቶሲ ጎዳ ያጊዴ፥ ፆሳ ኣዉዋ ቦንቾ ማርካታና።</verse>
				<verse number="12">ሄዋ ዲራው፥ ታ ዳባቶ፥ ታኒ ሂንቴናና ዴዒያ ዎዴ ኡባን ሂንቴንቱ ታው ኣዛዜቴዳዋዳን፥ ሃዒ ታኒ ሂንቴንቱ ማታን ዴዔና ዎዴካ፥ ሂንቴንቱ ካሴዋፔ ኣꬂዴ ታው ኣዛዜታናው ቤሴ፤ ያሻቴꬃኒኔ ኮኮርሳን ሂንቴንቱ ኣቶቴꬃ ፖላናው ኦꬂቴ።</verse>
				<verse number="13">ኣዪሲ ጎፔ፥ ፆሳይ ሂንቴና ባሬው ኤኖ ጊሳናዳኒኔ ቃሲ ኢ ቆፔዳዋ ሂንቴንቱ ኦꬃናዳን ሂንቴንቱ ጊዶን ኡባ ዎዴ ኦꬄ።</verse>
				<verse number="14">ጌላኔ ናጋራንቻ ኣሳ ጊዶን ፖኩ ባይናዋንታ፥ ጌሻቱዋ፥ ፆሳ ናናቱዋዳንካ ፖኩ ባዪናዋንታ ጊዲቴ፤ ቃሲ ዙዙሜናን ዎይ ኢታባ ቆፔናን ኡባባ ኦꬂቴ። ሄ ኣሳ ጊዶኒካ ሳሉዋን ፖዒያ ፆሊንቲያዳን ፖዒዴ፥</verse>
				<verse number="15">***</verse>
				<verse number="16">ዴዑዋ ሚሺራቹዋ ቃላ ኡንቱንቶ ኦዲቴ፤ ሄ ዎዴ ታ ዳቡራዪኔ ታ ኦሱ ሜላ ꬋዪቤናዌ ኤሬቲያ ዲራው፥ ኪሪስቶሲ ሲሚያ ጋላሲ ታኒ ሂንቴናን ጬቄታና።</verse>
				<verse number="17">ሃራይ ኣቶ ሂንቴንቱ ኣማኑ ፆሳው ያርሺያ ያርሹዋ ቦላ ታ ሱꬃይ ኡሻ ያርሹዋዳን ጉኮፔካ፥ ታኒ ናሼታይ፤ ሂንቴናና ኡባና ኢቲፔ ናሼታይ።</verse>
				<verse number="18">ሄዋዳን ሂንቴካ ቃሲ ናሼታናው ቤሴ፤ ታናና ኢቲፔ ናሼቲቴ።</verse>
				<verse number="19">ሺን ታኒ ሂንቴንቱ ዴዑዋባ ሲሳዴ ናሼታናዳን፥ ፂሞቶሳ ሂንቴኮ ኤሌካ ዬዳናዋ ጎዳ ዬሱሳን ኣማኔታይ።</verse>
				<verse number="20">ኣዪሲ ጎፔ፥ ሂንቴንቱ ዴዑዋባው ዎዛናፔ ሂርጊያ ኣ ማላ ኣሳይ ሃራይ ኦኒኔ ታው ባዋ።</verse>
				<verse number="21">ኣዪሲ ጎፔ፥ ሃራቱ ኡባቱ ባሬንቱ ሁጴ ጎዓ ኮዪኖ፤ ዬሱሲ ኪሪስቶሳዋ ኮዪኪኖ።</verse>
				<verse number="22">ሺን ናዓይ ባሬ ኣቡ ኦꬂያዋዳን፥ ፂሞቶሲ ታናና ኢቲፔ ጊዲዴ፥ ዎንጋላ ኦሱዋ ኦꬄዳዋን፥ ኣማኔቲያ ኣሳ ጊዲያዋ ኤሪሴዳዋ ሂንቴንቱ ኤሪታ።</verse>
				<verse number="23">ሄዋ ዲራው፥ ታኒ ዬዉ ሃኒያዋ ቤዓዴ፥ ኤሌካ ኣ ሂንቴኮ ዬዳና ጋዴ ቆፓይ።</verse>
				<verse number="24">ታኒ ታ ሁጴው ማታ ዎዲያን ሂንቴኮ ባናዋ ጎዳን ኣማኔታይ።</verse>
				<verse number="25">ሺን ታኒ ታ ኢሻ ኤፓፊሮዲቶሳ፥ ታናና ኢቲፔ ታ ባጋ ጊዲዴ ኦꬄዳዋ፥ ኦሌቴዳዋኔ፥ ቃሲ ታና ማዲያዋን ሂንቴንቶ ኪቴቲዴ ኦꬄዳዋ ሂንቴኮ ኪታናው ኮሺያዋ ቆፓዲ።</verse>
				<verse number="26">ኣዪሲ ጎፔ፥ ኢ ሂንቴና ኡባ ቤዓናው ላሞቴ፤ ቃሲ ኢ ሳኬቴዳዋ ሂንቴንቱ ሲሴዳ ዲራው፥ ባሬ ዎዛናን ዳሮ ሜቶቴ።</verse>
				<verse number="27">ኢ ቱሙ ሳኬቲዴ፥ ሃዪቂ ኣቴዳ፤ ሺን ፆሳይ ኣው ቃሬቴዳ፤ ኣ ፃላላው ጊዴናን ካዩ ካዩዋ ቦላ ጉጄቴናዳን፥ ታዉካ ቃሬቴዳ።</verse>
				<verse number="28">ሲሚ ሂንቴንቱ ላዔንꬁዋ ኣ ቤዒዴ ናሼታናዳን፥ ታዉካ ታ ዎዛና ካዩ ኢርፃናዳን፥ ታኒ ኤሌካ ኣ ሂንቴኮ ዬዳና።</verse>
				<verse number="29">ሄዋ ዲራው፥ ጎዳን ዴዒያ ኢሻዳን፥ ኩሜንꬃ ናሼቻን ኣ ሞኪቴ፤ ቃሲ ኣ ማላቲያ ኣሳ ኡባካ ቦንቺቴ።</verse>
				<verse number="30">ኣዪሲ ጎፔ፥ ሂንቴንቱ ሂንቴንቱ ሁጴው ታና ማዳና ዳንዳዬና ማዱዋ ማዳናው፥ ኪሪስቶሳ ኦሱዋ ዲራው፥ ባሬ ሼምፑዋ ሼኔኮ ጊዴ፥ ሃዪቂ ኣቴዳ።</verse>
			</chapter>
			<chapter number="3">
				<verse number="1">ዉርሴꬃን፥ ታናዳን ፆሳ ካሊያዋንቶ፥ ጎዳይ ሂንቴንቶ ናሼቻ ኢሞ። ታኒ ካሴ ፃፌዳዋ ዛሬꬃዴ ፃፊያዌ ታና ዋዪሴና፤ ቃሲ ሄ ፃፊያዌ ሂንቴና ናጋና።</verse>
				<verse number="2">ኢታባ ኦꬂያዋንቱፔ፥ ሄ ካናቱዋ ኤሻይ ዴዒያዋንቱፔ፥ ቃፃራይ ኮሼ ጊያ ኣሳቱዋፔ ናጌቲቴ።</verse>
				<verse number="3">ኣዪሲ ጎፔ፥ ኑኒ ፆሳ ጌሻ ኣያናን ፆሳው ጎዪኒያ ዲራዉኔ ኑ ዴዑዋን ጎዳ ኪሪስቶሳ ዬሱሳን ናሼቲያ ዲራው፥ ቱሙ ቃፃራ ቃፃሬቴዳዋንታ፤ ኣሳቴꬃ ቦላ ኦሴቲያዋን ኣማኖኮ።</verse>
				<verse number="4">ቃሲ ታው ታ ሁጲያንካ ታ ኣሳቴꬃን ኣማኔቲያዌ ዴዔ። ኣይ ኣሳይኔ ባሬ ኣሳቴꬃን ኣማኔቲያዌ ባሬው ዴዔ ጊዴ ቆፖፔ፥ ታኒ ኣፔ ሎይꬃ ኣꬋይ።</verse>
				<verse number="5">ታኒ ዬሌቶዴፔ ሆስፑንꬃ ጋላሳን ቃፃሬታዲ። ታኒ ዬሌታን ኢስራዔሊያ፤ ቢኒያማ ዛሬ፤ ዋላካይ ባዪና ኣዪሁዳ ኣሳ። ኣዪሁዳ ሂጊያ ናጊያዋን ጊዶፔ፥ ታኒ ፓሪሳዌ፤</verse>
				<verse number="6">ኣዪሁዳ ኣማኖ ሴላ ጊዶፔ፥ ታኒ ኣማኒያዋንታ ዋዪሳዲ፤ ኢቲ ኡራይ ሙሴ ሂጌው ኣዛዜቲዴ ፂሊያዋ ባጋ ጊዶፔ፥ ታናን ፖኮባይ ቤቲቤና።</verse>
				<verse number="7">ሺን ታና ጎዒያ ሄ ኡባባ ኪሪስቶሳ ዲራው ባዬዳዋዳን ፓይዳይ።</verse>
				<verse number="8">ቱማካ፥ ሄዋንቱ ፃላላ ጊዴና፤ ታኒ ታ ጎዳ ኪሪስቶሲ ዬሱሳ ኤሪያዌ ኡባባፔ ሎይꬂ ኣꬊያ ዲራው፥ ኡባባ ታና ሙሌካ ጎዔናዋዳን ፓይዳይ፤ ታኒ ኣ ዲራው ኡባባ ዬጋ ባሻዲ። ኪሪስቶሳ ዴማናዉኔ ኣናና ዴዓናው ኡባባ ዎራ ኦሌዳዋዳን ፓይዳይ፤ ታኒ ሙሴ ሂጌው ኣዛዜታዴ ዴሚያ ታ ሁጴ ፂሎቴꬃይ ታው ባዋ። ኪሪስቶሳ ኣማኒና፥ ፆሳይ ኢሚያ ፂሎቴꬃይ፥ ኣማኑዋን ፆሳ ማታፔ ዪያ ፂሎቴꬃይ ታው ሃዒ ዴዔ።</verse>
				<verse number="9">***</verse>
				<verse number="10">ታኒ ኪሪስቶሳኔ ኣ ዴንዱዋ ዎልቃ ኤራናው ኮያይ፤ ያታዴ ታኒ ታ ሁጴው ሃዪቁዋፔ ዴንዳና ያጊያዋን፥ ኣ ዋዪያ ኣናና ዋዬታናዉኔ ኣ ሃይቁዋን ኣ ማላታናው ኣሞታይ።</verse>
				<verse number="11">***</verse>
				<verse number="12">ታኒ ሃዒ ዴማ ዲጋዲ ዎይ ታናን ባሊ ባዋ ጊኬ። ሺን ኪሪስቶሲ ዬሱሲ ታና ባሬው ኦꬄዳ ዎይታ ዴማና ጋዴ ኤሌላይ።</verse>
				<verse number="13">ታናዳን ፆሳ ካሊያዋንቶ፥ ታኒ ሄዋ ዴማ ዲጋዲ ጋዴ ቆፒኬ፤ ሺን ታኒ ኢቲባ ኦꬃይ፤ ታፔ ጉዬና ዴዒያዋ ዶጋዴ ሲንꬃን ዴዒያዋ ኦይቃናው ዋꬌታይ።</verse>
				<verse number="14">ፆሳይ ኪሪስቶሲ ዬሱሳ ባጋና ቦላ ዴዑዋሲ ፄሲያ ዎይታ ኣካናው፥ ታ ጋካናው ዎፃይ።</verse>
				<verse number="15">ሲሚ ኑኒ ኣያናን ሚኔዳዋንቱ ኡባቱ ሃዋ ቆፓናው ቤሴ፤ ቃሲ ሂንቴፔ ኣማሬዳዋንቶ ኣያኒኔ ዱማ ቆፋይ ዴዖፔ፥ ሄዋካ ፆሳይ ሂንቴንቶ ቆንጪሳና።</verse>
				<verse number="16">ጊዶፔካ፥ ኑኒ ሃኖ ጋካናው ዴዔዳ ማራዳን፥ ኣኔ ሲንꬃው ሄ ማራ ካሎይቴ።</verse>
				<verse number="17">ታናዳን ፆሳ ካሊያዋንቶ፥ ታኒ ሃኒያዋዳን ሃኒቴ። ኑኒ ሂንቴንቶ ሌሚሱዋ ጊዴዶ፤ ሄዋዳን ሂንቴካ ኑኒ ሂንቴንቶ ሌሚሱዋ ጊዴዳ ማራ ካሊያዋንታ ኣኬኪቴ።</verse>
				<verse number="18">ኣዪሲ ጎፔ፥ ታኒ ሄዋ ሂንቴንቶ ካሴ ጮራቶ ኦዳዲ፤ ቃሲ ሃዒ ላዔꬁዋካ ኣፎፃዴ ሂንቴንቶ ኦዳይ፤ ኪሪስቶሲ ማስቃሊያ ቦላ ሚሲማሪያን ꬊሼቲዴ ሃዪቄዳዎ ባሬንቱ ሼምፑ ባሬና ሞርኬ ኦꬄዳ ዳሮ ኣሳቱ ዴዒኖ።</verse>
				<verse number="19">ኡንቱንቱ ዉርሴꬃይ ባሻ፤ ኡንቱንቱ ኡሉ ኡንቱንቶ ፆሳ፤ ዬላታናው ቤሲያዋን ኡንቱንቱ ኦቶሬቲኖ፤ ቃሲ ሃ ሳዓባ ፃላላ ቆፒኖ።</verse>
				<verse number="20">ኣዪሲ ጎፔ፥ ኑ ቢታይ ሳሉዋና፤ ኑኒ ቃሲ ሳሉዋፔ ያና ኑና ኣሺያ ጎዳ ዬሱሲ ኪሪስቶሳ ናጌቶ።</verse>
				<verse number="21">ኪሪስቶሲ ኡባባ ባሬፔ ጋርሳን ዎꬃናው ዳንዳዪያ ባሬ ዎልቃን፥ ኑ ዳቡራንቻ ኣሳቴꬃ ላሚዴ፥ ባሬ ቦንቾ ኣሳቴꬃ ማላቲሲዴ ኦꬃና።</verse>
			</chapter>
			<chapter number="4">
				<verse number="1">ታናዳን ፆሳ ካሊያዋንቶ፥ ታኒ ሲቂያዋንቶ፥ ላሞቲያዋንቶ፥ ታና ናሼቺያዋንቶ፥ ታና ꬎቁ ኦꬂያዋንቶ፥ ታ ዳባቶ፥ ሲሚ ጎዳን ሂንቴንቱ ሚኒ ኤቃናው ቤሴ።</verse>
				<verse number="2">ኤዎዴኔ ሲንፂኬ፥ ሂንቴንቱ ላዑካ ቆፋን ኢቱዋ ጊዲዴ፥ ጎዳን ዴዓናዳን፥ ታኒ ሂንቴና ዞራይ።</verse>
				<verse number="3">ቃሲ ታናና ኦꬂያ ኣማኔቴዳዎ፥ ኔኒ ሃ ማጫ ኣሳቱዋ ማዳናዳን፥ ታኒ ኔና ዎሳይ፤ ኣዪሲ ጎፔ፥ ኡንቱንቱ ታናናኔ ኡንቱንቱ ሱንꬃይ ፆሳ ዴዑዋ ማፃፋን ፃፌቴዳ ቃሌሚንፆሳና ቃሲ ታናና ኢቲፔ ኦꬂያ ሃራቱዋ ኡባና ዎንጋላ ኡባሳ ጋꬃናው ዳቡሬዲኖ።</verse>
				<verse number="4">ጎዳና ሂንቴንቱ ዴዒያ ዴዑዋን ኡባ ዎዴ ናሼቲቴ፤ ታኒ ሃዋ ጉጃዴካ ጋይ፤ ናሼቲቴ።</verse>
				<verse number="5">ኣሳይ ኡባይ ሂንቴንቱ ኣሺኬቴꬃ ኤሮ፤ ጎዳይ ማታን ያና።</verse>
				<verse number="6">ፆሳ ሂንቴንቱ ዎሲያ ዎሳ ኡባን ኣ ሎይꬂ ጋላቲዴ፥ ሂንቴና ኮሺያዋ ኡባው ዎሲቴፔ ኣቲን፥ ኢቲባዉካ ሂርጎፒቴ።</verse>
				<verse number="7">ቃሲ ኣሳ ኤራቴꬃ ኡባፔ ኣꬊያ ፆሳ ሳሮቴꬃይ ሂንቴንቱ ዎዛናኔ ሂንቴንቱ ቆፋ ጎዳ ዬሱሲ ኪሪስቶሳ ባጋና ናጋና።</verse>
				<verse number="8">ዉርሴꬃን፥ ታናዳን ፆሳ ካሊያዋንቶ፥ ሂንቴንቱ ዎዛናን ሎዖባኔ ጋላቲሲያዋ ቆፒቴ፤ ቱማ ጊዲያባ ኡባ፥ ቦንቺሲያዋ ኡባ፥ ባዪዙዋ ጊዴናባ ኡባ፥ ጌሻባ ኡባ፥ ሲቁዋ ኡባ፥ ሱሬ ጊዲያባ ኡባ ቆፒቴ።</verse>
				<verse number="9">ሂንቴንቱ ታፔ ታማሬዳዋ፥ ኣኬዳዋ፥ ሲሴዳዋኔ ቤዔዳዋ ኡባ ኦꬂቴ፤ ቃሲ ኑሲ ሳሮቴꬃ ኢሚያ ፆሳይ ሂንቴናና ኢቲፔ ጊዳናዋ።</verse>
				<verse number="10">ሺን ዳሮ ዎዲያፔ ጉዪያን፥ ሃዒ ሂንቴንቱ ታዋ ላዔንꬁዋ ቆፓናው ዶሜዳ ዲራው፥ ታኒ ጎዳን ሎይꬃ ናሼታይ፤ ታው ቆፓናው ሂንቴንቶ ኢንጄቴናን ኢፄዳዋፔ ኣቲን፥ ታው ቆፋ ቆፒታ።</verse>
				<verse number="11">ታኒ ሃዋ ታና ሜቴዳ ዲራው ጊኬ፤ ኣዪሲ ጎፔ፥ ታው ዴዒያባይ ታው ጊዳና ጊያዋ ታኒ ታማራዲ።</verse>
				<verse number="12">ታኒ ሜቶቲዴ ዎቲ ዴዓኔንቶ ኤራይ፤ ቃሲ ዱሬቲዴ ዴዒያዌካ ኣዬንቶ ኤራይ፤ ሃቃን ጊዲናካ ኣዉዴ ጊዲናካ፥ ታኒ ካሉዋኔ ኮሻ ቃሲ ፓጫኔ ፓላሃ ታማራዲ።</verse>
				<verse number="13">ኪሪስቶሲ ታው ኢሜዳ ዎልቃን፥ ኡባባ ኦꬃናው ታኒ ዳንዳያይ።</verse>
				<verse number="14">ጊዶፔካ፥ ሂንቴንቱ ታ ሜቱዋ ታናና ሜቶቲዴ ዳሮ ሎይꬄዲታ፤</verse>
				<verse number="15">ፒሊጲሲዮሳ ኣሳው፥ ዎንጋላ ሚሺራቹ ኮይሮ ሂንቴ ጊዶን ኦዴቴዳ፤ ሺን ታኒ ማቂዶኒያፔ ኬሴዳ ዎዴ፥ ታና ኣማኒያ ሂንቴንቱፔ ኣቲን፥ ሃራይ ማዲቤናዋ ሂንቴንቱ ሂንቴንቱ ሁጴው ኤሪታ፤ ቃሲ ኢሚያባንካ ኣኪያባንካ ሂንቴፔ ኣቲን፥ ሃራይ ታና ማዲቤና።</verse>
				<verse number="16">ኣዪሲ ጎፔ፥ ታና ሜቱ ኦይቄዳ ዎዴ፥ ሃራይ ኣቶ ታኒ ቴሴሎንቂያን ዴዒሺንካ ታና ዛሪ ዛሪዴ ማዴዲታ።</verse>
				<verse number="17">ታኒ ሂንቴዋ ቦላ ሃራባይ ጉጄታናዋ ኮዪያዋፔ ኣቲን፥ ዎዪታ ፃላላ ኣካናው ኮዪኬ።</verse>
				<verse number="18">ሺን ታኒ ሂንቴንቱ ኢሜዳዋ ኡባ ኣካዲ፤ ቃሲ ታው ፓላሂዴ ጊዲያዌ ዴዔ። ሂንቴ ኪቴዳ ኡባባ ኤፓፊሮዲቶሳፔ ኣካዲ፤ ኮሺያ ኡባይ ታው ዴዔ። ሂንቴ ታው ኪቴዳ ኢሙ ፆሳው ሳዉዋ ቶሺኩ ጊያኔ ኢ ዶሲያ፥ ኣ ናሼቺያ ያርሹዋ ማላ።</verse>
				<verse number="19">ቃሲ ታ ፆሳይ ባሬ ቦንቾ ዱሬቴꬃ ዳሩዋን ኪሪስቶሲ ዬሱሳ ባጋና ሂንቴና ኮሺያዋ ኡባ ሂንቴንቶ ኢማና።</verse>
				<verse number="20">ኑ ፆሳው፥ ኑ ኣዎ ሜꬊናፔ ሜꬊና ጋካናው ቦንቹ ጊዶ። ኣሜንዒ።</verse>
				<verse number="21">ኪሪስቶሲ ዬሱሳዋ ጊዲያ ፆሳ ኣሳቱዋ ኡባቱዋ ሳሮ ጊቴ። ታናና ሃዋን ዴዒያ ኢሻቱ ሂንቴና ሳሮ ጊኖ።</verse>
				<verse number="22">ሃዋን ዴዒያ ፆሳ ኣሳቱዋ ኡባቱ፥ ኡባፔካ ኣꬂዴ ካቲያ ቄሳሬ ጎሊያን ዴዒያዋንቱ ሂንቴና ሳሮ ጊኖ።</verse>
				<verse number="23">ኑ ጎዳ ዬሱሲ ኪሪስቶሳ ኣꬎ ኬካቴꬃይ ሂንቴናና ጊዶ።</verse>
			</chapter>
		</book>
		<book number="51">
			<chapter number="1">
				<verse number="1">ታኒ ጳዉሎሲ፥ ፆሳ ሼኒያን ኪሪስቶሲ ዬሱሲ ኪቴዳዋ ጊዴዳዌኔ ኑ ኢሻይ ፂሞቶሲ፥</verse>
				<verse number="2">ቆላሲያሳ ጊያ ካታማን ዴዒያ ፆሳ ናናቶ፥ ኪሪስቶሳን ኣማኔቴዳ ኢሻቶ ሃ ዳቢዳቢያ ፃፌቶ። ፆሳ ኑ ኣዉዋፔኔ ጎዳ ዬሱሲ ኪሪስቶሳፔ፥ ኣꬎ ኬካቴꬃዪኔ ሳሮቴꬃይ ሂንቴንቶ ጊዶ።</verse>
				<verse number="3">ኑኒ ሂንቴንቶ ዎሲዴ፥ ኑ ጎዳ ዬሱሲ ኪሪስቶሳ ኣዉዋ፥ ፆሳ ኡባ ዎዴ ጋላቴቶ።</verse>
				<verse number="4">ኣዪሲ ጎፔ፥ ኑኒ ኪሪስቶሲ ዬሱሳ ሂንቴንቱ ኣማኒያዋኔ ፆሳ ኣሳቱዋ ኡባ ሲቂያዋ ሲሴዶ።</verse>
				<verse number="5">ቱሙ ኪታይ ዎንጋላይ ኮዪሮ ሂንቴኮ ዬዳ ዎዴ፥ ፆሳይ ሲንꬃፔ ኢማና ጌዳዋ ሲሴዲታ። ሲሚ ሂንቴንቱ ኣማኑኔ ሲቁ ሳሉዋን ጊጊዴ ናጊያ፥ ፆሳይ ሲንꬃፔ ኢማና ጌዳዋን ዶሜቴዳ።</verse>
				<verse number="6">ሄ ዎንጌሊ ሂንቴኮ ጋኬዳ፤ ሂንቴንቱ ኣ ሲሶዴፔኔ ፆሳ ኣꬎ ኬካቴꬃ ቱማቴꬃን ኤሮዴፔ ዶሚዴ፥ ሂንቴንቱ ጊዶን ዴዒያዋዳንካ፥ ቢታ ኡባን ኣንጁዋ ኣሄኔ ኡባሳ ኣኬ።</verse>
				<verse number="7">ሂንቴንቱ ሄዋ ኑናና ኢቲፔ ቆማ ጊዴዳ ሲቆ ኤፓፊራፔ ታማሬዲታ፤ ኢ ኑ ዲራው ኪሪስቶሳው ኣማኔቲዴ ኦꬂያዌ፥</verse>
				<verse number="8">ፆሳ ኣያናን ሃራቱዋ ሂንቴንቱ ሲቂያዋ ኑሲ ኦዴዳ።</verse>
				<verse number="9">ሄዋ ዲራው፥ ኑኒ ቃሲ ሄዋ ሲሴዳ ጋላሳፔ ዶሚዴ፥ ፆሳይ ሂንቴንቶ ባሬ ሼኒያ ኤሪያ ኤራቴꬃ፥ ፆሳ ኣያናይ ኢሚያ ኣꬌዳ ኤራቴꬃናኔ ኣኬካና ኢቲፔ ኩንꬂዴ ኢማናዳን፥ ኡባ ዎዴ ባሌናን ፆሳ ዎሴቶ።</verse>
				<verse number="10">ሄዋፔ ጉዪያን፥ ጎዳይ ኮዪያዋዳን ሂንቴንቱ ዴዓናዉኔ፥ ኡባ ዎዴ ኣ ናሼቺያባ ኦꬃናው ዳንዳያና፤ ሂንቴንቱ ኦꬂያ ሎዖ ኦሱዋ ኡባን ሂንቴንቱ ዴዑ ጎዓና ዴዒያዋ ጊዳናዋ፤ ቃሲ ፆሳ ኤሪያዋን ዲጪ ዲጪ ባኒታ።</verse>
				<verse number="11">ሂንቴንቱ ኡባባኒ ናሼቻን ጌንጫናዳኒኔ ዳንዳያናዳን፥ ፆሳይ ባሬ ቦንቹዋ ጊታቴꬃዳን ኢሚያ ዎልቃ ኡባን ሚኒቴ።</verse>
				<verse number="12">ቃሲ ፆሳ ናናቶ ጊጌዳ ፖዖ ካዉቴꬃ ላታናው፥ ኑና ዳንዳዪሴዳ ፆሳ ኣዉዋ ጋላቲቴ።</verse>
				<verse number="13">ኢ ኑና ꬉማ ዎልቃፔ ኣሺዴ፥ ባሬ ሲቂያ ናዓ ካዉቴꬃኮ ፒንꬄዳ።</verse>
				<verse number="14">ቃሲ ኢ ባሬ ናዓን ኑና ዎዚዴ፥ ኑ ናጋራ ኣቶ ጌዳ።</verse>
				<verse number="15">ኪሪስቶሲ ቤቴና ፆሳ ቆንጪሲያዋ፤ ኢ ሜꬌቴዳዋ ኡባፔ ኣꬊያ ባይራ ናዓ።</verse>
				<verse number="16">ኣዪሲ ጎፔ፥ ኡባባይካ ኣኒ ሜꬌቴዳ፤ ቤቲያዋንቱ፥ ቤቴናዋንቱ፥ ኣያናቱዋፔ ቤቲያ ዎልቃይኔ ጎዳቴꬃይ፥ ꬎቃቴꬃይኔ ማታይ፥ ሳሉዋኒኔ ሳዓን ዴዒያ ኡባባይካ ኣኒኔ ኣው ሜꬌቴዳ።</verse>
				<verse number="17">ኢ ኡባባፔ ካሴ ዴዔዳ፤ ኡባባይካ ኣኒ ባሬ ሳዓ ሳዓ ኦይቂዴ ዴዔ።</verse>
				<verse number="18">ኢ ባሬ ሁጴው፥ ዎሳ ጎሌው ሁጴኔ ዴዖ፤ ኢ ኡባፔ ቦላ ጊዳና ማላ፥ ካሴቲዴ ሃዪቁዋፔ ዴንዴዳ ባዪራ ናዓ ጊዴዳ።</verse>
				<verse number="19">ኣዪሲ ጎፔ፥ ፆሳይ ኮዬዳዋዳን፥ ኣኒ ፆሳቴꬃ ኩሜንꬃይ ዴዔ።</verse>
				<verse number="20">ያቲና ፆሳይ ኪሪስቶሳ ባጋና ኡባባ ባሬናና ሲጌꬃናው ዬዉዋ ቃቼዳ፤ ባሬ ናዓይ ማስቃሊያ ቦላን ጉሴዳ ሱꬃን ሳሉዋኒኔ ሳዓን ዴዒያ ኡባባ ባሬናና ሲጌꬄዳ።</verse>
				<verse number="21">ሃዋፔ ካሴ፥ ሂንቴንቱ ኢታባ ቆፔዳ ዲራዉኔ ኦꬄዳ ዲራው፥ ፆሳፔ ሻኬቲዴ፥ ኣናና ሞርኬቴዲታ።</verse>
				<verse number="22">ሺን ፆሳይ ሃዒ ሂንቴንታ ፖኮባይ ባዪናዋንታኔ ቃሲ ጌሻቱዋ ኦꬂዴ፥ ባሬ ሲንꬃ ሺሻናው፥ ባሬ ናዓ ሃዪቄዳዋ ኣሳቴꬃን ባሬናና ሂንቴንታ ሲጌꬄዳ።</verse>
				<verse number="23">ሄዌ ሂንቴንቱ ቱሙ ኣማኑዋን ሚኒ ኤቂዴ፥ ሚሺራቹዋ ቃላ ሲሲዴ፥ ሲንꬃፔ ኣካና ጌዳዋፔ ቃፄናን ሚኒዴ ዴዖፔ ሃናና፤ ሄ ዎንጋላ ሚሺራቹ ሳዓን ዴዒያ ሜꬌታ ኡባ ማታን ኦዴቴዳ። ታኒ ጳዉሎሲካ ሚሺራቹዋ ቃላ ኦዲያዋ ጊዳዲ።</verse>
				<verse number="24">ታኒ ሂንቴንቶ ዋዬቴዳ ዲራው፥ ሃዒ ናሼታይ፤ ኪሪስቶሲ ባሬ ሁጴው፥ ሄዋ ጊያዌ ዎሳ ጎሌው፥ ዋዬቲሺን ፓጬዳዋ ታኒ ታ ቦላ ሳኩዋን ኩንꬃይ።</verse>
				<verse number="25">ፆሳይ ታና ሂንቴንታ ማዲያዋኔ ኣ ቃላ ፖላዴ ኦዲያ ኣሺካሬቴꬃ ኪታ ታው ኢሜዳ።</verse>
				<verse number="26">ሃ ቃላይ ሃዋፔ ካሴ ባጋ ኡባን፥ ኣሳ ኡባው ኤሬቴናን ጌሚዴ ዴዔ፤ ሺን ባሬና ኣማኒያዋንቶ ፆሳይ ሃዒ ቆንጪሴዳ።</verse>
				<verse number="27">ፆሳይ ኣዪሁዳ ጊዴና ኣሳው ዎꬄዳ ሃ ኣሳው ቆንጪቤና ቦንቹዋኔ ዱሬ ዬዉ ኣዬንቶ ጌሻቱዋ ኤሪሳናው ኮዬዳ፤ ሃ ኣሳው ሃዒ ቆንጬዳዌ ኣዬ ጎፔ፥ ኪሪስቶሲ ሂንቴንቱን ዴዒያዋ፤ ሄዋ ጊያዌ ፆሳ ቦንቹዋ ኣናና ሂንቴንቱ ኣካናዋ።</verse>
				<verse number="28">ሄዋ ዲራው፥ ኑኒ ኣሳ ኡባው ኪሪስቶሳዋ ኦዴቶ፤ ኣሳ ኡባ ኪሪስቶሳን ኩሜንꬃ ኣሳ ኦꬂዴ፥ ፆሳኮ ሺሻና ማላ፥ ኑሲ ኣꬌዳ ኤራቴꬃ ኡባን ሂንቴንታ ሴሬቶኔ ታማሪሴቶ።</verse>
				<verse number="29">ታኒ ሃዋ ፖላናው፥ ታናን ኦꬂያ ኪሪስቶሲ ታው ኢሚያ ዎልቃን ባፄታይኔ ዳቡራይ።</verse>
			</chapter>
			<chapter number="2">
				<verse number="1">ታኒ ሂንቴንቶኔ ሎዶቂያ ጊያ ካታማን ዴዒያ ኣሳቶኔ ቃሲ ታና ቤዒቤና ኣማኒያዋንቶ ኡባቶ ኣይ ኬና ባፄታዲታንቶ ሂንቴንቱ ኤራና ማላ ኮያይ።</verse>
				<verse number="2">ኡንቱንቱ ዎዛናይ ሚናና ማላ፥ ሲቁዋን ኢቲፔ ጊዲዴ፥ ቱሙ ኣኬካን ቤቲያ ዱሬቴꬃ ኡባ ኡንቱንቱ ኣካና ማላኔ ቃሲ ኡንቱንቱ ፆሳይ ኣሳው ቆንጪሲቤናዋ፥ ኪሪስቶሳ ኣ ሁጴው ኤራና ማላ፥ ታኒ ዳቡራይ።</verse>
				<verse number="3">ጌማን ፆሳይ ሚንጄዳ ኤራይኔ ኣꬌዳ ኤራቴꬃይ ኡባይ ኣኒ ዴዔ።</verse>
				<verse number="4">ኦኒኔ ሂንቴንታ ጪሚያ ቃላን ባሌꬄና ማላ፥ ታኒ ሂንቴንታ ሃሳዪሳይ።</verse>
				<verse number="5">ኣዪሲ ጎፔ፥ ታኒ ሂንቴንቱ ማታፔ ሃካዴ ዴዖፔካ፥ ኣያናን ሂንቴንቱና ዴዓይ፤ ሂንቴንቱ ዴዒያ ማራኔ ኪሪስቶሳ ሂንቴንቱ ሚኒዴ ኣማኒያዋ ቤዓዴ ናሼታይ።</verse>
				<verse number="6">ሲሚ ሂንቴንቱ ጎዳ ኪሪስቶሲ ዬሱሳ ኣኬዳዋዳን፥ ኣኒ ዴዒቴ።</verse>
				<verse number="7">ኣኒ ፃጱዋ ዬዲዴ ዲጪቴ፤ ሂንቴንቱ ታማሬዳዋዳን ኣማኑዋን ሚኒቴ፤ ፆሳ ኡባ ዎዴ ጋላቲቴ።</verse>
				<verse number="8">ኪሪስቶሳፔ ጊዴና ቲሚርቲያን፥ ሃ ሳዓ ሞዲያ ኣያናቱዋ ቲሚርቲያኒኔ፥ ኣሳፔ ዬዳ ኤራቴꬃን፥ ቃሲ ሜላ ጪሙዋን ሂንቴንታ ኦኒኔ ኦሞዴና ማላ ናጌቲቴ።</verse>
				<verse number="9">ኣዪሲ ጎፔ፥ ኪሪስቶሳ ኣሳቴꬃ ቦላን ፆሳቴꬃ ሜꬌታ ኩሜንꬃይ ዴዔ።</verse>
				<verse number="10">ቃሲ ኡባ ኣያናቱዋ ካፖቴꬃዉኔ ጎዳቴꬃው ኡባው ሁጴ ጊዲያ ኪሪስቶሳፔ ኩሜንꬃ ዴዑዋ ዴሜዲታ።</verse>
				<verse number="11">ሂንቴንቱ ኪሪስቶሳና ኢቲ ኣሳ ማላ ጊዲዴ፥ ኣሳ ቃፃራ ማላ ጊዴናን፥ ሂንቴንቱ ናጋራንቻ ሜꬌታ ዲጊያ ቃፃራ፥ ሃዌካ ኣሹዋ ቃፃራ ጊዴናን ኪሪስቶሲ ኦꬄዳዋ።</verse>
				<verse number="12">ሂንቴንቱ ፃማቄቴዳ ዎዴ፥ ኪሪስቶሳና ሞጌቲዴ፥ ኪሪስቶሳ ሃዪቁዋፔ ዴንꬄዳ ፆሳ ዎልቃ ኣማኔዳ ዲራው፥ ኦራꬃ ዴዑዋሲ ፂንቃታን ኪሪስቶሳና ኢቲፔ ዴንዴዲታ።</verse>
				<verse number="13">ሂንቴንቱ ሂንቴንቱ ናቁዋኒኔ ሂንቴንቱ ኤጫ ኣሳቴꬃ ቃፃሬቴናን ኣጌዳዋን ሃዪቂዴ ዴዒያ ዎዴ፥ ፆሳይ ሂንቴንቱ ናቁዋ ኣቶ ጊዴ፥ ኪሪስቶሳና ሂንቴንታ ፓፃ ዎꬄዳ።</verse>
				<verse number="14">ኑና ኢፂያ፥ ኣጩዋ ፓራማ ኣ ጫቁዋና ኢቲፔ ፆሳይ ዳኬዳ፤ ማስቃሊያ ቦላን ꬊሺዴ፥ ኦጊያፔ ዲጌዳ።</verse>
				<verse number="15">ኪሪስቶሲ ሄ ማስቃሊያን ካፓቱዋፔኔ ጎዳቱዋፔ ዎልቃ ዎꬂ ኣኪዴ፥ ባሬ ፆኑዋኔ ኦሞዴቴዳዋንታ ቆንጪያን ቤሴዳ።</verse>
				<verse number="16">ሄዋ ዲራው፥ ሙሳን ዎይ ኡሻን፥ ባላ ጋላሳ ዎይ ኣጌናይ ፄሪያ ዎዲያ ቦንቺያዋን፥ ዎይ ሳምባታ ቦንቺያዋን፥ ኦኒኔ ሂንቴንቱ ቦላ ፒርዶፖ።</verse>
				<verse number="17">ሃዋንቱ ሲንꬃፔ ያና ዬዋቱዋሲ ኤሹዋ፤ ሺን ቱማቴꬃይ ኪሪስቶሳዋ።</verse>
				<verse number="18">ዎርዱዋ ኣሺኬ ማላታናዉኔ ኪታንቻው ጎዪናናው ኮዪያዌ፥ ቤዒቤናዋ ሳፃን ቤዓዲ ጊዴ ኦቶሬቲያዌ፥ ኣሳቴꬃ ቆፋን ጮ ኣዪያዌ፥ ኦኒኔ ሂንቴንቱ ቦላ ፒርዶፖ።</verse>
				<verse number="19">ሄዋ ማላ ኣሳይ ሁጴ ጊዲያ ኪሪስቶሳ ሚኒሲ ኦይቄዳዋ ሌፒሴ። ቦላ ኡባይ ሄ ሁጲያፔ ዎልቃ ዴሚዴ፥ ቦላን ዴዒያ ኩሪያናኔ ፃጱዋና ኢቲፔ ኦይቄቲዴ፥ ፆሳይ ዲቺያ ዲሹዋዳን ዲጬ።</verse>
				<verse number="20">ሂንቴንቱ ሃ ሳዓ ሞዲያ ኣያናቱዋፔ ሃኪዴ፥ ኪሪስቶሳና ሃዪቄዲታ፤ ያቲና፥ ኣዪሲ ሃ ሳዓ ዎጋን ዴዒያ ኣሳዳን ዴዒቴ? «ኦይቆፓ፤ ባራ ቤዖፓ፤ ቦቾፓ» ያጊያ ሂጌቶ ኣዪሲ ኣዛዜቲቴ?</verse>
				<verse number="21">***</verse>
				<verse number="22">ሃ ኡባባይካ ኣሳይ ሜꬌዳ ሂጌኔ ቲሚርቴ ጊዲያ ዲራው፥ ዎዲያፔ ጉዪያን ꬋያና።</verse>
				<verse number="23">ኡንቱንቱ ኪታንቻው ጎዪኒያዋኒኔ ዎርዱዋ ኣሺኬ ማላቲያዋን ቃሲ ባሬንቱ ኣሳቴꬃ ጊልቂሲያዋን ኣꬌዳ ኤራንቻ ማላቲኖ፤ ሺን ኣሹዋ ኣሙዋ ዲጋናው ጎዔና።</verse>
			</chapter>
			<chapter number="3">
				<verse number="1">ሲሚ ሂንቴንቱ ኪሪስቶሳና ሃዪቁዋፔ ዴንዴዳዋ ጊዶፔ፥ ፆሳፔ ኡሼቻ ባጋና ኡቴዳ ኪሪስቶሲ ዴዒያሳን ሳሉዋን ዴዒያዋ ሚኒሲ ኮዪቴ።</verse>
				<verse number="2">ሳሉዋን ዴዒያዋ ሂንቴንቱ ቆፓናፔ ኣቲን፥ ሳዓን ዴዒያዋ ቆፖፒቴ።</verse>
				<verse number="3">ኣዪሲ ጎፔ፥ ሂንቴንቱ ሃዪቄዲታ፤ ቃሲ ሂንቴንቱ ሼምፑ ፆሳን ኪሪስቶሳና ጌሜዳ።</verse>
				<verse number="4">ሂንቴው ዴዖ ጊዴዳ ኪሪስቶሲ ቆንጪያ ዎዴ፥ ሄ ዎዴ ሂንቴካ ኣናና ቦንቹዋን ቆንጫና።</verse>
				<verse number="5">ሄዋ ዲራው፥ ሂንቴንቱን ዴዒያ ሃ ሳዓ ኣሞቱዋ ዎꬊቴ፤ ሄዋንቱካ ዎሹሚያዋ፥ ቱናቴꬃ፥ ዎሹማናው ኮዪያዋ፥ ኢታ ኣሙዋ፥ ሚሻ ኣሞቲያዋ። ዮራንቻ ጊዱሳይ ኤቃው ጎዪኒያዋፔ ዱማቴና።</verse>
				<verse number="6">ሃዋንቱ ጋሱዋን፥ ፆሳይ ኣዛዜቴና ኣሳቱዋ ሃንቄታናዋ።</verse>
				<verse number="7">ካሴ ሂንቴንቱ ሃ ኢታ ቆፋቱዋን ዴዒያ ዎዴ ኡንቱንቱን ሞዴቴዲታ።</verse>
				<verse number="8">ሺን ሃዒ ሂንቴንቱ ቃሲ ሃንቁዋ፥ ዪሉዋ፥ ኢፁዋ፥ ሂንቴንቱ ዶናፔ ኬሲያ ጫሻኔ ዬላዪያ ሃሳያ ሃዋንታ ኡባ ሂንቴፔ ꬋዪሲቴ።</verse>
				<verse number="9">ኢቱ ኢቶ ዎርዶቶፒቴ፤ ኣዪሲ ጎፔ፥ ናጋራንቻ ሜꬌታ ኣ ኦሱዋና ሂንቴፔ ꬋዪሲ ዲጊዴ፥</verse>
				<verse number="10">ፆሳይ፥ ኣ ሜꬌዳዌ፥ ባሬና ማላቲሳናዉኔ ባሬው ዴዒያ ኤራቴꬃ ኡባ ኢማናው፥ ኡባ ዎዴ ኦራꬂያ ኦራꬃ ሜꬌታ ማዬዲታ።</verse>
				<verse number="11">ሃ ኦራꬃ ሜꬌታን፥ ጊሪኬ ኣሳ ዎይ ኣዪሁዳ ኣሳ፥ ቃፃሬቴዳዋ ዎይ ቃፃሬቲቤናዋ፥ ኢማꬃቱዋኔ ኣይኔ ታማሪቤናዋ፥ ኣዪሊያ ዎይ ዎማኑዋ ጊዴ ሻኪያባይ ባዋ፤ ሁጴ ኣላሊ ኪሪስቶሳ፤ ኢ ኡባንካ ዴዔ።</verse>
				<verse number="12">ሄዋ ዲራው፥ ፆሳይ ዶሬዳዋንቱዳን፥ ጌሻኔ ሲቂያዋንታ ጊዲዴ፥ ማሮቴꬃ፥ ቃሬታ፥ ኬካቴꬃ፥ ሂንቴንቱ ሁጲያ ካዉሺያዋ፥ ኣሺኬቴꬃኔ ዳንዳያ ማዪቴ።</verse>
				<verse number="13">ኢቱ ኢቱዋዋ ዳንዳዪቴ፤ ኦኒኔ ባሬ ላጊያ ቦላ ሃንቄቴዳዌ ዴዖፔ፥ ኢቱ ኢቶ ኣቶ ያጎ። ኪሪስቶሲ ሂንቴንቶ ኣቶ ጌዳዋዳን፥ ሂንቴካ ኣቶ ጊቴ።</verse>
				<verse number="14">ሄዋ ኡባ ቦላ፥ ኡባባ ኢቲፔ ሺሺ ቃቺያ ሲቁዋ ማዪቴ።</verse>
				<verse number="15">ኪሪስቶሲ ኢሚያ ሳሮቴꬃይ ሂንቴንታ ሞዶ፤ ኣዪሲ ጎፔ፥ ፆሳይ ሂንቴንታ ኢቲ ኣሳ ኡዲዴ፥ ሄ ሳሮቴꬃው ፄሴዳ ፆሳ ጋላቲቴ።</verse>
				<verse number="16">ኪሪስቶሳ ቃላይ ሂንቴንቱ ዎዛናን ኩሚዴ ዴዖ፤ ሂንቴንቶ ዴዒያ ኣꬌዳ ኤራቴꬃ ኡባን ኢቱ ኢቱዋ ታማሪሲቴኔ ዞሪቴ፤ ሂንቴንቱ ዎዛናን ፆሳ ጋላቲዴ፥ ዎሳኔ ማዚሙሪያ፥ ፆሳ ሱንꬃ ꬎቁ ኦꬂያ ዬꬃ ዬፂቴ።</verse>
				<verse number="17">ሂንቴ ኣይ ሃሳዪያዋ ዎይ ኣይ ኦꬂያዋ ጊዶፔካ፥ ኣዉዋ ፆሳ ዬሱሳ ባጋና ጋላቲዴ፥ ኦꬂያዋ ኡባ ጎዳ ዬሱሳ ሱንꬃን ኦꬂቴ።</verse>
				<verse number="18">ማቼቶ፥ ኣማኒያ ኣሳው ቤሲያዋዳን፥ ሂንቴንቱ ኣሲናው ሞዴቲቴ።</verse>
				<verse number="19">ኣቱማ ኣሳቶ፥ ሂንቴንቱ ማጫ ኣሳ ሲቂቴ፤ ኡንቱንቱና ዎፑ ጊዴ ዴዒቴ።</verse>
				<verse number="20">ናቶ፥ ሂንቴንታ ዬሌዳዋንቶ ኡባባኒ ኣዛዜቲቴ። ኣዪሲ ጎፔ፥ ሂንቴንቱ ኡንቱንቶ ኣዛዜቲያዌ ፆሳ ዳሮ ናሼቼ።</verse>
				<verse number="21">ኣዋቶ፥ ሂንቴንቱ ናናይ ዎዛና ባዬና ማላ፥ ኡንቱንታ ዪሎዮፒቴ።</verse>
				<verse number="22">ኣዪሌቶ፥ ሳዓን ሂንቴንቶ ጎዳ ጊዲያዋንቶ ኡባባኒ ኣዛዜቲቴ፤ ጎዳው ያዪዴ፥ ሱሬ ዎዛናን ኦꬂቴፔ ኣቲን፥ ኣሳ ናሼቻናዉኔ ኣሳይ ቤዖ ጊያዋን ኣዛዜቲያዋንታ ጊዶፒቴ።</verse>
				<verse number="23">ሂንቴ ኦꬂያ ኦሱ ኡባ ኣሳው ጊዴናን ጎዳው ኦꬂያዋዳን፥ ዎዛናፔ ኦꬂቴ።</verse>
				<verse number="24">ጎዳ ኪሪስቶሳው ሂንቴንቱ ኦꬂያ ዲራው፥ ኢ ባሬዋንቶ ኢማናው ጊጊሲ ዎꬄዳዋ ሂንቴንቱ ላታናዋ ኣኬኪቴ።</verse>
				<verse number="25">ባላባ ኦꬄዳ ኡራይ ኦኒኔ፥ ባሬ ኦꬄዳ ባላዳን ዎይታ ኣካና፤ ኣዪሲ ጎፔ፥ ፆሳይ ፒርዲዴ፥ ኦናኔ ማዴና።</verse>
			</chapter>
			<chapter number="4">
				<verse number="1">ጎዳቶ፥ ሂንቴዉካ ሳሉዋን ጎዳይ ዴዒያዋ ኤሪዴ፥ ሂንቴንቱ ኣዪሌቶ ፂሎቴꬃኒኔ ሱሬቴꬃን ኮሺያዋ ኦꬂቴ።</verse>
				<verse number="2">ፆሳ ኣጌናን ዎሲቴ፤ ቃሲ ዎሲዴ ኣዛሌናን፥ ኣ ጋላቲዴ ዎሲቴ።</verse>
				<verse number="3">ቃሲ ሂንቴንቱ ዎሲያ ዎዴ ኡባን፥ ካሴዴፔ ኣሳው ቆንጪቤናዋ፥ ኪሪስቶሳዋ ኑኒ ኦዳና ማላ፥ ፆሳይ ኑሲ ኢንጄያናዳን፥ ኑሲካ ፆሳ ዎሲቴ፤ ኣዪሲ ጎፔ፥ ሃዒ ታኒ ቃሾ ጎሊያን ዴዒያዌ ሄዋሳ።</verse>
				<verse number="4">ቃሲካ ታኒ ቤሲያዋ ኬና ቆንጪሳዴ ሃ ዬዉዋ ኦዳና ማላ፥ ታው ፆሳ ዎሲቴ።</verse>
				<verse number="5">ሂንቴው ዴዒያ ዎዲያ ጎዒ ባዪናሳን ꬋዪሴናን፥ ኣማኔናዋንቱ ማታን ጪንጫቴꬃን ዴዒቴ።</verse>
				<verse number="6">ሂንቴንቱ ኣሳ ኡባው ዎቲ ዛራናው ቤሲንቶ ኤራና ማላ፥ ሂንቴንቱ ሃሳያይ ኡባ ዎዴ፥ ሲሳናው ሎዒያዋኔ ናሼቺያዋ ጊዳናው ቤሴ።</verse>
				<verse number="7">ኑ ሲቆ ኢሻይ ቲኪቆሲ፥ ታናና ኢቲፔ ጎዳ ኦሱዋን ቆማ ጊዴዳ ኣማኔቲያ ኦሳንቻይ፥ ታ ዴዑዋባ ሂንቴንታ ኤሪሳና።</verse>
				<verse number="8">ታኒ ኣ ሂንቴኮ ኪቲያዌ፥ ኑኒ ዋኒ ዴዒንቶ ሂንቴንቶ ኢ ኦዲዴ፥ ሂንቴንታ ሜንꬄꬃና ዲራሳ።</verse>
				<verse number="9">ኣናሲሞሲ፥ ኣማኔቲያ ሲቆ ኢሻይ፥ ሂንቴንቱ ጋዴዌ፥ ኣናና ኢቲፔ ሂንቴኮ ቤ፤ ኡንቱንቱ ሃዋን ሃኒያ ኡባባ ሂንቴንታ ኤሪሳና።</verse>
				<verse number="10">ታናና ቃሹዋን ዴዒያ ኣሪስፂሮኮሲኔ ባርናባሳው ኣዉዋ ጊዴዳ ማርቆሲ ሂንቴንታ ሳሮቲኖ፤ ታኒ ሂንቴንታ ካሴ ኣዛዜዳዋዳን፥ ማርቆሲ ሂንቴኮ ቦፔ፥ ዎዛናፔ ኣ ሞኪቴ።</verse>
				<verse number="11">ዮስፆሳ ጊያ ዬሱሲካ ሂንቴንታ ሳሮ ሳሮ ጌ፤ ኣዪሁዳ ኣሳቱዋፔ ታናና ፆሳ ካዉቴꬃው ኦꬂያዌ፥ ሃ ሄዙ ኣሳቱዋፔ ሃራይ ባዋ፤ ሃዋንቱ ታና ዳሮ ማዴዲኖ።</verse>
				<verse number="12">ኤፓፊሪ፥ ሂንቴንቱ ጋዴዌ፥ ኪሪስቶሲ ዬሱሳ ቆማይ፥ ሂንቴንታ ሳሮ ሳሮ ጌ። ኢ ሂንቴንቱ ፆሳን ሚኒዴ ኤቃናዳኒኔ ፆሳይ ኮዪያዌ ኡባይ ኣዬንቶ ኤሪዴ፥ ፖሊ ኣማናናዳን፥ ኡባ ዎዴ ፆሳ ሚኒሲ ዎሴ።</verse>
				<verse number="13">ኣዪሲ ጎፔ፥ ኢ ሂንቴንቶ፥ ሎዶቂያ ኣሳዉኔ ሂራፖሊሳ ጊያ ካታማ ኣሳው ዳሮ ዳቡሪያዋ ታኒ ማርካታይ።</verse>
				<verse number="14">ኑ ሲቆ ዶቶሪ ሉቃሲኔ ዴማሲ ሂንቴንታ ሳሮ ዴዒቴ ያጊኖ።</verse>
				<verse number="15">ሎዶቂያን ዴዒያ ኑ ኢሻቶኔ ኒምፒው ቃሲ ኢዚ ጎሊያን ሺቂያ ኣማኒያ ኣሳቶ ኑ ሳሮታ ኦዲቴ።</verse>
				<verse number="16">ሃ ዳቢዳቢያ ሂንቴንቱ ናባቤዳዋፔ ጉዪያን፥ ሎዶቂያ ኣማኒያዋንቶካ ናባቢሲቴ፤ ሂንቴካ ሎዶቂያ ኣማኒያዋንቱካ ሂንቴንቶ ዬዲያ ዳቢዳቢያ ናባቢቴ።</verse>
				<verse number="17">ቃሲ ኣርኪፖሳው፥ «ጎዳይ ኔው ኢሜዳ ኦሱዋ ፖላናዋ ዶጎፓ» ያጊዴ ኦዲቴ።</verse>
				<verse number="18">ታኒ ጳዉሎሲ፥ ታ ኩሺያን ሳሮታ ፃፌዳዋ ሃዋ ቤዒቴ፤ ታኒ ቃሹዋን ዴዒያዋ ዶጎፒቴ። ፆሳ ኣꬎ ኬካቴꬃይ ሂንቴንቱና ጊዶ።</verse>
			</chapter>
		</book>
		<book number="52">
			<chapter number="1">
				<verse number="1">ኑኒ ጳዉሎሲ፥ ሲላሴኔ ፂሞቶሲ ቴሴሎንቄን ዴዒያ ኣማኒያ ኣሳቶ ሃ ዳቢዳቢያ ፃፌቶ፤ ሄዋንቱ ፆሳ ኑ ኣቡዋንቶኔ ጎዳ ዬሱሲ ኪሪስቶሳዋንቶ፥ ኣꬎ ኬካቴꬃይኔ ሳሮቴꬃይ ጊዶ።</verse>
				<verse number="2">ኑኒ ዎሳን ፆሳ ጋላቲዴ፥ ኡባ ዎዴ ሂንቴና ኡባቱዋ ሃሳዬቶ።</verse>
				<verse number="3">ኑኒ ኑ ፆሳ፥ ኑ ኣዉዋ ሲንꬃን ኣማኑዋን ሂንቴንቱ ኦꬄዳ ኦሱዋኔ፥ ሲቁዋን ሂንቴንቱ ዳቡሬዳ ዳቡራ፥ ቃሲ ኑ ጎዳ ዬሱሲ ኪሪስቶሳን ሂንቴው ዴዒያ ሂዶታን ጌንጪያ ጌንጩዋ ኡባ ዎዴ ሃሳዬቶ።</verse>
				<verse number="4">ኑናዳን ፆሳ ካሊያዋንቶ፥ ፆሳይ ሂንቴና ሲቂያዋኔ ሂንቴና ባሬው ናና ኦꬃናው ዶሬዳዋ ኑኒ ኤሬቶ።</verse>
				<verse number="5">ኣዪሲ ጎፔ፥ ኑኒ ዎንጋላ፥ ዎልቃን፥ ጌሻ ኣያናኒኔ ሄ ዎንጌሊ ቱማ ጊዴዳዋ ዉርሲ ኣማኒያዋን ሂንቴንቶ ኣሄዳዋፔ ኣቲን፥ ኣሳ ቃላ ፃላላን ኣሂቤይኮ። ኑኒ ሂንቴናና ዴዒያ ዎዴ፥ ሂንቴንቱ ዲራው ዋኒ ዴዔዴንቶ፥ ሂንቴንቱ ኤሪታ።</verse>
				<verse number="6">ቃሲ ሂንቴንቱ ዳሮ ዋዬቶፔካ፥ ጌሻ ኣያናይ ኢሜዳ ናሼቻን ኪታ ኣኬዲታ፤ ሄዋን ኑ ሌሚሱዋኔ ጎዳዋ ካሌዲታ።</verse>
				<verse number="7">ሄዋ ዲራው፥ ማቂዶኒያኒኔ ኣካዪያ ጊያ ጋዲያን ዴዒያ ኣማኒያ ኡባቶ ሌሚሱዋ ጊዴዲታ።</verse>
				<verse number="8">ኣዪሲ ጎፔ፥ ጎዳ ቃላይ ሂንቴፔ ኬሲዴ፥ ማቂዶኒያኒኔ ኣካዪያ ፃላላን ሲሴቲቤና፤ ሺን ፆሳ ሂንቴንቱ ኣማኒያዌ ኡባሳን ሲሴቴዳ። ሲሚ ኑኒ ሃሳያናው ኮሺሺን ኣቶዌ ኣይኔ ባዋ።</verse>
				<verse number="9">ኣዪሲ ጎፔ፥ ኑኒ ሂንቴኮ ቤዳ ዎዴ፥ ሂንቴንቱ ኑና ዎቲ ሞኬዴንቶኔ ቃሲ ሂንቴንቱ ሂንቴንቱ ኤቃው ኦꬂያዋ ኣጊዴ፥ ዎርዶቴና ዴዑዋ ፆሳው ኦꬃናው ዋኒ ፆሳኮ ሲሜዲቴንቶ፥ ኡንቱንቱ ባሬንቱ ሁጲያን ሃሳዪኖ።</verse>
				<verse number="10">ቃሲ ፆሳ ናዓይ ዬሱሲ፥ ፆሳይ ሃዪቁዋፔ ዴንꬄዳዌ፥ ኑና ሲንꬃፔ ያና ፆሳ ሃንቁዋፔ ኣሺያዌ ሳሉዋፔ ያናዋ ሂንቴንቱ ናጊያዋ ኡንቱንቱ ሃሳዪኖ።</verse>
			</chapter>
			<chapter number="2">
				<verse number="1">ኑናዳን ፆሳ ካሊያዋንቶ፥ ኑኒ ሂንቴኮ ቤዳዌ ሜላ ጊዴናዋ ሂንቴንቱ ሂንቴንቱ ሁጴው ኤሪታ።</verse>
				<verse number="2">ሺን ኑኒ ሂንቴኮ ያናፔ ካሴ ፒሊጲሲዮሳ ጊያ ካታማን ዋዬቴዳዋኔ ቦሬቴዳዋ ሂንቴንቱ ኤሪታ፤ ዳሮ ጳልቄꬃይ ዴዖፔካ፥ ሂንቴንቶ ኣ ሚሺራቹዋ ቃላ ኦዳና ማላ፥ ፆሳይ ኑሲ ሚኖቴꬃ ኢሜዳ።</verse>
				<verse number="3">ኑኒ ሂንቴና ዎሲያዌ ባሊዴ ዎይ ቱናቴꬃን ዎይ ጌኒያን ጊዴና።</verse>
				<verse number="4">ሺን ፆሳይ ዎንጋላ ሃዳራ ኣካናው ኑኒ ኣማኔቲያዋንታ ጊዲና፥ ኑሲ ሄ ሃዳራ ኢሜዳ፤ ሄ ኢሜዳዋዳንካ ኑኒ ሃሳዬቶ። ቃሲ ኑኒ ኑ ዎዛና ፆሞሲያ ፆሳ ናሼቺያዋዳን ሃሳዬቶፔ ኣቲን፥ ኣሳ ናሼቺያዋዳን ሃሳዮኮ።</verse>
				<verse number="5">ኑኒ ሂንቴኮ ጪሚያ ሃሳያና፥ ዎይ ኑኒ ዮራ ጌንꬂያ ሃኖታን ዪቤናዋ ሂንቴንቱ ሎይꬂ ኤሪታ፤ ፆሳይካ ኑሲ ማርካ።</verse>
				<verse number="6">ኑኒ ኣሳፔ፥ ዎይ ሂንቴፔ፥ ዎይ ሃራንቱ ኦፔኔካ ቦንቹዋ ኣካናው ኮዪቤይኮ።</verse>
				<verse number="7">ኑኒ ኪሪስቶሲ ኪቴዳዋንታ ጊዲዴ፥ ቦንቹዋ ሂንቴንቱፔ ኦቻናው ዳንዳዬቶ። ሺን ኣታ ባሬ ናናቱዋ ሲቁዋን ዲቺያዋዳን፥ ሂንቴንቱ ጊዶን ኣሺኬ ጊዴዶ።</verse>
				<verse number="8">ሂንቴንቱ ኑሲ ዳሮ ኣልዖ ጊዴዳ ዲራው፥ ፆሳ ዎንጋላ ሂንቴንቶ ኢማናዋ ፃላላ ጊዴናን፥ ኑ ዴዑዋካ ሂንቴንቶ ኢማናው ጊጊ ኡቴዶ፤ ኣዪሲ ጎፔ፥ ሂንቴና ኑኒ ሎይꬂ ሲቄዶ።</verse>
				<verse number="9">ኑናዳን ፆሳ ካሊያዋንቶ፥ ኑ ኦሱዋኔ ኑ ዳቡራ ሂንቴንቱ ኣኬኪታ፤ ሂንቴንቶ ፆሳ ሚሺራቹዋ ቃላ ኦዲዴ፥ ሂንቴና ኣዪኔ ዋዪሴና ማላ፥ ቃማኔ ጋላሲ ኑኒ ኦꬄዶ።</verse>
				<verse number="10">ኑ ዴዑ ሂንቴንቱ ማታን፥ ኣማኒያዋንቱ ማታን፥ ጌሻ፥ ፂሎኔ ቦሬቴናዋ ጊዲያዎ ሂንቴኔ ፆሳይ ማርካ።</verse>
				<verse number="11">ኑኒ ሂንቴንቶ ሁጲያን ሁጲያን ኣዉ ባሬ ናናው ሃኒያዋዳን ሃኔዳዋ ኤሪታ።</verse>
				<verse number="12">ኑኒ ሂንቴና ዞሬዶ፤ ሜንꬄꬄዶኔ ሂንቴንቶ ማርካቴዶ። ሄዌኔካ ሂንቴና ፄሴዳ ፆሳ ናሼቺያ ዴዑዋ ሂንቴንቱ ዴዓናዳናኔ ኣ ካዉቴꬃኔ ኣ ቦንቹዋ ጌላናዳና።</verse>
				<verse number="13">ሂንቴ ኑፔ ፆሳ ቃላ ቱማ ጊዴዳዋዳን ኣኬዳ ዎዴ፥ ፆሳ ኪታዳን ኣኬዳዋፔ ኣቲን፥ ኣሳ ኪታዳን ኣኪቤና ዲራው፥ ፆሳ ቃላይ ኣማኒያ ሂንቴናን ኦꬄ፤ ሄ ጋሱዋን ኑኒ ፆሳ ኡባ ዎዴ ጋላቴቶ።</verse>
				<verse number="14">ኣዪሲ ጎፔ፥ ኑናዳን ፆሳ ካሊያዋንቶ፥ ኪሪስቶሲ ዬሱሳን ኢቱዋ ጊዴዳ ዪሁዳ ጊያ ጋዲያን ዴዒያ ኣማኒያዋንታ፥ ሂንቴንቱ ሌሚሴቲታ፤ ሄዋንቱ ፆሳ ኣማኒያዋንታ። ኣዪሁዳቱ ኡንቱንታ ዋዪሴዳዋዳን፥ ሂንቴንቱ ቢታ ኣሳይካ ሂንቴና ዋዪሴዳ።</verse>
				<verse number="15">ሄ ኣዪሁዳቱ ጎዳ ዬሱሳኔ ናባቱዋ ዎꬌዲኖ፤ ቃሲ ኑና ዬዴርሴዲኖ። ኡንቱንቱ ፆሳ ናሼቺኪኖ፤ ኣሳ ኡባካ ኢፂኖ።</verse>
				<verse number="16">ኣዪሁዳ ጊዴና ኣሳይ ኣታና ማላ፥ ኑኒ ኡንቱንቶ ቃላ ኦዲያዋ ዲጊኖ። ቃሲ ኡንቱንቱ ናጋራይካ ኡባ ዎዴ ዳሪ ዳሪ ቤ። ሺን ዉርሴꬃን ፆሳ ሃንቁ ኡንቱንቱ ቦላ ዎꬌዳ።</verse>
				<verse number="17">ሺን ኑናዳን ፆሳ ካሊያዋንቶ፥ ኑኒ ኑ ቆፋን ጊዴናዳን፥ ኣሳቴꬃ ፃላላን ሂንቴፔ ጉꬃ ዎዴው ሻኬቴዳ ዎዴ፥ ሂንቴና ዳሮ ላሞቲዴ፥ ኣይፊያን ቤዓናው ሎይꬂ ኮዬዶ።</verse>
				<verse number="18">ኣዪሲ ጎፔ፥ ኑኒ ሂንቴኮ ሲሚዴ ባናው ኮዬዶ። ኡባ ታኒ ጳዉሎሲ ዛራ ዛራዴ ሂንቴኮ ባናው ማላ ቤዓዲ፤ ሺን ሴፃናይ ኑና ዲጌዳ።</verse>
				<verse number="19">ኣዪሲ ጎፔ፥ ኑ ጎዳ ዬሱሲ ኪሪስቶሲ ዪያ ዎዴ፥ ኑኒ ቤዓና ጊዴ ናሼቻን ናጊያዌ፥ ዎይ ኑ ናሼቻይ፥ ዎይ ኑኒ ጬቄቲያ ኣኪሊሊ ኦኔ? ሂንቴና ጊዲኪቴዬ?</verse>
				<verse number="20">ኣዪሲ ጎፔ፥ ሂንቴንቱ ኑ ቦንቹዋኔ ኑ ናሼቻ።</verse>
			</chapter>
			<chapter number="3">
				<verse number="1">ሄዋ ዲራው፥ ኑሲ ጌንጫናው ዳንዳዬቴናን ኢፄዳ ዎዴ፥ ኣቴና ጊያ ካታማን ኑሬካ ኣታናው ቆፋ ቃቼዶ።</verse>
				<verse number="2">ሂንቴና ዞራናዳኒኔ ሂንቴንቱ ኣማኑዋን ሂንቴና ሚኒሳናዳን፥ ፆሳው ኦꬂያ ኑ ኢሻ፥ ኑናና ኢቲፔ ኪሪስቶሳ ሚሺራቹዋ ቃላ ኦዲያ ፂሞቶሳ ሂንቴኮ ኪቴዶ።</verse>
				<verse number="3">ሃ ዋዪያ ጋሱዋን ሂንቴፔ ኦኒኔ ጉዬ ሲሜና ማላ፥ ኣ ኪቴዶ። ኑኒ ሄዎ ዶሬቴዳዋ ሂንቴንቱ ሂንቴንቱ ሁጴው ኤሪታ።</verse>
				<verse number="4">ኣዪሲ ጎፔ፥ ኑኒ ሂንቴናና ዴዒዴ፥ ኑኒ ዋዬታናዋ ካሴቲዴ ሂንቴንቶ ኦዴዶ፤ ቃሲ ሂንቴንቱ ኤሪያዋዳንካ ካሴ ሄዋዳን ሃኔዳ።</verse>
				<verse number="5">ሄዋ ዲራው፥ ቃሲ ጌንጫናው ታው ዳንዳዬቴናን ኢፄዳ ዎዴ፥ «ኦኒ ኤሪ ፃላሂያ ካፑ ሂንቴና ፓጬናን ኣጌና። ኑ ዳቡራዪካ ሜላ ጊዴናን ኣጌና» ያጋዴ ሂንቴንቱ ኣማኑዋ ኤራናው ፂሞቶሳ ሂንቴኮ ኪታዲ።</verse>
				<verse number="6">ሺን ሃዒ ፂሞቶሲ ሂንቴንቱ ማታፔ ኑኮ ዪዴ፥ ሂንቴንቱ ኣማኑዋባኔ ሂንቴንቱ ሲቁዋባ ሂንቴንቶ ሚሺራቹ ጊዴ ኑሲ ኦዴዳ። ቃሲ ኑኒ ሂንቴና ቤዓናው ላሞቲያዋዳን ሂንቴካ ኑና ቤዓናው ላሞቲዴ፥ ኡባ ዎዴ ኑሲ ሎዖባ ቆፒያዋ ኢ ኦዴዳ።</verse>
				<verse number="7">ሄዋ ዲራው፥ ኑናዳን ፆሳ ካሊያዋንቶ፥ ኑ ዋዪያኒኔ ኑ ቱጋን ኡባን ሂንቴንቱ ኣማኑዋ ባጋና ሂንቴዋን ኑ ሚኔቴዶ።</verse>
				<verse number="8">ጎዳን ሚኒዴ ሂንቴንቱ ዴዖፔ፥ ኑኒካ ሃዒ ዴዔቶ።</verse>
				<verse number="9">ኣዪሲ ጎፔ፥ ኑኒ ሂንቴባው ፆሳ ጋላቴቶ። ኑኒ ኑ ፆሳ ሲንꬃን ሂንቴንቱ ዲራው ዴዒያ ናሼቻ ኡባው ኣ ዳሮ ጋላቴቶ።</verse>
				<verse number="10">ኑኒ ሂንቴና ቤዓናዉኔ ሂንቴንቱ ኣማኖ ፓጬዳዋ ኩንꬃናው፥ ቃማኔ ጋላሲ ኑ ኩሜንꬃ ዎዛናፔ ፆሳ ዎሴቶ።</verse>
				<verse number="11">ኑ ኣዉ፥ ኑ ፆሳይ ባሬ ሁጴው፥ ቃሲ ኑ ጎዳይ ዬሱሲ ኪሪስቶሲ ኑኒ ሂንቴኮ ቢያ ኦጊያ ኑሲ ጊጊሶ።</verse>
				<verse number="12">ኑኒ ሂንቴና ሎይꬂ ሲቂያዋዳን፥ ጎዳይ ሂንቴንቱ ኢቱ ኢቱዋ ሲቂያ ሲቁዋኔ ቃሲ ኣሳ ኡባ ሲቂያ ሲቁዋ ሂንቴንቶ ዳሪሶኔ ጉጆ።</verse>
				<verse number="13">ኑ ጎዳይ ዬሱሲ ባሬ ጌሻቱዋ ኡባና ዪያ ዎዴ፥ ኑ ፆሳ፥ ኑ ኣዉዋ ሲንꬃን ሂንቴ ዎዛናይ ጌሻኔ ፖኩ ባይናዋ ኡዲዴ፥ ሂንቴና ኢ ሜንꬄꬆ።</verse>
			</chapter>
			<chapter number="4">
				<verse number="1">ሲሚ ዉርሴꬃን፥ ኑናዳን ፆሳ ካሊያዋንቶ፥ ፆሳ ናሼቻናው ሂንቴንቱ ዋኒ ዴዓናው ቤሲንቶ፥ ኑፔ ታማሬዲታ። ሄዌ ሂንቴንቱ ካሴዴፔ ዴዒያ ማራ፤ ሺን ሃዒ ሂንቴንቱ ካሴዋፔ ሎይꬂዴ ኦꬃናዳን፥ ጎዳ ዬሱሳ ሱንꬃን ሂንቴና ዎሴቶኔ ዞሬቶ።</verse>
				<verse number="2">ኣዪሲ ጎፔ፥ ኑኒ ጎዳ ዬሱሳ ማታ ባጋና ሂንቴንቶ ኢሜዳ ኣዛዙ ሃቃዌንቶ፥ ሂንቴንቱ ኤሪታ።</verse>
				<verse number="3">ኣዪሲ ጎፔ፥ ፆሳይ ሂንቴፔ ኮዪያዌ ኣዬ ጎፔ፥ ሂንቴንቱ ጌሻ ጊዳናዋኔ ዎሹሚያዋ ኡባና ኣጋናዋ ኮዬ።</verse>
				<verse number="4">ሂንቴንቱ ሁጲያን ሁጲያን ጌሻቴꬃኒኔ ቦንቹዋን ሂንቴንቱ ማቺያና ዎቲ ዴዓኔንቶ ኤራናው ቤሴፔ ኣቲን፥</verse>
				<verse number="5">ፆሳ ኤሬና ኣማኔና ኣሳቱዋዳን፥ ሎይꬂ ኣሞቲያዋን ኣካናው ቤሴና።</verse>
				<verse number="6">ኑኒ ቃሲ ካሴ ሂንቴንቶ ኦዴዳዋዳኒኔ ሂንቴና ሚኒሲ ዞሬዳዋዳን፥ ጎዳይ ሃዋ ማላባን ኡባን ሃሉዋ ኬሲያዋ ጊዲያ ዲራው፥ ኦኒኔ ሃ ዬዉዋን ባሬ ኢሻ ናቃናዉኔ ጪማናው ቤሴና።</verse>
				<verse number="7">ኣዪሲ ጎፔ፥ ፆሳይ ኑና ጌሻቴꬃን ዴዓናው ፄሴዳዋፔ ኣቲን፥ ቱናቴꬃን ዴዓናው ፄሲቤና።</verse>
				<verse number="8">ሄዋ ዲራው፥ ሃ ቲሚርቲያ ኢፂያ ኦኒኔ ሂንቴንቶ ባሬ ጌሻ ኣያና ኢሚያ ፆሳ ኢፄፔ ኣቲን፥ ኣሳ ኢፄና።</verse>
				<verse number="9">ሂንቴ ሂንቴንቱ ሁጲያን ኢቱ ኢቱዋ ሲቃናዳን፥ ፆሳይ ሂንቴና ታማሪሴዳ ዲራው፥ ሂንቴንቱ ሂንቴንቱ ኢሻቱዋ ዎቲ ሲቃናው ቤሲንቶ፥ ኑኒ ፃፋናው ኮሼና።</verse>
				<verse number="10">ቃሲ ማቂዶኒያ ቢታ ኡባን ዴዒያ ኢሻቱዋ ኡባቱዋ ቱሙ ሂንቴንቱ ሲቂታ። ሺን ኑናዳን ፆሳ ካሊያዋንቶ፥ ሂንቴንቱ ሄዋፔ ጉጂ ጉጂዴ ኡንቱንታ ሲቃና ማላ፥ ሂንቴና ዎሴቶ።</verse>
				<verse number="11">ኑኒ ካሴ ሂንቴንቶ ኦዴዳዋዳን፥ ዎፑ ጌዳ ዴዑዋ ዴዒቴ። ቃሲ ሂንቴና ኮሺያዋ ዴማናው፥ ሂንቴ ኩሺያን ኦꬂቴ።</verse>
				<verse number="12">ሄዋ ጊዶፔ፥ ኣማኔናዋንቱ ማታን ሂንቴንቱ ቦንቼታናኔ ቃሲ ሂንቴና ኮሺያባው ኦናኔ ኣዉዳሺኪታ።</verse>
				<verse number="13">ሺን ኑናዳን ፆሳ ካሊያዋንቶ፥ ሂንቴንቱ ሂዶታይ ባይና ኣሳቱዋዳን ካዮቴና ማላ፥ ሃይቄዳ ኣሳቱዋባ ሂንቴንቱ ኤራና ማላ ኮዬቶ።</verse>
				<verse number="14">ኑኒ ዬሱሲ ሃዪቄዳዋኔ ቃሲ ሃዪቁዋፔ ኢ ዴንዴዳዋ ኣማኔቶ፤ ሄዋዳንካ፥ ፆሳይ ዬሱሳ ኣማኒዴ ሃዪቄዳዋንታ ዬሱሳና ኣሃናዋ ኣማኔቶ።</verse>
				<verse number="15">ኣዪሲ ጎፔ፥ ኑኒ ሂንቴንቶ ኦዲያ ጎዳ ቃላይ ሃዋ፤ ኑኒ፥ ጎዳ ላዔንꬁዋ ዩሳ ጋላሳይ ጋካናው ሃዋን ፓፃ ዴዒያዋንቱ፥ ሃይቄዳዋንቱፔ ካሴቶኮ።</verse>
				<verse number="16">ኣዪሲ ጎፔ፥ ጎዳይ ባሬ ሁጲያን ኣዛዙዋና፥ ኪታንቻቱዋ ካፑዋ ኮሻና፥ ፆሳ ማላካታ ጊሬꬃና ሳሉዋፔ ዎꬋና። ኪሪስቶሳ ኣማኒዴ ሃዪቄዳዋንቱ ካሴቲዴ ሃዪቁዋፔ ዴንዳና።</verse>
				<verse number="17">ሄዋፔ ጉዪያን፥ ኑኒ ሄ ዎዴ ፓፃ ዴዒያዋንቱ፥ ጎዳና ጫርኩዋ ጊዶን ጋኬታናው ኡንቱንቱና ኢቲፔ ሻሪያን ዴንዳና። ሄዋ ዲራው ኑኒ ጎዳና ኢቲፔ ኡባ ዎዴ ዴዓና።</verse>
				<verse number="18">ሄዋሲ፥ ሃ ቃላን ኢቱ ኢቱዋ ሜንꬄꬂቴ።</verse>
			</chapter>
			<chapter number="5">
				<verse number="1">ሺን ኑናዳን ፆሳ ካሊያዋንቶ፥ ሃ ዬዋቱ ኣዉዴ ሃናኔንቶ፥ ዎዲያኔ ኣጌና ሂንቴንቶ ፃፋናው ኮሼና።</verse>
				<verse number="2">ኣዪሲ ጎፔ፥ ጎዳ ጋላሳይ ካዪሱ ቃማ ዪያዋዳን ያናዋ ሂንቴንቱ ሎይꬂ ኤሪታ።</verse>
				<verse number="3">ኣሳይ፥ «ኡባባይ ሳራ፤ ኣያይካ ሃኔና» ጊሺን፥ ማጫ ኣሳ ዬሉ ኦይቂያዋዳን፥ ባሻይ ኡንቱንቱ ቆፔናን ኡንቱንቱ ቦላ ያና። ኡንቱንቱ ሙሌካ ኬሲ ኣኪኪኖ።</verse>
				<verse number="4">ሺን ኑናዳን ፆሳ ካሊያዋንቶ፥ ሄ ጋላሳይ ሂንቴንቶ ካዪሱ ዪያዋዳን ያናው ሂንቴንቱ ꬉማኒ ዴዒኪታ።</verse>
				<verse number="5">ሂንቴ ኡባይ ፖዑዋ ኣሳኔ ጋላሳ ኣሳ፤ ኑኒ ቃማ ኣሳ ዎይ ꬉማ ኣሳ ጊዶኮ።</verse>
				<verse number="6">ሄዋ ዲራው፥ ኑኒ ሃራቱ ጌሚዒሺያዋዳን ጌሚዒሻናው ቤሴና። ኑኒ ቤጎታናዉኔ ዎጋን ዴዓናው ቤሴ።</verse>
				<verse number="7">ኣዪሲ ጎፔ፥ ጌሚዒሺያዋንቱ ቃማ ጌሚዒሺኖ፤ ማꬆቲያዋንቱካ ቃማ ማꬆቲኖ።</verse>
				<verse number="8">ሺን ኑኒ ጋላሳ ኣሳ ጊዲያዋንቱ ዎጋን ዴዓናው ቤሴ። ኑኒ ኣማኑዋኔ ሲቁዋ ቲራን ዎꬂያ ኦላ ሚሻዳን ኦይቂዴ፥ ኑኒ ሂዶታን ናጊያ ኣቶቴꬃ፥ ቢራታ ቆቢያዳን፥ ሁጲያን ዎꬃናው ቤሴ።</verse>
				<verse number="9">ኣዪሲ ጎፔ፥ ፆሳይ ኑና ኑ ጎዳ ዬሱሲ ኪሪስቶሳ ባጋና ኣቶቴꬃ ዴማናው ዶሬዳዋፔ ኣቲን፥ ኣ ሃንቁዋ ኣካናው ዶሪቤና።</verse>
				<verse number="10">ኑኒ ፓፃ ጊዲና ዎይ ሃዪቄዳዋንታ ጊዲና፥ ኪሪስቶሳና ኢቲፔ ዴዓና ማላ፥ ኪሪስቶሲ ኑ ዲራው ሃዪቄዳ።</verse>
				<verse number="11">ሄዋ ዲራው፥ ሂንቴንቱ ቃሲ ሃዒ ኦꬂያዋዳን፥ ሃራቱዋ ሜንꬄꬂቴኔ ኢቱ ኢቱዋ ዲቺቴ።</verse>
				<verse number="12">ኑናዳን ፆሳ ካሊያዋንቶ፥ ሂንቴንቱ ጊዶን ኦꬂያዋንታ፥ ሂንቴና ኣማኑዋ ኦጊያን ካሌꬂያዋንታኔ ዞሪያዋንታ፥ ሂንቴንቱ ቦንቻና ማላ፥ ሂንቴና ዎሴቶ።</verse>
				<verse number="13">ኡንቱንቱ ኦꬂያ ኦሱዋ ዲራው፥ ኡንቱንታ ሎይꬂ ቦንቺቴኔ ሲቂቴ። ኢቱ ኢቱዋና ሳሮቴꬃን ዴዒቴ።</verse>
				<verse number="14">ኑናዳን ፆሳ ካሊያዋንቶ፥ ኑኒ ሂንቴና ዞሬቶ፤ ማራይ ባዪና ዴዑዋ ዴዒያዋንታ ሴሪቴ። ያዪያዋንታ ሜንꬄꬂቴ። ዎልቂ ባይናዋንታ ማዲቴ። ኣሳ ኡባ ዳንዳዪቴ።</verse>
				<verse number="15">ኦኒኔ ኢታ ዲራው ኢታ ዛሬና ማላ ናጌቲቴ፤ ሺን ኡባ ዎዴ፥ ኢቱ ኢቶኔ ቃሲ ኣሳ ኡባው ሎዖባ ኦꬃናው ሚኒቴ።</verse>
				<verse number="16">ኡባ ዎዴ ናሼቲቴ።</verse>
				<verse number="17">ኡባ ዎዴ ቃንፄናን ፆሳ ዎሲቴ።</verse>
				<verse number="18">ኡባባኒ ጋላቲቴ። ኣዪሲ ጎፔ፥ ኪሪስቶሳ ዬሱሳ ባጋና ፆሳይ ሂንቴፔ ኮዪያዌ ሄዋ።</verse>
				<verse number="19">ጌሻ ኣያና ታማ ቶዪሶፒቴ።</verse>
				<verse number="20">ቲምቢቲያ ቃላ ካꬎፒቴ።</verse>
				<verse number="21">ኡባባካ ፓጪቴ። ሎዖባ ኦይቂቴ።</verse>
				<verse number="22">ኢታ ኦሱዋ ኡባፔ ሃኪቴ።</verse>
				<verse number="23">ሳሮቴꬃ ፆሳይ ባሬ ሁጴው ሂንቴና ኡባባኒ ፖሎ ጌሾ፤ ቃሲ ኑ ጎዳይ ዬሱሲ ኪሪስቶሲ ዪያ ዎዴ፥ ፆሳይ ሂንቴንቱ ኣያና፥ ሼምፑዋኔ ኣሳቴꬃ ኢቲፔ ቦሬቴናዋኔ ፖሎ ኡዲዴ ናጎ።</verse>
				<verse number="24">ሂንቴና ፄሲያዌ ኣማኔቴዳዋ፤ ቃሲ ሄዋ ኢ ፖላና።</verse>
				<verse number="25">ኑናዳን ፆሳ ካሊያዋንቶ፥ ኑሲ ፆሳ ዎሲቴ።</verse>
				<verse number="26">ኢሻቱዋ ኡባ ጌሻ ዬሩዋ ዬሪዴ ሳሮቲቴ።</verse>
				<verse number="27">ሂንቴ ሃ ዳቢዳቢያ ጌሻ ኢሻቱዋ ኡባው ናባባናዳን፥ ጎዳ ሱንꬃን ሂንቴና ዎሳይ።</verse>
				<verse number="28">ኑ ጎዳ ዬሱሲ ኪሪስቶሳ ኣꬎ ኬካቴꬃይ ሂንቴናና ኢቲፔ ጊዶ።</verse>
			</chapter>
		</book>
		<book number="53">
			<chapter number="1">
				<verse number="1">ኑኒ ጳዉሎሲ፥ ሲላሴኔ ፂሞቶሲ፥ ቴሴሎንቄን ዴዒያ ኣማኒያ ኣሳቶ ሃ ዳቢዳቢያ ፃፌቶ። ሄዋንቱ ፆሳ ኑ ኣቡዋንታኔ ጎዳ ዬሱሲ ኪሪስቶሳዋንታ።</verse>
				<verse number="2">ፆሳ ኑ ኣዉዋፔኔ ጎዳ ዬሱሲ ኪሪስቶሳፔ፥ ኣꬎ ኬካቴꬃይኔ ሳሮቴꬃይ ሂንቴንቶ ጊዶ።</verse>
				<verse number="3">ኑናዳን ፆሳ ካሊያዋንቶ፥ ሂንቴንቱ ኣማኑ ሎይꬂ ዲጪያ ዲራዉኔ፥ ሂንቴንቱ ኢቱ ኢቱዋ ሲቂያ ሲቁ ዳሪያ ዲራው፥ ኑኒ ሂንቴንቶ ቤሲያዋዳን፥ ፆሳ ኡባ ዎዴ ጋላታናው ቤሴ።</verse>
				<verse number="4">ሄዋ ዲራው፥ ሂንቴንታ ዬዴሳይኔ ዋዪያ ኡባይ ጋኪናካ ሂንቴንቱ ጌንጪያዋኔ ኣማኒያዋ ኑኒ ኑ ሁጴው ፆሳ ኣማኒያዋንቶ ኦዲዴ፥ ሂንቴዋን ጬቄቴቶ።</verse>
				<verse number="5">ሂንቴንቱ ዋዬቲያ ፆሳ ካዉቴꬃው ቤሲያዋንታ ጊዲዴ ፓይዴታና ማላ፥ ፆሳይ ፒርዲያ ፂሎ ፒርዳ ቤሲያ ማላ።</verse>
				<verse number="6">ፆሳይ ቱሙ ፒርዳ ፒርዳና። ጎዳይ ዬሱሲ ባሬ ዎልቃማ ኪታንቻቱዋና ታማ ላጩዋ ጊዶን ሳሉዋፔ ዪያ ዎዴ፥ ፆሳይ ሂንቴንታ ዋዪሲያዋንቱ ቦላ ዋዪያ ኣሃና። ቃሲ ዋዬቲያ ሂንቴናኔ ኑና ሼምፒሳና።</verse>
				<verse number="7">***</verse>
				<verse number="8">ቃሲ ፆሳይ ባሬና ኤሬናዋንታኔ ኑ ጎዳ ዬሱሲ ኪሪስቶሳ ዎንጋላ ሚሺራቾ ኣዛዜቴናዋንታ ሙራና።</verse>
				<verse number="9">ሄ ጋላሲ ኢ ባሬ ጌሻቱዋን ቦንቼታናዉኔ ቃሲ ባሬና ኣማኒያ ኡባቱዋን ሳቤታናው ዪያ ዎዴ፥ ኡንቱንቱ ጎዳ ሲንꬃፔኔ ኣ ዎልቃ ቦንቹዋፔ ሻኬቲዴ፥ ሜꬊና ባሻን ሙሬታና። ጋሱኔካ፥ ኑኒ ሂንቴንቶ ኦዴዳ ኪታይ ኣማኔቴዳ።</verse>
				<verse number="10">***</verse>
				<verse number="11">ኑኒ ሂንቴንቶ ኡባ ዎዴ ፆሳ ዎሲያዌ ሄዋሳ። ኑ ፆሳይ ፄሴዳ ዴዖ ሂንቴንታ ቤሲያዋንታ ጊዴ ፓይዳናዳን፥ ኑኒ ኣ ዎሴቶ፤ ሂንቴንቱ ሎዖባ ኡባ ኣሞቲያዋኔ ሂንቴንቱ ኣማኑዋ ኦሱዋ ኢ ባሬ ዎልቃን ፖሎ።</verse>
				<verse number="12">ሄዋን ኑ ፆሳ ኣꬎ ኬካቴꬃኒኔ ቃሲ ኑ ጎዳ ዬሱሲ ኪሪስቶሳ ኣꬎ ኬካቴꬃን፥ ጎዳ ዬሱሳ ሱንꬃ ሂንቴንቱ ቦንቻና፤ ሂንቴናካ ኢ ቦንቻና።</verse>
			</chapter>
			<chapter number="2">
				<verse number="1">ሃዒ ኑናዳን ፆሳ ካሊያዋንቶ፥ ኑ ጎዳ ዬሱሲ ኪሪስቶሳ ዩሳባዉኔ ኑኒ ኣናና ዴዓናው ኣኮ ሺቃናባው፥</verse>
				<verse number="2">ቲምቢቲያ ኣሳይ ሂንቴንቶ ኦዲያዋን ዎይ ሃራ ኣሳፔ ሲሴዳ ቃላን፥ ዎይ ኦኒኔ ኑፔ ዬዳ ኪታዳን ሃሳዪያዋን፥ «ጎዳ ጋላሳይ ጋኬዳ» ጊዴ ሂንቴንቱ ኤሌካ ዳጋሜናዳኒኔ ዎዛና ባዬናዳን፥ ኑኒ ሂንቴንታ ዎሴቶ።</verse>
				<verse number="3">ሂንቴንታ ኦኒኔ ኣይ ኦጊያኒኔ ባሌꬆፖ። ኣዪሲ ጎፔ፥ ካሴቲዴ ማካሊያዌኔ ቃሲ ናጋራንቻይ፥ ባሻ ናዓይ ቆንጬናን ዴዒሺን፥ ሄ ጋላሳይ ጋኬና።</verse>
				<verse number="4">ኣሳይ ጎዪኒያ ኡባባኔ ኣሳይ ፆሳ ጊያ ኡባባ ኢ ኢፃና። ኢ ባሬና ኡንቱንቱ ኡባፔ ꬎቁ ኦꬃና። ቃሲ ሃራይ ኣቶ ፆሳ ጌሻ ጎሊያ ጌሊ ኡቲዴካ፥ «ታኒ ፆሳ» ጋና።</verse>
				<verse number="5">ሂንቴንቱ ሃሳዪኪቴ? ታኒ ሄዋ ሂንቴንቶ ሂንቴናና ዴዓዴ ኦዳዲ።</verse>
				<verse number="6">ኢ ባሬ ዎዲያን ያናፔ ኣቲን፥ ሃዒ ያናዋ ኣያይ ኣ ቴቂንቶ፥ ሂንቴንቱ ኤሪታ።</verse>
				<verse number="7">ኣዪሲ ጎፔ፥ ፁራ ጊዴዳ ማካላይ ሃዒ ኦꬄ፤ ሺን ሄ ቴዒያዌ ኦጊያፔ ኪቻና ጋካናው፥ ኢ ቆንጬና።</verse>
				<verse number="8">ሄዋፔ ጉዪያን፥ ሄ ማካላንቻይ ቆንጪና፥ ጎዳይ ዬሱሲ ባሬ ዶና ፔኑዋን ኣ ዎꬋና። ቃሲ ዬሱሲ ባሬ ላዔንꬆ ቦንቾ ዩሳን ኣ ሙሌካ ꬋዪሳና።</verse>
				<verse number="9">ሄ ማካላንቻይ ሴፃና ኦሱዋን ዪዴ፥ ዳሮ ዎልቃን ዎርዶ ማላታኔ ማላሊሲያዋ ኦꬃና።</verse>
				<verse number="10">ሄዋዳንካ፥ ቃሲ ꬋዪያ ኣሳቱዋ ዱማ ዱማ ኢታ ጪሙዋን ባሌꬃና። ꬋዪያዋንቱ ኣታናው ቱማቴꬃ ሲቂዴ ኣኪቤና ዲራው ꬋያና።</verse>
				<verse number="11">ሄዋ ዲራው፥ ቱማቴꬃ ኣማኒቤና ኡባ ኣሳቱ፥ ናጋራ ኦꬂያዋን ናሼቲያዋንቱ ኡባይ ፒርዴታናዳኒኔ ዎርዶ ጊዲያባ ኣማናናዳን፥ ፆሳይ ዎልቃማ ባላ ኡንቱንቱ ጊዶ ዬዳና።</verse>
				<verse number="12">***</verse>
				<verse number="13">ሺን ጎዳይ ሲቂያ ኑናዳን ፆሳ ካሊያዋንቶ፥ ኑኒ ፆሳ ሂንቴንቱ ዲራው፥ ኡባ ዎዴ ጋላታናው ቤሴ። ኣዪሲ ጎፔ፥ ጌሻ ኣያና ዎልቃኒኔ ቱማቴꬃ ሂንቴንቱ ኣማኒያዋን ሂንቴንታ ኣሻናው፥ ፆሳይ ሂንቴና ባይራዳን ዶሬዳ።</verse>
				<verse number="14">ፆሳይ ሂንቴንታ ኑኒ ሂንቴንቶ ኦዴዳ ኑ ሚሺራቹዋ ቃላ ባጋና ፄሴዳዌ፥ ሂንቴንቱ ኑ ጎዳ ዬሱሲ ኪሪስቶሳና ኢቲፔ ቦንቼታናሳ።</verse>
				<verse number="15">ሲሚ ኑናዳን ፆሳ ካሊያዋንቶ፥ ሚኒዴ ኤቂቴ፤ ኑኒ ሂንቴና ኑ ዶናን ጊዲና፥ ዎይ ኑ ዳቢዳቢያን ጊዲና፥ ታማሪሴዳ ዎጋ ኦይቂቴ።</verse>
				<verse number="16">ኑ ጎዳ ዬሱሲ ኪሪስቶሲ ባሬ ሁጲያን ቃሲ ፆሳይ፥ ኑ ኣዉ ኑና ሲቂዴ፥ ባሬ ኣꬎ ኬካቴꬃን ኑሲ ሜꬊና ዳንዳያኔ ሎዖ ሂዶታ ኢሜዳዌ፥ ቃሲ ሂንቴንቱ ሎዖባ ኡባ ኦꬃናዳኒኔ ሃሳያናዳን፥ ሂንቴንቱ ዎዛና ሚኒሶኔ ሜንꬄꬆ።</verse>
				<verse number="17">***</verse>
			</chapter>
			<chapter number="3">
				<verse number="1">ዉርሴꬃን ኑናዳን ፆሳ ካሊያዋንቶ፥ ጎዳ ቃላይ ሂንቴንቱ ጊዶን፥ ኤሌካ ኣካናዳኒኔ ቦንቼታናዳን፥ ኑሲ ፆሳ ዎሲቴ።</verse>
				<verse number="2">ቃሲ ኣሳይ ኡባይ ኣማኔና ዲራው፥ ፆሳይ ኑና ናጋራንቻ ኣሳቱዋፔኔ ኢታ ኣሳቱዋፔ ኣሻና ማላ፥ ኑሲ ዎሲቴ።</verse>
				<verse number="3">ሺን ጎዳይ ኣማንꬂያዋ፤ ኢ ሂንቴና ሜንꬄꬃናኔ ቃሲ ኢታፔካ ናጋና።</verse>
				<verse number="4">ኑኒ ሂንቴና ኣዛዚያዋ ሂንቴንቱ ሃዒ ኦꬂያዋኔ ቃሲ ሲንꬃፔካ ኦꬃናዋ ጎዳይ ኑና ሂንቴዋን ኣማንꬄ።</verse>
				<verse number="5">ጎዳይ ሂንቴንቱ ዎዛና ፆሳ ሲቁዋኮኔ ኪሪስቶሲ ኢሚያ ዳንዳያኮ ካሌꬆ።</verse>
				<verse number="6">ኑናዳን ፆሳ ካሊያዋንቶ፥ ሂንቴንቱ ኑፔ ኣኬዳ ዎጋ ካሌናን ኣዛላ ዴዑዋ ዴዒያ ኢሻ ኡባፔ ሂንቴንቱ ሻኬታናዳን፥ ኑ ጎዳ ዬሱሲ ኪሪስቶሳ ሱንꬃን ሂንቴና ኣዛዜቶ።</verse>
				<verse number="7">ኣዪሲ ጎፔ፥ ኑኒ ሂንቴናና ዴዒያ ዎዴ ኣዛሊቤና ዲራው፥ ሂንቴንቱ ኑዋዳን ሃኒዴ ዴዓናው ቤሲያዋ ሂንቴንቱ ሂንቴንቱ ሁጲያን ኤሪታ።</verse>
				<verse number="8">ኑኒ ሂንቴፔ ኦሲኔ ቶኩዋ ጊዴና ማላ፥ ቃማኔ ጋላሲ ዳቡሪዴኔ ጃሚዴ ኦꬂዴ ዴዔዳዋፔ ኣቲን፥ ኦፔኔ ቁማ ጮ ሚቦኮ።</verse>
				<verse number="9">ኑኒ ሄዋ ኦꬄዳዌ ሂንቴንቱ ኑዋዳን ሃኒዴ ዴዓናዳን፥ ኑኒ ሂንቴንቶ ሌሚሱዋ ጊዳናዳፔ ኣቲን፥ ሄዋ ሂንቴና ኦቻናው ኑሲ ማታይ ꬋዪና ጊዴና።</verse>
				<verse number="10">ኣዪሲ ጎፔ፥ ኑኒ ሃራይ ኣቶ ሂንቴናና ዴዒዴካ፥ «ኦꬃናው ኮዬና ኡራይ ኦኒኔ ሞፖ» ያጊዴ ሂንቴና ኣዛዜዶ።</verse>
				<verse number="11">ኣዪሲ ጎፔ፥ ኣሳ ዬዉዋን ጌሊያዋፔ ኣቲን፥ ኣዪኔ ኦꬄናዋንቱ፥ ኣዛላ ዴዑዋ ዴዒያ ኣማሬዳ ኣሳቱ ሂንቴንቱ ጊዶን ዴዒያዋ ኑኒ ሲሴዶ።</verse>
				<verse number="12">ኑኒ ሄዋንቱ ማላ ኣሳቱ ማራ ዴዑዋ ዴዓናዳኒኔ ኦꬂዴ ቁማ ማናዳን፥ ጎዳ ዬሱሲ ኪሪስቶሳ ሱንꬃን ኣዛዜቶኔ ዞሬቶ።</verse>
				<verse number="13">ሺን ሂንቴንቱ ኑናዳን ፆሳ ካሊያዋንቶ፥ ሎዖ ኦሱዋ ኦꬃናው ኣዛሎፒቴ።</verse>
				<verse number="14">ቃሲ ኑኒ ሃ ዳቢዳቢያን ኪቴዳ ኪታው ኣዛዜቴና ኡራይ ኦኒኔ ዴዖፔ፥ ሄ ኡራ ኣኬኪቴ። ኢ ዬላታና ማላ፥ ኣፔ ሻኬቲቴ።</verse>
				<verse number="15">ሺን ኢሻዳን ኣ ሴሪቴፔ ኣቲን፥ ሞርኪያዳን ፄሎፒቴ።</verse>
				<verse number="16">ሳሮቴꬃ ጎዳይ ባሬ ሁጲያን ሂንቴንቶ ኡባ ዎዴኔ ኡባ ባጋና ሳሮቴꬃ ኢሞ። ጎዳይ ሂንቴናና ኡባና ጊዶ።</verse>
				<verse number="17">ታኒ ጳዉሎሲ፥ ሃ ሳሮታ ታ ኩሺያን ፃፋዲ፤ ታ ዳቢዳቢያ ኡባው ሃዌ ታ ፊርማ። ሃዌ ታኒ ፃፊያ ኦጊያ።</verse>
				<verse number="18">ኑ ጎዳ ዬሱሲ ኪሪስቶሳ ኣꬎ ኬካቴꬃይ ሂንቴናና ኡባና ጊዶ።</verse>
			</chapter>
		</book>
		<book number="54">
			<chapter number="1">
				<verse number="1">ኑና ኣሺያ ፆሳይኔ ኑኒ ቤዓና ጊዴ ናሼቻን ናጊያ ዬሱሲ ኪሪስቶሲ ኣዛዜዳ ኣዛዙዋዳን፥ ዬሱሲ ኪሪስቶሲ ኪቴዳዋ ጊዴዳ ታኒ ጳዉሎሲ፥</verse>
				<verse number="2">ኣማኑዋ ባጋና ታ ቱሙ ናዓው፥ ፂሞቶሳው ሃ ዳቢዳቢያ ፃፋይ። ፆሳ ኑ ኣዉዋፔኔ ኑ ጎዳ ኪሪስቶሳ ዬሱሳፔ ኣꬎ ኬካቴꬃይ፥ ማሮቴꬃይኔ ሳሮቴꬃይ ኔው ጊዶ።</verse>
				<verse number="3">ታኒ ማቂዶኒያ ባዴ ኔው ጌዳዋዳን፥ ኔኒ ኤፌሶኔን ጋሚዓና ማላ ኮያዲ። ኢቲ ኢቲ ኣሳቱ ዎርዱዋ ቲሚርቲያ ታማሪሲኖ፤ ሄዋንቱ ታማሪሴና ማላ፥ ኣጊቴ ጋዴ ኦዳ።</verse>
				<verse number="4">ኡንቱንቱ ቶሳ ኦዲያዋኔ ባሬንቱ ዛሪያ ጋይሪያዋ ኣጋናዳን ኦዳ። ኣዪሲ ጎፔ፥ ሄዋ ማላባይ ፓሉማ ካሌꬄ፤ ቃሲ ፆሳ ቆፋ ኣማኑዋን ኤሬቲያዋ ኦꬂኪኖ።</verse>
				<verse number="5">ሃ ኣዛዞ ዋና ቆፋይ ጌሻ ዎዛናፔ፥ ሎዖ ሱሬ ዎዛናፔ፥ ኣሳይ ቤዖ ጊያባይ ባይና ኣማኑዋፔ ቤቲያ ሲቁዋ ዴንꬄꬃናሳ።</verse>
				<verse number="6">ኢቲ ኢቲ ኣሳቱ ሃዋ ኣጊዴ፥ ማዴና ሃሳያኮ ሲሜዲኖ።</verse>
				<verse number="7">ኡንቱንቱ ኣያ ሃሳዪንቶኔ ዎይ ባሬንቱን ኣማኔቲዴ ኦዲያባይ ኣዬንቶ ኤሪኪኖ፤ ሺን ፆሳ ሂጊያ ታማሪሲያዋንታ ጊዳናው ኮዪኖ።</verse>
				<verse number="8">ኣሳይ ቤሲያዋዳን ሂጊያን ጎዔቶፔ፥ ሂጊ ሎዓ ጊዲያዋ ኑኒ ኤሬቶ።</verse>
				<verse number="9">ኢቲባ ኣኬካናው ኮሼ። ሂጊ ሎዖ ኣሳው ሜꬌቲቤና። ሺን ሂጊያ ሜንꬂያዋንቶ፥ ኣዛዜቴናዋንቶ፥ ማካላንቻቶ፥ ናጋራንቻቶ፥ ጌሻቴꬃይ ባይናዋንቶ፥ ቱናቶ፥ ባሬንቱ ዳዮ ዎይ ኣባ ዎꬊያዋንቱሲ፥ ሼምፑዋ ዎꬊያዋንቱሲ፥</verse>
				<verse number="10">ዎሹማናው ካጄሊያዋንቶ፥ ኣቱማ ኣሳይ ኣቱማ ኣሳና ዎሹሚያዋንቶ፥ ኣሳ ዛሊዒያዋንቶ፥ ዎርዳንቻቶኔ ዎርዱዋን ጫቂያዋንቶ፥ ዎይ ቱሙ ቲሚርቲያና ጋኬቴና ኣይ ኦሱዋ ጊዲናካ ኦꬂያዋንቶ ኬሴዳ።</verse>
				<verse number="11">ሄ ቱሞ ቲሚርቲ ኣንጄቴዳ ፆሳይ ታኒ ኣዋጃና ማላ፥ ታው ሃዳራ ኢሜዳ ቦንቾ ዎንጋላ ጊዱዋን ዴዔ።</verse>
				<verse number="12">ታኒ ኦꬂያ ኪታን ታው ዎልቃ ኢሜዳ ኑ ጎዳ ኪሪስቶሳ ዬሱሳ ጋላታይ። ታና ባሬ ኦሳንቻ ሱንꬂዴ፥ ታና ሄ ኦሶ ቤሲያ ኣማኔቶዋ ጊዴ ፓይዴዳ ዲራዉካ ኣ ጋላታይ።</verse>
				<verse number="13">ታኒ ሃዋፔ ካሴ ኣ ቦሪያዋ፥ ኣ ዬዴርሲያዋኔ ቱጋዪያዋ ጊዶፔኔ፥ ታው ሃዋ ኢ ኦꬄዳ። ሺን ታኒ ኤሬናን ኦꬄዳ ዲራዉኔ ኣማናቤና ዲራው፥ ፆሳይ ታና ማሬዳ።</verse>
				<verse number="14">ቃሲ ኑ ጎዳይ ዛዋይ ባይና ባሬ ኣꬎ ኬካቴꬃ ታ ቦላን ጉሲዴ፥ ኪሪስቶሳ ዬሱሳ ባጋና ኑባ ጊዴዳ ኣማኑዋኔ ሲቁዋ ታው ኢሜዳ።</verse>
				<verse number="15">ኪሪስቶሳ ዬሱሲ ናጋራንቻቱዋ ኣሻናው ሃ ሳዓ ዬዳ ጊያ ሃሳያይ ኣማኔቴዳዋኔ ኣሳይ ኡባይ ቱማ ጊዴ ኣካናው ቤሲያዋ። ኡባፔ ኣꬊያ ናጋራንቻይ ታና።</verse>
				<verse number="16">ሺን ሜꬊና ዴዑዋ ኣካናው ኣኒ ኣማናናው ቤሲያ ኣሳው ታኒ ሌሚሱዋ ጊዳናዳን፥ ኡባፔ ኣꬊያ ናጋራንቻው ታው ዬሱሲ ኪሪስቶሳ ዳሮ ዳንዳያዳን፥ ፆሳይ ታና ማሬዳ።</verse>
				<verse number="17">ኣይፊያን ቤቴና ሜꬊና ፆሳው ኢቱዋሲ፥ ሜꬊና ካቴው፥ ሜꬊናፔ ሜꬊና ጋካናው ጋላታይኔ ቦንቹ ጊዶ። ኣሜንዒ!</verse>
				<verse number="18">ታ ናዓ ፂሞቶሳ፥ ካሴ ኔባ ቲምቢቲያ ኦዴዳዋዳን፥ ሄ ኦዴዳዋዳን ሎዖ ኦላ ኔኒ ኦሌታና ማላ፥ ሃ ኣዛዙዋ ኔው ሃዳራ ኢማይ።</verse>
				<verse number="19">ኣማኑኔ ሎዖ ሱሬ ዎዛናይ ኔው ዴዖ። ኢቱ ኢቱ ባሬንቱ ሱሬ ዎዛና ዬጊ ኣጊዴ፥ ላጊያዌ ባይና ማርካቢ ባዪያዋዳን፥ ባሬንቱ ኣማኑዋ ባዪዜዲኖ።</verse>
				<verse number="20">ፆሳ ቦሪያዋ ኣጋና ማላ፥ ሄዋ ታማራናው ታኒ ሴፃናው ኣꬃ ኢሜዳ ሄሜኔዮሲኔ ኢስኪንዲሪ ኡንቱንቱ ጊዶን ዴዒኖ።</verse>
			</chapter>
			<chapter number="2">
				<verse number="1">ኑኒ ፆሳ ማላቲያዋን፥ ጌሻቴꬃ ኡባን፥ ሳሮቴꬃኒኔ ኣሺኬቴꬃን ዴዓና ማላ፥ ኣሳ ኡባው፥ ካቴቶኔ ሱንꬃቴꬃይ ዴዒያ ኡባቶ፥ ፆሳ ኦቻናው፥ ዎሳናው፥ ጋናታናዉኔ ጋላታናው ቤሲያዋ ኡባባፔ ካሴታዴ ታኒ ኔና ኤሪሳይ።</verse>
				<verse number="2">***</verse>
				<verse number="3">***</verse>
				<verse number="4">ኣሳይ ኡባይ ኣታናዳኒኔ ቱማቴꬃ ኤራናዳን ኮዪያ ኑና ኣሺያ ፆሳ ሲንꬃን ሃዌ ሎዒያባኔ ናሼቺያዋ።</verse>
				<verse number="5">ኣዪሲ ጎፔ፥ ኢቲ ፆሳይ ዴዔ፤ ፆሳፔኔ ኣሳፔ ጊዱዋን ጊዲዴ ጋናቲያ ኢቱ ዴዔ። ሄዌካ ኪሪስቶሲ ዬሱሳ ጊያ ኣሳ።</verse>
				<verse number="6">ኢ ኣሳ ኡባ ዎዛናው ባሬና ኡባው ኢሜዳ። ፆሳይ ባሬ ዎዲያን ኣሳ ኡባ ዎዛናው ኮዪያዋ ቤሲያ ማርካይ ሃዋ።</verse>
				<verse number="7">ታኒ ፆሳ ቃላ ኦዲያዋ፥ ዬሱሲ ኪቴዳዋኔ ቃሲ ኣማኑዋኒኔ ቱማቴꬃን ኣዪሁዳ ጊዴና ኣሳ ታማሪሲያዋ ጊዳዴ ሱንꬄቴዳዌ ሃዋሳ። ታኒ ዎርዶቲኬ፤ ቱሙዋ ሃሳያይ።</verse>
				<verse number="8">ሄዋ ዲራው፥ ኡባሳን ዴዒያ ኣቱማ ኣሳይ ሃንቁኔ ፓሉሚ ባይናን፥ ባሬ ጌሻ ኩሺያ ፑዴ ዴንꬂዴ፥ ፆሳ ዎሳናዳን፥ ታኒ ኮያይ።</verse>
				<verse number="9">ሄዋዳን ቃሲ ማጫዋንቱካ ቤሲያ ማዩዋ ያሻቴꬃኒኔ ባሬንታ ሞዲያዋን ማዪኖ። ፆሳው ያያይ ጊያ ማጫ ኣሳ ቤሲያዋዳን፥ ሎዖባ ኦꬂያዋናፔ ኣቲን፥ ሁጲያ ሹሩባ ዳዲያዋን፥ ዎርቃን ዎይ ኢንቁዋን፥ ዎይ ዳሮ ኣልዖ ኣፊላን ባሬና ኣሌቂሶፒኖ።</verse>
				<verse number="10">***</verse>
				<verse number="11">ማጫዉና ኡባባኒ ሞዴታዴ፥ ጮዑ ጋዴ ታማሩ።</verse>
				<verse number="12">ታኒ ማጫዉና ጮዑ ጋዴ ዴዑ ጋዪፔ ኣቲን፥ ኣቱማ ኣሳ ታማሪሱኔ ዎይ ኡንቱንቱ ቦላ ኣዎቱ ጊኬ።</verse>
				<verse number="13">ኣዪሲ ጎፔ፥ ኣዳሚ ኮይሮ ሜꬌቴዳ፤ ሄዋና ጉዬፔ ሜꬌታዱ።</verse>
				<verse number="14">ሄዋና ጪሜታዴ ፆሳ ሂጊያ ሜንꬃዱፔ ኣቲን፥ ኣዳሚ ጪሜቲቤና።</verse>
				<verse number="15">ሺን ማጫዉና ኣማኑዋን፥ ሲቁዋን፥ ጌሻቴꬃኒኔ ባሬና ሞዳዴ ዴዖፔ፥ ናና ዬሊያዋን ኣታና።</verse>
			</chapter>
			<chapter number="3">
				<verse number="1">ኦኒኔ ዎሳ ጎሊያ ካሌꬂያዋ ጊዳናው ኮዮፔ፥ ሎዖባ ኣሞቴዳ ጊያ ሃሳያይ ቱማ።</verse>
				<verse number="2">ዎሳ ጎሊያ ካሌꬂያ ኡራይ ቦሪሴናዋ፥ ኢቲ ማቻቲ ፃላላይ ዴዒያዋ፥ ባሬና ሞዲያዋ፥ ባሬና ናጊያዋ፥ ባሬው ቤሲያዋ ኦꬂያዋ፥ ኢማꬃ ሞኪያዋ፥ ታማሪሳናው ዳንዳዪያዋ፥</verse>
				<verse number="3">ማꬆቴናዋ፥ ኣሺኬቴꬃፔ ኣቲን ዋላቄቴናዋ፥ ፓሉሜቴናዋ፥ ሻሉዋ ሲቄናዋ፥</verse>
				<verse number="4">ናናይ ኣው ኣዛዜቲያዋኔ ቦንቺያዋ፥ ቃሲ ባሬ ጎሊያ ኣዪሳናው ዳንዳዪያዋ ጊዳናው ቤሴ።</verse>
				<verse number="5">ኣዪሲ ጎፔ፥ ኢቲ ኡራይ ባሬ ጎሊያ ኣዪሳናው ዳንዳዬናዋ ጊዶፔ፥ ፆሳ ኣማኒያዋንታ ዎቲ ኣዪሳናው ዳንዳዪ?</verse>
				<verse number="6">ኦቶሩዋን ሱጌቲዲ፥ ፃላሂያ ካፑ ፆሳ ፒርዳን ኩንዴዳዋዳን ኩንዴና ማላ፥ ኦራꬃ ኣማኔዳ ኣሳ ጊዳናው ቤሴና።</verse>
				<verse number="7">ፃላሂያ ካፑዋ ቦሪያኒኔ ጲሪያን ጌሌና ማላ፥ ሄ ኡራይ ዎሳ ጎሊያፔ ካሬና ዴዒያ ኣሳን ናሼቲያዋ ጊዳናው ቤሴ።</verse>
				<verse number="8">ሄዋዳን ቃሲ ዎሳ ጎሊያ ማዲያዋንቱ ኣሳይ ቦንቺያዋንታ፥ ላዑ ዶና ሃሳዬናዋንታ፥ ዳሮ ዎዪኒያ ኤሳ ኡሼናዋንታ፥ ሚሻው ያሬቴናዋንታ፥</verse>
				<verse number="9">ኣማኑዋ ፁራ ጌሻ ዎዛና ቆፋን ናጊያዋንታ ጊዳናው ቤሴ።</verse>
				<verse number="10">ሄዋንቱ ካሴቲዴ ፓጬታናው ኮሼ። ፓጪያ ኣꬎዋፔ ጉዪያን፥ ዎሳ ጎሌን ኦꬂያዋንታ ጊዲዴ ኦꬂኖ።</verse>
				<verse number="11">ሄዋዳንካ ቃሲ ኡንቱንቱ ማቻቱ ኣሳይ ቦንቺያዋንታ፥ ዚጊሬናዋንታ፥ ባሬና ሞዲያዋንታ፥ ኡባባኒ ኣማኔቲያዋንታ ጊዳናው ቤሴ።</verse>
				<verse number="12">ዎሳ ጎሊያ ማዲያዌ ኢቲ ማቻቲ ፃላላይ ዴዒያዋኔ ቃሲ ባሬ ናናኔ ባሬ ጎሊያ ሎይꬂ ኣዪሲያዋ ጊዳናው ቤሴ።</verse>
				<verse number="13">ኣዪሲ ጎፔ፥ ዎሳ ጎሊያ ማዲያዋንታ ጊዲዴ፥ ሎዖ ኦሱዋ ኦꬂያዋንቱ ባሬንቱ ሁጴው ዎልቃማ ቦንቹዋ ዴሚኖ፤ ቃሲ ኪሪስቶሳ ዬሱሳን ባሬንቶ ዴዒያ ኣማኑዋ ሎይꬂ ፃሊዴ ሃሳያናው ዳንዳዪኖ።</verse>
				<verse number="14">ታኒ ኔኮ ኤሌካ ባና ጋዴ ሃዋ ኔው ፃፋይ።</verse>
				<verse number="15">ሺን ታኒ ቤናን ጋሚዖፔ፥ ፆሳ ጎሌን ኔኒ ዎታ ዴዓናው ቤሲንቶ ኤራና ማላ ፃፋይ። ሄ ጎሊ ቱማቴꬃው ቱሳኔ ባሶ ጊዲያ ዴዑዋ ፆሳ ዎሳ ጎሊያ።</verse>
				<verse number="16">ኑ ኣማኑዋ ፁራይ ዎልቃማ ጊዲያዋ ኦኒኔ ሲꬋናው ዳንዳዬና። ኪሪስቶሲ ኣሹዋን ቆንጬዳ፤ ኢ ፂሉዋ ጊዲያዋ ጌሻ ኣያናይ ማርካቴዳ። ኪታንቻቱካ ኣ ቤዔዲኖ፤ ኣዪሁዳ ጊዴና ኣሳይ ኣባ ኦዲና ሲሴዳ። ሳዓን ዴዒያ ኣሳይ ኣ ኣማኔዳ፤ ቦንቹዋን ኢ ሳሉዋ ቤዳ።</verse>

			</chapter>
			<chapter number="4">
				<verse number="1">ኢቲ ኢቲ ኣሳይ ዉርሴꬃ ዎዲያን ኣማኑዋ ኣጋናዋ ጌሻ ኣያናይ ቆንጪያን ኦዴዳ። ኡንቱንቱ ዎርዶ ኣያናቱዋሲ ኣዛዜታና፤ ቃሲ ፃላሃቱዋ ቲሚርቲያ ካላና።</verse>
				<verse number="2">ሃዋ ማላ ቲሚርቲ፥ ቲላ ዎዛና ታማን ቦንቄዳ ቢራታን ጉዴዳዋዳን ዶንጪሌዳ ዎርዶ ኣሳቱዋ ባጋና ዬዳ።</verse>
				<verse number="3">ሃዋንቱ ማላ ኣሳቱ ኣኪያዋኔ ጌሊያዋ ቃሲ ኢቲ ኢቲ ቆሞ ካꬃ ሚያዋ ዲጊኖ። ሺን ኣማኒያዋንቱኔ ቱማቴꬃ ኤሪያዋንቱ ፆሳ ጋላቴዳዋፔ ጉዪያን ማና ማላ፥ ፆሳይ ካꬃ ሜꬌዳ።</verse>
				<verse number="4">ኣዪሲ ጎፔ፥ ፆሳይ ሜꬌዳባይ ኡባባይካ ሎዓ። ፆሳ ጋላቲዴ ኣኮፔ፥ ኦሌቲያዌ ኣያይኔ ባዋ።</verse>
				<verse number="5">ኣዪሲ ጎፔ፥ ሄ ኡባባይ ፆሳ ቃላኒኔ ዎሳን ኣንጄቴዳዋ።</verse>
				<verse number="6">ሄዋ ዲራው፥ ኔኒ ኢሻቱዋ ሄዋ ሃሳዪሲያዋ ጊዶፔ፥ ኣማኑዋኔ ኔኒ ካሌዳ ሎዖ ቲሚርቲያ ቃላን ኤቆፔ ኔኒ ኪሪስቶሲ ዬሱሳው ሎዖ ኦሳንቻ ጊዳናሳ።</verse>
				<verse number="7">ሺን ኣማኒያ ኣሳው ሎዔና ሃሳያፔኔ ቃሲ ጪማ ማጫ ኣሳ ቶሳፔ ባቃታ። ቃሲ ፆሳ ማላቲያዋን ኔና ሎሂሳ።</verse>
				<verse number="8">ኣዪሲ ጎፔ፥ ኣሳይ ባሬ ቦላ ሚኒሲያዌ ላፋ ጎዔ። ሺን ፆሳ ማላቲያዋን ሎሂሲያዌ ሃዒካ ሲንꬃፔካ ዴዑዋ ኢማና ጊያ ዲራው፥ ኡባባዉካ ጎዔ።</verse>
				<verse number="9">ሃ ሃሳያይ ኣሳይ ኡባይ ኣካናው ቤሲያ ቱሙ ሃሳያ።</verse>
				<verse number="10">ኑኒ ሄዋ ዴማናው ዳቡሬቶኔ ሎይꬂ ኦꬄቶ፤ ሄዋሲ ኑኒ ሂዶታ ዎꬄዳዌ ኣሳ ኡባ፥ ኡባፔ ኣꬂዴ፥ ኣማኒያዋንታ ኣሺያ ዴዑዋ ፆሳ።</verse>
				<verse number="11">ሃዋ ኣዛዛኔ ታማሪሳ።</verse>
				<verse number="12">ኔኒ ያላጋ ጊዲያ ዲራው፥ ኔና ኦኒኔ ካꬎፖ። ሺን ኣማኒያዋንቶ ኔ ሃሳያን፥ ሃኖቴꬃን፥ ሲቁዋን፥ ኣማኑዋኒኔ ጌሻቴꬃን ሌሚሱዋ ጊዳ።</verse>
				<verse number="13">ታኒ ያና ጋካናው ኣሳሲ ፆሳ ማፃፋ ናባቢያዋኒ፥ ፆሳ ቃላ ኦዲያዋኒኔ ታማሪሲያዋኒ ሚና።</verse>
				<verse number="14">ቲምቢቲያ ኦዲያዋንቱ ሃሳዪናኔ ጪማቱ ባሬንቱ ኩሺያ ኔ ቦላ ዎꬂና፥ ኔኒ ኣኬዳ፥ ኔናን ዴዒያ ጌሻ ኣያና ኢሙዋ ቶቾፓ።</verse>
				<verse number="15">ኔ ዲቻይ ኣሳ ኡባው ቆንጫና ማላ፥ ሄዋ ሚኒሳ ቆፓ። ሃዋ ኡባ ዎዴ ኦꬃ።</verse>
				<verse number="16">ኔ ሁጲያኔ ኔ ቲሚርቲያ ናጋ። ኔኒ ሄዋ ኦꬆፔ፥ ኔናኔ ኔኒ ጊያዋ ሲሲያዋንታ ኣሺያ ዲራው፥ ኣጌናን ኦꬃ።</verse>
			</chapter>
			<chapter number="5">
				<verse number="1">ጪማ ኣሳ ኔ ኣባ ቦንቺያዋዳን ቦንቻፔ ኣቲን፥ ቶቾፓ። ያላጋቱዋ ኔ ኢሻዳን፥</verse>
				<verse number="2">ቃሲ ጪማ ማጫ ኣሳ ኔ ኣቲዳን፥ ያላጋ ማጫ ኣሳ ኔ ሚቻቲዳን፥ ኩሜንꬃ ጌሻቴꬃን ቦንቻ።</verse>
				<verse number="3">ባሬ ፃላላ ጊዴዳ ቱሙ ኣምዔቱዋ ቦንቻ።</verse>
				<verse number="4">ሺን ኣምዓቲው ናናይ ዎይ ናና ናናይ ዴዖፔ፥ ሄ ናናይ ፆሳ ማላቲያዋ ባሬንቱ ሶይ ኣሳ ቤሲያዋኒኔ ቃሲ ሄዋ ኦꬂያዋን ባሬንታ ዬሌዳዋንቱ ኩሺያ ዛሪያዋ ታማሪኖ። ኣዪሲ ጎፔ፥ ሄዌ ፆሳ ናሼቺያዋ።</verse>
				<verse number="5">ኣያ ማዱካ ባይና ባሬ ዴዒያ ቱሙ ኣምዓታ ፆሳይ ኢማና ጋዴ ናሼቻን ናጋ ኡታዱ። ቃሲ ጋላሲኔ ቃማ ፆሳይ ኢዞ ማዳና ማላ፥ ዎሳዉኔ ኦቻው።</verse>
				<verse number="6">ሺን ባሬና ኢሻሊሲያ ኣምዓታ ፓፃ ዴዖፔካ፥ ኢዛ ሃይቃዲጋዱ።</verse>
				<verse number="7">ቃሲ ኦኒኔ ኡንቱንታ ቦሬና ማላ፥ ሃ ኣዛዙዋ ኢማ።</verse>
				<verse number="8">ሺን ባሬንቱዎ ቃሲ ኡባፔ ኣꬂዴ፥ ባሬ ሶይ ኣሳው ቆፔና ኡራይ ኦናኔ ጊዶፔ፥ ሄዌ ባሬ ኣማኑዋ ካዴዳዋ። ኣማኔና ኣሳፔካ ኣꬊዴ ኣው ኢታ።</verse>
				<verse number="9">ኡሱፑን ታሙ ላይꬃይ ኩሚቤና ኣምዓቲ ሱንꬃ ማዚጎቢያን ፃፎፓ። ሄዋ ቦላን ቃሲ ኢዛ ኢቲ ኣሲናፔ ሃራ ጌላቤናዉኖ ጊዳናው ኮሼ።</verse>
				<verse number="10">ናና ዲቺያዋን፥ ኢማꬃ ሞኪያዋን፥ ጌሻቱዋ ጌዲያ ሜጪያዋን፥ ዋዬቴዳ ኣሳ ማዲያዋን፥ ሎዖ ኦሱዋ ኡባ ካሊያዋን፥ ሃ ሎዖ ኪታ ኪቴቲያዋን ኤሬቴዳዉኖ ጊዳናው ቤሴ።</verse>
				<verse number="11">ሺን ያላጋ ኣምዔቱዋ ዮኮንቱ ሱንꬃና ጋꬃ ፃፎፓ። ኣዪሲ ጎፔ፥ ኡንቱንቱ ባሬንታ፥ ኣሲና ጌላ ጌላ ጊያ ዎዴ፥ ኪሪስቶሳ ኣጋናዋንታ።</verse>
				<verse number="12">ኮይሮ ኣማኑዋ ካꬌዳ ዲራው፥ ኡንቱንቱ ፒርዴታና።</verse>
				<verse number="13">ሄዌ ባይናን ኦሱዋ ꬋዪዴ ኢቲ ጎሊያፔ ሃራ ጎሊያ ዩዪዴ፥ ሃሜቲያዋ ፃላላ ጊዴናን፥ ባሬንቶ ቤሴናባ ሃሳዪዴ፥ ዚጊርሳኔ ዬዉዋን ጮ ጌሊያዋ ታማሪኖ።</verse>
				<verse number="14">ሄዋ ዲራው፥ ኑ ሞርኬቱ ኑ ቦላ ሃሳዪያ ኢታባ ዴሜና ማላ፥ ያላጋ ኣምዓቱ ኣሲና ጌሊዴ፥ ናዓ ዬሊዴ፥ ባሬንቱ ጎሊያ ኣዪሳና ማላ ዞራይ።</verse>
				<verse number="15">ኣዪሲ ጎፔ፥ ሃዋፔ ካሴ ኣማሬዳ ኣምዓቱ ሴፃና ካላናው ኣጊዴ ጉዬ ሲሜዲኖ።</verse>
				<verse number="16">ኣማኒያ ሚሺራቲው ሃቃንካ ዳቦ ኣምዓቱ ዴዖፔ፥ ኢዛ ኡንቱንታ ማዳናው ቤሴ። ኣማኒያ ኣሳቱ ማዱ ቤሲያ ቱሙ ኣምዔቱዋ ማዳና ማላ፥ ኡንቱንቱ ኣማኒያዋንቶ ቶኮ ጊዶፒኖ።</verse>
				<verse number="17">ሎይꬂ ሄሚያ ጪማቱ፥ ቃሲ ኡባፔ ኣꬂዴ፥ ቃላ ኦዲያዋኒኔ ታማሪሲያዋን ዳቡሪያዋንቱ፥ ዳኮ ቦንቹዋ ኣካናው ቤሲኖ።</verse>
				<verse number="18">ኣዪሲ ጎፔ፥ ፆሳ ማፃፋይ፥ «ኡዱማን ካꬃ ዬꬊያ ቦራ ዶና ቃቾፓ» ቃሲ፥ «ኦሳንቻይ ባሬ ዲርጉዋ ኣካናው ቤሴ» ያጌ።</verse>
				<verse number="19">ላዑ ዎይ ሄዙ ማርካይ ባይናን፥ ዎሳ ጎሊያ ጪማ ሞቲያዋ ሲሶፓ።</verse>
				<verse number="20">ሃራቱ ያያና ማላ፥ ናጋራ ኦꬂያ ኡባቱዋ ኣሳ ኡባ ሲንꬃን ሴራ።</verse>
				<verse number="21">ኔኒ ኣይኔ ኣሳ ዴሙዋ ፄሌናን፥ ኢቱዋ ኢቱዋፔ ዱማዬናን ሃ ኣዛዙዋ ናጋና ማላ፥ ፆሳኒኔ ዬሱሲ ኪሪስቶሳን ዶሬቴዳ ኪታንቻቱዋ ሲንꬃን ኔና ታኒ ዞራይ።</verse>
				<verse number="22">ኦ ቦላኒኔ ኤሌላዴ ኔ ኩሺያ ዎꬆፓ። ሃራቱዋ ናጋራን ጌሎፓ። ኔና ጌሻቴꬃን ናጋ።</verse>
				<verse number="23">ኔኒ ኡባ ዎዴ ሳኬቲያ ዲራዉኔ ኔ ኡሉዋ ዲራው፥ ጉꬃ ዎዪኒያ ኤሳ ኡሻፔ ኣቲን፥ ሃꬃ ፃላላ ኡሾፓ።</verse>
				<verse number="24">ኢቲ ኢቲ ኣሳቱዋ ናጋራይ ቤዓናው ቆንጬ፤ ኡንቱንቱ ናጋራይ ኡንቱንታ ፒርዳናው ኡንቱንቱፔ ሲንꬃው ኣꬌ። ሺን ሃራቱ ናጋራይ ጉዬፔ ቆንጬ።</verse>
				<verse number="25">ሄዋዳንካ፥ ሎዖ ኦሱካ ቆንጬ። ቆንጪቤናባ ጊዶፔኔ፥ ጌማናው ዳንዳዬና።</verse>
			</chapter>
			<chapter number="6">
				<verse number="1">ፆሳ ሱንꬃይኔ ኑ ቲሚርቲ ቦሬቴና ማላ፥ ኣይሌቴꬃ ሞርጌ ሚꬃ ጊዶን ዴዒያዋንቱ ባሬና ሞዲያ ጎዳቶ ቦንቹ ቤሲያዋ ኤሪኖ።</verse>
				<verse number="2">
					ኣማኒያ ኣሳ ኣይሊያ ጊዴዳዋንቶ ኡንቱንቱ ጎዳቱ ኡንቱንቶ ኢሻ ጊዲያ ዲራው፥ ኡንቱንታ ካꬎፒኖ። ሺን ባሬንቱ ኪታን ጎዔቲያዋንቱ ኡንቱንቱ ሲቂያ ኣማኒያዋንታ ጊዲያ ዲራው፥ ኡንቱንቱ ካሴዋፔ ኣꬂዴ ኦꬃናው ቤሴ።
					ኔኒ ሃ ዬዋቱዋ ታማሪሳናዉኔ ኦዳናው ቤሴ።
				</verse>
				<verse number="3">ኦኒኔ ዱማ ቲሚርቲያ ታማሪሲያዋ ጊዶፔ፥ ቃሲ ኑ ጎዳ ዬሱሲ ኪሪስቶሳ ቱሙ ቃላናኔ ኑ ኣማኑዋ ቲሚርቲያና ጋኬቴና ኡራይ ዳሮ ኦቶሬቴ፤ ኣይኔ ኤሬና። ቃሲ ቃላ ቦላን ፓሉሜታናዉኔ ዋላቄታናው ኡንቱንቶ ጊጌና ቆፋይ ዴዔ። ሄዌ ቃናቲያ፥ ፓሉማ፥ ቦሪያ፥ ኢታ ሲꬊያ ካሌꬄ።</verse>
				<verse number="4">***</verse>
				<verse number="5">ቃሲ ኡንቱንቱ ሁጲ ኦꬄና። ቱማቴꬃይ ባይና ኣሳቱዋናካ ፓሉማ ካሌꬄ። ኡንቱንቱ ፆሳ ማላቲያዋን ዱሬታና ጊዴ ቆፒኖ። ኔኒ ሄ ኣሳቱዋፔ ሻኬታ።</verse>
				<verse number="6">ሺን ታው ዴዒያባይ ታው ጊዳና ጊያ ኡራ ፆሳ ማላቲያዌ ዱሬዬ።</verse>
				<verse number="7">ኣዪሲ ጎፔ፥ ኑኒ ሃ ኣላሚያ ኣይኔ ኣሂቤይኮ፤ ቃሲ ኣፔ ኣይኔ ኣፎኮ።</verse>
				<verse number="8">ሺን ሚያባይኔ ማዪያባይ ዴዖፔ፥ ሄዌ ኑሲ ጊዳናዋ።</verse>
				<verse number="9">ሺን ዱሬታናው ኮዪያዋንቱ ፓጪያኒኔ ጲሪያን ጌሊኖ፤ ቃሲ ዳሮ ኣሳ ባሻዉኔ ꬋዮ ጎቺ ኣፊያ ዳሮ ኤያኔ ቆሂያ ኣሙዋን ኩንዲኖ።</verse>
				<verse number="10">ኣዪሲ ጎፔ፥ ሻሉዋ ሲቂያዌ ኢታቴꬃ ኡባው ፑልቱዋ። ኢቱ ኢቱ ሄዋ ኣሞቲዲ፥ ኣማኑዋፔ ባሌቲዴ፥ ዳሮ ሜቱዋን ባሬንታ ቆሄዲኖ።</verse>
				<verse number="11">ሺን ኔኖ፥ ፆሳ ኣሳው፥ ሄዋፔ ባቃታ። ፂሎቴꬃ፥ ፆሳ ማላቲያዋ፥ ኣማኑዋ፥ ሲቁዋ፥ ዳንዳያኔ ኣሺኬቴꬃ ካላ።</verse>
				<verse number="12">ኣማኑዋ ባፂያ ሎይꬃ ባፄታ። ዳሮ ኣሳ ሲንꬃን ሎዖ ማርካ ማርካታዴ፥ ኔና ፆሳይ ፄሴዳ ሜꬊና ዴዑዋ ኦይቃ።</verse>
				<verse number="13">ኡባባው ዴዑዋ ኢሚያ ፆሳ ሲንꬃኒኔ፥ ቃሲ ጴንፄናዊያ ጲላፆሳ ጌቴቲያ ጋዲያ ሞዲያዋ ሲንꬃን ሎዖ ማርካ ማርካቴዳ ኪሪስቶሲ ዬሱሳ ሲንꬃን ታኒ ኔና ሃዋ ኣዛዛይ።</verse>
				<verse number="14">ኑ ጎዳ ዬሱሲ ኪሪስቶሲ ቆንጫና ጋካናው፥ ቂታይ ባዪናኒኔ ቦሪ ባይናን ሄ ኣዛዙዋ ናጋ።</verse>
				<verse number="15">ኣ ቆንጬꬃ፥ ኢቲ ሱንꬃይ ዴዒያ ኣንጄቴዳ ፆሳይ፥ ካታቱዋ ካቲ፥ ጎዳቱዋ ጎዳይ፥ ባሬ ቤሲያ ዎዲያን ቤሳና።</verse>
				<verse number="16">ሃይቄናዌ ኢቲ ኣ ፃላላ። ኦኒኔ ኣኮ ሺቃናው ዳንዳዬና ፖዑዋን ዴዔ። ኦኒኔ ኣ ቤዒቤና፤ ቃሲ ቤዓናዉካ ዳንዳዬና። ቦንቹኔ ሜꬊና ዎልቃይ ኣው ጊዶ። ኣሜንዒ።</verse>
				<verse number="17">ሃዒ ሃ ዎዲያን ዱሬ ጊዲያዋንቱ ኦቶሬቴናዳኒኔ ቃሲ ኑኒ ናሼታናዳን፥ ኡባባ ፓላሂሲዴ ኑሲ ኢሚያ ዴዑዋ ፆሳን ኣማኔታናዋፔ ኣቲን፥ ኣꬊያ ዱሬቴꬃን ኡንቱንቱ ኣማኔቴናዳን፥ ኡንቱንታ ኣዛዛ።</verse>
				<verse number="18">ኡንቱንቱ ሎዖባ ኦꬃናዳን፥ ሎዖ ኪታን ዱሬታናዳን፥ ኬኪያዋንታኔ ሃራቱዋና ሻኪ ኣኪያዋንታ ጊዳናዳን ኣዛዛ።</verse>
				<verse number="19">ሄዋ ያቲያዋን ኡንቱንቱ ሲንꬃው ሚኖ ባሶ ጊዲያ ሻሉዋ ባሬንቶ ሺሺኖ። ሄዋፔ ጉዪያን፥ ኡንቱንቱ ቱሙ ዴዑዋ ኣካና።</verse>
				<verse number="20">ፂሞቶሳ፥ ኢቲ ኢቲ ኣሳይ ባላን ኤራቴꬃ ጊያ ኤያ ፓሉሚያፔኔ ሜላ ሃሳያፔ ባቃታዴ፥ ኔው ኢሜቴዳ ሃዳራ ናጋ።</verse>
				<verse number="21">ኣዪሲ ጎፔ፥ ኢቱ ኢቱ ኑሲ ኤራቴꬃይ ዴዔ ያጊዴ፥ ኣማኑዋ ባሌዲኖ። ፆሳ ኣꬎ ኬካቴꬃይ ሂንቴናና ኡባና ጊዶ።</verse>
			</chapter>
		</book>
		<book number="55">
			<chapter number="1">
				<verse number="1">ታኒ ጳዉሎሲ፥ ፆሳይ ኢማና ጌዳ ኪሪስቶሲ ዬሱሳና ኑሲ ዴዒያ ዴዑዋባ ኦዳናው፥ ፆሳይ ጌዳዋዳን፥ ኪሪስቶሲ ዬሱሲ ኪቴዳዌ፥</verse>
				<verse number="2">ታ ሲቆ ናዓ ፂሞቶሳው ሃ ዳቢዳቢያ ፃፋይ። ፆሳ ኣዉዋፔኔ ኑ ጎዳ ኪሪስቶሲ ዬሱሳፔ፥ ኣꬎ ኬካቴꬃይ፥ ማሮቴꬃይኔ ሳሮቴꬃይ ኔው ጊዶ።</verse>
				<verse number="3">ታ ዛራቱ ኦꬄዳዋዳን፥ ታኒካ ታና ዞሪያ ጌሻ ዎዛናፔ ኦꬂያ ፆሳ ቃማኔ ጋላሲ ዎሲያ ዎሳን ኡባ ዎዴ ኔና ሃሳዪያ ዲራው፥ ኣ ጋላታይ።</verse>
				<verse number="4">ታኒ ኔ ኣፎꬃ ሃሳያ ሃሳያዴ ናሼታና ማላ፥ ኔና ቤዓናው ዳሮ ላሞታይ።</verse>
				<verse number="5">ኔናን ዴዒያ ዎርዶ ባይና ኣማኑዋ ሃሳያይ። ሄ ኣማኑ ቤኒ ኔ ዳይ ዳይ ሎይዲኒኔ ኔ ዳይ ኤዉኒቂን ዴዒያ ኣማኑዋ ማላ፤ ቃሲ ኔናኒካ ሄዌ ዴዒያዋ ኤራዲ።</verse>
				<verse number="6">ሄዋ ዲራው፥ ታኒ ታ ኩሺያ ላዑዋ ኔ ቦላ ዎꬄዳ ዎዴ፥ ፆሳይ ኔው ኢሜዳ ኢሙዋ ኔኒ ዶሺሴና ማላ፥ ኔና ሃሳዪሳይ።</verse>
				<verse number="7">ኣዪሲ ጎፔ፥ ፆሳይ ኑሲ ዎልቃ፥ ሲቁዋኔ ኑ ሁጲያ ናጊያዋ ኢሚያ ጌሻ ኣያና ኢሜዳፔ ኣቲን፥ ያሻ ኣያና ኢሚቤና።</verse>
				<verse number="8">ሲሚ፥ ኑ ጎዳው ማርካቲያዋን ዎይ ኣ ዲራው ቃሹዋን ዴዒያ ታዋንካ ዬላቶፓ። ሺን ፆሳይ ኔው ኢሚያ ዎልቃ ኬናን ታናና ሚሺራቹዋ ቃላው ዋዬታ።</verse>
				<verse number="9">ፆሳይ ባሬ ቆፋኒኔ ባሬ ኣꬎ ኬካቴꬃን ኑና ኣሺዴ፥ ባሬ ኣሳ ኦꬃናው ፄሶዋፔ ኣቲን፥ ኑኒ ኦꬄዳ ኦሱዋ ዲራው ጊዴና። ኢ ሃ ኣꬎ ኬካቴꬃ ኪሪስቶሲ ዬሱሳ ባጋና ዎዲ ዶሜታናፔ ካሴ ኑሲ ኢሜዳ።</verse>
				<verse number="10">ሺን ሃዒ ሃ ኣꬎ ኬካቴꬃይ ኑና ኣሺያ ኪሪስቶሲ ዬሱሳ ዩሳን ኑሲ ቆንጬዳ። ቃሲ ሃይቁዋ ዎልቃካ ኢ ꬋዪሴዳ። ዎንጋላ ሚሺራቹዋ ባጋና ባዬና ዴዑዋ ኑሲ ቆንጪሴዳ።</verse>
				<verse number="11">ታኒ ዬሱሲ ኪቴዳዋኔ ኣዪሁዳ ጊዴና ኣሳ ታማሪሲያዋ ጊዳዴ፥ ዎንጋላ ሚሺራቹዋ ኦዳና ማላ፥ ፆሳይ ታና ዶሬዳ።</verse>
				<verse number="12">ቃሲ ታኒ ሃ ሜቱዋ ኣኪያዌ ሄዋ ዲራሳ። ሺን ታኒ ኣማኔዳዋ ኤሪያ ዲራው፥ ዬላቲኬ። ቃሲ ኢ ታው ኢሜዳ ሃዳራ ሄ ጋላሳይ ጋካናው፥ ኢ ናጋናው ዳንዳዪያዋ ኤራይ።</verse>
				<verse number="13">ታኒ ኔና ታማሪሴዳ ቱሙ ቃላ ሌሚሱዋ ኡዳ ኦዪቃዴ፥ ኪሪስቶሲ ዬሱሳን ኑሲ ዴዒያ ኣማኑዋኒኔ ሲቁዋን ዴዓ።</verse>
				<verse number="14">ኑ ጊዶን ዴዒያ ጌሻ ኣያና ባጋና ኔው ሃዳራ ኢሜዳ ሎዖባ ናጋ።</verse>
				<verse number="15">ኢሲያ ጊያ ቢታን ዴዒያ ኡባቱ ታፔ ባቃቴዳዋ ኤራሳ፤ ኡንቱንቱ ጊዶን ፒጌሉሲኔ ሄርሞጌኔሲ ዴዒኖ።</verse>
				<verse number="16">ሄኔሲፎሩ ታና ዳሮ ዎዴ ሜንꬄꬄዳ ዲራው፥ ጎዳይ ኣ ሶይ ኣሳው ማሮቴꬃ ኢሞ። ቃሲ ታኒ ቃሾ ጎሌን ዴዒያዋ ኢ ዬላቲቤና።</verse>
				<verse number="17">ሺን ሮሜ ጊያ ካታማ ጋኬዳሳና ታና ሎይꬂ ኮዪዴ ዴሜዳ።</verse>
				<verse number="18">ሄ ጋላሲ ጎዳፔ ማሮቴꬃ ዴማናዳን፥ ጎዳይ ኣው ኢሞ። ቃሲ ኤፌሶና ጊያ ካታማን ኢ ታና ኣይ ኬና ማዴዴንቶኔ ኔኒ ሎይꬃ ኤራሳ።</verse>
			</chapter>
			<chapter number="2">
				<verse number="1">ሲሚ ታ ናዓው፥ ኪሪስቶሲ ዬሱሳን ዴዒያ ኣꬎ ኬካቴꬃን ሚና።</verse>
				<verse number="2">ቃሲ ዳሮ ማርካቱ ዴዒያሳን ታፔ ኔኒ ሲሴዳ ዬዋቱዋ ሃራቱዋ ታማሪሳናው ዳንዳዪያ ኣማኔቴዳ ኣሳቱዋሲ ሃዳራ ኢማ።</verse>
				<verse number="3">ኪሪስቶሳ ዬሱሳው ኣማኔቴዳ ዎታዳራዳን፥ ታናና ዋዬታ።</verse>
				<verse number="4">ኦላ ቢያ ዎታዳራይ ባሬ ካፑዋ ናሼቻናው፥ ዎታዳራ ጊዴና ኣሳይ ኦꬂያ ኪታን ዋላኬቴና።</verse>
				<verse number="5">ቃሲ ዎꬃን ኬሴቲያ ኡራይካ ዎጋዳን ዎፃና ꬋዮፔ፥ ዎይታ ኣኬና።</verse>
				<verse number="6">ዳሮ ዳቡሪዴ ኦꬄዳ ቢታ ጎሺያ ቢታኒ ሺቄዳ ካꬃፔ ባሬና ጋኪያዋ ኮይሮ ኣካናው ቤሴ።</verse>
				<verse number="7">ኔኒ ኡባባ ኣኬካናዳን፥ ጎዳይ ኔና ዳንዳዪሳና ዲራው፥ ታኒ ጊያዋ ቆፓ።</verse>
				<verse number="8">ታኒ ዎንጋላ ሚሺራቹዋ ኦዲያዋዳን፥ ሃይቁዋፔ ዴንዴዳ ዳዊቴ ዛሪያ ዬሱሲ ኪሪስቶሳ ቆፓ።</verse>
				<verse number="9">ታኒ ዎንጋላ ሚሺራቹዋ ኦዲያ ዲራው፥ ኢታባ ኦꬄዳዋዳን፥ ሃራይ ኣቶ ቃሼታና ጋካናው ዋዬታይ። ሺን ፆሳ ቃላይ ቃሼቴና።</verse>
				<verse number="10">ሄዋ ዲራው፥ ታኒ ፆሳይ ዶሬዳ ኣሳቱካ ኪሪስቶሲ ዬሱሳን ዴዒያ ኣቶቴꬃ ሜꬊና ቦንቹዋና ዴማናዳን፥ ኡንቱንቱ ዲራው፥ ታኒ ኡባባን ዋዬታይ።</verse>
				<verse number="11">ሃዌ፥ «ኑኒ ኣናና ኢቲፔ ሃይቄዳዋ ጊዶፔ፥ ኣናና ኢቲፔ ዴዓና።</verse>
				<verse number="12">ኑኒ ጌንጮፔ፥ ኣናና ኢቲፔ ካዉታና። ኑኒ ኣ ካዶፔ፥ ኢካ ኑና ካዳና።</verse>
				<verse number="13">ኑኒ ኣማኔቴናን ኣጎፔካ፥ ኢ ኣማኔቲያዋ ጊዲዴ ዴዓናዋ። ኣዪሲ ጎፔ፥ ኢ ባሬና ባሬ ሁጴው ኤሪኬ ጋናው ዳንዳዬና» ጊያዌ ቱሙ ሃሳያ።</verse>
				<verse number="14">ኔኒ ኔ ኣሳ ሃዋ ሃሳዪሳ፤ ኡንቱንቱ ቃላን ፓሉሜቴና ማላ፥ ፆሳ ሲንꬃን ዞራ። ሄዌ ሲሲያ ኣሳ ባዪዚያዋፔ ኣቲን፥ ኣይኔ ጎዔና።</verse>
				<verse number="15">ኔኒ ፆሳ ቱማቴꬃ ቃላ ሱሬቴꬃን ኦዲያዋኔ ቃሲ ኣ ኦሶ ዬላቴና ኦሳንቻ ጊዳዴ፥ ፆሳይ ሳቢያ ኣሳዳን፥ ኔ ሁጲያ ፆሳው ኢማናው ሚና።</verse>
				<verse number="16">ሺን ሃ ሳዓው ኢንጄቲያ ማዴና ሃሳያፔ ኔና ናጋ። ኣዪሲ ጎፔ፥ ሄዌ ፆሳፔ ኣሳ ሃሴ።</verse>
				<verse number="17">ቃሲ ኡንቱንቱ ታማሪሲያዌ ቦላ ጪቱዋዳን ኡባሳ ጋካናሳ። ሄ ታማሪሲያዋንቱፔ ላዓቱ ሄሜኔዮሳኔ ፒሊፆሳ።</verse>
				<verse number="18">ኡንቱንቱ ቱሙዋ ኦጊያ ኣጊዴ፥ «ሃይቁዋፔ ዴንዲያዌ ካሴ ኣꬊዲጌዳ» ያጊዴ ኣማሬዳ ኣማኒያ ኣሳቱዋ ኣማኑዋ ባዪዚኖ።</verse>
				<verse number="19">ጊዶፔካ፥ ፆሳይ ኤሴዳ ሚኖ ቱሳይ ቃፃና ዳንዳዬና። ቃሲ ኣ ቦላን፥ «ጎዳይ ባሬዋንታ ኤሬ»፤ ቃሲ «ጎዳዋ ጊዲያ ኦኒኔ ኢታ ኦሱዋ ኣጎ» ያጊያ ቃላቱ ፃፌቴዲኖ።</verse>
				<verse number="20">ኢቲ ዎልቃማ ጎሌን ዎርቃፔኔ ቢራፔ ሜꬌቴዳ ሚሻ ፃላላ ጊዴናን፥ ሚꬃፔኔ ኡርቃፔ ሜꬌቴዳ ሚሻቱካ ዴዒኖ። ሄዋንቱፔ ባጋቱ ቦንቾ ኦሱዋ ኡንቱንቱን ኦꬃናው፥ ቃሲ ባጋቱ ቶሼቲያባ ኡንቱንቱን ኦꬃናው ሜꬌቴዲኖ።</verse>
				<verse number="21">ሄዋ ዲራው፥ ኦኒኔ ሃ ኢታባ ኡባፔ ባሬና ጌሾፔ፥ ኢ ባሬ ጎዳ ጎዒያ ኦሱዋ ኦꬃናው ባሬና ኢሜዳ ዲራው፥ ቦንቾ ኦሱዋ ኦꬂያ ሚሻ ጊዳናዋ። ቃሲ ሎዖ ኦሱዋ ኡባ ኦꬃናው ጊጌቴዳዋ ጊዳናዋ።</verse>
				<verse number="22">ሺን ኔኒ ኢታ ዎዳላቴꬃ ኣሙዋፔ ባቃታ። ባሬንታ ማዳናው ጌሻ ዎዛናፔ ጎዳ ፄሲሲያዋንቱና ኢቲፔ፥ ፂሎቴꬃ፥ ኣማኑዋ፥ ሲቆቴꬃኔ ሳሮቴꬃ ሚኒሳዴ ካላ።</verse>
				<verse number="23">ሺን ኤያቱዋ ፓሉሚኔ ኣይኔ ኤሬናዋንቱ ፓሉሚ ዋላሳ ካሌꬂያዋ ኤራዴ ኣፔ ባቃታ።</verse>
				<verse number="24">ጎዳ ቆማይ ኡባው ኬኪያዋ፥ ሎይꬂ ታማሪሲያዋኔ ዳንዳያንቻ ጊዳናው ቤሴፔ ኣቲን፥ ዋላቄታናው ቤሴና።</verse>
				<verse number="25">ቃሲ ኢ ባሬና ኢፂያዋንታ ኣሺኬቴꬃን ሴሪያዋ ጊዳናው ቤሴ። ኡንቱንቱ ባሬንቱ ናጋራፔ ሲሚዴ፥ ቱማቴꬃ ኤራናዳን ፆሳይ ኦꬃኔንቶ፥ ኦኒ ኤሪ።</verse>
				<verse number="26">ቃሲ ኡንቱንቱ ባሬንቱ ዎዛና ቆፋው ሲሚዴ፥ ኡንቱንታ ባሬ ኮዬዳባው ኣዛዜታና ማላ ኦይቄዳ ፃላሂያ ካፑዋ ዳባፔ ኬሲ ኣካና።</verse>
			</chapter>
			<chapter number="3">
				<verse number="1">ሺን ዉርሴꬃ ጋላሲ ዋዪሲያ ዎዲ ያናዋ ኣኬካ።</verse>
				<verse number="2">ኣዪሲ ጎፔ፥ ኣሳይ ባሬና ሲቂያዋንታ፥ ሻሉዋ ሲቂያዋንታ፥ ጬቄቲያዋንታ፥ ኣዪያዋንታ፥ ቦሪያዋንታ፥ ባሬና ዬሌዳዋንቶ ኣዛዜቴናዋንታ፥ ጋላቴናዋንታ፥ ጌሻቴꬃይ ባይናዋንታ፥</verse>
				<verse number="3">ሲቁ ባይናዋንታ፥ ሲጌቴናዋንታ፥ ዚጊርሳንቻቱዋ፥ ባሬና ናጌናዋንታ፥ ኬኬናዋንታ፥ ሎዖባ ዶሴናዋንታ፥</verse>
				<verse number="4">ኡባ ኤሪኬ ጊያዋንታ፥ ዲርቢያዋንታ፥ ኦቶሩዋን ሱጌቲያዋንታ፥ ቃሲ ፆሳፔ ኣꬂዴ፥ ኢሻሉዋ ዶሲያዋንታ ጊዳና።</verse>
				<verse number="5">ኡንቱንቱ ፆሳው ጎዪኒያዋ ማላቲኖ፤ ሺን ኣ ዎልቃ ካዴዲኖ። ሄዋንቱ ማላ ኣሳቱዋኮ ሺቆፓ።</verse>
				<verse number="6">ኣዪሲ ጎፔ፥ ኡንቱንቱፔ ኢቱ ኢቱ ኣሳ ጎሊያ ጌሊዴ፥ ናጋራይ ዴፄዳዋንታ፥ ዱማ ዱማ ኣሙዋን ሱጌቲያዋንታ፥ ኡባ ዎዴ ታማሪዴ፥ ቱማቴꬃ ኤራ ኣካናው ሙሌ ዳንዳዪቤና ዳቡራንቻ ማጫዋንታ ባሌꬂኖ።</verse>
				<verse number="7">***</verse>
				<verse number="8">ያኔሲኔ ያምባሬሲ ሙሴ ዬዉዋ ጳልቆዋዳን፥ ሄዋዳን ቃሲ ሃዋንቱ፥ ሱሬ ቆፋይ ባይናዋንታ ኣማኑዋን ኩንዴዳዋንቱ፥ ቱማቴꬃባ ጳልቂኖ።</verse>
				<verse number="9">ሺን ያኔሳ ኤያቴꬃይኔ ያምባሬሳ ኤያቴꬃይ ቃሲ ቆንጬዳዋዳን፥ ኡንቱንቱ ኤያቴꬃይካ ኣሳ ኡባው ቆንጫና ዲራው፥ ኡንቱንቱ ካሴዋፔ ኣꬊዴ ዲጪኪኖ።</verse>
				<verse number="10">ሺን ኔኒ ታ ቲሚርቲያ፥ ታ ሃኖታኔ ታ ቆፋ፥ ታ ኣማኑዋኔ ታ ዳንዳያ፥ ታ ሲቁዋኔ ታ ጌንጩዋ፥</verse>
				<verse number="11">ታ ዬዴሳኔ ታ ዋዪያ ቤዓዳ። ኣንፆኪያኔ፥ ኢቆኒዮኔኔ ሊስፂራ ጊያ ካታማቱዋን ታና ጋኬዳባኔ ታኒ ዳንዳዬዳ ዬዴሳ ኤራሳ። ጎዳይ ታና ሄ ኡባፔ ኣሼዳ።</verse>
				<verse number="12">ቱማቴꬃን ኪሪስቶሲ ዬሱሳን ፆሳ ማላቲዴ ዴዓናው ዶሲያ ኡባይ ዬዴርሴታና።</verse>
				<verse number="13">ሺን ኢታ ኣሳቱኔ ባሌꬂያዋንቱ ሃራቱዋ ባሌꬂዴኔ ባሬንቱ ሁጴው ባሊዴ፥ ካሴፔ ኢቲ ኢቲ ቢኖ።</verse>
				<verse number="14">ሺን ኔኒ ሄ ቱማቴꬃ ኦፔ ታማሬዴንቶኔ ኤራዴ፥ ኔኒ ታማሬዳዋኒኔ ኤሬዳዋን ሚናዴ ዴዓ።</verse>
				<verse number="15">ኔኒ ጉꬃ ናዓቴꬃፔ ዶማዴ ኪሪስቶሲ ዬሱሳ ኣማናዴ፥ ኣቶቴꬃይ ቤቲያ ኣꬌዳ ኤራ ኢማናው ዳንዳዪያ ጌሻ ማፃፋቱዋ ኤራዳ።</verse>
				<verse number="16">ፆሳ ማፃፋ ኡባን ፆሳ ኣያናይ ዴዔ። ቃሲ ሄ ማፃፋቱ ፆሳው ኦꬂያ ኣሳይ ኩሜንꬃኔ ሎዖ ኦሱዋ ኡባው ጊጌዳዋ ጊዳና ማላ፥ ቱማቴꬃ ታማሪሳናው፥ ባላ ሴራናው፥ ባዪዙዋ ሱሪሳናዉኔ ፂሎቴꬃ ዴዖ ዞሪያ ኢማናው ማዲኖ።</verse>
				<verse number="17">***</verse>
			</chapter>
			<chapter number="4">
				<verse number="1">ታኒ ኔና ፆሳ ሲንꬃኒኔ፥ ዴዑዋን ዴዒያ ኣሳኔ ሃይቄዳ ኣሳ ፒርዳናው ዴዒያ ኪሪስቶሲ ዬሱሳ ሲንꬃን፥ ቃሲ ኣ ዩሳኒኔ ኣ ካዉቴꬃን ኔና ዞራይ።</verse>
				<verse number="2">ቃላ ኦዳ። ዎዲ ኢንጄቲና ኢንጄታና ꬋዪና፥ ሚናዴ ኦዳ። ዳሮ ዳንዳያን ኣሳ ታማሪሳዴ ሱሪሳ፥ ሴራኔ ዞራ።</verse>
				<verse number="3">ኣዪሲ ጎፔ፥ ኣሳይ ቱሙ ቲሚርቲያ ሲሴናን ኢፂያ ዎዲ ያናዋ። ሺን ኣሳይ ባሬንቱ ኣሙዋ ካሊዴ፥ ሲሳናው ናሼቺያዋ ኦዲያ ታማሪሲያዋንታ ጉጂ ጉጂ ሺሻና።</verse>
				<verse number="4">ኡንቱንቱ ቱሙ ዬዉዋ ሲሲያዋ ኣጊዴ፥ ቶሳ ሲሳናው ባሬንቱ ሃይꬃ ዎራ ዛራና።</verse>
				<verse number="5">ሺን ኔኒ ኡባባኒ ኔ ሁጲያ ናጋናው ቤሴ። ዋዪያ ዳንዳያ። ዎንጋላ ሚሺራቹዋ ኦዲያዌ ኦꬂያ ኦሱዋ ኦꬃ። ፆሳ ቆማዳን፥ ኔ ኦꬂያ ኦሱዋ ኡባ ፖላ።</verse>
				<verse number="6">ታና ጊዶፔ፥ ታ ሱꬃይ ጉኪዴ ያርሼቲያ ዎዲኔ ቃሲ ሃ ዴዑዋ ኣጋዴ ቢያ ዎዲ ጋኬዳ።</verse>
				<verse number="7">ታኒ ሎዖ ባፂያ ባፄታዲ፤ ዎꬃ ዎፃዴ ዉርሳዲ፤ ኣማኑዋካ ናጋዲ።</verse>
				<verse number="8">ሲንꬃፔ ታው ፂሎቴꬃ ኣኪሊሊ ጊጊ ኡቴዳ። ሄዋ ፂሎ ፒርዳ ፒርዲያ ጎዳይ ሄ ጋላሲ ታው ኢማና። ቃሲ ኪሪስቶሲ ቆንጫናዋ ዶሲያ ኡባሳፔ ኣቲን፥ ታ ፃላላሳ ጊዴና።</verse>
				<verse number="9">ታኮ ኤሌካ ያናው ሚና።</verse>
				<verse number="10">ኣዪሲ ጎፔ፥ ዴማሲ ሃ ኣላሚያ ዶሲዴ፥ ታና ኣጊዴ፥ ቴሴሎንቂያ ጊያ ካታማ ቤዳ። ቄርቂሲ ጋላቲያ ጊያ ጋዲያ ቢና፥ ቃሲ ቲቶ ዲልማፂያ ጊያ ጋዲያ ቤዳ።</verse>
				<verse number="11">ሉቃሳ ፃላላይ ታናና ዴዔ። ማርቆሲ ታና ኪታን ሎይꬂ ማዳናው ዳንዳዪያ ዲራው፥ ኣ ዴማዴ ኔናና ኣካዴ ያ።</verse>
				<verse number="12">ሺን ታኒ ቲኪቆሳ ኤፌሶና ጊያ ካታማ ኪታዲ።</verse>
				<verse number="13">ኔኒ ያዴ፥ ፂሮዓዳ ጊያ ካታማን ካርፖሳዋን ታኒ ዬጋዴ ዬዳ ታ ጋቢያኔ ቃሲ ማፃፋቱዋ ታው ኣካዴ ያ። ሺን ዱማያዴ ጋልባን ፃፌቴዳ ማፃፋቱዋ ኣያ ጊዶፔኔ፥ ኣኬናን ዮፓ።</verse>
				<verse number="14">ቢራታ ቆፂያ ኢስኪንዲሪ ታና ዳሮ ቆሄዳ፤ ጎዳይ ኣው ኣ ኦሱዋዳን ዛራና።</verse>
				<verse number="15">ኢ ኑኒ ኦዲያዋ ሎይꬂ ጳልቂያ ዲራው፥ ኔኒ ኣፔ ኔና ናጋ።</verse>
				<verse number="16">ኮይሮ ታና ሞቲያ ዎዴ፥ ኡባይካ ኣጌዳዋፔ ኣቲን፥ ታና ኦኒኔ ማዲቤና። ፆሳይ ሄዋ ኡንቱንቶ ፓይዶፖ።</verse>
				<verse number="17">ሺን ታኒ ኩሜንꬃ ኪታ ኣዪሁዳ ጊዴና ኣሳይ ኡባይ ሲሳናው ኦዳና ማላ፥ ጎዳይ ታ ማታን ኤቂዴ፥ ታው ዎልቃ ኢሜዳ። ቃሲ ጋሙዋ ዶናፔካ ታና ኣሼዳ።</verse>
				<verse number="18">ጎዳይ ታና ኢታባ ኡባፔ ኣሺዴ፥ ባሬ ሳሉዋ ካዉቴꬃ ሳሮቴꬃን ኣፋና፤ ኣው ሜꬊ ሜꬊናው ቦንቹ ጊዶ። ኣሜንዒ።</verse>
				<verse number="19">ጲሪስቂሊሲ፥ ኣቂላሲኔ ሄኔሲፎሩ ሶይ ኣሳው ታ ሳሮታ ኦዳ።</verse>
				<verse number="20">ኤራስፆሲ ቆሮንቶሳ ጊያ ካታማን ኣቴዳ። ሺን ፂሮፊሞሲ ሳኬቴዳ ዲራው፥ ሚሊፄ ጊያ ካታማን ኣ ዎꬃዲ።</verse>
				<verse number="21">ባልጉ ዎꬋናፔ ካሴ ያናው ሚና። ኤዉቡሉሲ፥ ጱዴሲ፥ ሊኖሲኔ ቂላዉዴ ቃሲ ሃራ ኢሻቱ ኡባይካ ኔና ሳሮ ሳሮ ጊኖ።</verse>
				<verse number="22">ጎዳይ ኔ ኣያናና ጊዶ። ኣꬎ ኬካቴꬃይ ሂንቴናና ኡባና ጊዶ። ኣሜንዒ።</verse>
			</chapter>
		</book>
		<book number="56">
			<chapter number="1">
				<verse number="1">ዬሱሲ ኪሪስቶሲ ኪቴዳ ታኒ ጳዉሎሲ፥ ፆሳ ኣይሊ፥ ሃ ዳቢዳቢያ ፃፋይ። ፆሳይ ዶሬዳ ኣሳው ኣማኑ ዴዓናዳኒኔ ፆሳ ቱማቴꬃ ኤራኮ ኡንቱንታ ካሌꬃናዳን ታኒ ዶሬታዴ ኪቴታዲ።</verse>
				<verse number="2">ዎርዶቴና ፆሳይ ኑሲ ሃ ሜꬊና ዴዑዋ ዳሮ ዎዲያፔ ካሴ ኢማና ጌዳ።</verse>
				<verse number="3">ፆሳይ ኑና ኣሺያዌ ሊኬ ዎዲያን ባሬ ቃላን ሃዋ ቆንጪሴዳ፤ ኢ ሃዳሪዴ ታና ኣዛዜዳዋዳን፥ ታኒ ኣ ቃላ ኦዳይ።</verse>
				<verse number="4">ኣማኑዋ ኢቲፔቴꬃን ታ ቱሙ ናዓ ኔው ቲቶ፥ ፆሳ ኣዉዋፔኔ ኑና ኣሺያ ዬሱሲ ኪሪስቶሳፔ፥ ኣꬎ ኬካቴꬃይ፥ ማሮቴꬃይኔ ሳሮቴꬃይ ጊዶ።</verse>
				<verse number="5">ታኒ ኔና ቃርፄሳን ኣጋዴ ዬዳዌ፥ ኔኒ ኣቶዋ ጊጊሳናሳኔ፥ ታኒ ኣዛዜዳዋዳን፥ ካታማ ኡባን ዎሳ ጎሊያ ጪማቱዋ ዶራናሳ።</verse>
				<verse number="6">ጪማይ ቦሬቴናዋኔ ኢቲ ማቻቲ ፃላላይ ዴዒያዋኔ ኣማኒያ ናናይ ዴዒያዋ ጊዳናው ቤሴ፤ ኣ ናናይ ሻሉዋ ባዪዚያባኒኔ ዎይ ኣዛዜቴናን ኢፂያባን ኣሳይ ኣማሳሌናዋንታ ጊዳናው ቤሴ።</verse>
				<verse number="7">ኣዪሲ ጎፔ፥ ሄ ጪማይ ፆሳ ኦሱዋ ኣዛዚያ ካፑዋ ጊዲዴ፥ ፖኪሴናዋ፥ ኦቶሬቴናዋኔ ኤሌ ሃንቄቴናዋ ጊዳናው ቤሴ፤ ቃሲ ማꬆቴናዋ፥ ሱጌናዋኔ ዮራቴናዋ ጊዳናው ቤሴ።</verse>
				<verse number="8">ሺን ኢማꬃ ሞኪያዋኔ ሎዖባ ዶሲያዋ ጊዳናው ቤሴ፤ ቃሲ ኣኬካንቻ፥ ፂሉዋ፥ ጌሻኔ ባሬና ናጊያዋ ጊዳናው ቤሴ።</verse>
				<verse number="9">ኣማኔቲያ ዴዑ ቤቲያ ቲሚርቲያና ጊጊያ ቃላ ኢ ሎይꬂ ኦይቆ። ያቶፔ ሃራቱዋ ቱሙ ኣማኑዋ ታማሪሲያዋኒ ሜንꬄꬃናዉኔ ቃሲ ሄዋ ኢፂያዋንታካ ዞራናው ዳንዳያናዋ።</verse>
				<verse number="10">ኣዪሲ ጎፔ፥ ኣዛዜቴናዋንቱ፥ ማዴናዋ ሃሳዪያዋንቱ፥ ሃራቱዋ ጪሚያዋንቱኔ ቃፃሬቴዳ ኣዪሁዳ ኣማኒያዋንቱ ባጋ ጊዴዳ ዳሮ ኣሳቱ ዴዒኖ።</verse>
				<verse number="11">ኡንቱንቱ ታማሪሳናው ቤሴና ፖኪያ ኦጊያን ሚሻ ዴማናው ታማሪሲያዋን ጎሊያ ኡባ ባይዚያ ዲራው፥ ኡንቱንቱ ሃሳያ ቴዓና ቤሴ።</verse>
				<verse number="12">ኡንቱንቱ ጊዶፔ ኢቱ፥ ቲምቢቲያ ኦዲያዌ ኡንቱንቶ፥ «ቃሪፄሴ ኣሳይ ኡባ ዎዴ፥ ዎርዳቱዋ፥ ኢታ ዱዓቱዋኔ ዮራንቻ፤ ቃሲ ኣዛላ ኣሳ» ያጌዳ።</verse>
				<verse number="13">ኢ ማርካቶዌ ቱማ፤ ሄዋ ዲራው፥ ኔኒ ኡንቱንቱሲ ሚኖ ኣማኑ ዴዓናዳኒኔ ቃሲ ኣዪሁዳቱዋ ቶሳኔ ቱሙዋ ኢፄዳ ኣሳቱዋ ኣዛዙዋ ኡንቱንቱ ሲሴናዳን፥ ኡንቱንታ ሚኒሳዴ ሴራናው ቤሴ።</verse>
				<verse number="14">***</verse>
				<verse number="15">ባሬንቱ ሁጴው ጌሻ ጊዴዳዋንቱሲ ኡባባይካ ጌሻ፤ ሺን ቱናቱዋሲኔ ኣማኔናዋንቱሲ ኡንቱንቱ ዎዛና ቆፋይኔ ኡንቱንታ ሱሬ ዎዛናይ ቱኔዳ ዲራው፥ ኡንቱንቶ ኣያይኔ ጌሻ ጊዴና።</verse>
				<verse number="16">ኡንቱንቱ ባሬንቱ ፆሳ ኤሪያዋ ቆንጪያን ኦዲኖ፤ ሺን ኡንቱንቱ ሼኔዪያዋንታ፥ ኣዛዜቴናዋንታኔ ኦሱዋ ኡባዉካ ጊጌናዋንታ ጊዲያ ዲራው፥ ባሬንቱ ኪታን ኣ ኤሮኮ ጊኖ።</verse>
			</chapter>
			<chapter number="2">
				<verse number="1">ሺን ኔኒ ዴዑዋ ዴማናው ጊጊያ ቲሚርቲያ ታማሪሳናው ቤሴ።</verse>
				<verse number="2">ጪማ ኣቱማ ኣሳይ ኣማኑዋን፥ ሲቁዋኒኔ ዳንዳያን ሚኖ ጊዳናዳን፥ ቃሲ ማꬆቴናዋ፥ ቦንቼቲያዋኔ ባሬናካ ናጊያዋ ጊዳናዳን ዞራ።</verse>
				<verse number="3">ሄዋዳንካ ጪማ ማጫ ኣሳይ ጌሻ ዴዑዋ ዴዒያዋንታ፥ ዚጊሬናዋንታ፥ ዎዪኒያ ኤሳሲ ሞዴቴናዋንታኔ ሎዖባ ታማሪሲያዋንታ ጊዳናው ቤሴ።</verse>
				<verse number="4">ኡንቱንቱ ፆሳ ቃላይ ቦሬቴና ማላ፥ ባሬንቱ ኣሲናቱዋኔ ባሬንቱ ናና ሲቂያዋንታ፥ ባሬንታካ ናጊያዋንታ፥ ጌሻቱዋ፥ ባሬንቱ ጎሌን ኦꬂያዋንታ፥ ኬካቱዋኔ ባሬንቱ ኣሲናቱዋሲካ ኣዛዜቲያዋንታ ጊዳና ማላ፥ ያላጋ ማጫዋንታ ታማሪሳ።</verse>
				<verse number="5">***</verse>
				<verse number="6">ሄዋዳንካ ያላጋ ኣቱማ ኣሳቱ ባሬንታ ናጋና ማላ ዞራ።</verse>
				<verse number="7">ኔኒ ኔ ሁጴዉካ ሎዖ ኦሱዋ ኡባን ኡንቱንቶ ሌሚሶ ጊዳ፤ ኔኒ ታማሪሲያዋንካ ኣማኔቲያዋኔ ቦንቼቲያዋ ጊዳ።</verse>
				<verse number="8">ኔ ሞርኬቱ ኑና ዚጊሪያባይ ኡንቱንቱሲ ꬋዪያ ዎዴ ኡንቱንቱ ዬላታና ማላ፥ ኔኒ ቦሬቴና ሎዖ ሃሳያ ሃሳያ።</verse>
				<verse number="9">ኣዪሌቱ ባሬንቱ ጎዳቱዋሲ ኣዛዜታና ማላኔ፥ ኡንቱንቱና ፓሉሜቴናን ኡባባኒ ኡንቱንታ ናሼቻና ማላ ዞራ።</verse>
				<verse number="10">ኡንቱንቱ ባሬንቱ ጎዳቱዋፔ ዉዔና ማላ፥ ቃሲ ኑና ኣሺያ ፆሳዋ ታማሪሲያዋ ኡባባኒ ጋላቲሳናው፥ ባሬንቱ ኦꬂያ ኪታን ኡባ ዎዴ ሎዓኔ ኣማኔቲያዋንታ ጊዲያዋ ቤሳና ማላ፥ ኡንቱንታ ዞራ።</verse>
				<verse number="11">ኣዪሲ ጎፔ፥ ፆሳይ ኣሳ ኡባ ኣሺያ ባሬ ኣꬎ ኬካቴꬃ ቆንጪሴዳ።</verse>
				<verse number="12">ሄ ኣꬎ ኬካቴꬃይ ናጋራ ኦሱዋኔ ሃ ኣላሚያ ኣሙዋ ኑኒ ኣጋናዳኒኔ ኑ ሁጲያ ናጊዴ፥ ፆሳ ማላቲዴ፥ ፂሎቴꬃን ዴዓናዳን፥ ኑና ታማሪሴ።</verse>
				<verse number="13">ኑኒ ኑ ዎልቃማ ፆሳይ፥ ኑና ኣሺያ ዬሱሲ ኪሪስቶሲ ቤታና ጌዳ ኣንጄቴዳ ቦንቾ ጋላሳ ናጌቶ።</verse>
				<verse number="14">ኢታ ኦሱዋ ኡባፔ ኢ ኑና ዎዛናዉኔ ሎዖባ ኦꬃናው ኣሞቲያ ባሬ ጌሻ ኣሳ ኬሳናው፥ ኑ ዲራው፥ ባሬ ሁጲያ ኢሜዳ።</verse>
				<verse number="15">ኔኒ ሃዋ ታማሪሳ፥ ኔ ኩሜንꬃ ማታኒ ዞራኔ ሴራ፤ ኦኒኔ ኔና ካꬎፖ።</verse>
			</chapter>
			<chapter number="3">
				<verse number="1">ኡንቱንቱ ሞዲያዋንቱሲኔ ማታይ ዴዒያዋንቱሲ ሞዴታናው፥ ኣዛዜታናዉኔ ሎዖ ኦሱዋ ኡባ ኦꬃናው ጊጌታናዳን ኡንቱንታ ሃሳዪሳ፤ ቃሲ ኡንቱንቱ ኦ ቦላኒኔ ኢታ ቃላ ሃሳዬና ማላ፥ ኦናናኔ ዋላቄቴና ማላ፥ ኣሳ ኡባ ኣሺኬቴꬃኔ ሲጋቴꬃ ቤሲያዋንታ ጊዳናዳን ዞራ።</verse>
				<verse number="2">***</verse>
				<verse number="3">ኣዪሲ ጎፔ፥ ኑኒ ካሴ ኑ ሁጴዉካ ኤያቱዋ፥ ኣዛዜቴናዋንታ፥ ባሊያዋንታኔ ኣሙዋሲኔ ዱማ ዱማ ናሼቻሲ ኣዪሊያዳን ሞዴቲያዋንታ፤ ቃሲ ኢታቴꬃኒኔ ቃናቲያን ዴዒያዋንታ፤ ኣሳን ኢፄቲያዋንታኔ ኢቱ ኢቱዋካ ኢፂያዋንታ።</verse>
				<verse number="4">ሺን ኑና ኣሺያ ፆሳ ኬካቴꬃይኔ ኣሳ ኢ ሲቂያ ሲቁ ቆንጬዳ ዎዴ፥</verse>
				<verse number="5">ኢ ባሬ ማሮቴꬃዳንካ፥ ኦራꬃ ዬሌቱሳን ሃኔዳ ጌዩሳኒኔ ጌሻ ኣያናን ኦራፄዳዋን ኑና ኣሼዳዋፔ ኣቲን፥ ኑኒ ፂሎ ኦሱዋ ኦꬄዳዋና ጊዴና።</verse>
				<verse number="6">ፆሳይ ባሬ ኣꬎ ኬካቴꬃን ኑኒ ፂላናዳኒኔ፥ ኢ ኢማና ጌዳ ሜꬊና ዴዑዋ ላታናዳን፥ ኑና ኣሺያ ዬሱሲ ኪሪስቶሳ ባጋና ጌሻ ኣያና ኑ ቦላ ዳሪሲዴ ቲጌዳ።</verse>
				<verse number="7">***</verse>
				<verse number="8">ሃ ሃሳያይ ኣማኔቴዳዋ፤ ፆሳ ኣሳቱ ሎዖ ኦሱዋ ኦꬃናው ጊጋናዳን፥ ሃ ዬዉዋ ኡንቱንቱሲ ኔኒ ሚኒሳዴ ኦዳናው ኮያይ፤ ሃዋንቱ ኣሳው ሎዓኔ ጎዒያዋንታ።</verse>
				<verse number="9">ሺን ኤያቴꬃ ፓሉማፔ፥ ዛሪያ ፓይዲያዋፔ፥ ዋላሳፔኔ ሂጊያባን ዋላቄቲያዋፔ ናጌታ። ኣዪሲ ጎፔ፥ ሄዋንቱ ጎዔናዋንታኔ ማዴናዋንታ።</verse>
				<verse number="10">ሻኮቴꬃ ሜꬊያ ኡራይ ጌላ ኣሳ ጊዲያዋኔ ባሬ ሁጲያን ፒርዲዴ ናጋራ ኦꬂያዋ ኤራዴ፥ ኢቲ ጌዴ ዎይ ላዑ ጌዴ ኣ ሴሬዳዋፔ ጉዪያን፥ ሄዋ ማላቲያ ኣሳፔ ሻኬታ።</verse>
				<verse number="11">***</verse>
				<verse number="12">ታኒ ኣርፄማሳ ዎይ ቲኪቆሳ ኔኮ ኪቲያ ዎዴ፥ ኔኒ ታኮ ኒቆጲሊዮና ያናው ሚና። ኣዪሲ ጎፔ፥ ታኒ ባልጉዋ ያኒ ሻጫናው ቆፋ ቃቻዲ።</verse>
				<verse number="13">ሂጊያ ኤሪያ ዜናሲኔ ኣጲሎሲ ኦጊያ ቢያ ዎዴ፥ ኡንቱንቱሲ ኣያይኔ ፓጬና ማላ፥ ኡንቱንታ ሎይꬃ ማዳ።</verse>
				<verse number="14">ኑ ኣሳይካ ማዴና ኣሳ ጊዲዴ ኣቴና ማላ፥ ባሬንታ ሎይꬂ ኮሺያዋ ዴማናው፥ ሎዖ ኦሱዋ ሚኒዴ ኦꬂያዋ ታማሪኖ።</verse>
				<verse number="15">ታናና ዴዒያ ኡባቱ ኔና ሳሮ ሳሮ ጌዲኖ። ኑና ኣማኑዋን ሲቂያዋንታ ሳሮ ሳሮ ጋ። ፆሳ ኣꬎ ኬካቴꬃይ ሂንቴናና ኡባና ኢቲፔ ጊዶ። ኣሜንዒ።</verse>
			</chapter>
		</book>
		<book number="57">
			<chapter number="1">
				<verse number="1">ታኒ ጳዉሎሲ፥ ዬሱሲ ኪሪስቶሳ ዲራው ቃሹዋን ዴዒያዌኔ ኑ ኢሻ ፂሞቶሲ፥ ኑናና ኦꬂያ ኑኒ ሲቂያ ፒሊሞናው፥</verse>
				<verse number="2">ኔ ጎሌን ሺቂያ ኣማኒያዋንቶ፥ ኑ ሚቻቲ ኣፊቢሲኔ ኑናና ኢቲፔ ዴዒያ ኪሪስቶሳ ዎታዳራ ኣርኪፖሳው ሃ ዳቢዳቢያ ፃፌቶ።</verse>
				<verse number="3">ፆሳ ኑ ኣዉዋፔኔ ኑ ጎዳ ዬሱሲ ኪሪስቶሳፔ ኣꬎ ኬካቴꬃይኔ ሳሮቴꬃይ ሂንቴንቱሲ ጊዶ።</verse>
				<verse number="4">ኔኒ ፆሳ ኣሳቱዋ ሲቂያዋኔ ጎዳ ዬሱሳ ኣማኒያዋ ታኒ ሲሲያ ዲራው፥ ፆሳ ዎሳዴ ኔና ሃሳዪያ ዎዴ ኡባን፥ ታ ፆሳ ጋላታይ።</verse>
				<verse number="5">***</verse>
				<verse number="6">ኔኒ ኔ ኣማኑዋ ሃራቱዋና ሻኪያዌ ኑሲ ኪሪስቶሲ ዬሱሳ ባጋና ዪያ ሎዖባ ኡባ ኤሪሳና ማላ፥ ታኒ ፆሳ ዎሳይ።</verse>
				<verse number="7">ኣዪሲ ጎፔ፥ ፆሳ ኣሳቱዋ ዎዛናይ ኔ ኪታን ሚኔዳ ዲራው፥ ታ ኢሻው፥ ታኒ ኔ ሲቁዋን ዳሮ ናሼቻኔ ሜንꬄꬁዋ ዴማዲ።</verse>
				<verse number="8">ሄዋ ዲራው፥ ኔኒ ኦꬃናው ቤሲያዋ ኦꬃና ማላ፥ ታኒ ኔና ኣዛዛናው ኪሪስቶሳ ባጋና ፃሎፔካ፥</verse>
				<verse number="9">ታኒ ጳዉሎሲ ጪሜዳዌ፥ ኪሪስቶሲ ዬሱሳው ሃዒካ ቃሹዋን ዴዒያዌ፥ ሲቁዋ ዲራው፥ ኔና ዎሳይ።</verse>
				<verse number="10">ታኒ ቃሹዋን ዴዓዴ ኣው ኣዉዋ ጊዴዳ ታ ናዓ ኣናሲሞሳ ዲራው፥ ኔና ዎሳይ።</verse>
				<verse number="11">ኢ ካሴ ኔና ጎዔና፤ ሺን ሃዒ ኔናካ ታናካ ቱሙ ጎዔ።</verse>
				<verse number="12">ታኒ ዎዛናፔ ዶሲያ ኣናሲሞሳ ኔኮ ዬዶዌ ታ ዎዛና ዬዶዋ። ታኒ ዎንጋላ ዲራው ቃሼታ ኡታ ዴዒሺን፥ ኔና ኮቺዴ፥ ታና ማዳና ማላ፥ ታ ማታን ኣ ኣሻናው ኮያይ።</verse>
				<verse number="13">***</verse>
				<verse number="14">ሺን ኔኒ ኔ ሼኒያዳን ኦꬃናዋ ኮያይፔ ኣቲን፥ ኔናና ዞሬቴናን ዎልቃን ኣይኔ ኦꬃናው ኮዪኬ።</verse>
				<verse number="15">ኣናሲሞሲ ጉꬃ ዎዲያ ኔፔ ሻኬቴዳዌ፥ ኦኒ ኤሪ ሲሚዴ፥ ኡባ ዎዴካ ኔናና ዴዓናሴንቶኔ።</verse>
				<verse number="16">ሲሚ ሃዋፔ ሲንꬃው ኣናሲሞሲ ኣይሊያ ጊዴና፤ ሺን ኣይሊያፔ ኢ ሎይꬂ ኣꬌ፤ ኢ ታው ኣይ ኬና ሲቆ ኢሼ! ቃሲ ኢ ኔው ኣሳ ባጋናካ ጎዳ ባጋናካ ኣይ ኬና ኣꬌዳ ኢሻ ጊዳንዴሻ!</verse>
				<verse number="17">ሲሚ ኔኒ ታና ኔ ላጌꬃ ጊያዋ ጊዶፔ፥ ታና ሞኪያዋዳን፥ ኣ ሞካ።</verse>
				<verse number="18">ኢ ኔው ባዪዜዳባይ ዎይ ኣ ቦላ ኔው ኣጩ ዴዖፔ፥ ታፔ ጪጋ ኣካ።</verse>
				<verse number="19">ሄ ኣጩዋ ታኒ ጪጋና ጋዴ፥ ታኒ ጳዉሎሲ ታ ኩሺያን ፃፋይ። ኔኒ ታው ኔ ሼምፑዋ ኣጮታ ኡቴዳዋ ታኒ ኔና ሃሳዪሳናው ኮሼና።</verse>
				<verse number="20">ኤ፥ ታ ኢሻው፥ ጎዳ ባጋና ኔፔ ማዱዋ ዴማናው ኮያይ። ኪሪስቶሳ ባጋና ታና ሜንꬄꬃ።</verse>
				<verse number="21">ታኒ ጌዳዋፔ ዳሩዋ ኔኒ ኦꬃናዋ ኤራዴ፥ ቃሲ ኔ ታው ኣዛዜታናዋካ ኣማናዴ፥ ሃዋ ኔው ፃፋይ።</verse>
				<verse number="22">ቃሲ ሂንቴንቱ ኤሌካ ታው ኢማꬃይ ሼምፒያ ጎሊያ ጊጊሲቴ። ኣዪሲ ጎፔ፥ ፆሳይ ሂንቴንቱ ዎሳን ታና ሂንቴንቱሲ ጉዬ ዛሪዴ ኢማና ጋዴ ቆፓይ።</verse>
				<verse number="23">ኪሪስቶሲ ዬሱሳ ዲራው፥ ታናና ቃሹዋን ዴዒያ ኤፓፊሪ ኔና ሳሮ ሳሮ ጌ።</verse>
				<verse number="24">ቃሲ ታናና ኢቲፔ ኦꬂያ ማርቆሲ፥ ኣሪስፂሮኮሲ፥ ዴማሲኔ ሉቃሲ ኔና ሳሮ ሳሮ ጊኖ።</verse>
				<verse number="25">ጎዳ ዬሱሲ ኪሪስቶሳ ኣꬎ ኬካቴꬃይ ሂንቴንቱ ኣያናና ጊዶ።</verse>
			</chapter>
		</book>
		<book number="58">
			<chapter number="1">
				<verse number="1">ፆሳይ ቤኒ ዎዴ፥ ኑ ኣዎቱ ናባቱዋ ባጋና ዱማ ዱማ ኦጊያኒኔ ዳሮ ዎዲያን ሃሳዬዳ።</verse>
				<verse number="2">ሺን ሃ ዉርሴꬃ ዎዲያን፥ ኡባባ ኣ ላቲሲዴ፥ ዬሌታ ኣ ባጋና ሜꬌዳ ባሬ ናዓ ባጋና ኑሲ ሃሳዬዳ።</verse>
				<verse number="3">ናዓይ ፆሳ ቦንቾ ፖዑዋ ጶሌ፤ ቃሲ ኩሜንꬃ ፆሳ ኤሻ ኣኪዴ፥ ባሬ ዎልቃማ ቃላን ሃ ሳዓ ናጌ፤ ያቲዴ ኣሳ ናጋራፔ ጌሺዴ፥ ኡባፔ ቦላ ፆሳፔ ኡሼቻ ባጋና ሳሉዋን ኡቴዳ።</verse>
				<verse number="4">ፆሳይ ኣው ኢሜዳ ሱንꬃቴꬃይ ኪታንቻቱዋፔ ꬎቃ ጊዲያዋዳንካ፥ ኡንቱንቱፔ ኣ ሎይꬂ ꬎቁ ኦꬄዳ።</verse>
				<verse number="5">ኣዪሲ ጎፔ፥ ፆሳይ ባሬ ኪታንቻቱዋፔ ኦና፥ «ኔኒ ታ ናዓ፤ ታኒ ሃቼ ኔው ኣዉዋ ጊዳዲ» ጌዴ? ዎይ ቃሲ ኦና፥ «ታኒ ኣው ኣዉዋ ጊዳና፤ ኢካ ታው ናዓ ጊዳና» ጌዴ?</verse>
				<verse number="6">ቃሲ ፆሳይ ባሬ ባይራ ናዓ ሃ ሳዓ ዬዳና ሃኒዴ፥ «ታ ኪታንቻቱዋ ኡባቱካ ኣው ጎዪኒኖ» ያጌዳ።</verse>
				<verse number="7">ፆሳይ ኪታንቻቱዋባ ሃሳዪዴ፥ «ታኒ ታ ኪታንቻቱዋ ጫርኩዋ ኬሳይ፤ ቃሲ ታ ኦሳንቻቱዋካ ታማ ላጩዋ ኬሳይ» ያጌ።</verse>
				<verse number="8">ሺን ባሬ ናዓዋ ሃሳዪዴ፥ «ፆሳው፥ ኔ ካዉቴꬃ ኦይዲ ሜꬊ ሜꬊናው ዴዔ። ኔ ካዉቴꬃ ፂሎቴꬃን ኣሃሳ።</verse>
				<verse number="9">ኔኒ ፂሎቴꬃ ሲቃዴ፤ ናቁዋ ኢፃዳ። ፆሳይ፥ ኔ ፆሳይ ኔና ኔ ላጌቱዋፔ ኣꬂዴ፥ ናሼቻን ኢሊሊሲያ ዛይቲያ ኦኬዳዌ ሃዋሳ» ያጌ።</verse>
				<verse number="10">ፆሳይ ሃዋዳን ያጌ፤ «ጎዳው፥ ኮይሮ ኔኒ ሳዓ ሜꬋዳ፤ ሳሉዋካ ኔ ኩሺያን ሜꬋዳ።</verse>
				<verse number="11">ሄዋንቱ ኡባይ ꬋያና፤ ሺን ኔኒ ዴዓና። ኡንቱንቱ ኡባይካ ኣፊላዳን ዉራና።</verse>
				<verse number="12">ኔኒ ኡንቱንታ ጋቢያዳን ዳኮያና፤ ቃሲ ኡንቱንቱ ኣፊላዳን ላሜታናዋንታ። ሺን ኔኒ ኔናካ፤ ኔ ላይꬃይ ኡባካ ዉሬና» ያጌ።</verse>
				<verse number="13">ሺን ፆሳይ ባሬ ኪታንቻቱዋፔ ኢቱዋኔ፥ «ታኒ ኔ ሞርኬቱዋ ኔኒ ጌዲያን ዬꬊያዋ ኦꬃና ጋካናው፥ ሃዋን ታፔ ኡሼቻ ባጋን ኡታ» ጊቤና።</verse>
				<verse number="14">ኪታንቻቱ ኡባይ ፆሳው ኦꬃናዉኔ ኣቶቴꬃ ዴማና ኣሳቱዋ ማዳናው ፆሳይ ኪቴዳ ኣያናቱዋ ጊዲኪኖዬ?</verse>
			</chapter>
			<chapter number="2">
				<verse number="1">ሄዋ ዲራው፥ ኑኒ ሲሴዳ ቱሙ ዬዉዋፔ ሱጌቲ ዎራ ቤና ማላ፥ ሄ ዬዉዋ ሎይꬂ ኦይቃናው ቤሴ።</verse>
				<verse number="2">ኣዪሲ ጎፔ፥ ኪታንቻቱ ኦዴዳ ቃላይ ቱማ ጊዲያ ዲራው፥ ናቂያ ዎይ ኣዛዜቴና ኣሳይ ኡባይ ሙሬቴዳዋ ጊዶፔ፥</verse>
				<verse number="3">ያቲና፥ ኑኒ ሃ ዎልቃማ ኣቶቴꬃ ሼኔኮ ጎፔ፥ ዋኒዴ ኣታኔ? ጎዳይ ኮይሮ ባሬ ሁጴው ሃ ኣቶቴꬃ ኦዴዳ፤ ቃሲ ኢ ኦዴዳዋ ሲሴዳዋንቱ ኑሲ ጌሺዴ ኦዴዲኖ።</verse>
				<verse number="4">ሄ ሲሴዳዋንቱ ማርካቴዳዌ ቦላ ፆሳይካ ማላ፥ ኦራꬃባኔ ዱማ ዱማ ማላታ ኪቴቲያዋን ጉጂ ማርካቴዳ፤ ቃሲ ጌሻ ኣያና ኢሙዋካ ባሬ ኮዬዳዋዳን፥ ጊሺ ጋꬄዳ።</verse>
				<verse number="5">ኣዪሲ ጎፔ፥ ፆሳይ ኑኒ ሃሳዪያ ሲንꬃፔ ያና ኣላሚያ፥ ኪታንቻቱዋ ሞዲሲቤና።</verse>
				<verse number="6">ሺን ፆሳ ማፃፋይ ኢቲ ሳን ሃዋዳን ያጌ፤ «ፆሳው፥ ኔኒ ኣሳዋ ቆፓናው ኣሳይ ኣዬ? ዎይ ኔኒ ኣው ሂርጋናው ኢ ኣዬ?</verse>
				<verse number="7">ኔኒ ኪታንቻቱዋፔ ኣማሬዳ ዎዲያ ኣ ጉꬃዳ። ኣ ሁጲያንካ ቦንቹዋኔ ሳባ ኣኪሊሊያ ዎꬃዳ።</verse>
				<verse number="8">ቃሲ ኡባባ ኣ ጌዲያፔ ጋርሳና ዎꬃዴ ሞዲሳዳ» ያጌ። ኣዪሲ ጎፔ፥ ፆሳይ ኡባባካ ኣ ሞዲሴዳዋዳን ኣኒ ሞዴቲቤናዌ ኣያይኔ ባዋ፤ ሺን ሃዒ ኡባባይ ኣው ሞዴቲያዌ ኑሲ ቤቴና።</verse>
				<verse number="9">ሺን ኑኒ ዬሱሳ ቤዔቶ፤ ዬሱሲ ፆሳ ኣꬎ ኬካቴꬃ ባጋና ኣሳ ኡባው ሃይቃና ማላ፥ ኣማሬዳ ዎዲያ ኪታንቻቱዋፔ ጋርሳ ጊዴዳ። ቃሲ ሃይቁዋ ዋዪያ ኢ ዋዬቴዳ ዲራው፥ ፖዒያ ቦንቹዋኔ ሳባ ኣኪሊሊያ ዎꬄዳዋ ሃዒ ኑኒ ቤዔቶ።</verse>
				<verse number="10">ፆሳይ ኡባባ ሜꬌዳዌ፥ ኡባባካ ናጊያዌ፥ ዬሱሲ ዳሮ ናና ኣሂዴ፥ ባሬናና ቦንቺሳና ማላ፥ ዋዪያ ባጋና ዬሱሳ ባላይ ባይናዋ ኦꬄዳዋ ቤሴ፤ ኣዪሲ ጎፔ፥ ሄ ናና ኣቶቴꬃው ካሌꬂያዌ ዬሱሳ።</verse>
				<verse number="11">ኣዪሲ ጎፔ፥ ኣሳ ጌሺያ ዬሱሳዉካ ቃሲ ሄ ጌዬዳ ኣሳ ኡባዉካ ኣዉ ኢቱዋ። ዬሱሲ ኡንቱንታ፥ «ታ ኢሻቱዋ» ጊዴ ዬላቴናን ፄሲያዌ ሃዋሳ።</verse>
				<verse number="12">ዬሱሲ፥ «ታኒ ኔ ሱንꬃ ታ ኢሻቶ ኣዋጃና። ማባራ ሺቁዋንካ ኔና ጋላታና» ያጌ።</verse>
				<verse number="13">ቃሲ ኢ፥ «ታኒ ታ ኣማኑዋ ፆሳን ዎꬃና» ቃሲካ፥ «ፆሳይ ታው ኢሜዳ ናናቱዋና ታኒ ሃዋን ዴዓይ» ያጌ።</verse>
				<verse number="14">ናና ጊዴ ኢ ፄሲያዋንቱ፥ ኣሹዋፔኔ ሱꬃፔ ሜꬌቴዳ ኣሳቱዋ ጊዲያ ዲራው፥ ዬሱሲ ባሬ ሁጴው ኡንቱንታ ማላቲዴ፥ ኡንቱንቱ ሜꬌታ ኣኬዳ፤ ቃሲ ኢ ሄዋ ኦꬄዳዌ፥ ፃላሂያ ካፑዋ ሃይቁዋ ቦላ ማታይ ዴዒያዋ ባሬ ሃይቁዋን ꬋዪሳናሳ።</verse>
				<verse number="15">ቃሲ ባሬንቱ ዴዑዋ ኡባን ሃይቆ ያዪዴ፥ ሃይቆ ኣይሌቲዴ ዴዒያዋንታ ኡባቱዋ ኣይሌቴꬃፔ ኬሴዳ።</verse>
				<verse number="16">ኣዪሲ ጎፔ፥ ኣብራሃማ ዛሪያ ኢ ማዲያዋፔ ኣቲን፥ ኪታንቻቱዋ ማዴናዌ ኤሬቴዳ።</verse>
				<verse number="17">ሄዋ ዲራው፥ ኣሳ ናጋራይ ኣቶ ጌቴታና ማላ፥ ፆሳ ኪታን ኣማኔቴዳ ማሪያ ቄሳቱዋ ኡባቱዋ ካፑዋ ጊዳና ማላ፥ ኡባባኒ ኢ ባሬ ኢሻቱዋ ማላታናው ቤሴ።</verse>
				<verse number="18">ኣዪሲ ጎፔ፥ ኢ ባሬ ሁጴው ፓጬቴዳ ዲራዉኔ ዋዬቴዳ ዲራው፥ ፓጬቲያዋንታ ማዳናው ዳንዳዬ።</verse>
			</chapter>
			<chapter number="3">
				<verse number="1">ሄዋ ዲራው፥ ፆሳይ ፄሴዳ ጌሻ ኢሻቶ፥ ኑ ማርካቴꬃ ፆሳይ ኪቴዳዋ ቄሳቱዋ ኡባቱዋ ካፑዋ፥ ዬሱሲ ኪሪስቶሳ ቆፒቴ።</verse>
				<verse number="2">ሙሴ ባሬ ኪታን ፆሳ ጎሊያ ኡባን ኣማኔቴዳዋ ጊዴዳዋዳን፥ ዬሱሲካ ባሬና ዶሪዴ፥ ሃ ኦሶ ዬዴዳ ፆሳው ኣማኔቴዳዋ።</verse>
				<verse number="3">ኣዪሲ ጎፔ፥ ኬፄቲያ ጎሊያፔ ኬፂያ ቢታኒ ቦንቼቲያዋዳን፥ ሙሴዋፔ ኣꬊያ ቦንቹዋ ኢ ኣካናው ቤሲያዌ ኤሬቴዳዋ።</verse>
				<verse number="4">ኣዪሲ ጎፔ፥ ጎሊያ ኡባ ኬፄዳዌ ኢቲ ኣሳ፤ ሺን ኡባባ ኬፄዳዌ ፆሳ።</verse>
				<verse number="5">ሙሴ ፆሳ ጎሊያ ኡባን ኣማኔቴዳ ኦሳንቻ ጊዲዴ፥ ፆሳይ ሲንꬃፔ ጋናዋ ማርካቴዳ።</verse>
				<verse number="6">ሺን ኪሪስቶሲ ፆሳ ጎሌን ናዓዳን ኣማኔቴዳዋ፤ ኑኒ ኣካና ጊዴ ናሼቻን ናጊያዋ ፃላቴꬃኒኔ ኣማኑዋን ናጎፔ፥ ፆሳው ጎሊያ ጊዴቶ።</verse>
				<verse number="7">ሄዋ ዲራው፥ ጌሻ ኣያናይ ሃዋዳን ያጌ፤ «ፆሳ ቃላ ሂንቴንቱ ሃቼ ሲሲያባ ጊዶፔ፥</verse>
				<verse number="8">ሂንቴንቱ ኣዎቱ ታው ኢፂ ማካሊዴ፥ ኦይታሙ ላይꬃ ታ ኦሱዋ ቤዔዳ ባዙዋ ፓጪያ ጋላሳዳን፥ ሂንቴንቱካ ዞሪያ ኣኬናን ኢፆፒቴ።</verse>
				<verse number="9">***</verse>
				<verse number="10">ሄዋ ዲራው፥ ታኒ ሄ ኣሳ ሃንቄታዴ፥ ‹ኡንቱንቱ ኡባ ዎዴ ባሬንቱ ዎዛናን ባሊኖ። ታ ኦጊያካ ኤሪቤይኪኖ› ያጋዲ።</verse>
				<verse number="11">ሄዋዳንካ ቃሲ፥ ታኒ ሃንቄታ ጫቃዴ፥ b‹ታኒ ሼምፒያሳ ኡንቱንቱ ኡባካ ጌሊኪኖ› ያጋዲ» ያጌ።</verse>
				<verse number="12">ታናዳን ኣማኒያዋንቶ፥ ዴዑዋ ፆሳፔ ሂንቴንታ ሻኪያ ኢታ ኣማኔና ዎዛናይ ሂንቴናን ኦናኒኔ ዴዔና ማላ ናጌቲቴ።</verse>
				<verse number="13">ሺን ፆሳይ ሂንቴንታ ኡባ ጋላሲ ሃቼ ጊዴ ፄሲሺን፥ ሂንቴፔ ኦናኔ ናጋራይ ባሌꬂና፥ ዞሪያ ኣኬናን ኢፄና ማላ፥ ኢቱ ኢቱዋ ዞሪቴ።</verse>
				<verse number="14">ኣዪሲ ጎፔ፥ ኑኒ ኮይሮ ኑሲ ዴዒያ ኣማኑዋ ዉርሴꬃይ ጋካናው ሎይꬂ ናጎፔ፥ ኪሪስቶሳና ኢቲፔ ሻካና።</verse>
				<verse number="15">ፆሳ ማፃፋይ፥ «ፆሳ ቃላ ሂንቴንቱ ሃቼ ሲሲያዋ ጊዶፔ፥ ሄ ዎዴ ኡንቱንቱ ኢፂ ማካሌዳዋዳን፥ ዞሪያ ኣኬናን ኢፆፒቴ» ያጌዳ።</verse>
				<verse number="16">ፆሳይ ጊያዋ ሲሲዴ፥ ኣው ማካሌዳ ኣሳቱ ኦኔ? ሙሴ ጊብፄፔ ካሌꬂና ኬሴዳ ኡባቱዋ ጊዲኪኖዬ?</verse>
				<verse number="17">ፆሳይ ኦይታሙ ላይꬃ ኦናን ሃንቄቴዴ? ኣኃይ ዎራን ኣቴዳ ኣሳቱዋ፥ ናጋራ ኦꬄዳዋንታ ጊዲኪኖዬ?</verse>
				<verse number="18">ቃሲ ፆሳይ ባሬው ኣዛዜቴናን ኢፄዳዋንቱ ኢ ሼምፒያ ሳዓ ኡባካ ጌሌና ማላ፥ ኡንቱንቱሲ ጫቄዳዋፔ ኣቲን፥ ኦሲ ጫቄዴ?</verse>
				<verse number="19">ኡንቱንቱ ኣማኒቤና ዲራው፥ ሼምፒያሳ ጌላናው ዳንዳዪቤናዋ ኑኒ ቤዔቶ።</verse>
			</chapter>
			<chapter number="4">
				<verse number="1">ሲሚ ፆሳይ ኑና ባሬ ሼምፒያሳ፥ «ጌሊሳና» ጌዳዌ ቢራ ጊዶፔ፥ ሂንቴፔ ኦኒኔ ሄ ሼምፒያሳ ጌሌናን ኣቴና ማላ ናጌቶ።</verse>
				<verse number="2">ኣዪሲ ጎፔ፥ ኡንቱንቱ ዎንጋላ ሚሺራቹዋ ሲሴዳዋዳን፥ ኑኒካ ሲሴዶ፤ ኡንቱንቱ ሲሴዲኖ፥ ሺን ኣማኒዴ ኣኪቤና ዲራው፥ ኣይኔ ኡንቱንታ ጎዒቤና።</verse>
				<verse number="3">ጊዶፔካ፥ ፆሳ ኪታይ ሳዓይ ሜꬌቶዴፔ ዶሚና ፖሌቴዳዋ ጊዶፔኔ፥ ፆሳይ፥ «ታኒ ሃንቄታ ጫቃዴ፥ ‹ኡንቱንቱ ታኒ ሼምፒያሳ ኡባካ ጌሊኪኖ› ያጋዲ» ጌዳዋዳን፥ ኑኒ ኣማኔዳዋንቱ ኢ ሼምፒያሳ ጌላና።</verse>
				<verse number="4">ኣዪሲ ጎፔ፥ ላፑንꬃ ጋላሳባ ኢቲሳዓን ፆሳ ማፃፋይ፥ «ፆሳይ ላፑንꬃ ጋላሳን ባሬ ኦሱዋ ኡባፔ ሼምፔዳ» ያጌዳ።</verse>
				<verse number="5">ቃሲ ሄ ሳዓን፥ «ኡንቱንቱ ታኒ ሼምፒያሳ ኡባካ ጌሊኪኖ» ያጌዳ።</verse>
				<verse number="6">ዎንጋላ ሚሺራቹዋ ኮይሮ ሲሴዳዋንቱ ኣዛዜቲቤና ዲራው፥ ሼምፑዋ ሳዓ ጌሊቤይኪኖ፤ ኢቲ ኢቲ ኣሳቱ ያ ጌላናዋንቱ ዴዒኖ።</verse>
				<verse number="7">ፆሳይ ዳሮ ዎዲያፔ ጉዪያን፥ ዳዊታ ባጋና ላዔንꬁዋ ኢቲ ጋላሳ፥ «ሃቼ» ጊያ ቃላን ኬሪዴ፥ «ፆሳ ቃላ ሂንቴንቱ ሃቼ ሲሲያዋ ጊዶፔ፥ ዞሪያ ኣኬናን ኢፆፒቴ» ያጌዳ።</verse>
				<verse number="8">ፆሳይ ሼምፒያሳ ኣሳ ኣፊዴ ኢያሱ ሼምፒሴዳዋ ጊዲንቶ፥ ፆሳይ ሃራ ጋላሳዋ ጉዬ ኬሬና።</verse>
				<verse number="9">ሄዋ ዲራው፥ ፆሳ ኣሳው ሳምባታ ሼምፑ ናጌቲ ኡቴዳ።</verse>
				<verse number="10">ኣዪሲ ጎፔ፥ ፆሳይ ሼምፒያሳ ጌሊያ ኦኒኔ፥ ፆሳይ ባሬ ኦሱዋፔ ሼምፔዳዋዳን፥ ኢካ ባሬ ኦሱዋፔ ሼምፓና።</verse>
				<verse number="11">ሲሚ ኢስራዔሊያ ኣሳይ ኣዛዜቴናን ኢፂዴ፥ ፆሳና ኢቲፔ ሼምፒያሳ ጌሌናን ኣቴዳዋዳን፥ ኑፔ ኦኒኔ ሄዋ ማላ ኢፁዋን ያ ጌሌናን ኣቴና ማላ ሚኖይቴ።</verse>
				<verse number="12">ኣዪሲ ጎፔ፥ ፆሳ ቃላይ ሚꬊናው ዴዒያዋኔ ኦꬂያዋ፤ ላዑ ባጋና ሌፌቴዳ ማሻፔካ ኣꬊዴ ኩሴ። ሄ ቃላይ ሼምፑኔ ኣያናይ፥ ኩሪኔ ኮልዚ ኢቲፔ ጋኬቲያሳ ሻካና ጋካናው ጫዴ። ቃሲ ኣሳ ዎዛናን ዴዒያ ኮሻኔ ቆፋ ኢ ሻኬ።</verse>
				<verse number="13">ኑኒ ኦꬂያዋ ዎቺያ ፆሳ ሲንꬃን ኡባባይካ ቤቲያዋፔኔ ቆንጪያን ዴዒያዋፔ ኣቲን፥ ኣ ኣይፊያን ጌሚያ ሜꬌታይ ኣያይኔ ባዋ።</verse>
				<verse number="14">ሲሚ ሳሉዋ ቤዳ፥ ቄሳቱዋ ኡባቱዋ ዎልቃማ ካፑ፥ ፆሳ ናዓይ ዬሱሲ፥ ኑሲ ዴዒያ ዲራው፥ ኑ ኣማኑዋ ሎይꬂ ናጌቶ።</verse>
				<verse number="15">ኣዪሲ ጎፔ፥ ኑ ቄሳቱዋ ኡባቱዋ ካፑ ኑኒ ዳቡሪያ ዎዴ ኑሲ ቃሬታናው ዳንዳዬ፤ ናጋራ ኢ ኦꬂቤናዋፔ ኣቲን፥ ኑናዳን ኡባባንካ ፓጬቴዳ።</verse>
				<verse number="16">ሲሚ ኑና ኮሺያ ዎዴ ማዲያ ማሮቴꬃ ኣካናዉኔ ኣꬎ ኬካቴꬃ ዴማናው፥ ኣꬎ ኬካቴꬃይ ዴዒያ ሳዓ ፆሳ ኣራታኮ፥ ያዬናን ሺቆይቴ።</verse>
			</chapter>
			<chapter number="5">
				<verse number="1">ቄሳቱዋ ኡባቱዋ ካፓቱ ሁጲያን ሁጲያን ባሬ ኣሳ ጊዶፔ ዶሬቲዴ፥ ሄ ኣሳ ጊሻታው ፆሳው ኦꬃናው፥ ኢሙዋ ኢማናዉኔ ናጋራ ያርሹዋ ያርሻናው ሱንꬄቴዲኖ።</verse>
				<verse number="2">ኢ ባሬ ሁጴው ዳቡራንቻ ጊዲያ ዲራው፥ ታማሪቤናዋንቶኔ ባሊያዋንቶ ቃሬታናው ዳንዳዬ።</verse>
				<verse number="3">ሄዋ ዲራው፥ ሄ ቄሳቱዋ ኡባቱዋ ካፑ ኣሳ ዲራው ያርሹዋ ያርሺያዋዳን፥ ባሬ ሁጴ ናጋራ ዲራዉካ ያርሻናው ቤሴ።</verse>
				<verse number="4">ፆሳይ ኣሮና ቄሳቱዋ ኡባቱዋ ካፑዋ ጊዳና ማላ ፄሴዳዋዳን፥ ፆሳይ ፄሳናፔ ኣቲን፥ ኦኒኔ ቄሳቱዋ ኡባቱዋ ካፑዋ ጊዲያ ቦንቹዋ ባሬው ኣካናው ዳንዳዬና።</verse>
				<verse number="5">ሄዋዳንካ፥ ኪሪስቶሲ ቄሳቱዋ ኡባቱዋ ካፑዋ ጊዲያ ቦንቹዋ ባሬው ኣኪቤና፤ ሺን ፆሳይ ኣ፥ «ኔኒ ታ ናዓ። ታኒ ሃቼ ኔው ኣዉዋ ጊዳዲ» ያጌዳ።</verse>
				<verse number="6">ሄዋዳንካ ቃሲ ሃራሳን፥ «ማልኪ-ፄዴቂ ቄሳ ጊዴዳዋዳን፥ ኔኒካ ሜꬊናው ቄሳ ጊዳና» ያጌዳ።</verse>
				<verse number="7">ዬሱሲ ሳዓን ዴዒያ ዎዴ፥ ባሬና ሃይቁዋፔ ኣሻናው ዳንዳዪያ ፆሳ ሎይꬂ ዬኪዴኔ ኣፎፂዴ ዎሴዳኔ ኦቼዳ፤ ፆሳይ ኣ ዎሳ ሲሴዳዌ፥ ኢ ባሬና ቶቼዳዋሳኔ ኣው ያዬዳዋሳ።</verse>
				<verse number="8">ዬሱሲ ፆሳ ናዓ ጊዶፔኔ፥ ባሬ ዋዬቴዳ ዋዪያን ኣዛዜቲያዋ ታማሬዳ።</verse>
				<verse number="9">ዬሱሲ ባሬ ኦሱዋ ፖሌዳ ዎዴ፥ ባሬው ኣዛዜቲያ ኡባው ሜꬊና ኣቶቴꬃ ዴማናው ጋሶ ጊዴዳ።</verse>
				<verse number="10">ቃሲ ፆሳይ ማልኪ-ፄዴቃ ሱንꬃቴꬃዳን፥ ቄሳቱዋ ኡባቱዋ ካፑዋ ጊዳና ማላ፥ ኣ ሱንꬄዳ።</verse>
				<verse number="11">ኑኒ ሃ ዬዉዋን ሃሳያናባይ ዳሮባይ ዴዔ፤ ሺን ሂንቴንቱ ኣኬካናው ኣዛላ ጊዲያ ዲራው፥ ሂንቴንቱሲ ኦዲ ጌሊሳናው ዋዪሴ።</verse>
				<verse number="12">ኣዪሲ ጎፔ፥ ሂንቴንቱ ሃ ዎዲያን ታማሪሲያዋንታ ጊዳናው ቤሶፔካ፥ ፆሳ ቃላ ኮይሮ ቲሚርቲያ ሂንቴንታ ዛሪ ታማሪሲያ ኢቲ ኡራ ኮሼ፤ ሂንቴንታ ኡሺያ ማꬃ ኮሼፔ ኣቲን፥ ጮሚያ ቁማ ኮሼና።</verse>
				<verse number="13">ማꬃ ፓኬቲዴ ዴዒያ ኦኒኔ ጋጪኖ ናዓ ጊዲያ ዲራው፥ ፂሎቴꬃ ቲሚርቲያዋ ኤሬና።</verse>
				<verse number="14">ሺን ሚኖ ቁማይ ኢታኔ ኬካ ዴዑዋ ዳሩዋን ሻኪ ኤሬዳ ዎዛናማ ኣሳሳ።</verse>
			</chapter>
			<chapter number="6">
				<verse number="1">ሄዋ ዲራው፥ ኪሪስቶሳ ቲሚርቲያ ቢሮ ዶሚያዋ ኣጊዴ፥ ዎዛናማ ኣሳ ቲሚርቴው ሲንꬃው ቦይቴ፤ ኮይሮ ኑኒ ታማራናው ኮሺያ ቲሚርቲያ ዎꬊ ኤቂዴ ታማራናው ኑሲ ቤሴና፤ ሄ ቲሚርቲ ኣዬ ጎፔ፥ ማዴና ኦሱዋፔ ሲሚያዋ፥ ፆሳ ኣማኒያዋ፥ ፂንቃታቱዋባ፥ ኩሺያ ዎꬁዋባ፥ ሃይቁዋፔ ዴንዱዋባኔ ሜꬊና ፒርዳባ።</verse>
				<verse number="2">***</verse>
				<verse number="3">ፆሳይ ኦꬂቴ ጎፔ፥ ሄዋ ኑኒ ኦꬃና።</verse>
				<verse number="4">ኣዪሲ ጎፔ፥ ኢቶዴካ ፖዑ ፖዔዳዋንታኔ ሳሉዋ ኢሙዋ ባሪ ቤዔዳዋንታ፥ ቃሲ ጌሻ ኣያናካ ሻኪ ኣኬዳዋንታኔ ፆሳ ቃላይ ሎዓ ጊዴዳዋ ሲሲ ኤሬዳዋንታ፥ ሲንꬃፔ ያና ሳዓ ዎልቃካ ቦቺ ፄሌዳዋንታ፥</verse>
				<verse number="5">***</verse>
				<verse number="6">ሄዋፔ ጉዬ ሲሚዴ ካዴዳዋንታ ናጋራፔ ላዔንꬁዋ ዛራናዌ ዳንዳዬቴና። ኣዪሲ ጎፔ፥ ሄዋንቱ ፆሳ ናዓ ማስቃሊያ ቦላ ሚሲማሪያን ꬊሺዴ ካቂያዋንታኔ ኣሳ ሲንꬃን ካዉሺያዋንቱ ማላ።</verse>
				<verse number="7">ኡባ ዎዴ ቡኪያ ኢራ ኡሺና፥ ጎሼዳ ኡራ ጎዒያ ካꬃ ሞኪያ ቢታ ፆሳይ ኣንጄ።</verse>
				<verse number="8">ሺን ቡሉዋኔ ቡዙዋ ሞኮፔ፥ ኣይኔ ጎዔና፤ ሼቃው ሺቂ ኡቴዳ። ቃሲ ዉርሴꬃን ጉዴታና።</verse>
				<verse number="9">ሺን ኑ ሲቃቶ፥ ኑኒ ሃዋዳን ሃሳዪያዋ ጊዶፔኔ፥ ሂንቴንቱ ኣቶቴꬃው ጊዲያ ሎዖባይ ሂንቴንቱሲ ዴዒያዋ ኤሬቶ።</verse>
				<verse number="10">ኣዪሲ ጎፔ፥ ሂንቴንቱ ኦꬄዳ ኦሱዋኔ ቃሲ ኣማኒያዋንታ ማዴዳዋኒኔ ሃዒካ ማዲያዋን ፆሳ ሲቄዳ ሲቁዋ ፆሳይ ዶጋናው ማካላ ጊዴና።</verse>
				<verse number="11">ሂንቴንቱ ሁጲያን ሁጲያን ዴማና ጊዴ፥ ሂዶታን ናጊ ኡቴዳ ኩሜንꬃ ቱማቴꬃ ዉርሴꬃይ ጋካናው፥ ካሴዋዳን ሚኒሲዴ ኦꬃና ማላ ኣሞቴቶ።</verse>
				<verse number="12">ፆሳይ ኢማና ጌዳዋ ኣማኑዋኒኔ ጌንጫን ላቲያዋንቱ ማላ ሂንቴንቱ ጊዳናዋ ኑኒ ኮዪያዋፔ ኣቲን፥ ኣዛላ ጊዳናዋ ኮዮኮ።</verse>
				<verse number="13">ፆሳይ ኣብራሃሞ ኢማና ጊዴ ጫቄዳ ዎዴ፥ ባሬፔ ኣꬊያ ዎልቃማይ ባይና ዲራው፥ ባሬ ሁጲያን ጫቄዳ።</verse>
				<verse number="14">ፆሳይ ኣ፥ «ታኒ ኔና ኣንጃና፤ ኔ ዜሬꬃካ ጮሪሳና» ያጊዴ ጫቄዳ።</verse>
				<verse number="15">ሄዋዳንካ፥ ኣብራሃሞ ጌንጪ ናጊዴ፥ ፆሳይ ኢማና ጌዳዋ ኣኬዳ።</verse>
				<verse number="16">ኣዪሲ ጎፔ፥ ኣሳይ ባሬፔ ꬎቂያ ኡራን ጫቄ፤ ቃሲ ሄ ጫቁ ፓሉሚያ ኡባካ ቴዔ።</verse>
				<verse number="17">ሄዋ ዲራው፥ ፆሳይ ባሬ ኢማና ጌዳዋ ላታናዋንቶ ባሬ ቆፋ ኡባካ ላሜናዋ ጌሺ ኦዳናው ሎይꬂ ኮዪዴ፥ ሄዌ ቱማ ጊዴዳዎ ጫቄዳ።</verse>
				<verse number="18">ፆሳይ ዎርዶታናው ዳንዳዬና ሃ ላዑ ላሜቴና ዬዋቱዋን፥ ኢ ኢማና ጌዳ ኑ ሲንꬃን ዴዒያዋ ኦይቃናው ኣኮ ባቃቴዳ ኑሲ ዎልቃማ ሜንꬄꬁ ዴዔ።</verse>
				<verse number="19">ሃ ኑኒ ዴማና ጊዴ ናሼቻን ናጊ ኡቴዳዌ፥ ኑ ሼምፖ ማርካቢያ ኦይቂያ ቃፄና ቢራታ ማላ፤ ሄ ኑኒ ዴማና ጊዴ፥ ናሼቻን ናጊ ኡቴዳዌ ኤሬቴዳ ሚኖ ጊዲዴ፥ ጋሪዱዋ ጊዶ ጌሻሳ ጌሌ።</verse>
				<verse number="20">ቃሲ ዬሱሲ ማልኪ-ፄዴቃ ሱንꬃቴꬃዳን፥ ሜꬊናው ቄሳቱዋ ኡባቱዋ ካፑዋ ጊዲዴ፥ ኑ ጊሻታው ኑፔ ካሴቲዴ፥ ሄ ሳዓ ጌሌዳ።</verse>
			</chapter>
			<chapter number="7">
				<verse number="1">ሃ ማልኪ-ፄዴቂ፥ ሳሌማ ካቲ፥ ኡባፔ ቦላ ፆሳ ቄሳይ፥ ኣብራሃሞ ካቴቱዋ ዎꬊዴ ኦላፔ ሲሚሺን፥ ኣናና ጋኬቲዴ፥ ኣ ኣንጄዳ።</verse>
				<verse number="2">ኣብራሃሞ ባሬ ኦሞዴዳ ኡባፔ ኣሲራታ ኬሲዴ፥ ኣው ኢሜዳ፤ ማልኪ-ፄዴቃ ሱንꬃው ኮይሮ ቢሌꬃይ ፂሎቴꬃ ካቲያ ጊያዋ፤ ቃሲ ሳሌማ ካቲያ ኢ ጊዲያ ዲራው፥ ላዔꬆ ቢሌꬃይ ሳሮቴꬃ ካቲያ ጊያዋ።</verse>
				<verse number="3">ማልኪ-ፄዴቃው ዳያ ዎይ ኣዉ፥ ዎይ ኣው ዛሪያ ፓይዱ ባዋ፤ ቃሲ ኣ ዬሌታው ዶሜꬃይ ዎይ ኣ ሃይቆ ዉርሴꬃይ ባዋ፤ ሺን ፆሳ ናዓ ማላቲዴ፥ ሜꬊናው ቄሳ ጊዴዳ።</verse>
				<verse number="4">ኑ ኣዎቱዋ ካፑ ኣብራሃሞ ኦላን ኦሞዲዴ፥ ኣሄዳዋፔ ኣሲራታ ኢሜዳ ማልኪ-ፄዴቂ ኣይ ኬና ꬎቁ ጊያዌንቶ ቤዒቴ።</verse>
				<verse number="5">ቄሳ ጊዲያ ሌዊያ ዛራቱ ኢስራዔሊያ ኣሳፔ፥ ሄዌኔ ባሬንቱ ጋዴ ኣሳፔ ሃራይ ኣቶ ኡንቱንቱ ኣብራሃሞ ዛሬ ጊዶፔኔ፥ ኣሲራታ ኣካና ማላ፥ ሂጊያን ኣዛዜቴዲኖ።</verse>
				<verse number="6">ማልኪ-ፄዴቂ ሌዊያ ዛሬ ጊዴና፤ ሺን ኣብራሃሞፔ ኣሲራታ ኣኪዴ፥ ፆሳይ ኢማና ጌዳዋ ናጊያ ኣብራሃማ ኣንጄዳ።</verse>
				<verse number="7">ቃሲ ኣንጂያዌ ኣንጄቲያዋፔ ꬎቁ ጊያዌ ፓሉንꬄና።</verse>
				<verse number="8">ኢቲ ባጋና፥ ሃይቂያ ኣሳይ ኣሲራታ ኬሴ፤ ሺን ሃራ ባጋና ቃሲ፥ ሃይቄና ጊዴ ማርካቲያ ኡራይ ኣሲራታ ኬሴ።</verse>
				<verse number="9">ሃዋዳን ሃሳያናው ሃራይ ኣቶ፥ ኣሲራታ ኬሲያ ሌዊካ ኣብራሃሞ ባጋና ኣሲራታ ኢሜዳ።</verse>
				<verse number="10">ኣዪሲ ጎፔ፥ ማልኪ-ፄዴቂ ኣብራሃሞና ጋኬቲያ ዎዴ፥ ሌዊ ቢሮ ዬሌቲቤና፤ ሺን ባሬ ዛሪያ ኣብራሃማ ጉልባታን ዴዔ።</verse>
				<verse number="11">ኢስራዔሊያ ኣሳው ሂጊ ሌዊያ ዜሬꬃቱዋ ቄሴቴꬃ ባጋና ኢሜቴዳ። ሄ ቄሴቴꬃ ኪታይ ባላይ ባይናዋ ጊዶፔ፥ ኣሮናዋ ማላ ጊዴናን ማልኪ-ፄዴቃ ማላ ሃራ ቄሳይ ሱንꬄታናው ኣዪሲ ኮሺ?</verse>
				<verse number="12">ኣዪሲ ጎፔ፥ ቄሴቴꬃይ ላሜቲያ ዎዴ፥ ሂጊካ ቃሲ ላሜታናው ኮሼ።</verse>
				<verse number="13">ሃ ዬዉ ሃሳዬቴዳ ኡራይ ሃራ ዛሪ፤ ኣ ዛሪያፔ ኦኒኔ ያርሺያሳን ቄሳዳን ኦꬂቤና።</verse>
				<verse number="14">ኑ ጎዳይ ዪሁዳ ዛሪያፔ ዬዳዌ ኤሬቴዳዋ ጊዲያ ዲራው፥ ሙሴ ቄሳቱዋባ ሃሳዪዴ፥ ሄ ዛሪያባ ኣይኔ ሃሳዪቤና።</verse>
				<verse number="15">ማልኪ-ፄዴቃ ማላ ሃራ ቄሳይ ዬዳዋ ጊዲንቶ፥ ሃዌ ኣꬊዴ ኤሬታናዋ።</verse>
				<verse number="16">ኢ ኣሳ ሂጊያኒኔ ዎጋን ቄሳ ጊዲቤና፤ ሺን ዉሬና ዴዑዋ ዎልቃን ቄሳ ጊዴዳ።</verse>
				<verse number="17">ኣዪሲ ጎፔ፥ ፆሳ ማፃፋይ፥ «ማልኪ-ፄዴቂ ቄሳ ጊዴዳዋዳን፥ ኔኒካ ሜꬊናው ቄሳ ጊዳናዋ» ያጊዴ ማርካቴ።</verse>
				<verse number="18">ቤኒ ዴዒያ ሂጊ ላፋኔ ማዴናዋ ጊዲያ ዲራው ኣቴዳ።</verse>
				<verse number="19">ኣዪሲ ጎፔ፥ ሙሴ ሂጊ ኣያኔ ባላይ ባይናዋ ኦꬃናው ዳንዳዬና፤ ቃሲ ኑኒ ኣ ባጋና ፆሳኮ ሺቃና ጊዴ ናሼቻን ናጊ ኡቴዳ ኡባፔ ኣꬊያዌ ዬዳ።</verse>
				<verse number="20">ሄዋ ቦላን ቃሲ ፆሳ ጫቁካ ዴዔ፤ ሃራቱ ቄሳ ጊዴዳ ዎዴ፥ ሄዋ ማላ ጫቁ ባዋ።</verse>
				<verse number="21">ሺን ዬሱሲ ጫቁዋን ቄሳ ጊዴዳ፤ ፆሳይ ኣ፥ «ጎዳይ ጫቄዳ፤ ኢ ባሬ ቆፋ ላሜና። ‹ኔኒ ሜꬊናው ቄሳ ጊዳና› ጌዳ» ያጌዳ።</verse>
				<verse number="22">ሄዋ ዲራው፥ ዬሱሲ ኡባፔ ኣꬊያ ጫቆ ዋሴ ጊዴዳ።</verse>
				<verse number="23">ካሴ ቄሳቱዋ ፓይዱ ጮራ፤ ኣዪሲ ጎፔ፥ ኡንቱንቱ ኦꬃና ኦሱዋ ሃይቁ ዲጌዳ።</verse>
				<verse number="24">ሺን ዬሱሲ ሜꬊናው ዴዒያ ዲራው፥ ኣ ቄሴቴꬃይ ላሜቴና።</verse>
				<verse number="25">ሄዋ ዲራው፥ ኢ ኡንቱንቱ ጊሻታው ጋናታናው ሜꬊናው ዴዒያ ዲራው፥ ፆሳኮ ባሬ ባጋና ዪያዋንታ ኡባቱዋ ኣሻናው ዳንዳዬ።</verse>
				<verse number="26">ኑሲ ጊጊያ ሃዋ ማላ፥ ቄሳቱዋ ኡባቱዋ ካፑ ዴዓናው ኮሼ፤ ኢ ጌሻ፤ ኣኒ ጌኒኔ ካꬌꬂያባይ ባዋ፤ ናጋራንቻቱዋና ኢ ጋኬቴና፤ ቃሲ ꬎቃ ሳሉዋንካ ኢ ቦንቼቴዳ።</verse>
				<verse number="27">ሃራ ቄሳቱዋ ኡባቱዋ ካፓቱዋዳን፥ ኢ ኮይሮ ባሬ ሁጴ ናጋራሲ ያርሺዴ፥ ቃሲ ጉዬፔ ኣሳ ናጋራሲ ሃቼ ሃቼ ያርሻናው ኮሼና፤ ኢ ባሬና ያርሼዳ ዎዴ፥ ላዔንꬄናን ኢቲ ጌዴ ያርሼዳ።</verse>
				<verse number="28">ኣዪሲ ጎፔ፥ ሙሴ ሂጊ ዳቡራንቻ ኣሳ ቄሳቱዋ ኡባቱዋ ካፑዋ ኡዲዴ ሱንꬄ፤ ሺን ፆሳይ ኢማና ጊዴ ጫቄዳ ሂጊያፔ ጉዬ ዬዳ ቃላይ ሜꬊናው ባላይ ባይናዋ፥ ፆሳ ናዓ ሱንꬄ።</verse>
			</chapter>
			<chapter number="8">
				<verse number="1">ኑኒ ሃሳዪያ ዎልቃማባይ ሃዋ፤ ሳሉዋን ኡባፔ ቦላ ፆሳይ ኡቲያ ካዉቴꬃ ኦይዲያፔ ኡሼቻ ባጋና ኡቴዳ ቄሳቱዋ ኡባቱዋ ካፑ፥ ሃዋ ማላይ ኑሲ ዴዔ።</verse>
				<verse number="2">ጌሻ ሳዓኒኔ ቱሙ ዱንካኒያን ኢ ኦꬄ፤ ሄ ዱንካኒ ኣሳይ ኤሴዳዋ ጊዴናን፥ ፆሳይ ኤሴዳዋ።</verse>
				<verse number="3">ቄሳቱዋ ኡባቱዋ ካፑ ኡባይ ኢሙዋኔ ያርሹዋ ፆሳው ኢማናው ሱንꬄቴዳ ዲራው፥ ሃ ቄሳቱዋ ኡባቱዋ ካፖካ ያርሻናው ኢቲባይ ዴዓናው ኮሼ።</verse>
				<verse number="4">ሲሚ ሳዓን ኢ ዴዒያዋ ጊዶፔ፥ ኡባካ ቄሳ ጊዴና፤ ኣዪሲ ጎፔ፥ ሂጊ ኣዛዚያዋዳን፥ ኢሙዋ ኢሚያ ቄሳቱ ዴዒኖ።</verse>
				<verse number="5">ኡንቱንቱ ቄሳቱዋዳን ኦꬂያ ኪታይ ሳሉዋን ዴዒያ ኦሶ ቱሙ ሌሚሱዋኔ ኤሹዋ፤ ኣዪሲ ጎፔ፥ ሙሴ ዱንካኒያ ኤሳና ሃኒሺን፥ ፆሳይ ኣ፥ «ኣኬካ፤ ኡባባካ ታኒ ኔና ዴሪያ ሁጲያን ቤሴዳ ሌሚሱዋ ካላዴ ኦꬃ» ያጌዳ።</verse>
				<verse number="6">ሺን ዬሱሲ ጋናቲያ ጫቁ ካሴዋፔ ኣꬊያዋዳንካ፥ ኣው ኢሜቴዳ ኦሱካ ኡንቱንቱዋፔ ኣꬌ፤ ኣዪሲ ጎፔ፥ ሄ ጫቁ ፆሳይ ኢማና ጌዳ ኡባፔ ኣꬊያ ኪታን ኦሴቴዳ።</verse>
				<verse number="7">ኣዪሲ ጎፔ፥ ኮይሮ ጫቁዋን ባላይ ባይናዋ ጊዲንቶ፥ ላዔንꬆ ጫቁዋ ኮሼና።</verse>
				<verse number="8">ሺን ኡንቱንታ ቦሪዴ፥ ጎዳይ ሃዋዳን ያጌ፤ «ታኒ ኢስራዔሊያ ኣሳናኔ ዪሁዳ ኣሳና ኦራꬃ ጫቁዋ ጫቄቲያ ጋላሳቱ ያናዋ።</verse>
				<verse number="9">ሄ ጫቁ ታኒ ጊብፄ ጋዲያፔ ኡንቱንቱ ኣዋቱዋ ኩሺያ ኦዪቃዴ፥ ጎቻ ኬሴዳ ዎዴ፥ ኡንቱንቱና ጫቄቴዳ ጫቁዋ ማላ ጊዴና። ኡንቱንቱ ታ ጫቁዋን ኣማኔቲቤና ዲራው፥ ታኒካ ኡንቱንታ ኣጋዲ። ታኒ፥ ጎዳይ፥ ሃዋ ኦዳይ።</verse>
				<verse number="10">ኣዪሲ ጎፔ፥ ሄ ጋላሳቱዋፔ ጉዪያን፥ ታኒ ኢስራዔሊያ ኣሳና ጫቄታና ጫቁ ሃዋ፡ ታኒ ታ ሂጊያ ኡንቱንቱ ቆፋን ዎꬃና፤ ቃሲ ኡንቱንቱ ዎዛናንካ ፃፋና። ታኒ ኡንቱንቱ ፆሳ ጊዳና፤ ኡንቱንቱካ ታ ኣሳ ጊዳና።</verse>
				<verse number="11">ኡንቱንቱፔ ኦኒኔ ባሬ ሾሩዋ ዎይ ባሬ ኢሻ፥ ‹ጎዳ ኤራ› ያጊዴ ታማሪሴና። ኣዪሲ ጎፔ፥ ኡንቱንቱ ናዓፔ ጪማ ጋካናው ኡባይ ታና ኤሪኖ።</verse>
				<verse number="12">ታኒ ኡንቱንቱ ናቁዋ ማራና፤ ኡንቱንቱ ናጋራካ ላዔንꬆ ሃሳዪኬ» ያጌ።</verse>
				<verse number="13">ፆሳይ ኦራꬃ ጫቁዋ ጊዴ ሃሳዪያዋን ኮይሮዋ ኤጪሴዳ፤ ቃሲ ኤጪያባዪኔ ዉሪያባይ ኤሌካ ꬋያና።</verse>
			</chapter>
			<chapter number="9">
				<verse number="1">ኮይሮ ጫቆ ፆሳው ጎዪኒያ ዎጋይኔ ኣሳይ ኦꬄዳ ጌሻ ጎሊ ዴዔ።</verse>
				<verse number="2">ኣዪሲ ጎፔ፥ ኮይሮ ዱንካኒ ኤቄዳ፤ ኣ ጊዱዋን ሙቃዳ ዎꬂያዌ፥ ፃራጴዛይኔ ጎዳ ሲንꬃን ዎꬂያ ኡኪꬃይ ዴዔ፤ ሄ ሳዓይ ጌሻሳ ጊዴ ፄሴቴ።</verse>
				<verse number="3">ላዔንꬆ ጋሪዱዋ ጉዬ ባጋና ኡባፔ ኣꬊያ ጌሻ ሳዓ ጌቴቲያ ዱንካኒ ዴዔ።</verse>
				<verse number="4">ኣ ጊዱዋን ኢፃና ጩዋያናው ዎርቃፔ ኦꬄዳ ሳፂኒኔ ኡባሳና ዎርቃን ሼሼዳ ቃላ ጫቁዋ ታቦታይ ዴዔ። ሄ ቃላ ጫቁዋ ታቦታን ማናይ ዴዒያ ዎርቃ ፃሩ፥ ኣሮና ፃምዓይ ኣጬዳዌኔ ቃሲ ሙሴ ሂጊ ፃፌቴዳ ላዑ ማሴቴዳ ሹቻቱ ዴዒኖ።</verse>
				<verse number="5">ሄ ቃላ ጫቁዋ ታቦታፔ ቦላ ባጋና ኣቶ ጊያ ሳዓ ቁምዒያ ባሬንቱ ቄፊያን ጌንꬂያ ቦንቾ ኪሩቤቱ ዴዒኖ፤ ሺን ሃ ኡባባ ሃዒ ዉርሲ ኦዳናው ዳንዳዮኮ።</verse>
				<verse number="6">ሄዌ ሄዋዳን ጊጊ ዴዒሺን፥ ቄሳቱ ኡባ ዎዴ፥ ባሬንቱ ኦሱዋ ኦꬃናው ኮይሮ ዱንካኒያ ጌሊኖ።</verse>
				<verse number="7">ሺን ቄሳቱዋ ኡባቱዋ ካፑዋ ፃላላይ ላዔንꬆ ዱንካኒያ ላይꬃፔ ኢቲ ጌዴ ጌሊዴ ባሬ ዲራዉኔ ኤሬናን ኣሳይ ኦꬄዳ ናጋራ ዲራው፥ ፆሳው ያርሺያ ሱꬃ ኣኪዴ ጌሌ።</verse>
				<verse number="8">ኮይሮ ዱንካኒ ኤቂ ዴዒሺን፥ ኡባፔ ኣꬊያ ጌሻ ሳዓ ኣፊያ ኦጊ ቢሮ ዶዬቲቤናዋ ጌሻ ኣያናይ ሄዋን ኤሪሴ።</verse>
				<verse number="9">ሄ ዱንካኒ ሃ ዎዴው ሌሚሱዋ፤ ሄዋ ጊያዌ ፆሳው ኢሚያ ኢሙኔ ያርሹ ጎዪኒያዋ ሱሬ ዎዛና ባላይ ባይናዋ ኦꬃናው ዳንዳዪኪኖ።</verse>
				<verse number="10">ሄዋንቱ ሙሳባ፥ ኡሻባኔ ዱማ ዱማ ሜቻባ ኦዲያ ካሬ ባጋ ዎጋቱዋ፤ ኡንቱንቱ ኦራፂያ ዎዲ ጋካናው ኦሴቲያ ዎጋቱዋ።</verse>
				<verse number="11">ሺን ኪሪስቶሲ ሃዋን ዴዒያ ሎዖባው ቄሳቱዋ ኡባቱዋ ካፑዋ ጊዲዴ ዪዲጌዳ። ኢ ጌሊዴ ኦꬂያ ዱንካኒ ኡባፔ ኣꬊያዋኔ ባላይ ባይናዋ፤ ቃሲ ሄ ዱንካኒያ ኣሳይ ኦꬂቤና፤ ሃ ሜꬌቴዳ ሳዓባካ ጊዴና።</verse>
				<verse number="12">ኪሪስቶሲ ኡባፔ ኣꬊያ ጌሻ ሳዓ ጌሊያ ዎዴ፥ ዴሻ ሱꬃኔ ጋሎ ማራ ሱꬃ ኦይቂዴ ጌሊቤና፤ ሺን ባሬ ሱꬃ ኦይቂዴ፥ ኑሲ ሜꬊና ኣቶቴꬃ ኢሚዴ፥ ላዔꬄናን ኢቲ ጌዴ ጌሌዳ።</verse>
				<verse number="13">ቱኔዳ ኣሳ ቦላ ኮሩማ ሱꬃኔ ዴሻ ሱꬃ ጫጫፊዴ፥ ጉዴቴዳ ኡሳቲ ቢዲንꬃ ቆሊና፥ ሄ ኡራ ቱናቴꬃፔ ጌሻናው ዳንዳዮፔ፥</verse>
				<verse number="14">ሜꬊና ጌሻ ኣያና ባጋና ባላይ ባይና ያርሹዋዳን፥ ፆሳው ባሬና ኢሜዳ ኪሪስቶሳ ሱꬃይ፥ ኑኒ ዴዑዋ ፆሳው ኦꬃና ማላ፥ ካሴ ኑ ሃይቄዳ ኦሱዋፔ ኑ ሱሬ ዎዛና ዎቲ ጌሻንዴሻ!</verse>
				<verse number="15">ሄዋ ዲራው፥ ፆሳይ ፄሴዳዋንቱ ኢ ኢማና ጌዳ ሜꬊና ኣንጁዋ ላታና ማላ፥ ኪሪስቶሲ ኦራꬃ ጫቆ ጋናቴዳ፤ ሄዌ ሃናና ዳንዳዪያዌ፥ ኣሳይ ኮይሮ ጫቁዋፔ ጋርሳን ዴዒዴ ኦꬄዳ ባላ ኣይሌቴꬃፔ ኬሲያ ሃይቁ ዴዒያ ዲራሳ።</verse>
				<verse number="16">ኣዪሲ ጎፔ፥ ሃይቂያ ኡራይ ዎይቴዳዌ ዴዖፔ፥ ሄ ኡራይ ሃይቆዌ ኤሬታናው ኮሼ።</verse>
				<verse number="17">ኣዪሲ ጎፔ፥ ዎይቴዳ ኡራይ ሃይቄዳ ዎዴ፥ ኢ ዎይቴዳዌ ፖሌቴዳ፤ ሄ ዎይቴዳዌ ፓፃ ዴዒሺን፥ ኣይኔ ፖሌቴና።</verse>
				<verse number="18">ሃራይ ኣቶ፥ ኮይሮ ጫቁካ ሱꬃይ ባይናን ኢንጄቲቤናዌ ሃዋሳ።</verse>
				<verse number="19">ኣዪሲ ጎፔ፥ ሂጊያን ዴዒያ ኣዛዙዋ ኡባ ሙሴ ኣሳ ኡባው ኦዴዳ፤ ሄዋፔ ጉዪያን፥ ጋሎ ማራ ሱꬃኔ ዴሻ ሱꬃ፥ ሃꬃና፥ ዞዖ ዶርሳ ኢሲኪያናኔ ሂሶጲያ ጊያ ሚꬃ ቦንጪያና ኢቲፔ ኣኪዴ፥ «ሃዌ ሂንቴንታ ፆሳይ ኣዛዜዳ ጫቁዋ ሱꬃ» ያጊዴ፥ ሂጊያ ማፃፋ ቦላኔ ኣሳ ኡባ ቦላ ጫጫፌዳ።</verse>
				<verse number="20">***</verse>
				<verse number="21">ሄዋዳንካ፥ ዱንካኒያ ቦላኔ ኦꬂያ ሚሻ ኡባ ቦላ ሱꬃ ሙሴ ጫጫፌዳ።</verse>
				<verse number="22">ሂጊ ጊያዋዳን፥ ቱሙካ ኣማሬዳዋፔ ኣቲን፥ ኡባባይካ ሱꬃን ጌዬ፤ ሱꬃይ ጉካና ꬋዮፔ፥ ኣቶቴꬃይ ባዋ።</verse>
				<verse number="23">ሄዋ ዲራው፥ ሳሉዋን ዴዒያዋንታ ማላቲያዋንቱ ሄ ያርሹዋን ጌያናው ኮሼ፤ ሺን ሳሉዋን ዴዒያዋንቱካ ባሬንቱ ሁጴው ጌያናው ኣꬊያ ያርሹዋ ኡንቱንታ ኮሼ።</verse>
				<verse number="24">ኣዪሲ ጎፔ፥ ኪሪስቶሲ ቱሙ ጌሻሳን ሌሚሴቲያ ኣሳይ ኦꬄዳ ጌሻሳ ጌሊቤና፤ ሺን ኢ ሃዒ ኑ ጊሻታው ፆሳ ሲንꬃን ቤታናው ያ ሳሉዋ ጌሌዳ።</verse>
				<verse number="25">ቄሳቱዋ ኡባቱዋ ካፑ ላይꬃን ላይꬃን ባሬ ሱꬃ ጊዴናዋ ኦይቂዴ፥ ጌሻ ሳዓ ጌሊያዋዳን፥ ኪሪስቶሲ ባሬና ኡባዴ ያርሻናው ጌሊቤና።</verse>
				<verse number="26">ሄዋ ጊዲንቶ፥ ኪሪስቶሲ ሳዓይ ሜꬌቶዴፔ ዶሚዴ ዳሮ ጌዴ ዋዬታናው ኮሼ፤ ሺን ሃዒ ዎዲያ ዉርሴꬃን ናጋራ ꬋዪሳናው ባሬና ያርሺዴ፥ ላዔꬄናን ኢቲ ጌዴ ቤቴዳ።</verse>
				<verse number="27">ኣሳይ ኡባይ ኢቲ ጌዴ ሃይቃናው ቤሴ፤ ሄዋፔ ጉዪያን ፆሳይ ኣሳ ፒርዳና።</verse>
				<verse number="28">ሄዋዳንካ፥ ቃሲ ኪሪስቶሲ ዳሮ ኣሳ ናጋራ ꬋዪሳናው ኢቲ ጌዴ ያርሼቴዳ፤ ቃሲ ኢ ባሬና ሎይꬂ ናጊያዋንታ ኣሻናው ቤታናፔ ኣቲን፥ ላዔንꬆ ናጋራ ቶካናው ቤቴና።</verse>
			</chapter>
			<chapter number="10">
				<verse number="1">ኣዪሲ ጎፔ፥ ሂጌው ያና ሎዖባ ኤሹዋ ፃላላይ ዴዔ፤ ኣው ቱሙ ሌሚሱ ባዋ። ኡባ ዎዴ ላይꬃን ላይꬃን ኢቲ ማላ ያርሹ ያርሼቴ፤ ሄዋ ዲራው፥ ሂጊ ፆሳኮ ሺቂያ ኣሳ ሄ ያርሹዋን ባላይ ባይና ኣሳ ኦꬃናው ኡባካ ዳንዳዬና።</verse>
				<verse number="2">ፆሳው ጎዪኒያ ኣሳይ ባሬ ናጋራፔ ኡባና ጌዬዳባ ጊዲንቶ፥ ሱሬ ዎዛናን ላዔꬁዋ ናጋራ ቆፔና፤ ቃሲ ያርሺያዋካ ኣጋና።</verse>
				<verse number="3">ሺን ኣሳይ ላይꬃን ላይꬃን ሄ ያርሹዋን ባሬ ናጋራ ሃሳዬ።</verse>
				<verse number="4">ኣዪሲ ጎፔ፥ ኮሩማ ሱꬃይኔ ዴሻ ሱꬃይ ናጋራ ꬋዪሳናው ኡባካ ዳንዳዬና።</verse>
				<verse number="5">ሄዋ ዲራው፥ ኪሪስቶሲ ሃ ኣላሚያ ያና ሃኒዴ፥ ሃዋዳን ያጌዳ፤ «ኔኒ ያርሹዋኔ ኢሙዋ ኮያቤይካ፤ ሺን ታው ቦላ ጊጊሳዳ።</verse>
				<verse number="6">ኔኒ ፁጊያ ያርሹዋኒኔ ናጋራ ያርሹዋን ኡባካ ናሼታካ።</verse>
				<verse number="7">ታኒ ሄ ዎዴ፥ ‹ፃꬃ ማፃፋን ታባይ ፃፌቴዳዋዳንካ፥ ፆሳው፥ ታኒ ኔኒ ኮዪያዋ ኦꬃናው ያዲ› ያጋዲ» ያጌዳ።</verse>
				<verse number="8">ያርሹ ያርሼታና ማላ፥ ሂጊ ኣዛዚያዋ ጊዶፔኔ፥ ኪሪስቶሲ ኮይሮ፥ «ኔኒ ያርሹዋ፥ ኢሞታ፥ ፁጊያ ያርሹዋኔ ናጋራ ያርሹዋ ኡባካ ኮያቤይካ፤ ሄዋንቱን ናሼታካ» ያጌዳ።</verse>
				<verse number="9">ሄዋፔ ጉዪያን ኪሪስቶሲ፥ «ፆሳው፥ ታኒ ኔኒ ኮዪያዋ ኦꬃናው ያዲ» ያጌዳ። ሄዋ ዲራው፥ ኪሪስቶሲ ላዔንꬁዋ ኤሳናው ኮይሮዋ ꬋዪሴ።</verse>
				<verse number="10">ዬሱሲ ኪሪስቶሲ ፆሳይ ኮዬዳዋ ኦꬄዳ ዲራው፥ ባሬ ኣሹዋ ላዔንꬄናን ኢቲ ጌዴ ያርሼዳዋን ኑኒ ኑ ናጋራፔ ጌዪ ኣጌዶ።</verse>
				<verse number="11">ቄሳቱዋ ኡባቱ ሃቼ ሃቼ ኤቂዴ፥ ባሬ ኦሱዋ ኦꬂኖ፤ ቃሲ ናጋራ ꬋዪሳናው ኡባካ ዳንዳዬና ኢቲ ማላ ያርሹዋ ዛሪ ዛሪዴ ያርሺኖ።</verse>
				<verse number="12">ሺን ኪሪስቶሲ ናጋራ ዲራው፥ ኡባ ዎዴው ጊዴዳ ኢቲ ያርሹዋ ያርሺዴ፥ ፆሳፔ ኡሼቻ ባጋና ኡቲ ኣጌዳ።</verse>
				<verse number="13">ፆሳይ ሲንꬃፔ ኪሪስቶሳ ሞርኬቱዋ ኪሪስቶሳው ጌዲያን ዬꬊያዋ ኦꬃና ጋካናው፥ ያኒ ናጌ።</verse>
				<verse number="14">ኣዪሲ ጎፔ፥ ኢ ኢቲ ጌዴ ያርሼዳዋን፥ ናጋራፔ ጌዬዳዋንታ ሜꬊናው ባላይ ባይናዋንታ ኦꬄዳ።</verse>
				<verse number="15">ቃሲ ጌሻ ኣያናይ ኑሲ ማርካቲዴ፥ ሃዋዳን ያጌ፤</verse>
				<verse number="16">«ታኒ ሄ ጋላሳቱዋፔ ጉዪያን፥ ኡንቱንቱና ጫቄቲያ ጫቁ ሃዋ፡ ታኒ ታ ሂጊያ ኡንቱንቱ ቆፋን ዎꬃና፤ ቃሲ ኡንቱንቱ ዎዛናንካ ፃፋና» ያጌ።</verse>
				<verse number="17">ቃሲ ሄዋፔ ጉዬና፥ «ታኒ ኡንቱንቱ ናጋራኔ ኡንቱንቱ ማካላ ኦሱዋ ላዔንꬆ ሃሳዪኬ» ያጌ።</verse>
				<verse number="18">ፆሳይ ሄ ናጋራ ኣቶ ጌዳ ዎዴ፥ ናጋራ ꬋዪሳናው ሃዋፔ ሲንꬃው ያርሹዋ ኮሼና።</verse>
				<verse number="19">ሲሚ ታናዳን ኣማኒያዋንቶ፥ ኑኒ ዬሱሳ ሱꬃ ባጋና ኡባፔ ኣꬊያ ጌሻ ሳዓ ጌላናው ኑሲ ፃላቴꬃይ ዴዔ።</verse>
				<verse number="20">ኪሪስቶሲ ኑሲ ኦራꬃ ኦጊያኔ ዴዑዋ ኦጊያ ጋሪዱዋ ባጋና፥ ሄዋ ጉሳይ ባሬ ቦላ ባጋና ዶዬዳ።</verse>
				<verse number="21">ኑሲ ፆሳ ጎሌን ሱንꬄቴዳ ዎልቃማ ቄሳይ ዴዒያ ዲራው፥</verse>
				<verse number="22">ኑኒ ሱሬ ዎዛናና፥ ቱሙ ኣማኑዋና፥ ኢታ ዎዛናፔ ጌዬዳ ዎዛናናኔ ቃሲ ፂሎ ሃꬃን ሜጬቴዳ ቦላና ፆሳኮ ሺቆይቴ።</verse>
				<verse number="23">ኑሲ ኢማና ጌዳ ፆሳይ ኣማንꬂያ ዲራው፥ ኑኒ ዴማና ጊዴ ናሼቻን ናጊ ኡቴዳዋ ሎይꬂ ኦይቆይቴ።</verse>
				<verse number="24">ኢቱ ኢቱዋና ዋኒ ሲቄታኔንቶኔ ቃሲ ሎዖ ኦሱዋ ዎቲ ኦꬃኔንቶ፥ ኢቱ ኢቱዋሲ ቆፔቶ።</verse>
				<verse number="25">ኢቱ ኢቱ ሺቁዋ ዶያ ኡዲዴ ሺቂያዋዳን፥ ኑኒካ ኢቲፔ ሺቂያዋ ኣጎኮ፤ ሺን ጎዳ ጋላሳይ ማታቲያዋ ሂንቴንቱ ቤዒያ ዲራው፥ ኢቱ ኢቱዋ ሜንꬄꬄቶ።</verse>
				<verse number="26">ኑኒ ቱማቴꬃ ኤራ ኣኪዲጊዴ፥ ኤሪዴ ናጋራ ኦꬂያዋ ጊዶፔ፥ ሃዋፔ ሲንꬃው ናጋራ ꬋዪሲያ ያርሹ ኢቲባይኔ ባዋ።</verse>
				<verse number="27">ሺን ያሺያ ፒርዳ ናጊያዌኔ ፆሳ ኢፂያ ኡባ ማናው ዎልቃማ ታማይ ዴዔ።</verse>
				<verse number="28">ሙሴ ሂጌው ኣዛዜቴና ኡራይ፥ ላዑ ኡራይ ዎይ ሄዙ ኡራይ ኣ ቦላ ማርካቶፔ፥ ቃሬቲ ባይናን ሃይቄ።</verse>
				<verse number="29">ፆሳ ናዓ ካꬌዳ ኡራይ፥ ባሬና ናጋራፔ ጌሼዳ ፆሳ ጫቁዋ ሱꬃ ቱናባዳን ቆፔዳ ኡራይ፥ ቃሲ ኣꬎ ኬካቴꬃ ጌሻ ኣያና ቦሪያ ኡራይ፥ ኣይ ኬና ኢታ ፒርዳ ኣካናው ቤሲንቶኔ ኣኔ ቆፒቴ።</verse>
				<verse number="30">ኣዪሲ ጎፔ፥ «ታኒ ሃሉዋ ኬሳናኔ ኩሺያ ዛራና» ጌዳዋ ኑኒ ኤሬቶ፤ ቃሲካ፥ «ጎዳይ ባሬ ኣሳ ፒርዳና» ያጌዳ።</verse>
				<verse number="31">ዴዑዋ ፆሳ ኩሺያን ኩንዳናዌ ዳሮ ያሺያዋ።</verse>
				<verse number="32">ሂንቴንቱሲ ፆሳ ፖዑ ፖዔዳዋፔ ጉዪያን፥ ሂንቴንቱ ዳሮባን ዋዬቲዴ፥ ዎልቃማ ዋꬌታን ጌንጬዳ ቤኒ ዎዲያ ሃሳዪቴ።</verse>
				<verse number="33">ኢቲ ኢቲ ጌዴ ሂንቴንታ ኣሳ ሲንꬃን ቦሬዲኖኔ ፓፃ ካዔዲኖ፤ ቃሲ ሃራ ዎዴ ሄዋዳን ኦꬄዳዋንቱናኔ ኢቲፔ ዴዔዲታ።</verse>
				<verse number="34">ኣዪሲ ጎፔ፥ ቃሹዋን ዴዒያ ኣሳቱዋሲ ሂንቴንቱ ቃሬቴዲታ፤ ያቲዴ ሂንቴንቱሲ ሜꬊናው ዉሬና ኡባፔ ኣꬊያ ሻሉ ሳሉዋን ዴዒያዋ ሂንቴንቱ ሁጴው ኤሬዳ ዲራው፥ ሂንቴባ ኡባ ኣኪዲጎፔ ሂዶታን ጌንጬዲታ።</verse>
				<verse number="35">ሄዋ ዲራው፥ ዎልቃማ ዎዪታና ዴዒያ ሂንቴንቱ ፃላቴꬃ ኦሎፒቴ።</verse>
				<verse number="36">ፆሳይ ኮዪያዋ ኡዲዴ፥ ኢ ሂንቴንቱሲ ኢማና ጌዳዋ ኣካናው ጌንጫና ኮሼ።</verse>
				<verse number="37">ኣዪሲ ጎፔ፥ ፆሳ ማፃፋይ፥ «ኣማሬዳ ዎዲ ኣቴዳ። ዪያዌ ያናዋ፤ ጋሚዔና።</verse>
				<verse number="38">ታ ፂሉ ኣማኔቲዴ ዴዓናዋ። ሺን ኦኒኔ ጉዬ ሲሞፔ፥ ታና ናሼቼና» ያጌ።</verse>
				<verse number="39">ኑኒ ኣማኔቲዴ ኣቴዳዋንቱ ባጋ ጊዲያዋፔ ኣቲን፥ ጉዬ ሲሚዴ ꬋዬዳዋንቱ ባጋ ጊዶኮ።</verse>
			</chapter>
			<chapter number="11">
				<verse number="1">ኣማኑዋ ጊያዌ፥ ዴማና ጊዴ ናሼቻን ናጊ ኡቴዳባይ ኣማንꬂያዋኔ ቤዓናው ዳንዳዬናባ ኤሪሲያዋ።</verse>
				<verse number="2">ፆሳይ ቤኒ ጪማ ኣሳው ማርካታዌ፥ ኡንቱንቱ ኣማኔዳዋና።</verse>
				<verse number="3">ሳሉኔ ሳዓይኔ ፆሳ ቃላን ሜꬌቴዳዋ ኣማኑዋን ኑኒ ኤሬቶ፤ ሄዋ ዲራው፥ ቤቲያባይ ቤቴናባፔ ሜꬌቴዳ።</verse>
				<verse number="4">ኣቤል ቃዔላዋፔ ኣꬊያ ያርሹዋ ፆሳው ያርሼዳዌ ኣማኑዋና። ፆሳይ ኣ ኢሙዋባ ማርካቲዴ፥ ኢ ፂሉዋ ጊዴዳዋካ ማርካቴዳ፤ ኣቤል ሃራይ ኣቶ ሃዪቄዳሺንካ፥ ባሬ ኣማኑዋን ሃዒ ጋካናው ሃሳዬ።</verse>
				<verse number="5">ሄኖኪ ሃይቄናን ሳሉዋ ቤዳዌ ኣማኑዋና፤ ፆሳይ ኣፌዳ ዲራው፥ ኦኒኔ ኣ ቤዓናው ዳንዳዪቤና። ፆሳ ማፃፋይ፥ «ሄኖኪ ሳሉዋ ባናፔ ካሴ ፆሳ ናሼቼዳ» ያጌ።</verse>
				<verse number="6">ኣማኑ ባይናን ኦኒኔ ፆሳ ናሼቻናው ዳንዳዬና፤ ኣዪሲ ጎፔ፥ ፆሳኮ ዪያ ኦኒኔ ፆሳይ ዴዒያዋኔ ባሬና ኮዪያዋንቶ ዎይታ ኢሚያዋ ኣማናናው ኮሼ።</verse>
				<verse number="7">ኖሄ ቤዓናው ዳንዳዬና ሲንꬃፔ ሃናናባው ፆሳይ፥ «ኔና ናጋ» ጊና፥ ፆሳው ያዪዴ፥ ባሬናኔ ባሬ ሶይ ኣሳ ኣሻናው ማርካቢያ ሜꬌዳዌ ኣማኑዋና፤ ያቲዴ ሄዋን ሃ ሳዓ ቦላ ፒርዲዴ፥ ኣማኑዋን ቤቲያ ፂሎቴꬃካ ፆሳፔ ኣኬዳ።</verse>
				<verse number="8">ኣብራሃሞ ላታናዳን፥ ፆሳይ ባሬው ኢማና ጌዳ ጋዲያ ባና ማላ፥ ፆሳይ ባሬና ፄሴዳ ዎዴ፥ ኣዛዜቴዳዌ ኣማኑዋና፤ ኢ ባሬ ጋዲያፔ ኬሲዴ ቢያ ዎዴ፥ ሃቃ ቢንቶኔ ኤሬናን ኬሴዳ።</verse>
				<verse number="9">ኣብራሃሞ ፆሳይ ባሬው ኢማና ጌዳ ጋዲያን ሃራ ቢታ ኣሳዳን ዴዔዳዌ ኣማኑዋና፤ ፆሳይ ሄ ኢማና ጌዳዋ ባሬናና ኢቲፔ ላታና ዪሳቃናኔ ያዪቆባና ዱንካኒያን ዴዔዳ።</verse>
				<verse number="10">ኣዪሲ ጎፔ፥ ኣብራሃሞ ፆሳይ ሎዖ ባሱዋን ቆፒዴ ኬፄዳ ካታማ ናጌ።</verse>
				<verse number="11">ሳራ ባሬ ሁጴው ሃራይ ኣቶ ኤጫዴካ፥ ኢማና ጌዳ ፆሳይ ኣማኔቴዳዋ ጊዴዳዋ ኤሬዳ ዲራው፥ ናዓ ሻሃራናው ዎልቃ ዴሜዳዌ ኣማኑዋና።</verse>
				<verse number="12">ሄዋ ዲራው፥ ሃይቄዳ ኣሳ ማላቲያ ኢቲ ቢታኒያፔ ሳሉዋን ዴዒያ ፆሊንቲያ ኬና፥ ኣባ ጋፃን ዴዒያ ፓይዱ ባይና ሻፊያ ኬና ዛሬቱ ዬሌቴዲኖ።</verse>
				<verse number="13">ሄ ኣሳቱ ኡባቱ ኣማኑዋን ሃይቄዲኖ፤ ባሬንቶ ፆሳይ ኢማና ጌዳዋካ ኣኪቤይኪኖ፤ ሺን ሃኩዋን ሄዋ ቤዒዴ፥ ሳሮቴዲኖ። ቃሲ ኡንቱንቱ ሳዓን ኢማꬃኔ ዬዴሪሴቲዴ ኬሴዳ ኣሳቱዋ ጊዴዳዋ ኤሬዲኖ።</verse>
				<verse number="14">ኣዪሲ ጎፔ፥ ሄዋዳን ጊያ ኣሳቱ ባሬንቱ ሁጴ ጋዲያ ኮዪያዋ ኤሪሲኖ።</verse>
				<verse number="15">ኡንቱንቱ ሄ ዬጊዴ ኬሴዳ ጋዲያ ሲማናው ቆፔዳዋ ጊዲንቶ፥ ጉዬ ሲሚያ ካጫ ዴሜናን ኣጊኪኖ፤ ሺን</verse>
				<verse number="16">ኡንቱንቱ ሄዋ ኣጊዴ፥ ሎዒያ ጋዲያ ላሞቲኖ፤ ሄዌ ሳሉዋ ጋዲያ። ሄዋ ዲራው፥ ፆሳይ ኡንቱንቱ ፆሳ ጌቴታናው ዬላቴና። ኣዪሲ ጎፔ፥ ኢ ኡንቱንቶ ካታማ ጊጊሲ ዎꬄዳ።</verse>
				<verse number="17">ኣብራሃሞ ዪሳቃ ያርሻኔንቶ ዎይ ያርሼኔንቶ፥ ፆሳይ ኤራናው ፆሞሴዳ ዎዴ፥ ኣብራሃሞ ኣማኑዋን ኣ ያርሼዳ። ፆሳይ ኣብራሃማ፥ «ኔ ዛሪ ዪሳቃ ባጋና ፄሴታናዋ» ጌዳሺንካ፥ ኣብራሃሞ ባሬ ናዓ ዪሳቃ ያርሻናው ጊጌዳ።</verse>
				<verse number="18">***</verse>
				<verse number="19">ኣብራሃሞ ፆሳይ ዪሳቃ ሃራይ ኣቶ፥ ሃይቁዋፔካ ፓꬃናው ዳንዳዪያዋ ኤሬዳ፤ ሄዋ ዲራው፥ ሃይቁዋፔ ጉዬ ኣ ዛሪዴ ኣኬዳ።</verse>
				<verse number="20">ዪሳቂ ሲንꬃፔ ሃናናባው ያዪቆባኔ ኤሳ ኣንጄዳዌ ኣማኑዋና።</verse>
				<verse number="21">ያዪቆቢ ሃይቃና ሃኒዴ፥ ዮሴፎ ናና ሁጲያን ሁጲያን ኣንጄዳዌኔ ጋቲማን ጉፌቲዴ፥ ፆሳው ጎዪኔዳዌ ኣማኑዋና።</verse>
				<verse number="22">ዮሴፎ ሃይቃናው ማቲዴ፥ ኢስራዔሊያ ኣሳይ ጊብፄፔ ኬሳናዋ ሃሳዬዳዌኔ ባሬ ሜቄꬃ ኦꬃናባ ኡንቱንታ ኣዛዜዳዌ ኣማኑዋና።</verse>
				<verse number="23">ሙሴ ዬሌቴዳዋፔ ጉዪያን፥ ኣዉኔ ኣታ ማላ ሎዖ ናዓ ጊዴዳዋ ቤዒዴ፥ ሄዙ ኣጌና ቆሴዳዌ ኣማኑዋና፤ ኡንቱንቱ ካቲያ ኣዋጆካ ያዪቤይኪኖ።</verse>
				<verse number="24">ሙሴ ዲጬዳዋፔ ጉዪያን፥ ጊብፄ ካቲያ ናቲ ናዓ ጌቴታናዋ ኢፄዳዌ ኣማኑዋና።</verse>
				<verse number="25">ናጋራን ሙሴ ጉꬃ ዎዲያ ናሼታናዋፔ፥ ፆሳ ኣሳና ዋዬታናዋ ዶሬዳ።</verse>
				<verse number="26">ዎዴፔ ዴማና ዎይታ ኢ ቲሺ ኡዲዴ ፄሎ ዲራው፥ ጊብፄ ጋዲያ ሻሉዋ ኡባፔ ኪሪስቶሳ ዲራው ቦሬቲያዌ ዳሮ ኣꬊያ ዱሬቴꬃ ጊዴዳዋ ቆፔዳ።</verse>
				<verse number="27">ካቲያ ሃንቆ ሙሴ ያዬናን፥ ጊብፄ ጋዲያፔ ኬሴዳዌ ኣማኑዋና፤ ኣዪሲ ጎፔ፥ ቤቴና ፆሳ ቤዔዳዋዳን፥ ጌንጪዴ ሲንꬃው ቤዳ።</verse>
				<verse number="28">ሃይቁዋ ኪታንቻይ ኢስራዔሊያ ኣሳው ባይራ ናና ቦቼናዳን፥ ሙሴ ፓሲጋ ቦንቼዳዌኔ ጉባኒያን ሱꬃ ጫጫፊሴዳዌ ኣማኑዋና።</verse>
				<verse number="29">ኢስራዔሊያ ኣሳይ ሜላ ቢታን ሃሜቲያዋዳን፥ ዞዖ ኣባ ፒኔዳዌ ኣማኑዋና፤ ሺን ጊብፄ ኣሳቱ ፓጬው ጌሊሺን፥ ሃꬃይ ኡንቱንታ ሚቲ ኣጌዳ።</verse>
				<verse number="30">ኢስራዔሊያ ኣሳይ ኢያርኮ ጊያ ካታማ ሹቻ ዲርሳ ላፑ ጋላሳ ዩዪ ዩዪ ኣꬎዋፔ ጉዪያን፥ ሄ ሹቻ ዲርሳይ ኩንዴዳዌ ኣማኑዋና።</verse>
				<verse number="31">ጫራታ ራዓባ ዬዉዋ ቆሪያዋንታ ሎይꬃ ሞኬዳ ዲራው፥ ፆሳው ኣዛዜቴናን ኢፄዳ ኣሳና ሃይቄናን ኣቴዳዌ ኣማኑዋና።</verse>
				<verse number="32">ሲሚ ሃራባ ጉጃዴ ኣያ ኦዶ? ጌዶናባ፥ ባራቃባ፥ ሳሚሶናባ፥ ዮፍታሄባ፥ ዳዊቴባኔ ሳሜላባ፥ ቃሲ ናባቱዋባ ኦዳናው ታው ዎዲ ጊዴና።</verse>
				<verse number="33">ኡንቱንቱ ካቲያ ኡባና ኦሌቲዴ ፆኔዳዌኔ ፂሎባ ኦꬄዳዌ ኣማኑዋና፤ ያቲዴ ፆሳይ ኢማና ጌዳዋ ኣኬዲኖ፤ ጋሞቱዋ ዶናካ ጎርዴዲኖ።</verse>
				<verse number="34">ዎልቃማ ታማ ቶዪሴዲኖ፤ ኩሳ ማሻፔ ኣቴዲኖ፤ ኡንቱንቱ ዳቡራንቻ፤ ሺን ሚኔዲኖ፤ ቃሲ ኦላን ሚኒዴ፥ ሃራ ጋዲያ ኦላ ኣሳ ዬዴርሴዲኖ።</verse>
				<verse number="35">ማጫዋንቱ ባሬንቱ ሃይቄዳዋንታ ሃይቁዋፔ ዴንዲና ኣኬዲኖ። ቃሲ ሃራንቱ ቃሹዋፔ ቢሌታናዋ ኢፂዴ፥ ኬኪያ ዴዖ ሃይቁዋፔ ዴንዳናው፥ ኡጋቲዴ ሃይቄዲኖ።</verse>
				<verse number="36">ሃራቱዋ ቦላ ኣሳይ ቂሊጪ ካዔዳ፤ ሊሱዋን ሾጬቴዲኖኔ ሳንꬃላታን ቃሼቲዴ፥ ቃሾ ጎሊያ ጌሌዲኖ።</verse>
				<verse number="37">ሹቻን ጫዴቴዲኖ፤ ማጋዚያን ላዑ ኬሲዴ ጳልቄቴዲኖ፤ ፓጬቴዲኖ፤ ማሻን ሃይቄዲኖ፤ ኡንቱንቶ ኡባባይካ ꬋዪና፥ ዋዬቲዴ ቱጋቲዴ፥ ዶርሳ ጫላኔ ዴሻ ጫላ ማዪዴ ዩዬዲኖ።</verse>
				<verse number="38">ኡንቱንቱሲ ሃ ኣላሚ ጊጌናን ኢፂና፥ ዎራን፥ ዴሪያን፥ ጎንጎሉዋ ጊዶኒኔ ኦላ ጊዱዋን ዩዬዲኖ።</verse>
				<verse number="39">ፆሳይ ኡንቱንቱ ኣማኑዋ ማርካቶፔካ፥ ሄዋንቱ ኡባቱ ኢ፥ ኢማና ጌዳዋ ኣኪቤይኪኖ።</verse>
				<verse number="40">ፆሳይ ኑሲ ኢቲ ሎዖ ቆፋ ቆፒ ዎꬄዳ ዲራው፥ ኡንቱንቱ ኑኒ ባይናን ባላይ ባይናዋንታ ጊዲኪኖ።</verse>
			</chapter>
			<chapter number="12">
				<verse number="1">ሲሚ ኑሲ ሃዋ ኬና ዳሮ ኣሳይ፥ ሻሪያዳን ኑ ማታን ዩዪ ኣꬊዴ ማርካቲያዌ ዴዒሺን፥ ኑና ꬉቢያ ኡባባኔ ባቂ ኦይቂያ ናጋራ ዲጊዴ ኑ ሲንꬃን ዴዒያ ኑኒ ዎፃና ዎꬃ ጌንጪዴ ዎፆይቴ።</verse>
				<verse number="2">ኑኒ ኑ ኣማኖ ኦጊያ ዶዬዳዋኔ ፖሊሲያዋ ጊዴዳ ዬሱሳ ፄሎይቴ። ዬሱሲ ዬላ ካꬊዴ፥ ሲንꬃፔ ኣው ዴዒያ ናሼቻ ዲራው፥ ማስቃሊያ ቦላ ሚሲማሪያን ꬊሼቲዴ ሃይቃናዋ ጌንጪዴ፥ ፆሳ ካዉቴꬃ ኦይዲያፔ ኡሼቻ ባጋና ኡቴዳ።</verse>
				<verse number="3">ሂንቴንቱ ሂንቴንቱ ዎዛና ባዪዚዴ ዳቡሬና ማላ፥ ናጋራንቻቱ ባሬና ዳሮ ኢፂናካ ጌንጬዳ ዬሱሳ ቆፒቴ።</verse>
				<verse number="4">ናጋራና ሂንቴንቱ ባፄቲዴ፥ ሱꬃ ጉሳና ጋካናው ቢሮ ኦሌቲ ዲጊቤይኪታ።</verse>
				<verse number="5">ፆሳይ ባሬ ናናዳን፥ ሂንቴንታ ዞሪያዋ ዶጌዲቴ? ፆሳይ ሂንቴንታ፥ «ታ ናዓው፥ ፆሳይ ኔና ሙሪያ ዎዴ፥ ላፋባዳን ቆፖፓ። ኢ ኔና ሴሪያ ዎዴካ ያዮፓ።</verse>
				<verse number="6">ኣዪሲ ጎፔ፥ ኢ ባሬ ሲቂያ ኡራ ሙሬ፤ ቃሲ ባሬ ናዓዳን ኣኪያ ኡባካ ሊሱዋን ሾጬ» ያጌዳ።</verse>
				<verse number="7">ፆሳይ ሂንቴንታ ሙሪያ ዎዴ ጌንጪቴ። ኣዪሲ ጎፔ፥ ኢ ሂንቴንታ ናናዳን ኦꬄ። ኣዉ ሴሬና ናዓይ ዴዒ?</verse>
				<verse number="8">ናና ኡባ ሴሪያዋዳን፥ ሂንቴንታ ሙሬናን ኣጎፔ፥ ካሬን ዬሌቴዳዋንታ ጊዲታፔ ኣቲን፥ ቱሙ ናና ጊዲኪታ።</verse>
				<verse number="9">ሄዋ ቦላን ቃሲ፥ ኑና ዬሌዳ ኑ ኣዎቱ ኑና ሙሬዳ ዎዴ፥ ኑኒ ኡንቱንታ ቦንቼዶ። ያቲና፥ ኑኒ ዋኒዴ ኣያና ኣቦ ሎይꬂ ዳሪሲ ሞዴቲዴ ዴዖኮ?</verse>
				<verse number="10">ኣዪሲ ጎፔ፥ ኑና ዬሌዳ ኑ ኣዎቱ ባሬንታ ሎዖዋዳን፥ ኣማሬዳ ዎዲያ ኑና ሙሬዲኖ፤ ሺን ፆሳይ ኑኒ ኣ ጌሻቴꬃ ኣካና ማላ፥ ኑና ማዳናው ሙሬ።</verse>
				<verse number="11">ኑኒ ሙሬቲያ ዎዴ፥ ሃዒው ዪሎዬ፤ ናሼቼና። ሺን ሙሬዳዋንቶ ጉዬፔ ሄ ሙራይ ፂሎቴꬃ ዴዑዋ ሳሮቴꬃ ዎይታ ኢማና።</verse>
				<verse number="12">ሄዋ ዲራው፥ ሂንቴንቱ ኣርጋጬዳ ኩሺያኔ ሂንቴንቱ ዳቡሬዳ ጉልባታ ሜንꬄꬂቴ።</verse>
				<verse number="13">ዎቢያ ጌዲ ፓፃናፔ ኣቲን፥ ቡርቄና ማላ፥ ሱሬ ኦጊያን ሃሜቲቴ።</verse>
				<verse number="14">ኣሳ ኡባና ሳሮ ዴዓናው ሚኒቴ፤ ቃሲ ጌሻ ዴዑዋ ዴዒቴ። ኣዪሲ ጎፔ፥ ጌሻቴꬃይ ባይናን ኦኒኔ ጎዳ ቤዓናው ዳንዳዬና።</verse>
				<verse number="15">ፆሳ ኣꬎ ኬካቴꬃ ኦኒኔ ኣኬናን ኣቴና ማላ ናጌቲቴ፤ ቃሲ ዶላዴ፥ ባሬ ማርዚያን ኣሳ ዋዪሲያ ጫሞ ሚꬃዳን ሃኒዴ፥ ኦኒኔ ዳሮ ኣሳ ቱኒሴና ማላ ናጌቲቴ።</verse>
				<verse number="16">ዎሹማናው ካጄሊያ ኣሳይ ኦኒኔ ዴዔና ማላ፥ ዎይ ቃሲ ኢቲ ጌዴ ሚያባው ባሬ ባይራቴꬃ ዛሊዔዳ፥ ኣያናባ ካዉሺሲያ ኤሳ ማላ ኣሳይካ ዴዔና ማላ ናጌቲቴ።</verse>
				<verse number="17">ሄዋፔ ጉዪያን፥ ኤሳይ ባሬ ኣቡ ኣንጁዋ ኣካናው ኮዬዳዋ ኤሪታ፤ ሺን ኣ ኣቡ ኣ ኣንጄናን ኢፄዳ፤ ኣዪሲ ጎፔ፥ ናጋራፔ ሲሚያ ኦጊያ ኢ ሃራይ ኣቶ፥ ኣፎፂ ኮዪዴካ ዴማናው ዳንዳዪቤና።</verse>
				<verse number="18">ሂንቴንቱ ቦቻናው ዳንዳዪያ ዴሪያኮኔ ኤፂያ ታማኮ፥ ꬉማኮ፥ ሻሪያኮኔ ጎቱዋኮ፥</verse>
				<verse number="19">ቃሲ ማላካታ ዋሱዋኮኔ ቃላ ኮሻኮ ዪቤይኪታ። ኣሳይ ሄ ኮሻ ሲሴዳ ዎዴ፥ ሃራ ጉጂ ሲሴና ማላ ዎሴዳ።</verse>
				<verse number="20">ኣዪሲ ጎፔ፥ ፆሳይ ኡንቱንታ፥ «ሃራይ ኣቶ፥ ዶዓይካ ሄ ዴሪያ ቦቾፔ፥ ሹቻን ጫዴቲዴ ሃይቆ» ያጌዳ ኣዛዙዋ ኡንቱንቱ ጌንጫናው ዳንዳዪቤዪኪኖ።</verse>
				<verse number="21">ኣይፊያን ቤቲያዌ ዳሮ ዳጋንꬂያዋ ጊዲያ ዲራው ሙሴ፥ «ታኒ ያሻን ኮኮራይ» ያጌዳ።</verse>
				<verse number="22">ሺን ሂንቴንቱ ፂዮኔ ዴሪያ፥ ዴዖ ፆሳይ ዴዒያ ካታማ፥ ኢቲፔ ሺቂዴ ናሼቲያ ዳሮ ሻዓ ኪታንቻቱዋኮ ሳሉዋ ዬሩሳላሜ ዬዲታ።</verse>
				<verse number="23">ፆሳ ባይራ ናናቱዋኮ፥ ኢቲፔ ሺቄዳዋንቱኮ፥ ኡንቱንቱ ሱንꬃይ ሳሉዋን ፃፌቴዳዋንቱኮ ዬዲታ፤ ቃሲ ኣሳ ኡባ ፒርዲያ ፆሳኮኔ፥ ባላይ ባይናዋንታ ኦꬄዳ ፂሎ ኣሳቱዋ ኣያናቱዋኮ ዬዲታ።</verse>
				<verse number="24">ኦራꬃ ጫቆ ጋናቲያ ዬሱሳኔ ኣቤላ ሱꬃፔ ኣꬊያዋ ኦዲያ ጉኬዳ ሱꬃኮ ዬዲታ።</verse>
				<verse number="25">ሂንቴንቱሲ ኦዲያ ኡራ ዬዉዋ ሲሲያዋ ሂንቴንቱ ኢፄና ማላ፥ ሂንቴንታ ናጊቴ። ፆሳ ኪታ ሳዓን ባሬንቶ ኦዲያዌ ኦዲያዋ ሲሴናን ኢፄዳዋንቱ ኣታና ꬋዮፔ፥ ሳሉዋን፥ «ሂንቴና ናጊቴ» ጊያ ፆሳፔ ኑኒ ዋኒዴ ኣታኔ?</verse>
				<verse number="26">ሄ ዎዴ ኣ ኮሻይ ሳዓ ቃꬄዳ፤ ሺን ኢ ሃዒ፥ «ታኒ ሳዓ ፃላላ ጊዴናን፥ ኢቲ ጌዴ ጉጃዴ ሳሉዋካ ቃꬃና» ያጌዳ።</verse>
				<verse number="27">«ኢቲ ጌዴ ጉጃዴ» ጊያ ቃላይ ቃፄናባይ ሚኒዴ ዴዓና ማላ፥ ሜꬌቴዳባይ ቃፃናዋኔ ኪቻናዋ ጌሺዴ ቤሴ።</verse>
				<verse number="28">ኑኒ ቃፃናው ዳንዳዬና ካዉቴꬃ ኣኪያ ዲራው፥ ኣኔ ፆሳ ጋላቶይቴኔ ኣ ናሼቾይቴ፤ ኣው ቤሲያዋዳን ቦንቹዋኒኔ ያሻቴꬃን ኣው ጎዪኖይቴ።</verse>
				<verse number="29">ኣዪሲ ጎፔ፥ ኑ ፆሳይ ቱሙ ባዪዚያ ታማ።</verse>
			</chapter>
			<chapter number="13">
				<verse number="1">ሂንቴንቱ ኢሻቱዋ ሲቂያዋ ኣጎፒቴ።</verse>
				<verse number="2">ኢማꬃ ሞኪያዋካ ዶጎፒቴ። ኣዪሲ ጎፔ፥ ያቲያዋን ኢቲ ኢቲ ኣሳይ ኤሬናን ኪታንቻቱዋ ሞኬዳ።</verse>
				<verse number="3">ቃሾ ጎሌን ዴዒያዋንቱባ ሂንቴንቱካ ኡንቱንቱና ኢቲፔ ቃሾ ጎሌን ዴዒያዋዳን ቆፒቴ፤ ቃሲ ሂንቴንቱ ሂንቴንቱ ሁጴው ዋዬቲያዋዳን፥ ዋዬቲያዋንቱባ ቆፒቴ።</verse>
				<verse number="4">ኣኪያዋኔ ጌሊያዋ ኣሳይ ኡባይ ቦንቻናው ቤሴ፤ ቃሲ ኣሲናይኔ ማቻታ ኢቱ ኢቱዋሲ ኣማኔታናው ቤሴ፤ ኣዪሲ ጎፔ፥ ፆሳይ ዎሹማናው ካጄሊያዋንታኔ ዎሹሚያዋንታ ፒርዳና።</verse>
				<verse number="5">ሚሻ ሲቁዋፔ ሂንቴንታ ናጊቴ፤ ሂንቴንቱሲ ዴዒያዌ ሂንቴንቱሲ ጊዶ። ኣዪሲ ጎፔ፥ ፆሳይ ባሬ ሁጴው፥ «ታኒ ኔና ኡባካ ዬጊኬ ዎይ ኣጊኬ» ያጌዳ።</verse>
				<verse number="6">ሄዋ ዲራው፥ ኑኒ ፃሊዴ፥ «ጎዳይ ታና ማዲያዋ፤ ታኒ ያዪኬ። ኣሳይ ታና ኣይ ኦꬂ?» ያጌቶ።</verse>
				<verse number="7">ፆሳ ቃላ ሂንቴንቱሲ ኦዴዳ ሂንቴንታ ካሌꬄዳዋንታ ሃሳዪቴ፤ ኡንቱንቱ ዋኒ ዴዔዲኖንቶኔ ሃሳዪቴ፤ ቃሲ ኡንቱንቱዋዳን ኣማኒቴ።</verse>
				<verse number="8">ዬሱሲ ኪሪስቶሲ ዚኖካ ሃቼካ ሜꬊናዉካ ላሜቴና።</verse>
				<verse number="9">ዱማ ዱማ ኦራꬃ ቲሚርቲያን ዎራ ቦፒቴ። ኑ ዎዛናይ ፆሳ ኣꬎ ኬካቴꬃን ሚኖፔ ሎዖ ጊዲያዋፔ ኣቲን፥ ቁማ ዎጋቶ ኣዛዜቲያዋ ጊዴና፤ ሄዎ ኣዛዜቴዳዋንቱካ ማዴቲቤይኪኖ።</verse>
				<verse number="10">ኑሲ ያርሺያሳይ ዴዔ፤ ዱንካኒያ ጊዶን ኦꬂያዋንቱ ሄ ያርሺያሳፔ ማናው ኡንቱንቶ ማታይ ባዋ።</verse>
				<verse number="11">ቄሳቱዋ ኡባቱዋ ካፑ ናጋራ ዲራው፥ ሜሂያ ሱꬃ ያርሻናው ኡባፔ ኣꬊያ ጌሻ ሳዓ ኣፌ፤ ሺን ሄ ሜሂያ ኣሹዋ ቃሲ ዲርሳፔ ካሬና ጉዴ።</verse>
				<verse number="12">ሄዋ ዲራው፥ ዬሱሲካ ቃሲ ናጋራፔ ኣሳ ባሬ ሱꬃን ጌሻናው፥ ካታማ ፔንጊያፔ ካሬና ዋዬቴዳ።</verse>
				<verse number="13">ሲሚ ኑኒ ኢ ቦሬቴዳ ቦሪያ ኣኪዴ፥ ዲርሳፔ ካሬ ኣኮ ኬሶይቴ።</verse>
				<verse number="14">ኣዪሲ ጎፔ፥ ኑሲ ሃዋን ሜꬊናው ዴዒያ ካታማይ ባዋ፤ ሺን ኑኒ ያና ካታማ ናጌቶ።</verse>
				<verse number="15">ሲሚ ፆሳው ዬሱሳ ባጋና ኡባ ዎዴ ጋላታ ያርሹዋ ኢሞይቴ፤ ሄዋ ጊያዌ ሜቴርሻይ ኣ ሱንꬃው ኢሚያ ጋላታ ጊያዋ።</verse>
				<verse number="16">ሎዖባ ኦꬂያዋኔ ኢቱ ኢቱዋ ማዲያዋ ዶጎፒቴ። ኣዪሲ ጎፔ፥ ፆሳ ናሼቺያዌ ሄዋ ማላ ያርሹዋ።</verse>
				<verse number="17">ሂንቴና ካሌꬂያዋንቶ ኣዛዜቲቴ፤ ቃሲ ኡንቱንቱ ኣዛዚያዋካ ኦꬂቴ። ኡንቱንቱ ባሬንቱ ኦꬄዳዋ ፆሳው ኦዳና ዲራው፥ ሂንቴንቱ ሼምፑዋ ሎይꬂ ናጊኖ፤ ሂንቴንቱ ኡንቱንቶ ኣዛዜቶፔ፥ ባሬንቱ ኦሱዋ ናሼቲዴ ኦꬃና፤ ሄዌ ꬋዮፔ፥ ኡንቱንቱ ዪሎቲዴ ኦꬃና፤ ሄዌ ሂንቴንታ ኣይኔ ማዴና።</verse>
				<verse number="18">ኑሲ ፆሳ ዎሲቴ። ኑኒ ኡባ ዎዴ ሎዖባ ኦꬃናው ኮዪያ ዲራው፥ ኑና ዞሪያ ሎዖ ዎዛናይ ኑሲ ዴዔ።</verse>
				<verse number="19">ፆሳይ ታና ሂንቴንቱኮ ኤሌካ ዛራና ማላ፥ ፆሳ ሂንቴንቱ ሎይꬂ ዎሳናዳን፥ ታኒ ሂንቴንታ ሎይꬃ ዎሳይ።</verse>
				<verse number="20">ሳሮቴꬃ ፆሳይ፥ ኑ ጎዳ ዬሱሳ፥ ዶርሳቱዋ ሄንꬃንቻ ዎልቃማ፥ ሜꬊና ጫቁዋ ሱꬃን ሃይቁዋፔ ዴንꬄዳ።</verse>
				<verse number="21">ፆሳይ ዬሱሲ ኪሪስቶሳ ባጋና ባሬ ሲንꬃን ባሬና ናሼቺያዋ ሂንቴንታ ኦሲሲዴ፥ ሂንቴንቱካ ኢ ኮዬዳዋ ኦꬃና ማላ፥ ሎዖ ኦሱዋ ኡባን ሂንቴንታ ኢ ጊጊሶ፤ ፆሳይ ሜꬊ ሜꬊናው ቦንቼቶ። ኣሜንዒ።</verse>
				<verse number="22">ታናዳን ኣማኒያዋንቶ፥ ታኒ ሃ ዳቢዳቢያ ሂንቴንቱሲ ቃንꬃን ፃፌዳ ዲራው፥ ሂንቴንቱ ሃ ዞሪያ ሳሌቴናን ሲሳና ማላ፥ ታኒ ሂንቴንታ ዎሳይ።</verse>
				<verse number="23">ኑ ኢሻይ፥ ፂሞቶሲ ቃሹዋፔ ቢሌቴዳዋ ኤሪቴ። ኤሌሊ ኢ ሃ ዮፔ፥ ታኒ ኣናና ባዴ ሂንቴንታ ቤዓና።</verse>
				<verse number="24">ሂንቴና ካሌꬂያ ኡባቱዋኔ ፆሳ ኣሳቱዋ ኡባ ሳሮ ሳሮ ጊቴ። ፃሊያፔ ዬዳ ኣማኒያዋንቱ ሂንቴንታ ሳሮ ሳሮ ጊኖ።</verse>
				<verse number="25">ኣꬎ ኬካቴꬃይ ሂንቴናና ኡባና ኢቲፔ ጊዶ። ኣሜንዒ።</verse>
			</chapter>
		</book>
		<book number="59">
			<chapter number="1">
				<verse number="1">ታኒ ያዪቆቢ ፆሳ ኣይሊኔ ጎዳ ዬሱሲ ኪሪስቶሳ ኣይሊ፥ ቢታ ኡባን ላሌቴዳ ታማኔ ላዑ ዜሬꬃቶ ሳሮታ ኪታይ።</verse>
				<verse number="2">ታናዳን ፆሳ ካሊያዋንቶ፥ ሂንቴ ኣማኑ ፓጬቲያዌ ሂንቴንቶ ዳንዳያ ኢማናዋ ኤሪዴ፥ ዱማ ዱማ ፓጪ ሂንቴና ጋኪያ ዎዴ፥ ሄዋ ኩሜንꬃ ናሼቻዳን ፓይዲቴ።</verse>
				<verse number="3">***</verse>
				<verse number="4">ሂንቴ ዳንዳያይ ኣይኔ ባሊ ባይናን ሂንቴና ሚኔዳዋንታኔ ፓጪ ባዪናዋንታ ኦꬂዴ፥ ባሬ ኦሱዋ ፖሎ።</verse>
				<verse number="5">ሺን ሂንቴፔ ኦኒኔ ባሬው ኣꬌዳ ኤራቴꬃይ ꬋዮፔ፥ ካꬌናኒ ኡባው ኬካቴꬃን ኢሚያ ፆሳ ዎሶ። ኢ ኣው ኢማና።</verse>
				<verse number="6">ሺን ኢ ኣያኒኔ ሲꬌናን ኣማኑዋን ፆሳ ዎሶ። ኣዪሲ ጎፔ፥ ሲꬊያ ኡራይ ጫርኩ ሱጊና ቃፂያ ኣባ ቤታ ማላ።</verse>
				<verse number="7">ኣዪሲ ጎፔ፥ ላዑ ቆፋይ ዴዒያ ኡራይ፥ ባሬ ኦጊያ ኡባን ባሬ ቆፋ ቃቼናዌ፥ ሄ ኡራይ ጎዳፔ ኣዪኔ ዴማናው ቆፖፖ።</verse>
				<verse number="8">***</verse>
				<verse number="9">ሺን ሂዬሳ ኢሻይ ፆሳይ ኣ ꬎቁ ኦꬄዳ ዎዴ ናሼቶ።</verse>
				<verse number="10">ቃሲ ዱሬ ኢሻይካ ፆሳይ ኣ ካዉሺሴዳ ዎዴ ናሼቶ። ኣዪሲ ጎፔ፥ ዱሬ ቢታኒ ማታ ጊዶን ዲጪያ ጪሻዳን ꬋያና።</verse>
				<verse number="11">ኣዪሲ ጎፔ፥ ኣዋይ ባሬ ሴላና ኬሲዴ፥ ማታ ሜሊሲና፥ ጪሻይ ꬋዬ፤ ቃሲ ኣ ማላ ሎዖቴꬃይካ ꬋዬ፤ ሄዋዳንካ ቃሲ ዱሬ ቢታኒ ባሬዋ ኦꬂዴ ꬋያና።</verse>
				<verse number="12">ዋዪያን ጌንጪያ ኡራይ ኣንጄቴዳዋ፤ ኣዪሲ ጎፔ፥ ሄ ዋዪያ ፆኔዳዋፔ ጉዪያን፥ ፆሳይ ባሬና ሲቂያዋንቶ ኢማና ጌዳ ዴዑዋ ኣኪሊሊያ ኢ ኣካና።</verse>
				<verse number="13">ኦኒኔ ፓጬቴዳ ዎዴ፥ «ታና ፆሳይ ፓጬ» ጎፖ። ኣዪሲ ጎፔ፥ ፆሳይ ኢታን ፓጬታናው ዳንዳዬና፤ ቃሲ ኢ ባሬ ሁጴው ኦናኔ ፓጬና።</verse>
				<verse number="14">ሺን ኣሳይ ሁጲያን ሁጲያን ባሬ ሁጴ ኢታ ኣሙዋን ጎሼቲያ ዎዴኔ ጪሜቲያ ዎዴ ፓጬቴ።</verse>
				<verse number="15">ሄዋፔ ጉዪያን፥ ኣሙ ሻሃሪዴ፥ ናጋራ ዬሌ፤ ቃሲ ናጋራይ ዲጪዴ፥ ሃይቁዋ ዬሌ።</verse>
				<verse number="16">ታናዳን ፆሳ ካሊያዋንቶ፥ ጪሜቶፒቴ።</verse>
				<verse number="17">ሎዖ ኢሙዋ ኡባዪኔ ኩሜንꬃ ዎይታ ኡባይ ሳሉዋፔ ዬ። ሳሉዋ ፖዑዋ ሜꬌዳ ኣዉዋፔ ዬ፤ ፆሳይ ባሬ ሁጴው ዱማቴናኔ ዎይ ባሬ ኩዋ ላሜና።</verse>
				<verse number="18">ኑኒ ኢ ሜꬌዳ ሜꬌታቱዋ ጊዶን ꬎቃሳ ኣካናዳን፥ ኑና ባሬ ሼኒያን ቱሙ ቃላን ዬሌዳ።</verse>
				<verse number="19">ታናዳን ፆሳ ካሊያዋንቶ፥ ሃዋ ሃሳዪቴ፤ ኣሳይ ኡባይ ሲሳናው ኤሌሎ፤ ሺን ሃሳያናዉኔ ሃንቄታናው ኤሌሎፖ።</verse>
				<verse number="20">ኣዪሲ ጎፔ፥ ኣሳ ሃንቁ ፆሳይ ኮዪያ ፂሎቴꬃ ኣሄና።</verse>
				<verse number="21">ሄዋ ዲራው፥ ቱና ሃኖታ ኡባኔ ኢታቴꬃ ኡባ ሂንቴፔ ꬋዪሲዴ፥ ፆሳይ ሂንቴ ዎዛናን ቶኬዳ ሂንቴ ሼምፑዋ ኣሻናው ዳንዳዪያ ቃላ ኣሺኬቴꬃን ኣኪቴ።</verse>
				<verse number="22">ሺን ፆሳ ቃላ ኦሱዋን ፔሺቴፔ ኣቲን፥ ሲሳ ፃላላን ሂንቴ ሁጲያ ጪሞፒቴ።</verse>
				<verse number="23">ኣዪሲ ጎፔ፥ ቃላ ሲሲዴ ኦꬄና ኡራይ ዴዖፔ፥ ኢ ባሬ ማላ ማስቶቲያ ፄሊያ ኡራ ማላ።</verse>
				<verse number="24">ኢ ባሬና ፄሊዴ ቤ፤ ኤሌካ ኢ ኣይ ማሌንቶኔ ዶጊ ኣጌ።</verse>
				<verse number="25">ሺን ኦኒኔ ኣዪሌቴꬃፔ ኬሲያ ባሊ ባዪና ሂጊያ ፄሊዴ፥ ኣኒ ኣቂያዌ ቃሲ ኣ ናጊያዌ፥ ሲሴዳዋካ ዶጌናዌ፥ ሄ ኡራይ ባሬ ኦꬂያ ኦሱዋን ኣንጄታና።</verse>
				<verse number="26">ባሬ ኢንፃርሳ ናጌናን ባሬና ጪሚዴ፥ ባሬው ፆሳ ጎዪኒያዋ ማላቲያ ኡራይ ዴዖፔ፥ ኣ ጎይናይ ሜላ።</verse>
				<verse number="27">ፆሳ ኣዉዋ ሲንꬃን ፖኩ ባዪና ጌሻ ጎይናይ ሃዋ፤ ሄዌ ሃቃዌ ጎፔ፥ ኣታ ኣዉ ባዪና ናናቱዋኔ ዋዬቲያ ኣምዔቱዋ ማዳናዋኔ ሳዓ ናጋራ ቂታፔ ባሬ ሁጲያ ናጋናዋ።</verse>
			</chapter>
			<chapter number="2">
				<verse number="1">ታናዳን ፆሳ ካሊያዋንቶ፥ ሂንቴ ኑ ቦንቾ ጎዳ ዬሱሲ ኪሪስቶሳ ኣማኒ ዴዒዴ፥ ዴሙዋ ፄሊዴ፥ ኣሳ ቦንቾፒቴ።</verse>
				<verse number="2">ኣዪሲ ጎፔ፥ ዎርቃ ሚጊዱዋ ዎꬂዴ፥ ሎዖ ማዩዋ ማዬዳ ኢቲ ኣሳይ ሂንቴ ሺቁዋ ዮፔ፥ ቃሲ ጩርቃ ማዩዋ ማዬዳ ሂዬሳ ኣሲካ ዮፔ፥</verse>
				<verse number="3">ሎዖ ማዩዋ ማዬዳ ቢታኒያ ሂንቴ ኣꬂ ቦንቺዴ ኣ፥ «ኔኒ ሃዋን ኡባፔ ሎዒያ ኦይዲያን ኡታ» ጊዴ ቃሲ ሂዬሳ ቢታኒያ፥ «ኔኒ ሂኒና ኤቃሻ፤ ዎይ ሃዋን ታ ጌዲያ ማታን ሳዓን ኡታ» ጎፔ፥</verse>
				<verse number="4">ያቲና ሂንቴ ሂንቴ ጊዶን ሻኮቴꬃ ሜꬊያዋንታኔ ኢታ ቆፋና ዴዒያ ዳናቱዋ ጊዲኪቴዬ?</verse>
				<verse number="5">ታናዳን ፆሳ ካሊያዋንቶ፥ ሲሲቴ፤ ፆሳይ ሃ ሳዓን ዴዒያ ሂዬሳ ኣሳይ ኣማኑዋን ዱሬታናዉኔ ባሬና ሲቂያዋንቶ ኢማና ጌዳ ሳሉዋ ካዉቴꬃ ላታናው ዶሪቤኔዬ?</verse>
				<verse number="6">ሺን ሂንቴ ሂዬሳቱዋ ቶቼዲታ። ዱሬቱ ሂንቴና ቱጋዪያዋንታ ጊዲኪኖዬ? ኡንቱንቱ ሂንቴና ዳናን ሞቲያዋንታ ጊዲኪኖዬ?</verse>
				<verse number="7">ሂንቴው ኢሜቴዳ ሎዖ ሱንꬃ ቦሪያዋንቱ ኡንቱንታ ጊዲኪኖዬ?</verse>
				<verse number="8">ሺን ፆሳ ማፃፋን፥ «ኔ ሾሩዋ ኔ ሁጲያዳን ሲቃ» ጌቴቲዴ ፃፌቴዳ ካቲያ ሂጊያ ሂንቴ ፖሎፔ፥ ሎዖባ ኦꬂታ።</verse>
				<verse number="9">ሺን ሂንቴ ኣሳ ዴሙዋ ፄሊዴ ቦንቾፔ፥ ናጋራ ኦꬂታ፤ ቃሲ ሂጊ ሂንቴ ቦላ፥ ሂጊያ ሜንꬄዳዋንቱዳን ፒርዳና።</verse>
				<verse number="10">ኣዪሲ ጎፔ፥ ኦኒኔ ሂጊያ ኡባ ናጊዴ፥ ኢቲኖ ሜንꬂያዋ ጊዶፔ፥ ሄ ኡራይ ሂጊያ ኡባ ሜንꬄ።</verse>
				<verse number="11">ኣዪሲ ጎፔ፥ «ዎሹሞፓ» ጌዳዌ ቃሲ «ዎꬎፓ» ጌዳ፤ ሺን ኔኒ ዎሹማና ꬋዮፔካ፥ ዎꬌዳዋ ጊዶፔ፥ ሂጊያ ሜንꬃዳ።</verse>
				<verse number="12">ኣሳ ኣይሌቴꬃፔ ኬሲያ ሂጊያን፥ ፒርዳ ኣካና ኣሳቱዋዳን ሃሳዪቴኔ ኡንቱንቱዋዳን ኦꬂቴ።</verse>
				<verse number="13">ኣዪሲ ጎፔ፥ ኣሳ ማሪቤና ኡራ ፆሳይ ማሬናን ፒርዳና፤ ማሮቴꬃይ ፒርዳ ፆኔ።</verse>
				<verse number="14">ታናዳን ፆሳ ካሊያዋንቶ፥ ኢቲ ኡራይ ባሬው ኣማኑ ዴዔ ጎፔ፥ ቃሲ ኣ ኣማኑዋ ኣ ኦሱ ኤሪሳና ꬋዮፔ፥ ኣ ኣይ ጎዓኔ? ኣ ኣማኑ ኣ ኣሻናው ዳንዳዪ?</verse>
				<verse number="15">ኢቲ ኢሻይ፥ ዎይ ኢቲ ሚቻታ ካሎቶፔ፥ ቃሲ ኡንቱንቶ ኡባ ጋላሲ ሚያባይ ꬋዮፔ፥</verse>
				<verse number="16">ሂንቴፔ ኢቲ ኡራይ ኡንቱንታ፥ «ሳሮ ቢቴ። ታማ ሆዒቴ። ካሊዴ ሚቴ» ጊዴ፥ ኡንቱንቶ ኮሺያዋ ኢማና ꬋዮፔ፥ ኡንቱንታ ኣይ ጎዓኔ?</verse>
				<verse number="17">ሄዋ ዲራው፥ ኣማኑ ኦሱ ባይናን ባሬካ ዴዖፔ ሃይቄዳዋ።</verse>
				<verse number="18">ሺን ኢቲ ኡራይ፥ «ኔው ኣማኑ ዴዔ፤ ቃሲ ታው ኦሱ ዴዔ። ኔኒ ኔ ኣማኑዋ ኔ ኦሱዋፔ ሻካዴ ታና ቤሳ፤ ታኒካ ታ ኣማኑዋ ታ ኦሱዋን ኔና ቤሳና» ጋና።</verse>
				<verse number="19">ኔኒ ኢቲ ፆሳይ ዴዒያዋ ኣማናሳ፤ ሄዌ ሎዓ። ፃላሄቱካ ቃሲ ኣማኒኖ፤ ያሻን ኮኮሪኖ።</verse>
				<verse number="20">ኔኒ ኤያይ! ኣማኑ ኦሱዋፔ ሻኬቲዴ ጎዔናዋ ኤራናው ኮያይ?</verse>
				<verse number="21">ኑ ኣቡ ኣብራሃሞ ባሬ ናዓ ዪሳቃ ያርሺያ ሳዓ ቦላ ዎꬄዳ ዎዴ፥ ባሬ ኦሱዋን ፂሊቤኔ?</verse>
				<verse number="22">ኣ ኣማኑኔ ኣ ኦሱ ኢቲፔ ኦꬄዳዋኔ ኣ ኣማኑ ኣ ኦሱዋን ፖሌቴዳዋ ቤዒኪ?</verse>
				<verse number="23">ፆሳ ማፃፋይ «ኣብራሃሞ ፆሳ ኣማኔዳ። ፆሳይካ ሄዋ ኣው ፂሎቴꬃን ፓይዴዳ» ጌዳዌ ፖሌቴዳ፤ ቃሲ ፆሳ ዳቦ ጌቴቲዴ ኢ ፄሴቴዳ።</verse>
				<verse number="24">ኣሳይ ኣማኖ ፃላላና ጊዴናን፥ ኦሱዋን ፂሊያዋ ሂንቴ ቤዒታ።</verse>
				<verse number="25">ሄዋዳንካ ቃሲ ጫራታ ራዓባ ኪቴቶዋንታ ሞካዴ ሃራ ኦጊያና ኡንቱንታ ሞዪዜዳ ዎዴ፥ ባሬ ኦሱዋን ፂላቤይኬ?</verse>
				<verse number="26">ኣዪሲ ጎፔ፥ ሼምፑ ሻኬቴዳ ቦላይ ሃዪቄዳዋ ጊዲያዋዳን፥ ሄዋዳንካ ቃሲ ኦሱ ሻኬቴዳ ኣማኑ ሃይቄዳዋ።</verse>
			</chapter>
			<chapter number="3">
				<verse number="1">ታናዳን ፆሳ ካሊያዋንቶ፥ ኑኒ ሃራቱዋፔ ኣꬊያ ፒርዳ ኣካናዋ ሂንቴ ኤሪያ ዲራው፥ ሂንቴፔ ጮራቱ ታማሪሲያዋንታ ጊዶፒቴ።</verse>
				<verse number="2">ኑኒ ኡባዪካ ዳሮባን ባሌቶ፤ ኢቲ ኡራይ ባሬ ሃሳያን ሙሌካ ባላና ꬋዮፔ፥ ኢ ባሬና ናጋናው ዳንዳዪያ ባሊ ባዪና ኣሳ።</verse>
				<verse number="3">ፓራቱ ኑሲ ኣዛዜታና ማላ፥ ቢፃላ ባርሲዴ፥ ኑኒ ኮዪያሳ ኡባ ኡንቱንታ ኣፌቶ።</verse>
				<verse number="4">ቤዒቴ፥ ማርካቤቱካ ቃሲ ሄዋ ኬና ዎልቃማ ጊዲዴ፥ ጎቱዋ ጫርኩዋን ላጌቶፔካ፥ ኡንቱንታ ላጊያዌ ባሬዋ ኮዪያሳ ዛሪዴ ላጊያ ቄሪ ጉꬃ ሚꬃን ላጌቲዴ ቢኖ።</verse>
				<verse number="5">ሄዋዳን ኢንፃርሳይ ቦላ ጊዶን ጉꬃ ኣሳቴꬃ ጊዶፔካ፥ ዳሮ ዎልቃማባን ጬቄቴ። ጉꬃ ታማይ ዋኒዴ ዎልቃማ ዎራ ጉዲ! ኣኬኪቴ።</verse>
				<verse number="6">ኢንፃርሳይካ ታማ ማላ። ኢ ኑ ኣሳቴꬃ ጊዶን ኢታባ ኡባ ኦꬃና ዳንዳዬ፤ ኣሳቴꬃ ኡባ ቱኒሴ። ቃሲ ኑ ዴዑዋ ዎꬃካ ታማን ጉዴ፤ ጋናሚያ ታማን ኢ ጉዴታናዋ።</verse>
				<verse number="7">ኣዪሲ ጎፔ፥ ዶዓቱዋ፥ ካፋቱዋ ዛሪያ፥ ቲራን ጎሼቲያ ሾሻቱ ዛሪያኔ ኣባን ዴዒያ ሜꬌታቱዋ ዛሪያ ኡባ ኣሳይ ኣዲሴዳ፤ ቃሲ ኡንቱንቱካ ኣዴዲኖ።</verse>
				<verse number="8">ሺን ኦኒኔ ኢንፃርሳ ኣዲሳናው ዳንዳዪቤና፤ ኢንፃርሳይ ዎꬊያ ማርዚ ኩሜዳ ጮዑ ጌና ኢታ ሜꬌታ።</verse>
				<verse number="9">ኑኒ ኢንፃርሳን ኑ ጎዳኔ ኣዉዋ ጋላቴቶ፤ ቃሲ ኣኒካ ፆሳ ማላቲዴ ሜꬌቴዳ ኣሳ ሼቄቶ።</verse>
				<verse number="10">ኢቲ ዶናፔ ጋላታይኔ ሼቃይ ኬሴ። ታናዳን ፆሳ ካሊያዋንቶ፥ ሄዌ ሄዋዳን ሃናናው ቤሴና።</verse>
				<verse number="11">ፑልቱ ኢቲ ኦላፔ ማልዒያ ሃꬃኔ ጫሚያ ሃꬃ ፑልታናው ዳንዳዪ?</verse>
				<verse number="12">ታናዳን ፆሳ ካሊያዋንቶ፥ ባላሲያ ጊያ ሚꬃይ ዎጋራ ኣዪፋናው ዳንዳዪ? ዎይ ዎዪኒያ ቱራይ ባላሲያ ጊያ ሚꬃ ኣዪፋናው ዳንዳዪ? ማፂኔ ማፂኔ ጊያ ሃꬃፔካ ማልዖ ሃꬃይ ኬሳና ዳንዳዬና።</verse>
				<verse number="13">ሂንቴ ጊዶን ኣꬌዳ ኤራንቻዪኔ ኣኬካንቻይ ኦኔ? ባሬ ሎዖ ዴዑዋን ኦሴቴዳ ባሬ ኦሱዋ ኣꬌዳ ኤራቴꬃፔ ዪያ ኣሺኬቴꬃን ቤሶ።</verse>
				<verse number="14">ሺን ሂንቴ ዎዛናን ጫሚያ ቃናቲኔ ዪርጊ ዴዖፖ። ቃሲ ቱማቴꬃ ቦላካ ዎርዶቶፒቴኔ ኦቶሬቶፒቴ።</verse>
				<verse number="15">ሄዋ ማላ ኣꬌዳ ኤራቴꬃይ ሳሉዋፔ ዎꬊያዋ ጊዴና፤ ሺን ሄዌ ሳዓባ፥ ኣሳዋ፥ ፃላሃቱዋዋ።</verse>
				<verse number="16">ኣዪሲ ጎፔ፥ ቃናቲኔ ዪርጊ ዴዒያሳን ዋላሳዪኔ ኢታ ኦሶ ኡባይ ዴዔ።</verse>
				<verse number="17">ሺን ቦላፔ ዪያ ኣꬌዳ ኤራቴꬃይ ኡባፔ ካሴ ጌሻ። ቃሲ ሳሮቴꬃ ዶሲያዋ፥ ኣሺኬኔ ኤኖ ጊያዋ፤ ቃሲ ማሮቴꬃይኔ ሎዖ ኣይፊ ኩሜዳዋ። ሲꬊኔ ሎዖ ማላቲያ ኢታቴꬃይ ባዪናዋ።</verse>
				<verse number="18">ፂሎቴꬃ ኣይፊ ሳሮቴꬃ ኦꬂያዋንቱ ሳሮቴꬃን ዜሬዳ ዜሬꬃፔ ቤቴዳ።</verse>
			</chapter>
			<chapter number="4">
				<verse number="1">ኦላይኔ ዋላሳይ ሂንቴ ጊዱዋ ሃቃፔ ዪ? ኡንቱንቱ ዬዳሳይ ሂንቴ ቦላ ጊዶን ኦሌቲያ ሂንቴ ናሼታናው ዎልቃማ ኣሙዋ ኣሞቲያዋፔ ጊዴኔ?</verse>
				<verse number="2">ሂንቴ ኣሞቲታ፤ ሺን ዴሚኪታ፤ ዎꬊታ። ሎይꬂ ኮዪታ፤ ሺን ዴማናው ዳንዳዪኪታ፤ ዋላቄቲታኔ ኦሌቲታ። ሺን ፆሳ ዎሴና ዲራው፥ ሂንቴ ኮዪያዋ ዴሚኪታ።</verse>
				<verse number="3">ፆሳ ዎሲታ፥ ሺን ዴሚኪታ፤ ጋሱካ ባላ ኦጊያን ዎሲታ። ሄዋ ሂንቴና ናሼቺያዋን ፔሻናው ኮዪያ ዲራሳ።</verse>
				<verse number="4">ሲሚ ዎሹሚያዋንቶ፥ ሃ ኣላሚያና ዳቦቲያዌ ፆሳው ሞርኬ ጊዲያዋ ኤሪኪቴ? ኣዪሲ ጎፔ፥ ሃ ኣላሚያና ዳቦታናው ኮዪያዌ ኦኒኔ ፆሳና ሞርኬቴ።</verse>
				<verse number="5">ዎይ ፆሳ ማፃፋይ፥ «ፆሳይ ኑናን ዎꬄዳ ኣያናይ ዎልቃማ ኣሙዋ ኑሲ ኣሞቴ» ጊያዋ ሂንቴንቶ ጮ ጊያዋ ማላቲ?</verse>
				<verse number="6">ሺን ፆሳይ ኣꬎ ኬካቴꬃ ኣꬂዴ ኢሜ። ሄዋ ዲራው፥ ፆሳ ማፃፋይ፥ «ፆሳይ ኦቶሬቲያዋንታ ኢፄ፤ ሺን ባሬና ካዉሺያዋንቶ ኣꬎ ኬካቴꬃ ኢሜ» ያጌ።</verse>
				<verse number="7">ሲሚ፥ ሂንቴ ፆሳው ሞዴቲቴ። ያቲዴ ፃላሂያና ኤቄቲቴ፤ ኢ ሂንቴፔ ባቃታና።</verse>
				<verse number="8">ፆሳኮ ሺቂቴ፤ ኢካ ሂንቴኮ ሺቃና። ሂንቴኖ ናጋራንቻቶ፥ ሂንቴ ኩሺያ ሜጬቲቴ። ላዑ ቆፋይ ዴዒያዋንቶ፥ ሂንቴ ዎዛና ጌሺቴ።</verse>
				<verse number="9">ቱጋቲቴ፤ ካዮቲቴኔ ዬኪቴ። ሂንቴ ሚቻ ዬኮ ላሚቴ፤ ሂንቴ ናሼቻካ ካዮ ላሚቴ።</verse>
				<verse number="10">ጎዳ ሲንꬃን ሂንቴ ሁጲያ ቶቺቴ፤ ቃሲ ኢ ሂንቴና ꬎቁ ꬎቁ ኦꬃና።</verse>
				<verse number="11">ታናዳን ፆሳ ካሊያዋንቶ፥ ኢቱ ኢቱዋ ዚጊሮፒቴ። ባሬ ኢሻ ዚጊሪያዌኔ ኣ ቦላ ፒርዲያዌ ሂጊያ ዚጊሬኔ ሂጊያ ቦላ ፒርዴ። ኔኒ ሂጊያ ቦላ ፒርዶፔ፥ ሂጊያ ቦላ ፒርዲያዋ ጊዳሳፔ ኣቲን፥ ሂጌው ኣዛዜቲያዋ ጊዳካ።</verse>
				<verse number="12">ሂጊያ ኢሚያዌኔ ፒርዲያዌ ፆሳ ፃላላ፤ ኢ ኣሻናዉኔ ꬋዪሳናው ዳንዳዬ፤ ሺን ኔ ሾሩዋ ቦላ ፒርዲያዌ ኔኒ ኦኔ?</verse>
				<verse number="13">ሂንቴኖ፥ «ኑኒ ሃቼ ዎይ ዎንቲ ሄ ካታማ ባና፤ ሄዋን ላይꬃ ኡታና፤ ዛሊዓናኔ ቃሲ ሚሻ ዎꬊሳና» ጊያዋንቶ፥ ቤዒቴ።</verse>
				<verse number="14">ዎንቲ ሂንቴ ዴዑ ኣያ ሃናኔንቶኔ ኤሪኪታ፤ ጉꬃ ዎዴው ሂንቴ ቤቲዴ፥ ጉዬፔ ꬋዪያ ፔኑዋ ማላ።</verse>
				<verse number="15">ሄዋ ኣጊዴ፥ «ጎዳይ ጎፔ፥ ኑኒ ዴዓና፤ ሃዋ ዎይ ሄዋ ኦꬃና» ጋናው ቤሴ።</verse>
				<verse number="16">ሺን ሂንቴ ሃዒ ሂንቴንቱ ꬎቃቴꬃን ጬቄቲታ፤ ሄዋ ማላ ጬቁ ኡባይ ኢታ።</verse>
				<verse number="17">ሄዋ ዲራው፥ ሎዖባ ኦꬃናው ኤሪዴ ኦꬄና ኡራው ሄዌ ናጋራ።</verse>
			</chapter>
			<chapter number="5">
				<verse number="1">ሃዒካ ሂንቴኖ ዱሬ ኣሳቶ፥ ሂንቴ ቦላ ዪያ ቱጋው «ኣዬ! ኣዬ!» ያጊዴ ዬኪቴኔ ዚላሊቴ።</verse>
				<verse number="2">ሂንቴ ዱሬቴꬃይ ባይዲጌዳ፤ ቃሲ ሂንቴ ኣፊላካ ቢልዓይ ሚዲጌዳ።</verse>
				<verse number="3">ሂንቴ ዎርቃይኔ ሂንቴ ቢራይ ሺዒ ዲጌዳ። ቃሲ ሄ ሺዓይ ሂንቴ ቦላ ማርካታና፤ ሂንቴ ቦላካ ታማዳን ማና። ሂንቴ ሂንቴ ሚሻ ሲንꬃው ዳጋይ ዴዒታ።</verse>
				<verse number="4">ኣኬኪቴ፤ ሂንቴ ጋዴን ካꬃ ቆይጬዳ ኣሳቶ ጪጊቤና ኪራ ሚሻይ ዋሴ፤ ኡንቱንቱ ዋሱ ዎልቃማ ጎዳ ሃዪꬃን ሲሴቴዳ።</verse>
				<verse number="5">ሂንቴው ኢንጄቲና፥ ሳዓን ኢሻሊዴ ዴዔዲታ፤ ሹካ ጋላሳው ꬊኪያዋዳን፥ ሂንቴ ቦላ ꬊኬዲታ።</verse>
				<verse number="6">ፂሎ ኣሳ ቦላ ፒርዴዲታ፤ ቃሲ ኣ ዎꬌዲታ፤ ኢ ሂንቴናና ኤቄቴና።</verse>
				<verse number="7">ሄዋ ዲራው፥ ታናዳን ፆሳ ካሊያዋንቶ፥ ጎዳይ ያና ጋካናው ጌንጪቴ፤ ቢታ ጎሺያዌ ኣዲሊያ ኢራይኔ ኣሱራ ኢራይ ያና ጋካናው ጌንጪዴ፥ ኣልዖ ካꬃ ኢ ዎቲ ናጊዴ ጋꬂ ኣኪንቶ ቤዒቴ።</verse>
				<verse number="8">ሂንቴካ ቃሲ ጌንጪቴ፤ ሂንቴ ዎዛና ሚኒሲቴ። ኣዪሲ ጎፔ፥ ጎዳ ዩሳይ ማታቴዳ።</verse>
				<verse number="9">ታናዳን ፆሳ ካሊያዋንቶ፥ ፆሳይ ሂንቴ ቦላ ፒርዴና ማላ፥ ኢቱ ኢቱዋ ቦላ ዙዙሞፒቴ። ቤዒቴ፥ ፒርዲያዌ ፔንጊያን ኤቄዳ።</verse>
				<verse number="10">ታናዳን ፆሳ ካሊያዋንቶ፥ ዋዪያሲኔ ጌንጫሲ ሌሚሱዋ ጊዴዳዋንታ፥ ጎዳ ሱንꬃን ሃሳዬዳ ናባቱዋ ሃሳዪቴ።</verse>
				<verse number="11">ቤዒቴ፥ ዳንዳዪዴ ጌንጬዳዋንታ ኑኒ ኣንጄቴዳዋንታ ጌቶ። ኢዮባ ጌንጫ ሂንቴ ሲሴዲታ፤ ቃሲ ጎዳይ ኣው ዉርሴꬃን ኢሜዳዋካ ቤዔዲታ። ኣዪሲ ጎፔ፥ ጎዳይ ማሮታይኔ ቃሬታይ ኩሜዳዋ።</verse>
				<verse number="12">ሺን ኡባፔ ካሴ፥ ታናዳን ፆሳ ካሊያዋንቶ፥ ሳሉዋን ጊዲና፥ ዎይ ሳዓን ጊዲና፥ ዎይ ሃራ ጫቁዋን ጊዲና፥ ኣያንካ ጫቆፒቴ። ሺን ፆሳ ፒርዳን ሂንቴ ጌሌናዳን፥ ሂንቴ ዬዉ ኤ ጊያዋ ጊዶፔ፥ «ኤ» ጊቴ፤ ጊዴና ጊያዋ ጊዶፔ፥ «ጊዴና» ጊቴ።</verse>
				<verse number="13">ሂንቴ ጊዶን ዋዬቲያ ኡራይ ኦኒኔ ዴዖፔ፥ ፆሳ ዎሶ፤ ናሼቲያ ኡራይ ኦኒኔ ዴዖፔ፥ ዬፂዴ ጋላቶ።</verse>
				<verse number="14">ሂንቴፔ ሳኬቲያ ኡራይ ኦኒኔ ዴዖፔ፥ ኣማኒያ ኣሳ ካሌꬂያ ጪማቱዋ ባሬኮ ፄሶ፤ ኡንቱንቱ ጎዳ ሱንꬃን ዛይቲያ ኣ ኦኪዴ፥ ኣው ፆሳ ዎሲኖ።</verse>
				<verse number="15">ኣማኑዋን ፆሳ ዎሴዳ ዎሳይ ሃርጋንቻ ፓꬃና፤ ጎዳይካ ኣ ሃርጊያፔ ዴንꬃና፤ ቃሲ ናጋራ ኢ ኦꬄዳዋ ጊዶፔካ ጎዳይ ኣው ኣቶ ጋና።</verse>
				<verse number="16">ሄዋ ዲራው፥ ሂንቴ ፓፃና ማላ፥ ሂንቴ ናጋራ ኢቱ ኢቶ ፓፂቴኔ ኢቱ ኢቶ ፆሳ ዎሲቴ፤ ፂሎ ኣሳ ዎሳይ ዎልቃማ ኦሱዋ ኦꬄ።</verse>
				<verse number="17">ኤላስ ኑ ማላ ኣሳ። ኢራይ ሳዓን ቡኬናዳን፥ ኢ ሚኒሲዴ፥ ፆሳ ዎሲና ሄዙ ላይꬃኔ ኡሱፑን ኣጌና ሳዓን ኢራይ ቡኪቤና።</verse>
				<verse number="18">ላዔንꬁዋ ፆሳ ኢ ዎሲና፥ ሳሉዋፔ ኢራይ ቡኬዳ፤ ሳዓይካ ባሬ ካꬃ ሞኬዳ።</verse>
				<verse number="19">ታናዳን ፆሳ ካሊያዋንቶ፥ ሂንቴፔ ኦኒኔ ቱሙዋፔ ዎራ ቦፔ፥ ቃሲ ኢቱ ኣ ጉዬ ሄ ቱሙዋኮ ዛሮፔ፥</verse>
				<verse number="20">ናጋራንቻ ኣ ባላ ኦጊያፔ ዛሪያ ኦኒኔ ኣ ሼምፑዋ ሃዪቁዋፔ ኣሻናዋኔ ዳሮ ናጋራ ካማናዋ ኤሮ።</verse>
			</chapter>
		</book>
		<book number="60">
			<chapter number="1">
				<verse number="1">ታኒ፥ ዬሱሲ ኪሪስቶሲ ኪቴዳ ጴፂሮሲ፥ ፆሳይ ዶሬዳ ኣሳቶ ጳንፆሳ ጋዲያን፥ ጋላቲያ ጋዲያን፥ ቃጳዶቂያ ጋዲያን፥ ኢሲያ ጋዲያኒኔ ቢታኒያ ጋዲያን ቤቲያን ዴዒያዋንቶ ዳቢዳቢያ ፃፋይ።</verse>
				<verse number="2">ዬሱሲ ኪሪስቶሳው ሂንቴ ኣዛዜታና ማላኔ ኣ ሱꬃን ጌያና ማላ፥ ፆሳይ ኣዉ ዶሬዳ ሂንቴንቶ ባሬ ኣያናን ጌሼዳዋንቶ፥ ኣꬎ ኬካቴꬃይኔ ሳሮቴꬃይ ጊዶ።</verse>
				<verse number="3">ኑኒ ፆሳ፥ ኑ ጎዳ ዬሱሲ ኪሪስቶሳ ኣዉዋ፥ ባሬ ማሮቴꬃ ዳሩዋዳንካ ኑና ላዔꬁዋ ዬሌዳዋ፥ ዬሱሲ ኪሪስቶሳ ሃዪቁዋፔ ዴንꬄዳዋን ኑሲ ዴዑዋ ሂዶታ ኢሜዳዋ ጋላቴቶ።</verse>
				<verse number="4">ቃሲ ፆሳይ ሂንቴንቶ ኢማና ዳሮ ላታይ ዎቄናዌ፥ ባዬናዌኔ ꬋዬናዌ ሳሉዋን ናጌ።</verse>
				<verse number="5">ሄዌካ ሂንቴንቱሲ፥ ፆሳ ዎልቃን ኣማኑዋን ናጌቲ ኡቲዴ፥ ኣቶቴꬃው ጊጌዳዋንቱሲ ዉርሴꬃ ዎዲያን ቆንጫናዋ።</verse>
				<verse number="6">ሃዒ ጉꬃ ዎዴው ሃራይ ኣቶ ዱማ ዱማ ፓጪያን ሂንቴ ፓጬታናው ኮሾፔካ፥ ሃዋን ዳሮ ናሼቲቴ።</verse>
				<verse number="7">ሄዌ ሃራይ ኣቶ፥ ታማን ዬጊና ꬋዪያ ዎርቃፔካ ሂንቴ ኣማኑ ዳሮ ኣልዖኔ ባሊ ባዪናዋ ጊዲያዋ ቤሳናሳ፤ ያቲዴ ዬሱሲ ኪሪስቶሲ ቤቲያ ዎዴ፥ ጋላታ፥ ቦንቹዋኔ ሳባ ሂንቴ ኣካና።</verse>
				<verse number="8">ሂንቴ ኣ ኤራና ꬋዮፔካ፥ ሲቂታ፤ ሂንቴ ሃዒ ኣ ቤዓና ꬋዮፔካ፥ ኣማኒታ። ቃሲ ሂንቴ ሂንቴ ኣማኖ ፖሎ ጊዲያ ሂንቴ ሼምፑዋ ኣቶቴꬃ ኣኪያ ዲራው፥ ኦዳናው ዳንዳዬቴና ቦንቹ ኩሜዳ ናሼቻ ናሼቲታ።</verse>
				<verse number="9">***</verse>
				<verse number="10">ፆሳይ ሂንቴንቶ ኢማና ኣꬎ ኬካቴꬃባው ቲምቢቲያ ኦዴዳ ናባቱ ሎይꬂ ቢዲዴ፥ ሃ ኣቶቴꬃባ ኮዬዲኖ።</verse>
				<verse number="11">ኡንቱንቱን ዴዒያ ኪሪስቶሳ ኣያናይ ኪሪስቶሳ ቱጋባኔ ሄዋፔ ጉዪያን ያና ቦንቹዋባ ካሴቲዴ ማርካቲዴ፥ ኣዉዴ ዎይ ዋኔዳ ዎዲያን ያኔንቶኔ ኣኬኪሴዳዋዳን፥ ኡንቱንቱ ኮዬዲኖ።</verse>
				<verse number="12">ሄ ቲምቢቲያ ኦዲያዋንቱ ኦꬄዳ ኦሱ ሂንቴሳፔ ኣቲን፥ ኡንቱንቱ ሁጲያሳ ጊዴናዋ ፆሳይ ኡንቱንቶ ቆንጪሴዳ፤ ሃዒ ሂንቴ ሲሴዳ ሚሺራቹዋ ቃላ ሂንቴንቶ ኦዴዳ ኣሳቱ፥ ባሬው ሳሉዋፔ ኪቴቴዳ ጌሻ ኣያና ዎልቃን ኦዴዲኖ። ሄዋ ኪታንቻቱካ ቤዓናው ኣሞቲኖ።</verse>
				<verse number="13">ሄዋ ዲራው፥ ኦሱዋ ኦꬃናው ሂንቴ ዎዛናን ቆፋ ጊጊሲዴ ሂንቴ ሁጲያ ናጊቴ። ዬሱሲ ኪሪስቶሲ ቆንጪያ ዎዴ ኣꬎ ኬካቴꬃ ሂንቴ ኣኪያ ዲራው፥ ኩሜንꬃ ሂዶታን ናጊቴ።</verse>
				<verse number="14">ፆሳው ኣዛዜቲያ ናናዳን፤ ሂንቴ ካሴ ኤሬናን ኣሞቴዳ ኣሙዋ ካሎፒቴ።</verse>
				<verse number="15">ሺን ሂንቴና ፄሴዳ ፆሳይ ጌሻ ጊዴዳዋዳን፥ ሂንቴካ ሂንቴ ኦሱዋ ኡባን ጌሻ ጊዲቴ። ፆሳ ማፃፋን፥ «ታኒ ጌሻ ጊዲያ ዲራው፥ ሂንቴካ ጌሻ ጊዲቴ» ጌቴቲዴ ፃፌቴዳ።</verse>
				<verse number="16">***</verse>
				<verse number="17">ኣሳ ሁጲያን ሁጲያን ዴሙዋ ፄሌናን ኣ ኦሱዋዳን ፒርዲያ ፆሳ ዎሲዴ ሂንቴ፥ «ኑ ኣቦ» ጊዴ ኣ ፄሲያዋ ጊዶፔ፥ ሃ ኣላሚያን ቤቴ ጊዲዴ ሂንቴ ዴዒያ ዎዲያን ያሻቴꬃን ዴዒቴ።</verse>
				<verse number="18">ሂንቴ ሂንቴ ኣዋቱዋፔ ላቴዳ ፓꬄና ዴዑዋፔ ዎዜቴዳዌ፥ ꬋዪያ ቢራ ዎይ ዎርቃ ማላና ጊዴናዋ ኤሪታ፤ ቦሪሲያባይ ዎይ ቂታይ ባዪና ዶርሳ ሱꬃዳን፥ ኣልዖ ኪሪስቶሳ ሱꬃን ሂንቴ ዎዜቴዲታ።</verse>
				<verse number="19">***</verse>
				<verse number="20">ፆሳይ ሳዓይ ሜꬌታናፔ ካሴ ኪሪስቶሳ ዶሪ ዎꬄዳ፤ ሺን ሂንቴ ዲራው፥ ሃ ዎዲያ ዉርሴꬃን ኢ ቤቴዳ።</verse>
				<verse number="21">ሂንቴ ኣማኑኔ ሂንቴ ኣካና ጊዴ ናሼቻን ናጊ ኡቴዳባይ ፆሳን ዴዓና ማላ፥ ፆሳይ ሃዪቁዋፔ ኣ ዴንꬂዴ፥ ኣው ቦንቹዋ ኢሜዳዋ ኣኒ ኣማኒታ።</verse>
				<verse number="22">ቱማቴꬃው ሂንቴ ኣዛዜቲያዋን፥ ሎዓ ማላቲያ ኢታቴꬃይ ባዪናን ሂንቴ ኢሻቱዋ ሲቃናው ሂንቴ ሁጲያ ጌሺዴ፥ ኢቱ ኢቱዋና ሚኒሲዴ ዎዛናፔ ሲቄቲቴ።</verse>
				<verse number="23">ሂንቴ ሃዪቂያ ዜሬꬃፔ ላዔንꬁዋ ዬሌቲቤይኪታ፤ ሺን ሜꬊናው ዴዒያዋኔ ሲንꬃዉካ ዴዓና ፆሳ ቃላን ሃይቄና ዜሬꬃፔ ዬሌቴዲታ።</verse>
				<verse number="24">ኣዪሲ ጎፔ፥ ፆሳ ማፃፋይ፥ «ኣሳይ ኡባይ ማታ ማላ፤ ኣ ቦንቹ ኡባዪካ ማታ ጪሻ ማላ። ማታይ ሜሌ፤ ጪሻዪካ ቆቆፌቴ።</verse>
				<verse number="25">ሺን ጎዳ ቃላይ ሜꬊናው ዴዔ» ያጌ። ሃዌ ሂንቴንቶ ጎዳይ ኦዴዳ ሚሺራቹዋ ቃላ።</verse>
			</chapter>
			<chapter number="2">
				<verse number="1">ሄዋ ዲራው፥ ሂንቴፔ ኢታቴꬃ ኡባ፥ ጪሚያዋ ኡባ፥ ሎዓ ማላቲያ ኢታቴꬃ፥ ቃናቲያኔ ዚጊርሳ ኡባ ዲጊቴ።</verse>
				<verse number="2">ጎዳይ ኬካ ጊዴዳዋ ሂንቴ ዴዑዋን ቤዔዳዋ ጊዶፔ፥ ሃዒ ዬሌቴዳ ጋጪኖ ናናቱዋዳን፥ ኡሺዴ ዲጫናዉኔ ኣታናው ፂሎ ጊዴዳ ኣያና ማꬃ ላሞቲቴ።</verse>
				<verse number="3">***</verse>
				<verse number="4">ጎዳኮ ዴዖ ሹቻኮ ሺቂቴ። ኣሳይ ኣ ኢፄዳ፤ ሺን ፆሳ ማታን ኢ ዶሬቴዳ ኣልዖ።</verse>
				<verse number="5">ሂንቴካ ቃሲ ዴዖ ሹቻዳን፥ ጌሻ ቄሳ ጊዲዴ፥ ዬሱሲ ኪሪስቶሳ ባጋና ፆሳ ናሼቺያ ኣያና ያርሹዋ ፆሳው ያርሻናው፥ ሂንቴ ሂንቴ ሁጴው ኣያና ኬꬃዳን ኬፄቲቴ።</verse>
				<verse number="6">ኣዪሲ ጎፔ፥ ፆሳ ማፃፋይ፥ «ቤዒቴ፥ ታኒ ፂዮኔ ጊያ ካታማን ጎሊያ ጎዳ ፃጱዋ ሚኒሲያ፥ ዶሬቴዳ፥ ኣልዖ ሹቻ ዎꬃይ፤ ኣኒ ኣማኒያ ኦኒኔ ዬላቴና» ያጌ።</verse>
				<verse number="7">ሄዋ ዲራው፥ ሃ ሹቻይ ሂንቴንቶ ኣማኒያዋንቶ ዳሮ ኣልዓ፤ ሺን ኣማኔናዋንቶ፥ «ጊምቢያዋንቱ ካꬌዳ ሹቻይ ጎዳ ፃጱዋ ሚኒሲያ፥ ኡባፔ ኣꬊያ ሹቻ ጊዴዳ» ያጌ።</verse>
				<verse number="8">ቃሲካ፥ «ሃ ሹቻይ ኣሳ ꬉቢያ ሹቻኔ ኣሳ ኩንዲሲያ ዛላ» ያጌ፤ ኡንቱንቱ ፆሳ ቃላ ኣማኔና ዲራው፥ ኡንቱንቶ ካሴና ቆፌቴዳዋዳን ꬉቤቴዲኖ።</verse>
				<verse number="9">ሺን ፆሳይ ꬉማፔ ማላሊሲያ ባሬ ፖዖ ሂንቴና ፄሴዳ፤ ሂንቴ ኣ ኦራꬃ ኦሱዋ ኦዳናው ዶሬቴዳ ዛሬ፤ ሂንቴ ካቲያ ቄሳቱዋ፤ ጌሻ ኣሳኔ ፆሳሲ ቡዞ ኣሳ።</verse>
				<verse number="10">ሂንቴ ካሴ ፆሳ ኣሳ ጊዲኪታ፤ ሺን ሃዒ ሂንቴ ኣ ኣሳ፤ ሂንቴ ካሴ ማሮቴꬃ ኣኪቤይኪታ፤ ሺን ሃዒ ማሮቴꬃ ኣኬዲታ።</verse>
				<verse number="11">ታ ዳባቶ፥ ሂንቴ ሃ ሳዓን ኢማꬃኔ ቤቴ ጊዲዴ ዴዒያዋንታ ጊዴዳዋዳን፥ ኡባ ዎዴ ሂንቴ ሼምፑዋና ኦሌቲያ ኣሳቴꬃ ኣሙዋፔ ሂንቴ ሃካና ማላ፥ ታኒ ሂንቴና ዎሳይ።</verse>
				<verse number="12">ኣሜኔና ኣሳይ ሂንቴና ኢታባ ኦꬂያዋንቱዳን ዚጊሪያ ዎዴ፥ ኪሪስቶሲ ዪያ ጋላሲ ሂንቴ ሎዖ ኦሱዋ ኡንቱንቱ ኣኬኪዴ፥ ፆሳ ጋላታና ማላ፥ ሂንቴ ዴዑዋ ኡንቱንቱ ጊዶን ሎይꬂ ናጊቴ።</verse>
				<verse number="13">ጎዳ ዲራው፥ ኣሳ ሂጊያ ኡባው ሞዴቲቴ፤ ካቲካ ኡባፔ ቦላ ጊዲያ ዲራው፥ ኣው ሞዴቲቴ።</verse>
				<verse number="14">ቃሲ ጋዲያ ሞዲያዋንቶካ ሞዴቲቴ። ኣዪሲ ጎፔ፥ ኡንቱንቱ ኢታባ ኦꬂያዋንታ ሙራናዉኔ ሎዖባ ኦꬂያዋንታ ጋላታናው ካቲያፔ ኪቴቴዲኖ።</verse>
				<verse number="15">ኣዪሲ ጎፔ፥ ፆሳይ ሂንቴ ሂንቴ ሎዖ ኦሱዋን ካꬊያ ኤያ ኣሳቱዋ ሃሳያ ጮዑ ኡዳናዋ ኮዬ።</verse>
				<verse number="16">ኣይሌቴꬃፔ ኬሲዴ፥ ፆሳ ኣዪሊያዳን ዴዒቴፔ ኣቲን፥ ሄ ኣዪሌቴꬃፔ ኬሴዳዋ ኢታቴꬃ ጌንꬂያዋ ኦꬆፒቴ።</verse>
				<verse number="17">ኣሳ ኡባ ቦንቺቴ። ሂንቴ ኢሻቱዋ ሲቂቴ። ፆሳው ያዪቴ። ካቲያ ቦንቺቴ።</verse>
				<verse number="18">ኣይላቶ፥ ሂንቴ ሎዖ ጎዳቱዋ ፃላላዉኔ ኣሺኬ ጎዳቱዋ ፃላላው ጊዴናን፥ ኢታቶካ ዳሮ ያዪዴ ሞዴቲቴ።</verse>
				<verse number="19">ኣዪሲ ጎፔ፥ ኣሳይ ናቂያ ዎዴ ዋዬቲያ ኡራይ ፆሳ ቆፒዴ፥ ኦጌ ባይናን ናቄቶፔ ፆሳይ ኣ ኣንጃና።</verse>
				<verse number="20">ኣዪሲ ጎፔ፥ ሂንቴ ናጋራ ኦꬂና፥ ሂንቴና ዴቺያ ዎዴ፥ ሂንቴ ዳንዳዮፔ፥ ሂንቴንቶ ኣይ ጋላታይ ዴዒ? ሺን ሎዖባ ኦꬂዴ ዋዪያ ሂንቴ ዳንዳዮፔ፥ ፆሳይ ሂንቴና ሄዎ ኣንጃና።</verse>
				<verse number="21">ፆሳይ ሂንቴና ፄሴዳዌ ሄዋ ዲራሳ፤ ኣዪሲ ጎፔ፥ ኪሪስቶሲ ሂንቴንቶ ዋዬቴ፤ ሂንቴ ኣ ቃታማ ካላና ማላ፥ ሂንቴንቶ ሌሚሱዋ ጊዴዳ።</verse>
				<verse number="22">ናጋራ ኢ ኦꬂቤና፤ ባሬ ዶናፔ ዎርዱዋ ሃሳዪቤና።</verse>
				<verse number="23">ኣሳይ ባሬና ቦሪያ ዎዴ፥ ዛሪዴ ቦሪቤና፤ ዋዬቲያ ዎዴካ ማንዲቤና። ሺን ፂሉዋ ፒርዲያ ፆሳው ባሬና ኣꬂዴ ኢሜዳ።</verse>
				<verse number="24">ኑኒ ናጋራው ሃዪቂዴ፥ ፂሎቴꬃው ዴዓና ማላ፥ ኪሪስቶሲ ባሬ ሁጴው ባሬ ኣሹዋን ኑ ናጋራ ማስቃሊያን ቶኬዳ፤ ሂንቴ ኣ ማይꬃን ፓፄዲታ።</verse>
				<verse number="25">ኣዪሲ ጎፔ፥ ሂንቴ ኦጊ ባሌዳ ዶርሳ ማላ፤ ሺን ሃዒ ሂንቴ ሼምፑዋ ሄሚያዋኮኔ ናጊያዋኮ ሲሜዲታ።</verse>
			</chapter>
			<chapter number="3">
				<verse number="1">ሄዋዳንካ ማቼቶ፥ ሂንቴ ኣሲናቱዋፔ ፆሳ ቃላው ኣዛዜቴና ኢቱ ኢቱ ዴዖፔካ፥ ሂንቴ ፓሉሜቴናን፥ ኡንቱንቱ ሂንቴ ያሻቴꬃኔ ሂንቴ ጌሻ ዴዑዋ ቤዒዴ ፆኔታና ማላ፥ ኡንቱንቶ ሞዴቲቴ።</verse>
				<verse number="2">***</verse>
				<verse number="3">ሂንቴ ሂንቴ ሁጲያ ኣልዖ ባን ጊጊሲያዋኒኔ ዎርቃ ዎꬂያዋን ዎይ ኣልዖ ማዩዋ ማዪያዋን ሂንቴንቱ ቦላ ባጋ ሎይꬆፒቴ።</verse>
				<verse number="4">ሺን ሂንቴ ጋርሳን ቆሴቴዳ ኣሳቴꬃ ሎዖቴꬃይ ፆሳ ሲንꬃን ሂንቴንቶ ዳሮ ኣልዖ ጊዲዴ፥ ꬋዬና ኣሺኬኔ ዎፑ ጌዳ ኣያና ጊዶ።</verse>
				<verse number="5">ኣዪሲ ጎፔ፥ ሄዋዳን ፆሳን ሂዶቴዳ ጌሻ ማጫ ኣሳቱ ቤኒ ዎዴ ባሬንቱ ኣሲናው ሞዴቲዴ፥ ባሬንታ ዳሮ ሎይꬄዲኖ።</verse>
				<verse number="6">ሄዋዳን ሳራ ኣብራሃማ፥ «ታ ጎዳው» ያጋ ፄሳዴ፥ ኣው ኣዛዜታዱ፤ ሂንቴካ ኢቲባዉኔ ያዬናን ሎዖባ ኦꬆፔ፥ ኢ ናናቱዋ።</verse>
				<verse number="7">ሄዋዳን ኣሲናቶ፥ ሂንቴ ማጫ ኣሳቱዋና ኣኬካን ኢቲፔ ዴዒቴ። ኡንቱንቶ ዳቡራንቻ ኣሳቴꬃይ ዴዒያ ዲራው፥ ኡንቱንታ ቦንቺቴ፤ ሂንቴ ዎሳይ ꬉቤቴና ማላ፥ ፆሳይ ኢሜዳ ዴዑዋ ኣꬎ ኬካቴꬃ ኡንቱንቱ ሂንቴናና ኢቲፔ ላቲኖ።</verse>
				<verse number="8">ዉርሴꬃን፥ ኡባይ ኢቲ ቆፋን ዴዒቴ። ኢቱ ኢቶ ቃሬቲቴ፤ ኢሻቱዋዳን ሲቄቲቴ፤ ቃሲ ኢቱ ኢቶ ኬኪያዋንታኔ ሂንቴ ሁጲያ ካዉሺያዋንታ ጊዲቴ።</verse>
				<verse number="9">ኢታ ዲራው ኢታ ዎይ ሼቃ ዲራው ሼቃ ዛሮፒቴ፤ ሄዋ ኣጊዴ፥ ፆሳይ ሂንቴንቱ ኣንጁዋ ላታናዳን ሂንቴና ፄሴዳ ዲራው፥ ኣንጂቴ።</verse>
				<verse number="10">ኣዪሲ ጎፔ፥ ፆሳ ማፃፋይ ሃዋዳን ያጌ፤ «ዴዑዋ ዶሲያዌኔ ሎዖ ጋላሳ ቤዓናው ኮዪያዌ ኦና ጊዶፔኔ ባሬ ኢንፃርሳን ኢታባ ሃሳዪያዋኔ ዎርዱዋ ኦዲያዋ ኣጎ።</verse>
				<verse number="11">«ኢታባ ኦꬂያዋ ኣጊዴ፥ ሎዖባ ኦꬆ፤ ሳሮቴꬃካ ሎይꬂ ኮዮኔ ካላናው ባፄቶ።</verse>
				<verse number="12">«ኣዪሲ ጎፔ፥ ጎዳ ኣይፊ ፂሎቱዋኮ ፄሌ፤ ቃሲ ኣ ሃይꬃይ ኡባ ዎዴ ኡንቱንቱ ዎሳው ዶያ ዴዔ። ሺን ጎዳይ ኢታባ ኦꬂያዋንታ ባሬ ሃንቁዋ ሶምዒያን ፄሌ» ያጌ።</verse>
				<verse number="13">ሂንቴ ሎዖባ ኦꬃናው ኣሞቶፔ፥ ሂንቴና ቆሃናዌ ኦኔ?</verse>
				<verse number="14">ሺን ሃራይ ኣቶ፥ ፂሎቴꬃ ዲራው ሂንቴ ዋዬቶፔካ፥ ኣንጄቴዳዋንታ። ኣሳው ያዮፒቴኔ ሂርጎፒቴ።</verse>
				<verse number="15">ሺን ኪሪስቶሳ ሂንቴ ዎዛናን ቦንቺቴኔ ኣ ሂንቴ ጎዳ ኦꬂቴ። ፆሳይ ሂንቴንቶ ሂዶቴዳ ዴዑዋሲ ጋሱዋ ኦቺያ ኦሲኔ ዛሩዋ ኢማናው ኡባ ዎዴ ጊጊ ኡቲቴ፤</verse>
				<verse number="16">ሺን ሄዋ ኣሺኬቴꬃኒኔ ያሻቴꬃን ኦꬂቴ። ቃሲ ኪሪስቶሳን ሂንቴ ዴዒያ ሎዖ ዴዑዋ ኢታባ ኦꬄዳዋዳን፥ ሂንቴ ቦላን ኢታባ ሃሳዪያ ኣሳይ ባሬ ዚጊሪያዋን ዬላታና ማላ፥ ሂንቴ ዎዛናይ ጌሻ ጊዶ።</verse>
				<verse number="17">ኣዪሲ ጎፔ፥ ፆሳይ ጌዳዋ ጊዶፔ፥ ኢታባ ኦꬄዳ ዲራው ዋዬቲያዋፔ፥ ሎዖባ ኦꬄዳ ዲራው ዋዬቲያዌ ኬካ።</verse>
				<verse number="18">ኣዪሲ ጎፔ፥ ኪሪስቶሲ ኑና ፆሳኮ ኣፋናው፥ ባሬው ፂሎ ጊዲዴ፥ ማካላንቻቱዋ ዲራው፥ ኢቲ ጌዴ ኡባ ናጋራው ሃዪቄዳ፤ ኢ ባሬ ኣሳቴꬃን ሃዪቄዳ፤ ሺን ኣያናን ፓፄዳ።</verse>
				<verse number="19">ቃሲ ሄ ኣያናን፥ ቃሹዋን ዴዒያ ኣያናቱዋኮ ቢዴ፥ ኡንቱንቶ ቃላ ኦዴዳ።</verse>
				<verse number="20">ሄ ኣያናቱ ኣማሬዳ፥ ሆስፑን ኣሳቱ ሃꬃን ኣቴዳ ማርካቢያ ኖሄ ኬፂሺን፥ ፆሳይ ዳንዳዪዴ ጋሚዔዳ ዎዴ፥ ፆሳው ኣዛዜቲቤና ኣሳ ኣያናቱዋ።</verse>
				<verse number="21">ሄዌ ፂንቃታው ሌሚሱዋ ጊዲዴ፥ ሂንቴና ሃዒ ኣሼ፤ ሱሬ ዎዛናፔ ፆሳ ዎሲያዋፔ ኣቲን፥ ቦላ ቂታ ሜጪያዋ ጊዴና፤ ሄዌ ሂንቴና ዬሱሲ ኪሪስቶሲ ሃዪቁዋፔ ዴንዴዳዋን ኣሼ።</verse>
				<verse number="22">ሳሉዋ ቢዴ ፆሳፔ ኡሼቻ ባጋን ኢ ኡቲዴ፥ ኪታንቻ ኡባ፥ ማታና ዴዒያዋንታኔ ዎልቃማቱዋ ሞዴ።</verse>
			</chapter>
			<chapter number="4">
				<verse number="1">ሄዋ ዲራው፥ ኪሪስቶሲ ባሬ ኣሹዋን ኑሲ ዋዬቴዳ ዲራው፥ ሂንቴካ ሄ ቆፋን ዳንጬቲቴ። ኣዪሲ ጎፔ፥ ባሬ ኣሹዋን ዋዬቴዳ ኡራይ ናጋራ ኦꬂያዋ ኣጌዳ።</verse>
				<verse number="2">ሃዋፔ ሲንꬃን፥ ሃ ሳዓን ሼምፑዋና ዴዓናው ኣቴዳ ዎዲያን፥ ፆሳይ ኮዪያዋዳን ዴዓናው ቤሲያዋፔ ኣቲን፥ ኣሳ ኣሙዋዳን ዴዓናው ቤሴና።</verse>
				<verse number="3">ኣዪሲ ጎፔ፥ ኣማኔና ኣሳይ ኦꬃናው ዶሲያዋ ሂንቴ ኦꬂዴ፥ ዎሹማናው ካጄሊያዋን፥ ኣሙዋን፥ ማꬁዋን፥ ዬꬃን፥ ኡሻን፥ ፖኪያ ኤቃው ጎዪኒያዋን፥ ዴዔዳ ካሴ ኣꬌዳ ዎዲ ሂንቴንቶ ጊዳናዋ።</verse>
				<verse number="4">ኣማኔና ኣሳና ሂንቴ ሾራይ ባዪና ኦሱዋ ኢቲፔ ኦꬄና ዲራው ማላሌቲዴ፥ ሂንቴና ቦሪኖ።</verse>
				<verse number="5">ሺን ኡንቱንቱ ፓፃ ዴዒያ ኣሳ ቦላኔ ሃይቄዳ ኣሳ ቦላ ፒርዳናው ጊጊ ኡቴዳ ፆሳው ዛሩዋ ኢማና።</verse>
				<verse number="6">ሃይቄዳ ኣሳይ ባሬ ኣሳቴꬃን ኣሳይ ፒርዴቲያዋዳን ፒርዴታናዉኔ ቃሲ ኣያናን ፆሳይ ዴዒያዋዳን ዴዓናው፥ ዎንጋላ ሚሺራቹ ኡንቱንቶ ሄዎ ኦዴቴዳ።</verse>
				<verse number="7">ኡባባዉካ ዉርሴꬃይ ማታቴዳ። ሄዋ ዲራው፥ ፆሳ ዎሳናው ቆፋን ጌዪዴ፥ ሂንቴና ናጊቴኔ ሚኒቴ።</verse>
				<verse number="8">ሲቁ ዳሮ ናጋራ ካሚያ ዲራው፥ ኡባባፔ ኣꬂዴ ኢቱ ኢቱዋና ዎዛናፔ ሲቄቲቴ።</verse>
				<verse number="9">ዙዙሜናን ኢቱ ኢቱዋ ኢማꬃቴꬃን ሞኪቴ።</verse>
				<verse number="10">ሂንቴ ሁጲያን ሁጲያን ፆሳፔ ዱማ ዱማ ኣꬎ ኬካቴꬃ ኣኬዳዋዳንካ፥ ፆሳ ዱማ ኢሙዋ ሃዳራ ሎይꬂ ኬሲያዋንቱዳን፥ ኢቱ ኢቶ ኦꬂቴ።</verse>
				<verse number="11">ዬሱሲ ኪሪስቶሳ ባጋና ኡባባኒ ፆሳይ ጋላቴታና ማላ፥ ኦኒኔ ኦዲያዋ ጊዶፔ፥ ቃላ ፆሳፔ ኣኪዴ ኦዲያዋዳን ኦዶ። ቃሲ ኦኒኔ ማዲያዋ ጊዶፔ፥ ፆሳይ ኣው ኢሚያ ዎልቃን ማዶ። ቦንቹኔ ጎዳቴꬃይ ፆሳሲ ሜꬊናፔ ሜꬊናው ጊዶ። ኣሜንዒ።</verse>
				<verse number="12">ታ ሲቃቶ፥ ሂንቴ ጊዶን ታማዳን ጉዲዴ ፓጪያ ዋዪ ዪያዋ ኦራꬃባይ ሃኒያዋዳን ማላሌቶፒቴ።</verse>
				<verse number="13">ሺን ኪሪስቶሳ ቦንቹ ቤቲያ ዎዴ ሂንቴ ናሼታና ማላ፥ ኣናና ዋዬቲያዋን ናሼቲቴ።</verse>
				<verse number="14">ኣሳይ ሂንቴና ኪሪስቶሳ ሱንꬃ ዲራው ቦሪያዋ ጊዶፔ፥ ሂንቴ ኣንጄቴዳዋንታ፤ ኣዪሲ ጎፔ፥ ቦንቾ ኣያናይ፥ ፆሳ ኣያናይ፥ ሂንቴ ቦላ ሼምፓና።</verse>
				<verse number="15">ሂንቴፔ ኦኒኔ ሼምፑዋ ዎꬌዳዋዳን፥ ዎይ ካዪሱዋዳን፥ ዎይ ኢታባ ኦꬄዳ ኣሳዳን፥ ዎይ ሃራ ኣሳ ዬዉዋ ጌሌዳዋዳን ዋዬቶፖ።</verse>
				<verse number="16">ሺን ኦኒኔ ኪሪስታኒያ ጊዲያ ዲራው ዋዬቶፔ፥ ኪሪስቶሳ ሱንꬃ ዲራው፥ ፆሳ ጋላታናፔ ኣቲን፥ ዬላቶፖ።</verse>
				<verse number="17">ኣዪሲ ጎፔ፥ ፒርዳይ ፆሳ ጎሊያን ዶሜቲያ ዎዲ ጋኬዳ። ቃሲ ሄ ፒርዳይ ኮዪሮ ኑ ቦላ ዶሜቲያዋ ጊዶፔ፥ ኣ ዎንጋላው ኣዛዜቴናዋንቱ ዉርሴꬃይ ኣያ ጊዳኔ?</verse>
				<verse number="18">ፂሎ ኣሳይ ቱጋን ኣቲያዋ ጊዶፔ፥ ማካላንቻይኔ ናጋራንቻይ ያቲና ዋናኔ?</verse>
				<verse number="19">ሄዋ ዲራው ቃሲ፥ ፆሳይ ጌዳዋዳን ዋዬቲያዋንቱ ሎዖባ ኦꬂዴ፥ ባሬንቱ ሼምፑዋ ሃዳራ ባሬና ሜꬌዳ ኣማኔቲያ ፆሳው ኢሚኖ።</verse>
			</chapter>
			<chapter number="5">
				<verse number="1">ሲሚ ታኒ ዎሳ ጎሊያ ጪማቱዋና ጪማ ጊዲያዌኔ፥ ኪሪስቶሳ ዋዪያ ማርካቲያዌ፥ ቃሲ ቆንጫና ቦንቹዋ ሻካናዌ ሂንቴ ጊዶን ዴዒያ ጪማቱዋ ዞራይ።</verse>
				<verse number="2">ሂንቴ ጊዶን ዴዒያ ፆሳ ዉዲያ ፆሳይ ኮዪያዋዳን ሄሚቴ። ዶሱዋናፔ ኣቲን፥ ዎልቃን ጊዴና። ቃሲ ሂንቴ ጎዓ ፃላላ ፄሌናን፥ ሎዖ ቆፋን ሄሚቴ።</verse>
				<verse number="3">ዉዴው ሂንቴ ሌሚሱዋ ጊዲቴፔ ኣቲን፥ ሂንቴ ሄሚያዋንታ ዎልቃን ሄሞፒቴ።</verse>
				<verse number="4">ቃሲ ሄሚያዋንቱ ካፑ ቆንጪያ ዎዴ፥ ባዬና ቦንቾ ኣኪሊሊያ ሂንቴ ኣካና።</verse>
				<verse number="5">ሄዋዳንካ ያላጋ ኣሳቶ፥ ጪማቶ ሞዴቲቴ። ኡባይካ ኢቱ ኢቶ ኦꬃናው ሂንቴ ሁጲያ ካዉሺያዋ ኣፊላዳን ማዪቴ። ኣዪሲ ጎፔ፥ ፆሳይ ኦቶሬቲያዋንታ ኢፄ፤ ሺን ባሬና ካዉሺያዋንቶ ኣꬎ ኬካቴꬃ ኢሜ።</verse>
				<verse number="6">ፆሳይ ባሬ ሎዖ ዎዲያን ሂንቴና ꬎቁ ኦꬃና ማላ፥ ዎልቃማ ፆሳ ኩሺያፔ ጋርሳና ሂንቴና ቶቺቴ።</verse>
				<verse number="7">ኢ ሂንቴንቶ ቆፒያ ዲራው፥ ሂንቴና ሂርጊሲያ ኡባባ ኣ ቦላ ኦሊቴ።</verse>
				<verse number="8">ፃላሂያ ካፑ፥ ሂንቴ ሞርኪ፥ ሚቲያ ኡራ ኮዪዴ፥ ጉዲያ ጋሙዋዳን ሂንቴ ዩሹዋን ዩዪያ ዲራው ናጌቲቴኔ ቤጎቲቴ።</verse>
				<verse number="9">ሳዓን ዴዒያ ሂንቴ ኢሻቱ ሄዋዳን ዋዬቲያዋ ኤሪዴ፥ ኣማኑዋን ሚኒዴ፥ ኣናና ኤቄቲቴ።</verse>
				<verse number="10">ኣꬎ ኬካቴꬃ ኡባ ፆሳይ፥ ባሬ ሜꬊና ቦንቾ ኪሪስቶሲ ዬሱሳ ባጋና ሂንቴና ፄሴዳዌ፥ ኣማሬዳ ዎዲያ ሂንቴ ዋዬቴዳዋፔ ጉዪያን፥ ኢ ባሬ ሁጴው ሂንቴና ሺሪ ኦራꬃናኔ ሚኒሳና። ቃሲ ኢ ሂንቴና ማዳናኔ ባሲ ኤሳና።</verse>
				<verse number="11">ዎልቃይ ሜꬊናፔ ሜꬊና ጋካናው ኣው ጊዶ። ኣሜንዒ።</verse>
				<verse number="12">ሃዌ ፆሳ ቱሙ ኣꬎ ኬካቴꬃ ጊዲያዋ ታኒ ሂንቴንቶ ማርካታዴኔ ሂንቴና ዞራዴ፥ ሂንቴንቶ ቃንꬃን ፃፌዳ ዳቢዳቢያ ኣማኔቲያ ኢሻ ጋዴ ታኒ ቆፒያ ሲላሴ ቦላ ኪታዲ፤ ሄ ኣꬎ ኬካቴꬃን ሚኔዲታ።</verse>
				<verse number="13">ሂንቴናና ኢቲፔ ዶሬቴዳ ባቢሎኔን ዴዒያ ዎሳ ጎሊያ ኣሳይኔ ታ ናዓይ ማርቆሲ ሂንቴና «ሳሮ ሳሮ» ጊኖ።</verse>
				<verse number="14">ሲቁዋ ዬሬታ ዬሬቲዴ፥ ኢቱ ኢቱዋ ሳሮቲቴ። ሂንቴው፥ ኪሪስቶሳና ኢቱዋ ጊዴዳዋንቶ ኡባቱዋሲ ሳሮቴꬃይ ጊዶ። ኣሜንዒ።</verse>
			</chapter>
		</book>
		<book number="61">
			<chapter number="1">
				<verse number="1">ታኒ ሲሞኒ ጴፂሮሲ፥ ዬሱሲ ኪሪስቶሳ ፂሎቴꬃ ባጋና ኑዋ ማላ ኣማኑዋ ኣኬዳዋንቶ፥ ሃ ዳቢዳቢያ ፃፋይ።</verse>
				<verse number="2">ፆሳኔ ኑ ጎዳ ዬሱሳ ሂንቴ ኤሪያዋን ኣꬎ ኬካቴꬃይኔ ሳሮቴꬃይ ሂንቴንቶ ፓላሂዴ ጊዶ።</verse>
				<verse number="3">ኑኒ ፆሳ ቦንቹዋኔ ሎዖቴꬃ ላታና ማላ፥ ኑና ፄሴዳዋ ኑኒ ኤሪያዋን፥ ዴዑዋሲኔ ፆሳ ማላቱሳሲ ኑና ኮሺያዋ ኡባ ፆሳ ዎልቃይ ኑሲ ኢሜዳ።</verse>
				<verse number="4">ሂንቴ ኣ ኢሙዋ ባጋና ሳዓን ዴዒያ ባዪዚያ ኣሙዋፔ ኬሲ ኣካናዳኒኔ ፆሳ ፆሳቴꬃ ላታናዳን፥ ኢ ባሬ ኢማና ጌዳ ዳሮ ዎልቃማኔ ኣልዖ ኢሙዋ ኑሲ ኢሜዳ።</verse>
				<verse number="5">ሄዋ ዲራው፥ ሂንቴና ቤሲያዋ ኡባ ሚኒ ኦꬂዴ፥ ሂንቴ ኣማኑዋ ቦላ ሎዖቴꬃ፥ ሎዖቴꬃ ቦላ ኤራቴꬃ፥</verse>
				<verse number="6">ኤራቴꬃ ቦላ ሂንቴና ናጊያዋ፥ ሂንቴና ናጊያዋ ቦላ ጌንጫ፥ ጌንጫ ቦላ ፆሳ ማላቲያዋ፥</verse>
				<verse number="7">ፆሳ ማላቲያዋ ቦላ ኢሻቴꬃ ሲቁዋ፥ ኢሻቴꬃ ሲቁዋ ቦላ ሲቁዋ ጉጂቴ።</verse>
				<verse number="8">ኣዪሲ ጎፔ፥ ሃዋንቱ ሂንቴንቶ ሎይꬂ ዳሪያዋ ጊዶፔ፥ ሂንቴና ጎዳ ዬሱሲ ኪሪስቶሳ ኤራቴꬃን ቲሻኔ ኣዪፊያና ዴዒያዋንታ ኦꬃና።</verse>
				<verse number="9">ሺን ሄዋንቱ ባይና ኡራይ ባሬ ማታን ዴዒያዋ ፃላላ ዴሜ፤ ቃሲ ኢ ቆቃ፤ ኢ ካሴ ኦꬄዳ ናጋራይ ኣቶ ጌቴቴዳዋ ዶጌዳ።</verse>
				<verse number="10">ሄዋ ዲራው፥ ታናዳን ፆሳ ካሊያዋንቶ፥ ሂንቴና ፆሳይ ፄሴዳዋኔ ዶሬዳዋ ሎይꬂ ኤሪሳናው፥ ካሴዋፔ ኣꬊ ሚኒቴ፤ ኣዪሲ ጎፔ፥ ሂንቴ ሄዋ ኦꬂያዋ ጊዶፔ፥ ꬉቤቲኪታ።</verse>
				<verse number="11">ሄዋዳን ቃሲ ኑ ጎዳኔ ኑና ኣሺያ ዬሱሲ ኪሪስቶሳ ሜꬊና ካዉቴꬃ ጌሊያ ኩሜንꬃ ማታይ ሂንቴንቶ ኢሜታና።</verse>
				<verse number="12">ሄዋ ዲራው፥ ሂንቴ ሃ ዬዋቱዋ ኤሪያዋ ጊዶፔካ፥ ቃሲ ሂንቴ ኦይቄዳ ቱሙዋን ሚኔዳዋንታ ጊዶፔካ፥ ታኒ ሂንቴና ሃ ዬዋቱዋ ኡባ ዎዴ ሃሳዪሲያዋ ኣጊኬ።</verse>
				<verse number="13">ታኒ ፓፃ ዴዔዳ ኬናን፥ ሂንቴና ሃሳዪሳዴ ቃሴꬃናው ኮሺያዋ ታው ማላቴ።</verse>
				<verse number="14">ኑ ጎዳይ ዬሱሲ ኪሪስቶሲ ታው ቆንጪያን ኦዴዳዋዳን፥ ታኒ ሃ ሃዪቂያ ኣሳቴꬃ ጋሚዔናን ቃራ ኦላናዋ ኤራይ።</verse>
				<verse number="15">ታኒ ሃይቄዳዋፔ ጉዪያን ጊዲናካ፥ ሂንቴ ሃ ዬዋቱዋ ኡባ ዎዴ ቆፓናው ዳንዳያና ማላ፥ ታው ዳንዳዬቴዳዋ ኡባ ኦꬃና።</verse>
				<verse number="16">ኑኒ ኣ ዎልቃማ ቦንቹዋ ኑ ኣይፊያን ቤዒዴ ኦዴቶፔ ኣቲን፥ ሜꬊ ኣኬዳ ቶሳን ኑ ጎዳ ኪሪስቶሳ ዎልቃኔ ዩሳ ሂንቴንቶ ኦዲቤይኮ።</verse>
				<verse number="17">ኣዪሲ ጎፔ፥ ዳሮ ዎልቃማ ቦንቹዋፔ፥ «ታኒ ኣኒ ዳሮ ናሼቲያ ታ ሲቆ ናዓይ ሃዋ» ያጊያ ኮሻይ ዬዳ ዎዴ፥ ፆሳ ኣዉዋፔ ቦንቹዋኔ ጋላታ ኢ ኣኬዳ።</verse>
				<verse number="18">ቃሲ ኑኒካ ጌሻ ዴሪያ ቦላን ኣናና ዴዒዴ፥ ሄ ኮሻይ ሳሉዋፔ ዬዳዋ ሲሴዶ።</verse>
				<verse number="19">ኣሳይ ሄዋፔ ሎይꬂ ኣꬊያ ቲምቢቲያ ኦዲያዋንቱ ሃሳዬዳ ኑና ሎይꬂ ኣማንꬂያ ቃላይ ኑሲ ዴዔ፤ ሂንቴ ሄ ቃላ ናጊያዋ ጊዶፔ ሎይꬄዲታ። ኣዪሲ ጎፔ፥ ሄዌ ሳዓይ ዎንታና ጋካናሲኔ ዎንታ ፆሊንቲያ ፖዑ ሂንቴ ዎዛናን ፖዓና ጋካናው፥ ꬉማኒ ፖዒያ ፖዑዋ ማላ።</verse>
				<verse number="20">ኡባፔ ካሴቲዴ፥ ሃዋ ኤሪቴ፤ ፆሳ ማፃፋን ፃፌቴዳ ቲምቢቲያ ኦዴዳዋ ኦኒኔ ባሬካ ቢላናው ዳንዳዬና።</verse>
				<verse number="21">ኣዪሲ ጎፔ፥ ቲምቢቲያ ኦዴዳዌ ኡባይ ጌሻ ኣሳቱ ጌሻ ኣያናይ ካሌꬂና፥ ፆሳ ቃላ ሃሳዬዲኖፔ ኣቲን፥ ኣሳ ሼኒያን ሃሳዬቲቤና።</verse>
			</chapter>
			<chapter number="2">
				<verse number="1">ሺን ቲምቢቲያ ኦዲያ ዎርዳቱ ኣሳ ጊዶን ካሴ ዴዒያዋዳን፥ ሂንቴ ጊዶኒካ ዎርዱዋ ታማሪሲያዋንቱ ዴዓና። ኡንቱንቱ ባሬና ዎዜዳ፥ ጎዳ ካዲዴ፥ ባዪዚያ ዎርዶ ቲሚርቲያ ኣሃና፤ ቃሲ ኡንቱንቱ ኣኬኬና ባሻ ባሬንቱ ቦላ ኣሃና።</verse>
				<verse number="2">ቃሲ ዳሮ ኣሳይ ዬላዪያ ኡንቱንቱ ኢታ ኦጊያ ካላና፤ ኡንቱንቱ ጋሱዋን ቱሙዋ ኦጊ ቦሬታና።</verse>
				<verse number="3">ዎርዱዋ ታማሪሲያ ሄዋንቱ ሻሎ ያሬቲያዋን ባሬንቱ ሜꬊ ኣኬዳ ቶሳን ሂንቴና ቦንቃና፤ ቤኒፔ ዶሚዴ፥ ኡንቱንቱ ፒርዳይ ጊጊ ኡቴዳ፤ ኡንቱንታ ꬋዪሲያዌ ቤጎቲዴ ናጌ።</verse>
				<verse number="4">ናጋራ ኦꬄዳ ኪታንቻቶ ፆሳይ ቃሬቴናን፥ ፒርዳ ጋላሳይ ጋካናው ꬉማ ኦላን ኡንቱንቱ ቃሼቲ ኡቴዳ ጋናሚያን ዬጌዳ።</verse>
				<verse number="5">ፆሳይ ናጋራንቻቱዋ ቦላ ባሻ ሃꬃ ዬዴዳፔ ኣቲን፥ ቤኒ ኣሳው ኬኪቤና፤ ሺን ፂሎቴꬃባ ኦዴዳ ኖሃኔ ሃራ ላፑ ኣሳቱዋ ኣሼዳ።</verse>
				<verse number="6">ፆሳይ ሶዶማኔ ጋሞራ ጊያ ካታማቱዋ ቢታ ቢዲንꬃ ኡዲዴ፥ ጉዲ ꬋዪሲዴ፥ ናጋራንቻ ጊዲያዋንታ ጋካናባው ሌሚሱዋ ኦꬄዳ።</verse>
				<verse number="7">ሂጌው ኣዛዜቴና ቱናቴꬃ ኦꬂያ ኣሳቱዋ ጊዶን ቱጋቲዴ ዴዒያ ፂሉዋ ሎፃ ፆሳይ ኣሼዳ።</verse>
				<verse number="8">ሄ ሎዖ ቢታኒ ኡንቱንቱ ጊዶን ዴዒዴ፥ ኡንቱንቱ ኦꬂያ ኢታ ኦሱዋ ጋላሲ ጋላሲ ቤዔዳ ዎዴኔ ሲሴዳ ዎዴ ኣ ሎዖ ዎዛናይ ኡንዔቴዳ።</verse>
				<verse number="9">ሄዋ ጊዶፔ፥ ጎዳይ ፆሳው ጎዪኒያ ኣሳቱዋ ፓጪያፔ ዎቲ ኣሻኔንቶ ኤሬ፤ ናጋራንቻቱዋ ቃሲ ኡባፔ ኣꬂዴ፥ ቱና ኣሙዋን ኣሹዋ ኣሙዋ ካሊያዋንታኔ ቃሲ ፆሳ ዎልቃ ካꬊያዋንታ፥ ፒርዳ ጋላሳይ ጋካናው ጎዳይ ሙሪዴ ዎꬃናዋካ ኤሬ። ዎርዱዋ ታማሪሲያ ሄዋንቱ ፃላኔ ኦቶራንቻ ጊዴዳዋን፥ ቦላን ዴዒያ ቦንቾ ሜꬌታ ቦሪኖፔ ኣቲን፥ ቦንቺኪኖ።</verse>
				<verse number="10">***</verse>
				<verse number="11">ሄ ዎርዱዋ ታማሪሲያ ኣሳቱዋፔ ዳሮ ሚኖኔ ዎልቃማ ጊዲያ ኪታንቻቱካ ኡንቱንታ ጎዳ ሲንꬃን ቦሪያን ሞታናው ኮዪኪኖ።</verse>
				<verse number="12">ሺን ሄ ኣሳቱ ኦይቄቲዴ ꬋያናው ዬሌቴዳ ባሬንቱ ሜꬌታን ዎዛናይ ባዪና ዎራ ዶዓቱዋዳን ሃኒኖ፤ ኡንቱንቱ ኤሬናባ ቦሪኖ፤ ቃሲ ባሬንቱ ባዪዙዋን፥ ኡንቱንቱ ጮ ꬋያና።</verse>
				<verse number="13">ኡንቱንቱ ባሬንቱ ሜꬌዳ ሜቱዋን ሜቶታና፤ ጋላሲ ዬፂዴ ዱሪያዋ ናሼቺያባ ጊዴ ቆፒኖ፤ ኡንቱንቱ ካዉሺሲያዋንታኔ ቱናቱዋ ጊዲ ኡቲዴ፥ ሂንቴናና ሚያ ቁማ ሙሳን ናሼቲኖ።</verse>
				<verse number="14">ጫራቲያ ማጫ ኣሳ ፄሊያዋ ኣጌና ኣይፊ ኡንቱንቶ ዴዔ፤ ቃሲ ናጋራ ኦꬂያዋካ ኣጊኪኖ። ኣማኑዋን ሚኒቤና ኣሳ ጪሚኖ። ኣሙዋ ዶዬዳ ዎዛናይ ኡንቱንቶ ዴዔ፤ ኡንቱንቱ ሼቄቴዳዋንታ።</verse>
				<verse number="15">ሱሬ ኦጊያ ኣጊዴ ባሌዲኖ። ቢዖራ ናዓ ባላማ ኦጊያና ቤዲኖ፤ ባላሚ ማካላን ሚሻ ኣካናው ኮዬዳ።</verse>
				<verse number="16">ኢ ቲምቢቲያ ኦዲያዋ፤ ሺን ኣ ናጋራ ዲራው፥ ኣ ሃሪ ኣሳዳን ሃሳያን ሴሪዴ፥ ጎሻ ማላ ሃኑዋፔ ኣ ቴዔዳ።</verse>
				<verse number="17">ሄ ኣሳቱ ሜሊዲጌዳ ፑልቱዋ ማላ፤ ቃሲ ጎቱ ቶኪዴ ኣፊያ ሻሪያ ማላ፤ ፆሳይ ኡንቱንቶ ሳካና ꬉማ ጊጊሲ ዎꬄዳ።</verse>
				<verse number="18">ኣዪሲ ጎፔ፥ ኡንቱንቱ ሜላኔ ኦቶሮ ሃሳያ ሃሳዪኖ፤ ባሊዴ ዴዒያ ኣሳፔ ኬሲ ዬዳዋንታ ዎልቃማ ኣሹዋ ኣሙዋን ጪሚኖ።</verse>
				<verse number="19">ኡንቱንቱ ባሬው ባሻ ኣሙዋና ዴዒዴ ኡንቱንታ፥ «ሂንቴ ኣዪሌቴꬃፔ ኬሳና» ያጊኖ፤ ኣዪሲ ጎፔ፥ ኢቲ ኣሳይ ባሬና ፆኔዳባው ኣያዉኔ ኣዪሊያ።</verse>
				<verse number="20">ኡንቱንቱ ኑ ጎዳኔ ኑና ኣሺያ ዬሱሲ ኪሪስቶሳ ኤራቴꬃን ሃ ሳዓ ቱናቴꬃፔ ኬሲ ኣኬዳዋፔ ጉዪያን፥ ጉዬ ሲሚዴ፥ ኣኒ ꬉቤቲዴ ፆኔቲያዋ ጊዶፔ፥ ካሴ ዴዒያ ዴዑዋፔ ጉዬዌ ኡንቱንቶ ኢታና።</verse>
				<verse number="21">ኣዪሲ ጎፔ፥ ኡንቱንቶ ኢሜቴዳ ጌሻ ኣዛዙዋ ኤሪዴ ኣጊያዋፔ ኡንቱንቱ ፂሎቴꬃ ኦጊያ ኤሬናን ኣጊንቶ ሎዓ ሺን።</verse>
				<verse number="22">«ካናይ ባሬ ጮሻኮ ጉዬ ሲሜ» ጊያ ሌሚሱኔ ቃሲ፥ «ሜጬቴዳ ጉዱንꬃይ ጉዬ ሲሚዴ፥ ኡርቃን ጎንዶሬቴ» ጊያ ሌሚሱ ቱማ ጊዲያዋ ኡንቱንታ ጋኬዳዌ ቤሴ።</verse>
			</chapter>
			<chapter number="3">
				<verse number="1">ታ ሲቃቶ፥ ሃዌ ታኒ ሂንቴንቶ ፃፌዳ ላዔንꬆ ዳቢዳቢያ፤ ታኒ ሄ ላዑ ዳቢዳባቱዋካ ሂንቴ ሱሬ ቆፋ ቆፓናዳን ዴንꬄꬃናው ሂንቴና ሃሳዪሳናዳን ፃፋዲ።</verse>
				<verse number="2">ጌሻ ጊዴዳ ናባቱ ቤኒ ኦዴዳ ቃላ ሂንቴ ሃሳያና ማላኔ ጎዳይ ሂንቴና ኣሺያዌ፥ ባሬ ኪቴዳዋንቱ ባጋና ሂንቴና ኣዛዜዳ ኣዛዙዋ ሂንቴ ሃሳያና ማላ ኮያይ።</verse>
				<verse number="3">ዎዲያ ዉርሴꬃን፥ ኣሳ ቶቺያ ባሬንቱ ኣሙዋዳን ዴዒያዋንቱ ኣሳ ቶቺዴ ዴንዳናዋ ኡባፔ ካሴቲዴ ኤሪቴ።</verse>
				<verse number="4">ኡንቱንቱ፥ «ኢ ‹ያና› ያጌዳ። ጊቤኔ? ያቲና ሃቃን ዴዒ? ኣዪሲ ጎፔ፥ ኑ ኣዎቱ ሃዪቂ ዲጌዲኖ፤ ሺን ኡባባይካ ሳዓይ ሜꬌቶዴፔ ዶሚዴ ዴዒያዋዳንካ ዴዔ» ያጋና።</verse>
				<verse number="5">ዳሮ ዎዲያፔ ካሴ ፆሳይ ሃሳዪና፥ ሳሉኔ ሳዓይ ሜꬌቴዳዋ ኤሪዴ፥ ኡንቱንቱ ኣኬኬናን ኢፄዲኖ። ሳዓይ ሃꬃፔኔ ሃꬃን ሜꬌቴዳ።</verse>
				<verse number="6">ቃሲ ሄዋ ጋሱዋን፥ ሄ ዎዴ ዴዒያ ሳዓይ ሄ ሃꬃን ሚቴቲ ꬋዬዳ።</verse>
				<verse number="7">ሺን ሃዒ ዴዒያ ሳሉኔ ሳዓይ፥ ፆሳው ጎዪኔና ኣሳቱ ፒርዴቲያ ጋላሳይኔ ꬋዪያ ጋላሳይ ጋካናው ታኪዴ፥ ሄ ቃላን ታማ ናጊኖ።</verse>
				<verse number="8">ሺን ታ ሲቃቶ፥ ሃ ኢቲ ዬዋቶ ዶጎፒቴ፤ ጎዳ ማታን፥ ኢቲ ጋላሳይ ሻዓ ላይꬃ ማላ ጊዲያዋኔ፥ ቃሲ ሻዓ ላይꬃይ ኢቲ ጋላሳ ማላ ጊዲያዋ ዶጎፒቴ።</verse>
				<verse number="9">ኢቱ ኢቱ ቆፒያዋዳን፥ ጎዳይ ባሬ ኦꬃና ጌዳዋ ኦꬃናው ታኬና፤ ሺን ኦኒኔ ባሬ ናጋራፔ ሲማናዳን ኮዬፔ ኣቲን፥ ኦኒኔ ꬋያና ማላ ኮዬና ዲራው፥ ሂንቴሲ ጊዴ ዳንዳያን ጋምዔ።</verse>
				<verse number="10">ሺን ጎዳ ጋላሳይ ካዪሱዋዳን ያና። ሄ ጋላሲ ሳላቱ ዎልቃማ ጉንꬃን ꬋያና፤ ሳሉዋ ሜꬌታቱ ዎልቃማ ሴላን ሲላና፤ ሳዓይኔ ኣ ቦላን ዴዒያ ኡባባይ ꬋያና።</verse>
				<verse number="11">ኡባባይካ ሄዋዳን ꬋዪያዋ ጊዶፔ፥ ሂንቴ ኣይ ማላ ኣሳ ጊዳናው ቤሲ? ሂንቴ ዴዑ ጌሻኔ ፆሳ ማላቲያዋ ጊዳናው ኮሼ።</verse>
				<verse number="12">ሂንቴ ፆሳ ጋላሳ ናጊሺና፥ ሄ ጋላሳይ ኤሌካ ጋካናዳን፥ ሂንቴንቶ ዳንዳዬቲያዋ ኦꬂቴ፤ ሄ ጋላሲ ሳላቱ ጉዴቲዴ ꬋያናኔ ሳሉዋ ሜꬌታቱካ ዎልቃማ ሴላን ሲላና።</verse>
				<verse number="13">ሺን ኑኒ ፆሳይ ኢማና ጌዳ ኦራꬃ ሳሉዋኔ ኦራꬃ ሳዓ ፂሉ ዴዓናሳ ናጌቶ።</verse>
				<verse number="14">ሄዋ ዲራው፥ ታ ሲቃቶ፥ ሄ ጋላሳ ናጊዴ፥ ፖኩኔ ዬላዪያባይ ባዪናዋንታ ጊዲዴ፥ ኣናና ሳሮቴꬃን ዴዓና ማላ ሎዖባ ኡባ ኦꬂቴ።</verse>
				<verse number="15">ጎዳ ዳንዳያይ ኣቶቴꬃ ጊዲያዋ ሂንቴ ዎዛናን ቆፒቴ፤ ሄዋዳን ቃሲ ኑ ሲቆ ኢሻይ ጳዉሎሲ፥ ፆሳይ ባሬው ኢሜዳ ኣꬌዳ ኤራቴꬃን ሂንቴንቶ ፃፌዳ።</verse>
				<verse number="16">ባሬ ፃፊያ ዳቢዳቢያን፥ ሄ ዬዉዋባ ፃፊያ ዎዴ፥ ታማሪቤና ኣሳቱኔ ሚኒቤና ኣሳቱ ሃራ ፆሳ ማፃፋቱዋ ጌላዪያዋዳንካ፥ ሄ ዳቢዳቢያ ጊዶን ዴዒያ ኣኬካናው ዋዪሲያ ዬዉዋ ጌላዪኖ። ኡንቱንቱ ሄዋ ኦꬂያዋን ባሬንቱ ቦላ ባሻ ኣሂኖ።</verse>
				<verse number="17">ሄዋ ዲራው፥ ታ ሲቃቶ፥ ሂንቴ ሄዋ ኤሪያ ዲራው፥ ማካላንቻቱዋ ባላን ጪሜቲዴ፥ ዎራ ቤና ማላኔ፥ ቃሲ ሚኒዴ ዴዒያ ሳዓፔ ኩንዴና ማላ ናጌቲቴ።</verse>
				<verse number="18">ሺን ሂንቴ ኑ ጎዳ፥ ኑና ኣሺያ ዬሱሲ ኪሪስቶሳ ኣꬎ ኬካቴꬃኒኔ ኤራቴꬃን ዲጪቴ። ኣው ሃዒኔ ሜꬊና ጋላሳይ ጋካናው ጋላታይ ጋኮ። ኣሜንዒ።</verse>
			</chapter>
		</book>
		<book number="62">
			<chapter number="1">
				<verse number="1">ኑኒ ኮዪሩዋፔ ዶሚዴ ዴዒያ፥ ኑ ኣዪፊያን ቤዒዴ፥ ኑ ኩሺያን ኣ ቦቺ ቤዔዳ ዴዑዋ ቃላባ ሂንቴንቶ ፃፌቶ። ኑኒ ኣ ቤዔዶ፤ ኑ ኩሺካ ኣ ቦቺ ቤዔዳ።</verse>
				<verse number="2">ሄ ዴዑ ቆንጪና፥ ኑኒ ኣ ቤዒዴ፥ ኣባ ሂንቴንቶ ማርካቴቶ፤ ቃሲ ፆሳ ኣዉዋ ማታን ዴዒያ ኑሲ ቆንጬዳ ሜꬊና ዴዑዋባ ሂንቴንቶ ኦዴቶ።</verse>
				<verse number="3">ቃሲ ኑናና ሂንቴንቶ ኢቲፔቴꬃይ ዴዓና ማላ፥ ኑኒ ቤዔዳዋኔ ሲሴዳዋ ሂንቴንቶ ኦዴቶ፤ ኑሲ ኣዉዋናኔ ኣ ናዓ ዬሱሲ ኪሪስቶሳና ኢቲፔቴꬃይ ዴዔ።</verse>
				<verse number="4">ኑኒ ኑ ናሼቻይ ፖሌታና ማላ፥ ሃዋ ሂንቴንቶ ፃፌቶ።</verse>
				<verse number="5">ኑኒ ፆሳ ናዓፔ ሲሲዴ፥ ሂንቴንቶ ኦዲያ ኪታይ፥ «ፆሳይ ፖዑዋ፤ ኣኒ ꬉማይ ሙሌካ ባዋ» ያጊያዋ።</verse>
				<verse number="6">ኑኒ ኑሲ ኣናና ኢቲፔቴꬃይ ዴዔ ጊዴ ꬉማኒ ዴዖፔ፥ ኑ ሃሳያኒኔ ኑ ኦሱዋን ዎርዶቴቶ።</verse>
				<verse number="7">ሺን ፖዑዋን ኢ ዴዒያዋዳን፥ ኑኒካ ፖዑዋን ዴዖፔ፥ ኑሲ ኢቶ ኢቱዋና ኢቲፔቴꬃይ ዴዔ፤ ቃሲ ኣ ናዓ፥ ዬሱሲ ኪሪስቶሳ ሱꬃይ ናጋራ ኡባፔ ኑና ጌሼ።</verse>
				<verse number="8">ኑኒ ናጋራ ኦꬂቤይኮ ጎፔ፥ ኑሬካ ኑና ጪሜቶ፤ ኑናን ቱማቴꬃይካ ባዋ።</verse>
				<verse number="9">ሺን ኑኒ ፆሳው ኑ ናጋራ ፓፆፔ፥ ኢ ኑ ናጋራ ኣቶ ጋናዉኔ ኑ ባዪዞ ኦሱዋ ኡባፔ ኑና ጌሻናው፥ ኣማኔቲያዋኔ ቱሙዋ ኦꬂያዋ።</verse>
				<verse number="10">ኑኒ ናጋራ ኦꬂቤይኮ ጎፔ፥ ፆሳ ዎርዱዋ ጌቶ፤ ኣ ቃላይካ ኑ ዎዛናን ዴዔና።</verse>
			</chapter>
			<chapter number="2">
				<verse number="1">ታ ናቶ፥ ናጋራ ሂንቴ ኦꬄናዳን፥ ታኒ ሃዋ ሂንቴንቶ ፃፋይ፤ ሺን ኦኒኔ ናጋራ ኦꬆፔ፥ ኣዉዋ ማታን ኑሲ ጋናቲያ ዬሱሲ ኪሪስቶሲ፥ ፂሉ፥ ዴዔ።</verse>
				<verse number="2">ቃሲ ኑኒ ኑ ናጋራ ኣቶ ጌቴቱሳ ኪሪስቶሳ ባጋና ዴሜቶ፤ ኪሪስቶሲ ያርሼቴዳዌ ኣሳ ኡባ ናጋራ ዲጋናሳፔ ኣቲን፥ ኑ ናጋራ ፃላላ ዲጋናሳ ጊዴና።</verse>
				<verse number="3">ኑኒ ፆሳ ኣዛዙዋ ናጎፔ፥ ቱሙ ኣ ኤሪያዋ ሄዋን ሻካናው ዳንዳዬቶ።</verse>
				<verse number="4">ኢቲ ኡራይ፥ «ታኒ ኣ ኤራይ» ጊዴ፥ ቃሲ ኣ ኣዛዙዋ ናጌናን ኣጎፔ፥ ሄ ኡራይ ዎርዱዋ፤ ቱማቴꬃይካ ኣኒ ባዋ።</verse>
				<verse number="5">ሺን ኣ ቃላው ኣዛዜቲያ ኦና ጊዶፔኔ፥ ሄ ኡራይ ፆሳ ሲቂያዌ ቱሙ ፖሌቴዳ። ኑኒ ፆሳን ዴዒያዋ ሃዌ ኑና ኤሪሴ። ሄዌካ፥</verse>
				<verse number="6">«ታኒ፥ ፆሳን ዴዓይ» ጊያ ኦኒኔ ኪሪስቶሲ ዴዔዳዋዳን ዴዓናው ቤሴ።</verse>
				<verse number="7">ታ ሲቃቶ፥ ታኒ ሂንቴንቶ ኮዪሩዋፔ ዴዒያ ኤጫ ኣዛዙዋ ፃፋይፔ ኣቲን፥ ኦራꬃ ኣዛዙዋ ፃፊኬ፤ ሄ ኤጫ ኣዛዙ ሂንቴ ሲሴዳ ቃላ።</verse>
				<verse number="8">ጊዶፔካ፥ ታኒ ሂንቴንቶ ላዔንꬁዋ ኦራꬃ ኣዛዙዋ ፃፋይ፤ ሄ ኣዛዙዋ ቱማቴꬃይካ ኪሪስቶሳኒኔ ሂንቴናን ቤቴ። ኣዪሲ ጎፔ፥ ꬉማይ ꬋዬ፤ ቱሙ ፖዑ ሃዒ ፖዔ።</verse>
				<verse number="9">ፖዑዋን ዴዓይ ጊዴ፥ ባሬ ኢሻ ኢፂያ ኦኒኔ ሃኖ ጋካናሲካ ꬉማኒ ዴዔ።</verse>
				<verse number="10">ባሬ ኢሻ ሲቂያ ኦኒኔ ፖዑዋን ዴዔ፤ ሄ ኡራን ሃራ ኡራ ꬉቢያባይ ኣያይኔ ባዋ።</verse>
				<verse number="11">ሺን ባሬ ኢሻ ኢፂያ ኦኒኔ ꬉማኒ ዴዔ፤ ꬉማኒ ሃሜቴ። ꬉማይ ኣ ኣይፊያ ቆቂሲ ዎꬄዳ ዲራው፥ ሃቃ ቢንቶኔ ኤሬና።</verse>
				<verse number="12">ታ ናቶ፥ ፆሳይ ኪሪስቶሳ ሱንꬃ ዲራው፥ ሂንቴ ናጋራ ኣቶ ያጌዳ ዲራው፥ ታኒ ሂንቴንቶ ፃፋይ።</verse>
				<verse number="13">ኣዎቶ፥ ኮዪሩዋፔ ዴዒያዋ ሂንቴ ኤሬዳ ዲራው፥ ሂንቴንቶ ፃፋይ። ያላጋቶ፥ ፃላሂያ ካፑዋ ሂንቴ ፆኔዳ ዲራው፥ ሂንቴንቶ ፃፋይ። ጉꬃ ናቶ፥ ፆሳ ኣዉዋ ሂንቴ ኤሬዳ ዲራው፥ ሂንቴንቶ ፃፋይ።</verse>
				<verse number="14">ኣዎቶ፥ ኮዪሩዋፔ ዴዒያዋ ሂንቴ ኤሬዳ ዲራው፥ ሂንቴንቶ ፃፋይ። ያላጋቶ፥ ሂንቴ ሚኖ ጊዲያ ዲራዉኔ ፆሳ ቃላይ ሂንቴናን ዴዒያ ዲራው፥ ቃሲ ፃላሂያ ካፑዋ ሂንቴ ፆኔዳ ዲራው፥ ሂንቴንቶ ፃፋይ።</verse>
				<verse number="15">ሃ ኣላሚያ ዎይ ኣላሚያን ዴዒያ ኣያኔ ሲቆፒቴ። ሂንቴ ሃ ኣላሚያ ሲቆፔ፥ ፆሳ ሲቁ ሂንቴናን ባዋ።</verse>
				<verse number="16">ኣዪሲ ጎፔ፥ ሃ ኣላሚያን ዴዒያ ኡባባይ፥ ሄዌካ፡ ኣሳቴꬃ ኣሙ፥ ኣዪፊያን ፄሊዴ ካጄሊያዌኔ ባሬ ዴዒያዋን ጬቄቲያዌ ሃ ኣላሚያፔ ዬዳዋፔ ኣቲን፥ ፆሳፔ ዪቤና።</verse>
				<verse number="17">ሃ ኣላሚኔ ሃ ኣላሚያን ኣሳይ ኣሞቲያ ኡባባይ ኣꬋና። ሺን ፆሳይ ጌዳዋ ኦꬂያ ኡራይ ሜꬊናው ዴዓና።</verse>
				<verse number="18">ታ ናቶ፥ ዎዲያ ዉርሴꬃይ ማታቴዳ፤ ኪሪስቶሳ ኤቄቲያዌ ሲንꬃፔ ያናዋ ሂንቴ ሲሴዳዋዳን፥ ሃራይ ኣቶ ሃዒካ ኣ ኤቄቲያዋንቱ ጮራቱ ዴንዴዲኖ። ሄዋ ዲራው፥ ዎዲያ ዉርሴꬃይ ማታቴዳዋ ኑኒ ሄዋን ኤሬቶ።</verse>
				<verse number="19">ሃ ኤቄቲያዋንቱ ኑ ባጋ ጊዴና ዲራው፥ ኑ ጊዶፔ ኬሴዲኖ፤ ኣዪሲ ጎፔ፥ ኡንቱንቱ ኑ ባጋ ጊዲያባ ጊዲንቶኔ፥ ኑ ጊዶን ዴዓና፤ ሺን ኡንቱንቱፔ ኦኒኔ ኑ ባጋ ጊዴናዌ ኤሬታና ማላ፥ ኑ ጊዶፔ ኬሴዲኖ።</verse>
				<verse number="20">ሺን ኪሪስቶሲ ሂንቴ ቦላ ጌሻ ኣያና ጉሴዳ፤ ቃሲ ሂንቴ ኡባይ ቱሙዋ ኤሪታ።</verse>
				<verse number="21">ቱሙዋ ሂንቴ ኤሪያ ዲራዉኔ ቃሲ ቱሙዋን ዎርዱ ኣያይኔ ባዪናዋ ሂንቴ ኤሪያ ዲራው፥ ታኒ ሂንቴንቶ ፃፋይፔ ኣቲን፥ ቱሙዋ ሂንቴ ኤሬና ዲራው ፃፊኬ።</verse>
				<verse number="22">ዬሱሲ ኦኬቴዳ ኪሪስቶሳ ጊዲያዋ ኤሪኬ ጊያ ኡራፔ ኣቲን፥ ዎርዱ ኦኔ? ሄዌ ፆሳ ኣዉዋኔ ናዓ ኤሪኬ ጊያዌ ኪሪስቶሳ ኤቄቲያዋ።</verse>
				<verse number="23">ፆሳ ናዓ ኤሪኬ ጊያ ኦናኔ ፆሳ ኣዉካ ኤሬና፤ ፆሳ ናዓ ኤራይ ጊያ ኦናኔ ቃሲ ፆሳ ኣዉካ ኤሬ።</verse>
				<verse number="24">ሄዋ ዲራው፥ ኮዪሩዋፔ ሂንቴ ሲሴዳዋ ሂንቴ ዎዛናን ሚኒሲዴ ናጊቴ። ኮዪሩዋፔ ሲሴዳዋ ሂንቴ ናጎፔ፥ ሂንቴንቶ ቃሲ ፆሳ ናዓናኔ ፆሳ ኣዉዋና ኢቲፔቴꬃይ ዴዓና።</verse>
				<verse number="25">ቃሲ ኪሪስቶሲ ባሬ ሁጴው ኑሲ ኢማና ጌዳዌ ሜꬊና ዴዑዋ።</verse>
				<verse number="26">ታኒ ሃዋ ሂንቴንቶ ሄ ሂንቴና ባሌꬂያ ኣሳቱዋ ዲራው ፃፋዲ።</verse>
				<verse number="27">ሺን ኪሪስቶሲ ሂንቴ ቦላ ባሬ ጌሻ ኣያና ጉሴዳ። ጌሻ ኣያናይ ሂንቴናን ዴዒያ ዲራው፥ ኦኒኔ ሂንቴና ታማሪሳና ኮሼና፤ ኣዪሲ ጎፔ፥ ኣ ጌሻ ኣያናይ ሂንቴና ኡባባ ታማሪሴ። ኢ ታማሪሲያዌ ቱሙዋፔ ኣቲን ዎርዱዋ ጊዴና። ሄዋ ዲራው ኣያና ጌሻ ቲሚርቴው ኣዛዜቲዴ፥ ኪሪስቶሳና ኢቲፔቴꬃን ዴዒቴ።</verse>
				<verse number="28">ታ ናቶ፥ ቃሲ ኢ ቆንጪያ ዎዴ፥ ኑኒ ያሺ ባዪናዋንታ ጊዳናዳኒኔ፥ ኣ ዩሳ ጋላሲ ኣ ሲንꬃን ኑኒ ዬላቴናዳን፥ ኣናና ኢቲፔቴꬃን ዴዒቴ።</verse>
				<verse number="29">ኪሪስቶሲ ፂሎ ጊዲያዋ ሂንቴ ኤሮፔ፥ ፂሎባ ኦꬂያ ኡባይ ፆሳ ናዓ ጊዲያዋ ኤራናው ቤሴ።</verse>
			</chapter>
			<chapter number="3">
				<verse number="1">ኑኒ ፆሳ ናናቱዋ ጌቴቲዴ ፄሴታና ማላ፥ ፆሳይ ኑና ኣይ ኬና ሲቄዴንቶኔ ቤዒቴ። ኑኒ ቱሙካ ኣ ናናቱዋ። ሃ ኣላሚ ፆሳ ኤሬና ዲራው፥ ኑናካ ኤሬና።</verse>
				<verse number="2">ታ ሲቃቶ፥ ሃዒ ኑኒ ፆሳ ናናቱዋ፤ ኑኒ ኣያ ሃናኔንቶ ቢሮ ኤሬቲቤና፤ ሺን ኪሪስቶሲ ቆንጪያ ዎዴ፥ ኑኒ ኣ ማላታናዋ ኤሬቶ። ኣዪሲ ጎፔ፥ ኢ ቱሙ ኣ ጊዲያዋ ኑኒ ኩሜንꬃን ቤዓና።</verse>
				<verse number="3">ቃሲ ኪሪስቶሳ ቤዓና ጊዴ ናሼቻን ናጊያ ኦኒኔ ኪሪስቶሲ ጌሻ ጊዴዳዋዳን፥ ባሬና ጌሼ።</verse>
				<verse number="4">ናጋራ ኦꬂያ ኡባይ ፆሳ ሂጊያ ሜንꬄ፤ ኣዪሲ ጎፔ፥ ናጋራይ ፆሳ ሂጊያ ሜንꬁሳ።</verse>
				<verse number="5">ኪሪስቶሲ ኣሳ ናጋራ ꬋዪሳናው ቆንጬዳዋ ሂንቴ ኤሪታ፤ ኣኒ ናጋራይ ባዋ።</verse>
				<verse number="6">ኪሪስቶሳን ዴዒያ ኦኒኔ ናጋራ ኦꬂዴ ዴዔና፤ ቃሲ ናጋራ ኦꬂዴ ዴዒያ ኦኒኔ ኣ ቤዒቤና ዎይ ኤሪቤና።</verse>
				<verse number="7">ታ ናቶ፥ ኦኒኔ ሂንቴና ባሌꬆፖ። ኪሪስቶሲ ፂሎ ጊዲያዋዳን፥ ፂሎባ ኦꬂያ ኡራይ ፂሉዋ።</verse>
				<verse number="8">ፃላሂያ ካፑ ኮዪሩዋፔ ናጋራ ኦꬄዳ ዲራው፥ ናጋራ ኡባ ዎዴ ኦꬂያ ኡራይ ፃላሂያ ካፑዋሳ፤ ሄዋ ዲራው፥ ፆሳ ናዓይ ፃላሂያ ካፑዋ ኦሱዋ ꬋዪሳናው ቆንጬዳ።</verse>
				<verse number="9">ፆሳ ናናቱዋ ጊዲያ ኡባይ ፆሳ ሜꬌታይ ኡንቱንቱን ዴዒያ ዲራው፥ ናጋራ ኡባ ዎዴ ኦꬂኪኖ፤ ቃሲ ፆሳይ ኡንቱንቱ ኣዉዋ ጊዲያ ዲራው፥ ናጋራ ኦꬃናው ዳንዳዪኪኖ።</verse>
				<verse number="10">ፆሳ ናናቱዋ ጊዱዋኒኔ ፃላሂያ ካፑዋ ናናቱዋ ጊዶን ዴዒያ ዱማቴꬃይ ሃዋን ኤሬቴ፤ ፂሎባ ኦꬄናዋንቱኔ ዎይ ባሬ ኢሻ ሲቄናዋንቱ ኦኒኔ ፆሳ ናናቱዋ ጊዲኪኖ።</verse>
				<verse number="11">ኣዪሲ ጎፔ፥ ኮዪሩዋፔ ሂንቴ ሲሴዳ ኪታይ፥ «ኢቱ ኢቱዋና ሲቄታናው ቤሴ» ያጊያዋ።</verse>
				<verse number="12">ኑኒ ቃዬላ ማላ ጊዳናው ቤሴና። ቃዬሊ ፃላሂያ ካፑዋሳ፤ ሄዋ ጊዶ ዲራው፥ ባሬ ኢሻ ዎꬌዳ። ኢ ባሬ ኢሻ ኣዪሲ ዎꬌዴ? ኢ ኦꬄዳ ኦሱ ኢታ ጊዲና፥ ኣ ኢሻይ ኦꬄዳ ኦሱ ሎዓ ጊዴዳ ዲራው ዎꬌዳ።</verse>
				<verse number="13">ታናዳን ፆሳ ካሊያዋንቶ፥ ሃ ሳዓ ኣሳይ ሂንቴና ኢፆፔ፥ ኦራꬃባ ጎፒቴ።</verse>
				<verse number="14">ኑኒ ኣማኒያዋንታ ሲቂያ ዲራው፥ ሃዪቁዋፔ ዴዖ ፒኔዳዋ ኤሬቶ፤ ኣማኒያዋንታ ሲቄና ኡራይ ኦኒኔ ሃዪቁዋ ጊዶን ዴዔ።</verse>
				<verse number="15">ኣማኒያዋንታ ኢፂያ ኦኒኔ ሼምፑዋ ዎꬌዳዋ፤ ቃሲ ሼምፑዋ ዎꬌዳዋን ሜꬊና ዴዑ ባዪናዋ ሂንቴ ኤሪታ።</verse>
				<verse number="16">ኪሪስቶሲ ባሬ ሼምፑዋ ኑ ዲራው ኣꬂዴ ኢሜዳዋን ሲቁ ኣዬንቶ ኑኒ ኤሬዶ፤ ኑኒካ ኣማኒያዋንቱ ዲራው፥ ኑ ሼምፑዋ ኣꬂዴ ኢማናው ቤሴ።</verse>
				<verse number="17">ሺን ዱሬ ኣሳይ ኦኒኔ ባሬ ኢሻይ ሜቶቲያዋ ቤዒዴ፥ ኣው ቃሬቴናን ኢፆፔ፥ ባሬ ዎዛናን ፆሳ ሲቃይ ጋናው ዋኒ ዳንዳዪ?</verse>
				<verse number="18">ታ ናቶ፥ ኑኒ ኦሱዋኒኔ ቱማቴꬃን ሲቄቶይቴፔ ኣቲን፥ ጮ ሃሳያን ዎይ ቦላ ዶናን ሲቄታናው ቤሴና።</verse>
				<verse number="19">ኑኒ ቱሙዋ ባጋን ዴዒያዋ ሄዋን ኤራና፤ ቃሲ ኑ ዎዛናይ ኑ ቦላ ፒርዲያ ዎዴ ኡባን፥ ፆሳ ሲንꬃን ቱማቴꬃ ኑና ሄዋን ኤሪሴ። ኣዪሲ ጎፔ፥ ፆሳይ ኑ ዎዛናፔ ዎልቃማ፤ ቃሲ ኢ ኡባባ ኤሬ።</verse>
				<verse number="20">***</verse>
				<verse number="21">ታ ሲቃቶ፥ ኑ ዎዛናይ ኑ ቦላ ፒርዴናዋ ጊዶፔ፥ ኑኒ ፆሳ ሲንꬃን ያዮኮ።</verse>
				<verse number="22">ኑኒ ኣ ኣዛዙዋ ናጊያ ዲራዉኔ ኣ ናሼቺያባ ኦꬂያ ዲራው፥ ዎሲያ ኡባባ ኣፔ ኣኬቶ።</verse>
				<verse number="23">ፆሳ ኣዛዙ ሃዋ፡ ኪሪስቶሲ ኑና ኣዛዜዳዋዳንካ፥ ፆሳ ናዓ ዬሱሲ ኪሪስቶሳ ሱንꬃን ኑኒ ኣማናናዳኒኔ ኢቱ ኢቱዋና ሲቄታናዳን ፆሳይ ኑና ኣዛዜዳ።</verse>
				<verse number="24">ፆሳ ኣዛዙዋ ናጊያ ኦኒኔ ፆሳ ጊዶን ዴዔ፤ ፆሳይካ ኣ ጊዶን ዴዔ፤ ፆሳይ ኑሲ ኢሜዳ ኣ ኣያና ባጋና ኢ ኑ ጊዶን ዴዒያዋ ኑኒ ኤሬቶ።</verse>
			</chapter>
			<chapter number="4">
				<verse number="1">ታ ሲቆቶ፥ ፆሳ ኣያናይ ታናን ዴዔ ጊያ ኡባ ኣማኖፒቴ፤ ሺን ኡንቱንቱን ዴዒያ ኣያናይ ፆሳፔዬ ዎይ ጊዴኔንቶ ፓጪቴ። ኣዪሲ ጎፔ፥ ጮራ ዎርዶ ናባቱ ኡባሳ ቤዲኖ።</verse>
				<verse number="2">ፆሳ ኣያና ጊዲያዋ ሂንቴ ሃዋን ኤራና፤ «ዬሱሲ ኪሪስቶሲ ኣሳ ጊዲዴ ዬዳዋ ኣማናይ» ጊያ ኦናኒኔ ዴዒያ ኣያናይ ኡባይ ፆሳፔ ዬ።</verse>
				<verse number="3">ቃሲ ኪሪስቶሲ ኣሳ ጊዲዴ ዬዳዋ ኣማናይ ጌናዋ ኣያናይ ኡባይ ፆሳፔ ዪቤና፤ ኣኒ ኪሪስቶሳ ኤቄቲያ ኣያናይ ዴዔ። ሂንቴ ሄዌ ያናዋ ካሴ ሲሴዲታ፤ ኢ ሃራይ ኣቶ ሃዒካ ሃ ኣላሚያን ዴዔ።</verse>
				<verse number="4">ታ ናቶ፥ ሂንቴ ፆሳዋንታ፤ ሂንቴ ጊዶን ዴዒያ ጌሻ ኣያናይ ሃ ኣላሚያን ዴዒያ ኣያናፔ ዳሮ ዎልቃሚያ ዲራው፥ ዎርዶ ናባቱዋ ሂንቴ ፆኔዲታ።</verse>
				<verse number="5">ኡንቱንቱ ሃ ኣላሚያ ኣሳ ጊዲያ ዲራው፥ ሃ ኣላሚያባ ሃሳዪኖ፤ ሃ ኣላሚያ ኣሳይካ ኡንቱንቱ ሃሳያ ሲሴ።</verse>
				<verse number="6">ኑኒ ፆሳዋንታ፤ ፆሳ ኤሪያ ኦኒኔ ኑኒ ጊያዋ ሲሴ። ፆሳ ኤሬና ኦኒኔ ኑኒ ጊያዋ ሲሴና። ኑኒ ቱሙ ኣያናኔ ዎርዶ ኣያና ሄዋን ሻኬቶ።</verse>
				<verse number="7">ታ ሲቃቶ፥ ሲቁ ፆሳፔ ዪያ ዲራው፥ ኣኔ ኢቱ ኢቱዋና ሲቄቶይቴ። ሲቄቲያ ኦኒኔ ፆሳ ናና፤ ፆሳካ ኤሪኖ።</verse>
				<verse number="8">ፆሳ ኤሻይ ሲቆ ጊዲያ ዲራው፥ ሲቄና ኡራይ ኦኒኔ ፆሳ ኤሬና።</verse>
				<verse number="9">ፆሳይ ኑና ባሬ ሲቁዋ ሃዋን ቤሴዳ፤ ኑኒ ኣ ባጋና ዴዑዋ ዴማና ማላ፥ ባሬ ኢቲ ናዓ ሃ ኣላሚያ ኪቴዳ።</verse>
				<verse number="10">ሲቁዋ ጊያዌ ሃዋ፤ ፆሳይ ኑና ሲቂዴ፥ ኑኒ ኑ ናጋራፔ ማሮቴꬃ ዴሜዳ ባሬ ናዓ ኑሲ ኪቴዳፔ ኣቲን፥ ኑኒ ኣ ሲቄዳዋና ጊዴና።</verse>
				<verse number="11">ታ ሲቆቶ፥ ፆሳይ ኑና ሃዋዳን ሲቄዳዋ ጊዶፔ፥ ኑኒካ ኢቱ ኢቱዋና ሲቄታናው ቤሴ።</verse>
				<verse number="12">ፆሳ ኦኒኔ ሙሌካ ቤዒቤና፤ ኑኒ ኢቱ ኢቱዋና ሲቄቶፔ፥ ፆሳይ ኑ ጊዶን ዴዔ፤ ኣ ሲቁካ ኑ ጊዶን ፖሌቴዳ።</verse>
				<verse number="13">ፆሳይ ባሬ ኣያና ኑሲ ኢሜዳ ዲራው፥ ኑኒ ፆሳ ጊዶን ዴዒያዋኔ ኢካ ኑ ጊዶን ዴዒያዋ ኤሬቶ።</verse>
				<verse number="14">ፆሳ ኣዉ ባሬ ናዓ ሃ ኣላሚያ ኣሺያዋ ጊዳናው ኪቴዳዋ ኑኒ ቤዒዴ ማርካቴቶ።</verse>
				<verse number="15">ዬሱሲ ፆሳ ናዓ ጊዲያዋ ማርካቲያ ኦ ጊዱዋኒኔ ፆሳይ ዴዔ፤ ኢካ ፆሳ ጊዶን ዴዔ።</verse>
				<verse number="16">ፆሳይ ኑና ሲቂያዋ ኑኒ ኑ ሁጴው ኤሬቶኔ ኣማኔቶ። ፆሳይ ሲቁዋ። ሲቁዋን ዴዒያ ኦኒኔ ፆሳ ጊዶን ዴዔ፤ ፆሳይካ ኣ ጊዶን ዴዔ።</verse>
				<verse number="17">ኑ ዴዑ ሃ ኣላሚያን ኪሪስቶሲ ዴዔዳዋ ማላ ጊዲያ ዲራው፥ ፒርዳ ጋላሲ ኑኒ ያዬና ማላ፥ ሲቁ ኑ ጊዶን ፖሌቴዳ።</verse>
				<verse number="18">ሲቁዋን ያሺ ባዋ፤ ጋሱካ ቱሙ ሲቁ ያሻ ኬሲ ኦሌ። ያሻይኔ ሙራይ ኢቲፔ ቢያ ዲራው፥ ያዪያ ኡራ ሲቁ ኩሜንꬃ ጊዴና።</verse>
				<verse number="19">ፆሳይ ኮይሮ ኑና ሲቄዳ ዲራው፥ ኑኒ ኣ ሲቄዶ።</verse>
				<verse number="20">ኦኒኔ፥ «ታኒ ፆሳ ሲቃይ» ጊዴ ባሬ ኢሻ ኢፆፔ፥ ኢ ዎርዱዋ። ኣዪሲ ጎፔ፥ ቤዔዳ ባሬ ኢሻ ሲቄናዌ ቤዒቤና ፆሳ ሲቃናው ዋኒ ዳንዳዪ?</verse>
				<verse number="21">ቃሲ ኪሪስቶሲ ኑሲ ኢሜዳ ኣዛዙ ሃዋ፤ ፆሳ ሲቂያ ኡራይ ባሬ ኢሻካ ሲቃናው ቤሴ።</verse>
			</chapter>
			<chapter number="5">
				<verse number="1">ኦኬቴዳ ኪሪስቶሳ ያጊዴ፥ ዬሱሳ ኣማኒያ ኡባይ ፆሳ ናና፤ ቃሲ ፆሳ ኣዉዋ ሲቂያ ኦኒኔ ኣ ናናቱዋካ ሲቄ።</verse>
				<verse number="2">ኑኒ ፆሳ ሲቂያዋኒኔ ኣ ኣዛዙዋ ናጊያዋን፥ ፆሳ ናናቱዋ ሲቂያዋ ኤሬቶ።</verse>
				<verse number="3">ኣዪሲ ጎፔ፥ ኑኒ ፆሳ ሲቂያዌ ኣ ኣዛዙዋ ናጊያዋ፤ ኣ ኣዛዙካ ዴፆ ጊዴና።</verse>
				<verse number="4">ኣዪሲ ጎፔ፥ ፆሳ ናዓ ጊዲያ ኦኒኔ ሃ ኣላሚያ ፆናናው ዳንዳዬ፤ ኑኒካ ሃ ኣላሚያ ፆናናዌ ኑ ኣማኑዋና።</verse>
				<verse number="5">ሃ ኣላሚያ ፆናናው ዳንዳዪያዌ ኦኔ? ዬሱሲ ፆሳ ናዓ ጊዲያዋ ኣማኒያዋ ፃላላይ ፆናና።</verse>
				<verse number="6">ፂንቃታ ሃꬃናኔ ሃይቁዋ ሱꬃና ዬዳዌ ሃዋ፤ ኢካ ዬሱሲ ኪሪስቶሳ፤ ሃꬃናኔ ሱꬃና ኢ ዬዳዋፔ ኣቲን፥ ሃꬃ ፃላላና ዪቤና። ጌሻ ኣያናይ ቱማ ጊዲያ ዲራው፥ ሄዌ ቱማ ጊዲያዋ ኢ ባሬ ሁጴው ማርካቴ።</verse>
				<verse number="7">ኣዪሲ ጎፔ፥ ሄዙ ማርካቱ ዴዒኖ።</verse>
				<verse number="8">ሄዋንቱ፥ ፆሳ ኣያና፥ ሃꬃኔ ሱꬃ፤ ሃ ሄዛቱ ኢቱ ኢቱዋዋ ጳልቂኪኖ።</verse>
				<verse number="9">ኑኒ ኣሳይ ማርካቲያዋ ኣማኖፔ፥ ፆሳይ ማርካቲያዌ ኣሳዋፔ ሎይꬂ ኣꬌ፤ ኣዪሲ ጎፔ፥ ፆሳይ ባሬ ናዓባ ማርካቴዳ ማርካቴꬃይ ሃዋ።</verse>
				<verse number="10">ፆሳ ናዓ ኣማኒያ ኡራ ዎዛናን ሃ ማርካቴꬃይ ዴዔ። ፆሳ ኣማኔና ኡራይ ኦኒኔ ፆሳይ ባሬ ናዓው ማርካቴዳ ማርካቴꬃ ኣማኒቤና ዲራው፥ ፆሳ ዎርዱዋ ጌ።</verse>
				<verse number="11">ሲሚ ማርካቴꬃይ ሃዋ፤ ፆሳይ ኑሲ ሜꬊና ዴዑዋ ኢሜዳ፤ ሄዌካ ኣ ናዓን ዴዔ።</verse>
				<verse number="12">ፆሳ ናዓይ ዴዒያ ኦሲኔ ዴዑ ዴዔ፤ ፆሳ ናዓይ ባይና ኦሲኔ ዴዑ ባዋ።</verse>
				<verse number="13">ፆሳ ናዓ ሱንꬃን ኣማኒያ ሂንቴንቶ ሜꬊና ዴዑ ዴዒያዋ ሂንቴ ኤራና ማላ፥ ሃዋ ሂንቴንቶ ፃፋዲ።</verse>
				<verse number="14">ፆሳይ ኮዪያዋዳን፥ ኣዪኔ ኑኒ ኣ ዎሶፔ፥ ኢ ሲሲያዋ ኑኒ ኤሪያ ዲራው፥ ኣ ሲንꬃን ያዮኮ።</verse>
				<verse number="15">ኑኒ ዎሲያ ኡባን ኢ ሲሲያዋ ኤሮፔ፥ ኑኒ ኣ ዎሴዳዋ ኢ ዛሬዳዋ ኤሬቶ።</verse>
				<verse number="16">ኦኒኔ ሃይቁ ቤሴና ናጋራ ባሬ ኢሻይ ኦꬂሺን ቤዖፔ፥ ፆሳ ዎሳናው ቤሴ፤ ሃይቁ ቤሴና ናጋራ ኦꬄዳዋንቶ ፆሳይ ዴዑዋ ኢማና። ሃይቁ ቤሲያ ናጋራይ ዴዔ፤ ታኒ ሂንቴና ሄዎ ፆሳ ዎሲቴ ጊኬ።</verse>
				<verse number="17">ባዪዞ ኦሱ ኡባይ ናጋራ፤ ሺን ሃይቁ ቤሴና ናጋራይ ዴዔ።</verse>
				<verse number="18">ፆሳ ናናይ ኦኒኔ ናጋራ ኡባ ዎዴ ኦꬄናዋ ኑኒ ኤሬቶ። ኣዪሲ ጎፔ፥ ፆሳ ናዓይ ኡንቱንታ ናጌ፤ ቃሲ ፃላሂያ ካፑካ ኡንቱንታ ቆሃናው ዳንዳዬና።</verse>
				<verse number="19">ኑኒ ፆሳዋንታ ጊዲያዋኔ ሃ ኣላሚ ኡባይ ፃላሂያ ካፑዋን ሞዴቴዳዌ ኤሬቶ።</verse>
				<verse number="20">ኑኒ ቱሙ ፆሳ ኤራናዳን፥ ፆሳ ናዓይ ዬዳዋኔ ኑሲ ኣኬካ ኢሜዳዋ ኤሬቶ። ኑኒ ቱሙ ፆሳ ጊዶን፥ ኣ ናዓ ዬሱሲ ኪሪስቶሳ ጊዶን ዴዔቶ፤ ኢ ቱሙ ፆሳኔ ሜꬊና ዴዑዋ።</verse>
				<verse number="21">ታ ናቶ፥ ኤቃቱዋፔ ሂንቴ ሁጲያ ናጊቴ።</verse>
			</chapter>
		</book>
		<book number="63">
			<chapter number="1">
				<verse number="1">ታኒ ኣማኒያዋንታ ካሌꬂያ ጪማይ፥ ሂንቴንቶ፥ ዶሬቴዳ ጌኒዉኔ ኢዚ ናናው ሃ ዳቢዳቢያ ፃፋይ፤ ኑ ጊዶን ዴዒያ ቃሲ ኑናና ሜꬊናው ዴዓና ቱማቴꬃ ዲራው፥ ታኒ ሂንቴና ቱሙ ሲቃይ። ቃሲ ታ ፃላላ ጊዴናን፥ ቱማቴꬃ ኤሪያ ኡባቱ ሂንቴና ሲቂኖ።</verse>
				<verse number="2">***</verse>
				<verse number="3">ፆሳ ኑ ኣዉዋኔ ኣ ናዓ ዬሱሲ ኪሪስቶሳ ኣꬎ ኬካቴꬃይ፥ ማሮቴꬃይኔ ሳሮቴꬃይ ቱማቴꬃኒኔ ሲቁዋን ኑናና ኢቲፔ ጊዶ።</verse>
				<verse number="4">ፆሳ ኣዉ ኑና ኣዛዜዳዋዳን፥ ኔ ናናቱዋፔ ኣማሬዳዋንቱ፥ ቱማቴꬃን ዴዒያዋ ቤዓዴ ታኒ ዳሮ ናሼታዲ።</verse>
				<verse number="5">ሲቆ ጌኔ፥ ሃዒካ ኑኒ ኡባይ ኢቱ ኢቱዋና ሲቄታና ማላ፥ ታኒ ኔና ዎሳይ፤ ሃ ኣዛዙ ካሴዴፔ ኑናና ዴዒያ ኣዛዙዋፔ ኣቲን፥ ታኒ ኔው ኦራꬃ ኣዛዙዋ ፃፊኬ።</verse>
				<verse number="6">ሲቁዋ ጊያዌ ኑኒ ፆሳ ኣዛዙዋ ናጊዴ ዴዒያዋ ጊያዋ። ቃሲ ኮዪሩዋፔ ሂንቴ ሲሴዳዋዳንካ፥ ኣ ኣዛዙ ኣዬ ጎፔ፥ ሂንቴ ኡባይ ሲቁዋን ዴዓናዋ።</verse>
				<verse number="7">ኣዪሲ ጎፔ፥ ዬሱሲ ኪሪስቶሲ ኣሳ ጊዲዴ ዬዳዋ ኣማኖኮ ጊያዋንቱ፥ ባሌꬂያ ዳሮ ኣሳቱ፥ ጋዴ ጊዶ ጌሌዲኖ። ሄዋ ማላ ኡራይ ኦኒኔ ኣሳ ባሌꬂያዋኔ ኪሪስቶሳ ኤቄቲያዋ።</verse>
				<verse number="8">ሂንቴ ኦꬄዳዎ ኩሜንꬃ ዎይታ ኣካናፔ ኣቲን፥ ኑኒ ኦꬄዳዋ ባዪዜና ማላ፥ ሂንቴና ናጊቴ።</verse>
				<verse number="9">ኪሪስቶሳ ቲሚርቲያፔ ሃኪያ ኡራዉኔ ቃሲ ኣ ቲሚርቲያን ዴዔና ኡራው ፆሳና ኢቲፔቴꬃይ ባዋ። ኪሪስቶሳ ቲሚርቲያን ዴዒያ ኡራው ፆሳ ኣዉዋናኔ ኣ ናዓና ኢቲፔቴꬃይ ዴዔ።</verse>
				<verse number="10">ኦኒኔ ሂንቴኮ ዪዴ፥ ሃ ቲሚርቲያ ኣሄናን ኣጎፔ፥ ሂንቴ ጎሌ ኣ ጌሊሶፒቴ፤ ሳሮካ ጎፒቴ።</verse>
				<verse number="11">ኣዪሲ ጎፔ፥ ኣ ሳሮ ጊያ ኡራይ ኣ ኢታ ኦሱዋ ኣናና ጊሼቴ።</verse>
				<verse number="12">ታኒ ሂንቴንቶ ፃፋናው ኮዬዳ ዳሮባይ ዴዔ፤ ሺን ዋራቃታኒኔ ቃላሚያን ፃፋናው ኮያቤይኬ፤ ሺን ኑ ናሼቻይ ፖሌታና ማላ፥ ሂንቴናና ዶናን ሃሳያናው ሂንቴኮ ባና ጋዴ ቆፓይ።</verse>
				<verse number="13">ሲቆ ጌኔ፥ ፆሳይ ዶሬዳ ኔ ሚቻቲ ናናይ ኔና ሳሮ ሳሮ ያጊኖ።</verse>
			</chapter>
		</book>
		<book number="64">
			<chapter number="1">
				<verse number="1">ታኒ ኣማኒያዋንታ ካሌꬂያ ጪማይ፥ ቱሙ ሲቂያ ታ ሲቁዋ ጋዮሳው ሃ ዳቢዳቢያ ፃፋይ።</verse>
				<verse number="2">ታ ሲቆ፥ ኔኒ ፆሳና ዴዒያ ዴዑ ሎዓ ጊዲያዋ ታኒ ኤሪያዋዳን፥ ኔና ኣያዪኔ ዋዪሴና ማላኔ ቃሲ ኔ ኣሳቴꬃይ ፓፃ ጊዳና ማላ፥ ፆሳ ዎሳይ።</verse>
				<verse number="3">ኣዪሲ ጎፔ፥ ኣማሬዳ ኢሻቱ ዪዴ፥ ኡባ ዎዴ ኔኒ ቱማቴꬃን ዴዒያዋኔ ኔ ቱማቴꬃባ ማርካቴዳ ዎዴ፥ ታኒ ዳሮ ናሼታዲ።</verse>
				<verse number="4">ታ ናናይ ቱማቴꬃን ዴዒያዋ ሲሲያዋፔ ኣꬊዴ፥ ታና ናሼቺያባይ ባዋ።</verse>
				<verse number="5">ታ ሲቆ፥ ኑ ኢሻቱ ኢማꬃ ጊዶፔካ፥ ኔኒ ኡንቱንቶ ኦꬂያ ኦሱዋ ኡባን ኣማኔቴዳ ኦሱዋ ኦꬃዳ።</verse>
				<verse number="6">ቃሲ ኡንቱንቱ ኔ ሲቁዋባ ኣማኒያ ኣሳቶ ማርካቴዲኖ፤ ኡንቱንቱ ቃንፄናን ባሬ ኦጊያ ባና ማላ ፆሳይ ዶሲያዋዳን፥ ኔኒ ሎዖባ ኦꬃዴ ኡንቱንታ ማዳሪኪ።</verse>
				<verse number="7">ኣዪሲ ጎፔ፥ ፆሳ ኣማኔናውንቱፔ ኣዪኔ ኣኬናን፥ ኪሪስቶሳ ሱንꬃ ዲራው ኬሴዲኖ።</verse>
				<verse number="8">ሄዋ ዲራው፥ ኑኒ ቱማቴꬃ ኡንቱንቱና ኢቲፔ ኦꬃና ማላ፥ ሃዋንቱ ማላ ኣሳቱዋ ማዳናው ቤሴ።</verse>
				<verse number="9">ታኒ ኣማኒያዋንቶ፥ ዳቢዳቢያ ፃፋዲ፤ ሺን ኡንቱንቱ ካፑዋ ጊዳናው ኮዪያ ዲዮቲራፊሴ ኑኒ ጊያዋ ኣኬና።</verse>
				<verse number="10">ሄዋ ዲራው፥ ታኒ ያ ቢያ ዎዴ፥ ኢ ኑ ቦላን ሃሳዪያ ኢታ ሃሳያኔ ኢ ኦꬄዳ ኦሱዋ ሂንቴንቶ ኦዳና፤ ቃሲ ኢ ሄዌ ጉፄዳ ጊዴ፥ ኑ ኢሻቱ ዪያ ዎዴ ሞኬና፤ ሃራይ ኣቶ ኡንቱንታ ሞካናው ኮዪያዋንታካ ዲጊዴ፥ ኣማኒያዋንቱ ጊዶፔ ኬሴ።</verse>
				<verse number="11">ታ ሲቆ፥ ሎዖባፔ ኣቲን፥ ኢታባ ማላቶፓ። ሎዖባ ኦꬂያ ኦኒኔ ፆሳ ኣሳ፤ ሺን ኢታባ ኦꬂያ ኦኒኔ ፆሳ ኤሬና።</verse>
				<verse number="12">ዲሜፂሮሲ ሎዓ ጊዲያዋ ኣሳይ ኡባይ ማርካቴ፤ ቱማቴꬃይ ባሬ ሁጲያንካ ኣባ ማርካቴ። ኑኒካ ቃሲ ኣባ ማርካቴቶ፤ ኑ ማርካቴꬃይ ቱማ ጊዲያዋ ሂንቴካ ኤሪታ።</verse>
				<verse number="13">ታኒ ኔው ፃፋናው ኮዬዳ ዳሮባይ ዴዔ፤ ሺን ዋራቃታኒኔ ቃላሚያኒኔ ፃፋናው ኮዪኬ።</verse>
				<verse number="14">ሺን ታኒ ማታን ኔናና ጋኬታናው ቆፓይ፤ ሄ ዎዴ ኑኒ ጋኬቲዴ ሃሳያና።</verse>
				<verse number="15">ሳሮቴꬃይ ኔናና ጊዶ። ኔ ዳባቱ ኔና ሳሮ ሳሮ ያጊኖ። ኑ ዳባቱዋ ኡባ ኡንቱንቱ ሱንꬃ ሱንꬃ ፄሳዴ፥ ታና ሳሮ ሳሮ ጌዳ ያጋ።</verse>
			</chapter>
		</book>
		<book number="65">
			<chapter number="1">
				<verse number="1">ታኒ ዬሱሲ ኪሪስቶሳ ቆማይ ዪሁዳይ፥ ያዪቆባ ኢሻይ፥ ፆሳይ ፄሴዳዋንቶ፥ ፆሳይ ኣዉ ሲቂያዋንቶ፥ ቃሲ ዬሱሲ ኪሪስቶሲ ናጊያዋንቶ፥ ሃ ዳቢዳቢያ ፃፋይ።</verse>
				<verse number="2">ማሮቴꬃይ፥ ሳሮቴꬃይኔ ሲቆቴꬃይ ሂንቴናን ኩሞ።</verse>
				<verse number="3">ታ ሲቃቶ፥ ኑኒ ኢቲፔ ሻኪ ኣካና ኣቶቴꬃባ ሂንቴንቶ ፃፋናው ታኒ ዳሮ ዳቡሪያ ዎዴ፥ ፆሳይ ባሬ ናናቶ ላዔꬄናን ኢቲ ጌዴ ኢሜዳ ኣማኖ ሂንቴ ባፄታና ማላ፥ ሂንቴና ዞራዴ ፃፋናው ኮሺያዋ ኣኬካዲ።</verse>
				<verse number="4">ኣዪሲ ጎፔ፥ ፆሳ ኤሬና ኢቲ ኢቲ ኣሳቱ ኦኒኔ ቤዔናን ሂንቴ ጊዶ ጌሌዲኖ። ሄዋንቱ ኑ ፆሳ ኣꬎ ኬካቴꬃባ ኦዲያ ኪታ ኢታ ቱናቴꬃው ጌላይ ታማሪሲኖ፤ ኡንቱንቱ ኑ ኢቲ ካቲያ፥ ኑ ጎዳ ዬሱሲ ኪሪስቶሳ ኤሮኮ ያጊኖ፤ ቃሲ ኡንቱንቱ ፒርዳ ኣካናዋ ፆሳ ማፃፋቱ ዳሮ ዎዲያፔ ካሴ ኦዴዲኖ።</verse>
				<verse number="5">ሺን ሂንቴ ሃ ኡባባ ኤሪያዋ ጊዶፔካ፥ ጎዳይ ኢስራዔሊያ ኣሳ ጊብፄ ጋዲያፔ ዎቲ ኣሼዴንቶኔ ቃሲ ኣማኒቤናዋንታ ጉዬፔ ዎቲ ꬋዪሴዴንቶ፥ ታኒ ሂንቴና ሃሳዪሳናው ኮያይ።</verse>
				<verse number="6">ቃሲ ባሬንቱ ዴዒያሳ ኣጊዴ፥ ባሬንቶ ኢሜቴዳ ካፖቴꬃ ናጊቤና ኪታንቻቱ ፒርዳ ኣኪያ ዎልቃማ ጋላሳይ ጋካናው ፆሳይ ኡንቱንታ ናጊያሳን፥ ꬉማፔ ጋርሳን ሜꬊናው ቃቺ ዎꬄ።</verse>
				<verse number="7">ሄዋዳን ሶዶማኔ ጋሞራ ጊያ ካታማቱዋኒኔ ኡንቱንቱ ሄራን ዴዒያ ካታማቱዋን ዴዒያ ኣሳይ ሄ ኪታንቻቱዋዳን ዎሹሜዲኖኔ ዎሹማናው ሎይꬂ ካጄሌዲኖ፤ ሄዋንቱ ሜꬊና ታማን ኤፂዴ፥ ሃራቶ ሌሚሱዋ ጊዴዲኖ።</verse>
				<verse number="8">ሄዋዳን ቃሲ ሄ ኣኩሜቲያ ኣሳቱ ባሬንቱ ኣሳቴꬃ ቱኒሲኖ፤ ፆሳ ጎዳቴꬃ ካꬊኖ፤ ቦንቾ ሜꬌታቱዋካ ቦሪኖ።</verse>
				<verse number="9">ሺን ኪታንቻቱዋ ካፑ ሚካዔሊ ሙሴ ኣኃባ ፃላሂያና ፓሉሜቴዳ ዎዴ፥ «ጎዳይ ኔና ሴሮ» ጌዳዋፔ ኣቲን፥ ቦሪያ ቃላን ኣ ቦላ ፒርዳናው ኮዪቤና።</verse>
				<verse number="10">ሺን ሄ ኣሳቱ ባሬው ኣኬኬናባ ኡባ ቦሪኖ፤ ቃሲ ኡንቱንቱ ዩሺ ቆፔና ዶዓቱዋዳን፥ ሜꬌታ ኤራቴꬃን ኤሪያ ዬዋቱ ኡንቱንታ ꬋዪሲያዋንታ።</verse>
				<verse number="11">ኡንቱንቶ ኣዬሮ! ኣዪሲ ጎፔ፥ ኡንቱንቱ ቃዬሊ ሃሜቴዳ ኦጊያ ሃሜቴዲኖ። ሻሉዋ ዲራው ጊዴ፥ ባላሚ ኦꬄዳዋ ማላ ባዪዙዋ ኦꬄዲኖ። ቃሲ ቆሬ ጊያ ቢታኒ ማካሊዴ ꬋዬዳዋዳን፥ ኡንቱንቱካ ማካሊዴ ꬋዬዲኖ።</verse>
				<verse number="12">ሄዋንቱ ሲቁዋን ሾቢያ ሂንቴ ሚያሳን ሂንቴናና ያሺ ባዪናን ሚያ ዎዴ፥ ቆሴቴዳ ꬉቡዋ ማላ። ኡንቱንቱ ባሬንቱ ፃላላ ናጊኖ። ኡንቱንቱ ጫርኩ ኣፊያ ኢራይ ባዪና ሻሪያ ማላ፤ ቃሲ ኡንቱንቱ ቦኒያን ኣይፊያ ኣዪፌና፥ ፃጱዋና ሾዴቲዴ፥ ሙሌካ ሜሌዳ ሚꬃ ማላ።</verse>
				<verse number="13">ኡንቱንቱ ባሬንቱ ፖኩዋ ጌንꬄና ሆሞቲያ፥ ኢታ ኣባ ቤታ ማላ። ኡንቱንቱ፥ ፆሳይ፥ ሜꬊናው ሳካና ꬉማኒ ሳዓ ጊጊሲ ዎꬄዳ ዩዪያ ፆሊንታቱዋ ማላ።</verse>
				<verse number="14">ሄኖኪ ኣዳማፔ ዶሚና፥ ላፑንꬃ ዬሌታ ጊዲያዌ፥ ዳሮ ዎዲያፔ ካሴ ኡንቱንቱዋ ቲምቢቲያ ኦዲዴ፥ ሃዋዳን ያጌዳ፤ «ኣኬኪቴ፤ ፆሳ ኤሬና ናጋራንቻ ኣሳቱ ኦꬄዳ ኢታ ኦሱዋ ኡባዉኔ ቃሲ ፆሳ ኤሬና ሄ ኢታ ኣሳቱ ፆሳ ቦላ ሃሳዬዳ ኢታ ሃሳያ ኡባው፥ ጎዳይ ኡንቱንቱ ኡባ ቦላ ፒርዳናው፥ ባሬ ጮራ ሻዓ ጌሻቱዋና ኢቲፔ ያና» ያጌዳ።</verse>
				<verse number="15">***</verse>
				<verse number="16">ሄ ኣሳቱ ኡባ ዎዴ ዙዙሚኖኔ ሃራቱዋ ኣማሳሊኖ፤ ቃሲ ባሬንቱ ኢታ ኣሙዋ ካሊኖ፤ ባሬንቱ ሁጴው ጎዓ ዴማናው ሃራቱዋ ሳቢኖኔ ባሬንቱ ኮሻ ዎጋፔ ኣꬂዴ፥ ꬎቁ ኦꬂ ሃሳዪኖ።</verse>
				<verse number="17">ሺን ታ ሲቃቶ፥ ኑ ጎዳ ዬሱሲ ኪሪስቶሲ ኪቴዳዋንቱ ሂንቴንቶ ቤኒ ሃሳዬዳ ቃላ ኣኬኪቴ።</verse>
				<verse number="18">ኡንቱንቱ ሂንቴንቶ፥ «ዉርሴꬃ ዎዲያን፥ ባሬንቶ ፆሳይ ባዪናዋንቱ፥ ባሬንቱ ኣሙዋ ካሊያዋንቱ፥ ቃሲ ሂንቴ ቦላ ቂሊጪያዋንቱ ያና» ያጌዲኖ።</verse>
				<verse number="19">ሄዋንቱ ኣሳ ጊዶን ሻኮቴꬃ ሜꬊያዋንታኔ፥ ባሬንቱ ኢታ ኣሞ ሞዴቴዳዋንታ፤ ቃሲ ጌሻ ኣያናይ ባይናዋንታ።</verse>
				<verse number="20">ሺን ታ ሲቃቶ፥ ኡባፔ ኣꬊያ ጌሻ ኣማኑዋን ሂንቴ ሁጲያ ኬፂቴ፤ ቃሲ ጌሻ ኣያና ዎልቃን ፆሳ ዎሲቴ።</verse>
				<verse number="21">ቃሲ ኑ ጎዳይ ዬሱሲ ኪሪስቶሲ ባሬ ማሮቴꬃን ሂንቴንቶ ኢማና ሜꬊና ዴዑዋ ናጊዴ፥ ሂንቴ ሁጲያ ፆሳ ሲቁዋን ዎꬂቴ።</verse>
				<verse number="22">ኢቲ ኢቲ ሲꬊ ዴዒያ ኣሳቶ ቃሬቲቴ።</verse>
				<verse number="23">ኢቱዋ ኢቱዋ ታማፔ ዳፊ ኬሲዴ ኣሺቴ። ቃሲ ሃራይ ኣቶ ኡንቱንቱ ኢታ ኣሙዋን ቱኔዳ ማዩዋ ኢፂዴካ፥ ኢቶ ኢቶ ያሻቴꬃን ቃሬቲቴ።</verse>
				<verse number="24">ሂንቴ ኩንዴናዳን፥ ሂንቴና ናጋናዉኔ ፖኩ ባይናዋንታ ኡዲዴ፥ ባሬ ቦንቹዋ ሲንꬃ ዎልቃማ ናሼቻን ሺሻናው ዳንዳዪያ ኑና ኣሺያ ኢቲ ፆሳው፥ ኑ ጎዳ ዬሱሲ ኪሪስቶሳ ባጋና ቦንቹ፥ ጊታቴꬃይ፥ ዎልቃይኔ ማታይ፥ ኣꬌዳ ዎዴ ኡባፔኔ ሃዒኔ ሜꬊና ጋካናው ጊዶ። ኣሜንዒ።</verse>
				<verse number="25">***</verse>
			</chapter>
		</book>
		<book number="66">
			<chapter number="1">
				<verse number="1">ኤሌሊ ሃናናው ቤሲያዋ ባሬ ኦሳንቻቱዋ ቤሳና ማላ፥ ፆሳይ ዬሱሲ ኪሪስቶሳው ኢሜዳ ሳፃይ ሃዋ፤ ዬሱሲ ባሬ ኪታንቻ ኪቲዴ፥ ሃ ሳፃ ባሬ ኦሳንቻ ዮሃኒሳ ኤሪሴዳ።</verse>
				<verse number="2">ዮሃኒሲ ቤዒዴ ቱማቴꬃን ኦዴዳ ኡባብይ፥ ፆሳ ቃላኔ ዬሱሲ ኪሪስቶሳ ማርካቴꬃ።</verse>
				<verse number="3">ሃ ማፃፋ ናባቢያ ኡራይ ኣንጄቴዳዋ፤ ቃሲ ሃ ቲምቢቲያ ማፃፋ ሲሲያዋንቱኔ ሃ ማፃፋን ፃፌቴዳዋ ናጊያዋንቱ ኣንጄቴዳዋንታ፤ ኣዪሲ ጎፔ፥ ሃ ዬዉ ፖሌታናው ዎዲ ማታቴዳ።</verse>
				<verse number="4">ታኒ ዮሃኒሲ፥ ኢሲያ ጋዲያን ዴዒያ ላፑ ዎሳ ጎሌቶ ያጋይ፤ ካሴ ዴዒያ ፆሳፔ፥ ሃዒካ ዴዒያ ፆሳፔ፥ ሲንꬃፔካ ያና ፆሳፔ፥ ቃሲ ኣ ካዉቴꬃ ኦይዲያ ሲንꬃን ዴዒያ ላፑ ኣያናቱዋፔ፥ ኣꬎ ኬካቴꬃይኔ ሳሮቴꬃይ ሂንቴንቱሲ ጊዶ።</verse>
				<verse number="5">ቃሲ ኣማኔቴዳ ማርካ፥ ሃይቁዋፔ ኮይሮ ዴንዴዳ ናዓፔ፥ ሳዓ ካታቱዋ ሞዲያ ዬሱሲ ኪሪስቶሳፔ ኣꬎ ኬካቴꬃይኔ ሳሮቴꬃይ ሂንቴንቱሲ ጊዶ። ኢ ኑና ሲቄኔ ቃሲ ኑ ናጋራ ኣይሌቴꬃፔካ ባሬ ሱꬃን ኑና ኬሴዳ።</verse>
				<verse number="6">ኑኒ ባሬ ፆሳዉኔ ኣዎ ኦꬃና ማላ፥ ኢ ኑና ካታቱዋኔ ቄሳቱዋ ኦꬄዳ፤ ኣው ሜꬊናፔ ሜꬊና ጋካናው ቦንቹኔ ሞዲያ ዎልቃይ ጊዶ። ኣሜንዒ።</verse>
				<verse number="7">ቤዒቴ፥ ዬሱሲ ሻርያኒ ዬ። ኣሳይ ኡባይ፥ ሃራይ ኣቶ፥ ኣ ጫዴዳዋንቱካ ኣ ቤዓና፤ ሳዓን ዴዒያ ኣሳይ ኡባይ ኣ ጋሱዋን ዬካናዋንታ። ሃዌ ቱሙፔ ሃናናዋ። ኣሜንዒ።</verse>
				<verse number="8">ካሴ ዴዒያዌ፥ ሃዒካ ዴዒያዌ፥ ሲንꬃፔካ ያና ጎዳይ፥ ኡባፔ ዎልቃማ ፆሳይ፥ «ኡባባው ኣልፋይኔ ኦሜጋይ፥ ኮይሩኔ ዉርሴꬃይ ታና» ያጌ።</verse>
				<verse number="9">ታኒ ዮሃኒሲ፥ ሂንቴንቱ ኢሻይ፥ ሂንቴናና ዬሱሲ ኪሪስቶሳ ዋዪያኔ ኣ ካዉቴꬃ ቃሲ ኣ ዳንዳያ ኢቲፔ ሻኬቲያዌ፥ ፆሳ ቃላ ኦዴዳ ዲራዉኔ ዬሱሳዋ ማርካቴዳ ዲራው፥ ፒፂሞ ጊያ ሃꬃይ ዶዶ ቢታን ዴዓዲ።</verse>
				<verse number="10">ጎዳ ጋላሳን ታኒ ኣያናን ዴዓይ፤ ታኒ ታፔ ጉዬና ማላካታ ዋሱዋ ማላ ዎልቃማ ኮሻ ሲሳዲ።</verse>
				<verse number="11">ሄ ኮሻይ ታና፥ «ኔኒ ቤዒያዋ ማፃፋን ፃፋ፤ ኢሲያን ዴዒያ ላፑ ዎሳ ጎሌቶ፥ ኤፌሶና፥ ሳሚሪኔሳ፥ ጴርጋሞና፥ ቲያፂሮና፥ ሳርዴሳ፥ ፒላዴሊፊያ፥ ሎዶቂያ ዎሳ ጎሌቶ ዬዳ» ያጌዳ።</verse>
				<verse number="12">ታኒ ታው ኦዲያ ኮሻ ቤዓናው ጉዬ ሲማዲ፤ ፆምፒያ ዎꬂያ ላፑ ዎርቃ ባላቱዋ ቤዓዲ።</verse>
				<verse number="13">ሄ ባላቱዋ ጊዶን ኣሳ ናዓ ማላቲያዋ ቤዓዲ፤ ኣዱሳ ኣፊላ ባሬ ጌዲያ ጋꬂ ማዪዴ፥ ዎርቃ ዳንጩዋ ባሬ ቲራን ዩሺ ኣꬄዳ።</verse>
				<verse number="14">ኣ ሁጲኔ ኣ ሁጲያ ቢናናይ ቦꬃ ዶርሳ ኢሲኪያኔ ሄዋፔካ ኣꬊዴ ሻቻ ማላቴ፤ ኣ ኣይፊካ ታማ ላጩዋ ማላቴ።</verse>
				<verse number="15">ኣ ጌዲካ ጮጪያ ታማን ቴሪዴ ጶሊያ ናሃሲያ ጊያ ቢራታ ማላቴ፤ ኣ ኮሻይካ ዎልቃማ ሻፋ ጉንꬃ ማላ።</verse>
				<verse number="16">ኢ ባሬ ኡሼቻ ኩሺያን ላፑ ፆሊንታቱዋ ኦይቄዳ። ኣ ዶናፔ ላዑ ባጋና ቃሬቴዳ ማሻይ ኬሴዳ። ኣ ዴሙካ ሎይꬂ ፖዒያ ኣዋይፊያ ማላቴ።</verse>
				<verse number="17">ታኒ ኣ ቤዔዳ ዎዴ ሃይቄዳዋዳን ሃናዴ፥ ኣ ጌዲያ ማታን ኩንዳዲ። ባሬ ኡሼቻ ኩሺያ ታ ቦላ ዎꬂዴ፥ ታና ሃዋዳን ያጌዳ፤ «ያዮፓ፤ ኮይሩካ ዉርሴꬃይካ ታና።</verse>
				<verse number="18">ታኒ ዴዑዋን ዴዒያዋ። ታኒ ሃይቃዲ፤ ሺን ቤዓ፥ ሜꬊ ሜꬊናዉካ ዴዑዋን ዴዓይ። ሃይቁዋ ቁልፒኔ ሲዖሊያ ቁልፒ ታ ኩሺያን ዴዔ።</verse>
				<verse number="19">ሲሚ ኔኒ ቤዔዳባኔ ሃዒ ዴዒያዋ፥ ቃሲ ሲንꬃፔ ሃናናባ ፃፋ።</verse>
				<verse number="20">ኔኒ ታ ኡሼቻ ኩሺያን ቤዔዳ ላፑ ፆሊንታቱዋ ቢሌꬃይኔ ቃሲ ፆምፓቱዋ ዎꬂያ ላፑ ዎርቃ ባላቱዋ ቢሌꬃይ ሃዋ፤ ላፑ ፆሊንታቱ ላፑ ዎሳ ጎሌቱዋ ኪታንቻቱዋ፤ ዎሳ ጎሊያ ላፑ ዎርቃ ባላቱ ላፑ ዎሳ ጎሊያ።</verse>
			</chapter>
			<chapter number="2">
				<verse number="1">«ኤፌሶኔን ዴዒያ ዎሳ ጎሌ ኪታንቻው ሃዋዳን ያጋዴ ፃፋ፡ ‹ባሬ ኡሼቻ ኩሺያን ላፑ ፆሊንቲያ ኦይቄዳዌ፥ ፆምፓቱዋ ዎꬂያ ላፑ ዎርቃ ባላቱዋ ጊዱዋና ሃሜቲያዌ ሃዋዳን ያጌ።</verse>
				<verse number="2">ታኒ ኔ ኪታ፥ ኔ ዳቡራኔ ኔ ጌንጩዋ ኤራይ። ቃሲ ኔኒ ኢታ ኣሳቱዋ ጌንጫናው ዳንዳያቤናዋካ ታኒ ኤራይ፤ ዬሱሲ ኪቴዳዋንታ ጊዴናን ዴዒዴ ባሬንታ፥ ‹ኑኒ ዬሱሲ ኪቴዳዋንታ› ጊያዋንታ ኔኒ ፆሞሳዴ፥ ኡንቱንቱ ዎርዶ ጊዲያዋ ዴሜዳዋካ ኤራይ።</verse>
				<verse number="3">ኔኒ ጌንጫዳ፤ ቃሲ ታ ሱንꬃ ዲራዉካ ሜቱዋ ዳንዳያዳ፤ ዳቡራቤይካ።</verse>
				<verse number="4">ሺን ታኒ ኔና ካꬊያባይ ዴዔ፤ ኣዪሲ ጎፔ፥ ኔኒ ካሴ ኔ ሲቁዋ ኣጋዳ።</verse>
				<verse number="5">ሲሚ ኔኒ ሃቃፔ ኩንዳዲንቶኔ ኣኬካ። ኔ ናጋራፔ ሲማ፤ ኔኒ ካሴ ኦꬂያ ኦሱዋ ኦꬃ። ሄዌ ꬋዮፔ፥ ታኒ ኔኮ ያና፤ ያዴ ኔኒ ኔ ናጋራፔ ሲማና ꬋዮፔ፥ ኔኒ ፆምፒያ ዎꬂያ ኔ ባላ ኣ ሳዓፔ ኣካዲጋና።</verse>
				<verse number="6">ሺን ኢቲባ ሎይꬃዳ፤ ኒቆላዋቱዋ ኦሱዋ፥ ታኒ ኢፂያዋ ኔኒካ ኢፃዳ።</verse>
				<verse number="7">‹ሲሳናው ሃይꬃይ ዴዒያ ኡራይ ጌሻ ኣያናይ ዎሳ ጎሌቶ ጊያዋ ሲሶ፤ ታኒ ፆኒያ ኡራው ፆሳ ጌኔቲያን ሞኪያ ዴዑዋ ሚꬃ ኣይፊያ ማናው ኢማና› ያጌ» ያጋዴ ፃፋ።</verse>
				<verse number="8">«ሳሚሪኔሳን ዴዒያ ዎሳ ጎሌ ኪታንቻው ሃዋዳን ያጋዴ ፃፋ፡ ‹ሃይቄዳዌ፥ ሃይቁዋፔካ ዴንዴዳዌ፥ ኮይሩኔ ዉርሴꬃይ ሃዋዳን ያጌ።</verse>
				<verse number="9">‹ታኒ ኔ ዋዪያኔ ኔ ሂዬሳቴꬃ ኤራይ፤ ሺን ኔኒ ዱሬ። ኣዪሁዳ ጊዴናን ዴዒዴ ባሬንታ፥ ‹ኑኒ ኣዪሁዳ› ጊያዋንቱ ቦሪያዋ ታኒ ኤራይ፤ ሺን ኡንቱንቱ ሴፃና ማባራን ዴዒኖ።</verse>
				<verse number="10">ኔኒ ዋዬታና ዋዬው ያዮፓ። ቤዓ፥ ፃላሂያ ካፑ ሂንቴፔ ኣማሬዳዋንታ ፆሞሳናው ቃሾ ጎሌን ዬጋና፤ ታሙ ጋላሳ ጋካናው ሂንቴንቱ ዋዬታና። ሃይቃና ጋካናሲካ ኣማኔቴዳዋ ጊዳ፤ ታኒ ኔው ዴዑዋ ኣኪሊሊያ ኢማና።</verse>
				<verse number="11">‹ሃይꬃይ ዴዒያ ኡራይ ጌሻ ኣያናይ ዎሳ ጎሌቶ ጊያዋ ሲሶ፤ ፆኒያ ኡራይ ላዔꬁዋ ሃይቁዋን ቆሄቴና› ያጌ» ያጋዴ ፃፋ።</verse>
				<verse number="12">«ጴርጋሞናን ዴዒያ ዎሳ ጎሌ ኪታንቻው ሃዋዳን ያጋዴ ፃፋ፡ ‹ላዑ ባጋና ሌፌቴዳ ማሻይ ዴዒያዌ ሃዋዳን ያጌ።</verse>
				<verse number="13">‹ታኒ ኔኒ ዴዒያ ሳዓ ኤራይ። ኔኒ ሴፃና ካዉቴꬃ ኦይዲ ዴዒያ ሳዓን ዴዓሳ፤ ታ ሱንꬃ ሚኒሳ ናጋሳ። ሃራይ ኣቶ፥ ሴፃናይ ዴዒያ ሳዓን ሂንቴንቱ ማታን ኣሳይ ዎꬌዳ ታኒ ኣማኒያ ማርካይ ኣንቲጳሲ ዴዒያ ዎዴካ ታና ኣማኒያዋ ኣጋቤይካ።</verse>
				<verse number="14">ሺን ታኒ ኔና ቦሪያ ጉꬃባይ ዴዔ፤ ኢስራዔሊያ ኣሳይ ኤቃው ያርሼዳ ቁማ ማናዳኒኔ ዎሹማናዳን ኡንቱንታ ናጋራ ኦሲሴዳ ባላቃ ታማሪሴዳ ባላማ ቲሚርቲያ ታማሪያ ኣማሬዳ ኣሳቱ ኔናና ዴዒኖ።</verse>
				<verse number="15">ሄዋዳንካ፥ ቃሲ ኒቆላዋቱዋ ቲሚርቲያ ታማሪያ ኣሳቱ ኔናና ዴዒኖ።</verse>
				<verse number="16">ሄዋ ዲራው፥ ኔኒ ኔ ናጋራፔ ሲማ፤ ሄዌ ꬋዮፔ፥ ታኒ ኔኮ ኤሌካ ያና፤ ያዴ ሄ ኣሳቱዋና ታ ዶናፔ ኬሲያ ማሻን ኦሌታና።</verse>
				<verse number="17">‹ሃይꬃይ ዴዒያ ኡራይ ጌሻ ኣያናይ ዎሳ ጎሌቶ ጊያዋ ሲሶ። ፆኒያ ኡራው ታኒ ጌማን ዴዒያ ማናፔ ኣማሬዳዋ ኢማና። ቃሲ ታኒ ቦꬃ ሹቻካ ኣው ኢማና፤ ኣኪያ ኡራፔ ኣቲን፥ ኦኒኔ ኤሬና ኦራꬃ ሱንꬃይ ሄ ሹቻ ቦላ ፃፌቲ ኡቴዳ› ያጌ» ያጋዴ ፃፋ።</verse>
				<verse number="18">«ቲያፂሮኔን ዴዒያ ዎሳ ጎሊያ ኪታንቻው ሃዋዳን ያጋዴ ፃፋ፡ ‹ፆሳ ናዓይ፥ ታማ ላጩዋ ማላቲያ ኣይፊ ዴዒያዌ፥ ቃሲ ጮጪያ ታማን ቴሪዴ ጶሊያ ናሃሲያ ጌቴቲያ ቢራታ ማላቲያ ጌዲ ዴዒያዌ፥ ሃዋዳን ያጌ።</verse>
				<verse number="19">‹ታኒ ኔ ኦሱዋ፥ ኔ ሲቁዋ፥ ኔ ኣማኑዋ፥ ኔ ማዱዋኔ ኔ ጌንጩዋ ኤራይ፤ ኔኒ ኮይሮ ኦꬂያዋፔ ሃዒ ዳሪሳዴ ኦꬂያዋ ታኒ ኤራይ።</verse>
				<verse number="20">ሺን ታኒ ኔና ካꬊያባይ ዴዔ፤ ባሬና፥ ‹ታኒ ናባቶ› ያጊያ ሚሺራቶ ኤልዛቤሎ ሼኔኮ ጋዳ፤ ሄ ሚሺራታ ታ ኦሳንቻቱ ዎሹማናዳኒኔ ኤቃው ያርሼዳ ቁማ ማናዳን፥ ታማሪሳዉኔ ባሌꬃው።</verse>
				<verse number="21">ኢዛ ባሬ ናጋራፔ ሲማና ማላ፥ ታኒ ኢዚው ዎዲያ ኢማዲ፤ ሺን ዎሹማናው ካጄሊያዋፔ ኢዛ ሲማናው ኮያቤይኩ።</verse>
				<verse number="22">ቤዒቴ፥ ታኒ ኢዞ ጊሱዋን ኩንዲሲና፤ ሳኩዋን ኢዛ ዋዬታና። ኢዚና ዎሹሚያዋንቱ ሄ ኢዚና ኦꬂያ ናጋራፔ ሲማና ꬋዮፔ፥ ኡንቱንታካ ዎልቃማ ዋዪያን ዬጋና።</verse>
				<verse number="23">ታኒ ኢዚ ናናካ ዎꬋና፤ ቃሲ ዎሳ ጎሊያ ኡባይካ ታኒ ኣሳ ቆፋኔ ኣሙዋ ኤሪያዋ ጊዲያዋ ኤራና፤ ታኒ ሂንቴንቱሲ ሂንቴንቱ ኪታ ማላ ኢማና።</verse>
				<verse number="24">‹ቲያፂሮኔን ዴዒያ ሃራቶ፥ ሃ ኢታ ቲሚርቲያ ታማሪቤናዋንቶ፥ ሃራቱ፥ «ሴፃና ጪሞ ዬዉዋ» ጊያዋ ሂንቴንቱ ታማሪቤዪኪታ፤ ታኒ ሂንቴንታ ሃራ ዴፁዋ ቶሲኬ ጋይ።</verse>
				<verse number="25">ሺን ታኒ ያና ጋካናው ሂንቴንቱሲ ዴዒያዋ ሎይꬂ ናጊቴ።</verse>
				<verse number="26">‹ፆኔዳዎኔ ዉርሴꬃይ ጋካናው ታ ኪታ ናጌዳዎ፥ ኣሳ ዛሪያ ኡባ ሞዳና ማላ፥ ታኒ ታ ኣዉዋፔ ኣኬዳ ማታ ማላ ኣው ኢማና፤ «ኢ ኣሳ ዛሪያ ኡባ ቢራታ ፃምዓን ሞዳናኔ ኡርቃፔ ሜꬌታ ሚሻ ሜንꬂያዋዳን ሜንꬃና።»</verse>
				<verse number="27">***</verse>
				<verse number="28">ቃሲ ታኒ ኣው ባካሊያ ፆሊንቲያ ኢማና።</verse>
				<verse number="29">ሲሳናው ሃይꬃይ ዴዒያ ኡራይ ጌሻ ኣያናይ ዎሳ ጎሌቶ ጊያዋ ሲሶ› ያጌ» ያጋዴ ፃፋ።</verse>
			</chapter>
			<chapter number="3">
				<verse number="1">«ሳርዴሳን ዴዒያ ዎሳ ጎሊያ ኪታንቻው ሃዋዳን ያጋዴ ፃፋ፡ ‹ፆሳ ኣያና ላፑናቱኔ ላፑ ፆሊንታቱ ዴዒያዌ ሃዋዳን ያጌ። ‹ታኒ ኔ ኪታ ኤራይ፤ ኣሳይ ኔና ሼምፑዋና ዴዓሳ ጊንቶካ፥ ኔኒ ሃይቃዳ።</verse>
				<verse number="2">ቤጎታ! ኣቴዳዋኔ ሃይቃናው ማቴዳዋ ሜንꬄꬃ። ኣዪሲ ጎፔ፥ ኔ ኪታይ ታ ፆሳ ሲንꬃን ፖሎ ጊዴናዋ ታኒ ዴማዲ።</verse>
				<verse number="3">ሲሚ ኔኒ ኣኬዳዋኔ ሲሴዳዋ ኣኬካ፤ ናጋ፤ ኔ ናጋራፔካ ሲማ። ኔኒ ቤጎቴናዋ ጊዶፔ፥ ታኒ ኔኮ ካዪሱዋዳን ያና፤ ታኒ ዎይሳዴ ያኔንቶ ኔኒ ኤራካ።</verse>
				<verse number="4">ሺን ባሬንቱ ማዩዋ ቂቲሲቤና ኣማሬዳ ኣሳቱ ሳርዴሳን ኔናና ዴዒኖ። ኡንቱንቱ ቦꬃ ማዩዋ ማዪዴ ታናና ሃሜታና፤ ኣዪሲ ጎፔ፥ ኡንቱንቱ ቦꬃ ማዩዋ ማያናው ቤሲያዋንታ።</verse>
				<verse number="5">ፆኒያዌ ሄዋዳንካ ቦꬃ ማዩዋ ማያና። ታኒ ኣ ሱንꬃ ዴዑዋ ማፃፋፔ ቁጪኬ፤ ታኒ ታ ኣቡ ሲንꬃኒኔ ኣ ኪታንቻቱዋ ሲንꬃን ኢ ታዋ ጊዲያዋ ማርካታና።</verse>
				<verse number="6">‹ሲሳናው ሃይꬃይ ዴዒያ ኡራይ ጌሻ ኣያናይ ዎሳ ጎሌቶ ጊያዋ ሲሶ› ያጌ» ያጋዴ ፃፋ።</verse>
				<verse number="7">«ፒላዴሊፊያን ዴዒያ ዎሳ ጎሊያ ኪታንቻው ሃዋዳን ያጋዴ ፃፋ፡ ‹ዳዊቴ ቁልፒያ ኦይቄዳዌ፥ ኦኒኔ ጎርዳናው ዳንዳዬናዳን ዶዪያዌ፥ ቃሲ ኦኒኔ ዶያናው ዳንዳዬናዳን ጎርዲያዌ ጌሻይኔ፥ ቱማንቻይ ሃዋዳን ያጌ።</verse>
				<verse number="8">‹ታኒ ኔ ኪታ ኤራይ። ቤዓ፥ ታኒ ኔ ሲንꬃን ኦኒኔ ጎርዳናው ዳንዳዬና ፔንጊያ ዎꬃዲ፤ ኣዪሲ ጎፔ፥ ኔ ዎልቃይ ጉꬃ ጊዶፔኔ፥ ታ ቃላ ናጋዳኔ ታ ሱንꬃካ ኤሪኬ ጋቤይካ።</verse>
				<verse number="9">ቤዓ፥ ኣዪሁዳ ጊዲኪኖ ሺን ባሬና፥ ‹ኑኒ ኣዪሁዳ› ጊዴ ዎርዶቲያ ሴፃና ኣዪሁዳ ዎሳ ጎሊያ ታኒ ኣሃዴ፥ ኔ ሲንꬃን ጎይኒሳናኔ ኔና ሲቂያዋካ ኡንቱንታ ኤሪሳና።</verse>
				<verse number="10">ኔኒ ጌንጩዋን ታ ኣዛዙዋ ናጌዳ ዲራው፥ ሳዓን ዴዒያ ኣሳ ፓጫናው ኩሜንꬃ ሳዓ ቦላ ዪያ ዋዪያ ዎዲያፔ ታኒካ ኔና ናጋና።</verse>
				<verse number="11">ታኒ ኤሌካ ያና፤ ኦኒኔ ኔ ኣኪሊሊያ ኣኬና ማላ፥ ኔው ዴዒያዋ ሚኒሳ ኦይቃ።</verse>
				<verse number="12">ታኒ ፆኒያ ኡራ ታ ኣዉዋ ጌሻ ጎሊያን ቱሳ ኦꬃና፤ ኢ ሄዋፔ ኡባካ ኬሴና። ታኒ ታ ፆሳ ሱንꬃ፥ ታ ፆሳ ካታማ ሱንꬃኔ ታ ፆሳ ማታፔ ዎꬋና ኦራꬃ ዬሩሳላሜ ሱንꬃ ኣ ቦላ ፃፋና። ቃሲ ታኒ ታ ኦራꬃ ሱንꬃካ ኣ ቦላ ፃፋና።</verse>
				<verse number="13">‹ሲሳናው ሃይꬃይ ዴዒያ ኡራይ ጌሻ ኣያናይ ዎሳ ጎሌቶ ጊያዋ ሲሶ› ያጌ» ያጋዴ ፃፋ።</verse>
				<verse number="14">«ሎዶቂያን ዴዒያ ዎሳ ጎሊያ ኪታንቻው ሃዋዳን ያጋዴ ፃፋ፡ ‹ኣማኔቴዳ ቱማንቻ ማርካይ፥ ፆሳይ ሜꬌዳዋ ኮይሩ፥ «ኣሜንዒ» ጊያዌ› ሃዋዳን ያጌ።</verse>
				<verse number="15">‹ታኒ ኔ ኪታ ኤራይ። ኔኒ ኢርፃ ጊዳካ፤ ዎይ ሴሊያዋ ጊዳካ፤ ኢርፃ ዎይ ሴሊያዋ ጊዳሪኪ።</verse>
				<verse number="16">ኔኒ ኢርፃ ዎይ ሴሊያዋ ጊዴናን፥ ዶምቦሎላ ጊዲያ ዲራው፥ ታኒ ኔና ታ ዶናፔ ጩቻና ሃናይ።</verse>
				<verse number="17">ኣዪሲ ጎፔ ኔኒ፥ «ታኒ ዱሬ፤ ሚሻና ዴዓይ፤ ታና ኣይኔ ኮሼና» ያጋሳ። ሺን ኔኒ ሜቶቲያ ኣሳ፥ ቃሬꬂያ ኣሳ፥ ሂዬሳ፥ ቆቃኔ ካሎቴዳ ኣሳ ጊዲያዋ ኤራካ።</verse>
				<verse number="18">ሄዋ ዲራው፥ ኔኒ ዱሬታና ማላ፥ ታማን ጌዬዳ ዎርቃ፥ ኔና ዬላዪያ ኔ ካሉዋ ካማናው ቦꬃ ማዩዋኔ ቃሲ ሎይꬃ ፄላናው ኔ ኣይፊያ ኦኪያ ꬋሊያ ታፔ ሻማናዳን፥ ታኒ ኔና ዞራይ።</verse>
				<verse number="19">ታኒ ሲቂያ ኡባ ሴራይኔ ሙራይ፤ ሲሚ ሎይꬃ ሴሌታ፤ ኔ ናጋራፔካ ሲማ።</verse>
				<verse number="20">‹ቤዓ፥ ታኒ ካሬን ኤቃዴ ፄሳይ። ኦኒኔ ታኒ ፄሲያዋ ሲሲዴ፥ ካሪያ ዶዮፔ፥ ታኒ ኣኮ ጌላዴ ኣናና ኢቲፔ ካዉዋ ማና፤ ኢካ ታናና ኢቲፔ ማና።</verse>
				<verse number="21">ቃሲ ታኒ ፆናዴ ታ ኣዉዋና ኣ ካዉቴꬃ ኦይዲያን ኡቴዳዋዳን፥ ፆኒያ ኡራው ታናና ታ ካዉቴꬃ ኦይዲያን ኡቲያ ማታ ኢማና።</verse>
				<verse number="22">‹ሲሲያ ሃይꬃይ ዴዒያ ኡራይ ጌሻ ኣያናይ ዎሳ ጎሌቶ ጊያዋ ሲሶ ያጌ› ያጋዴ ፃፋ» ያጌዳ።</verse>
			</chapter>
			<chapter number="4">
				<verse number="1">ሄዋፔ ጉዪያን፥ ታኒ ሳሉዋን ዶያ ፔንጊያ ቤዓዲ፤ ቃሲ ታው ማላካታዳን ኦዲሺን፥ ታኒ ሲሴዳ ኮይሮ ኮሻይ ታና፤ «ሃዋፔ ጉዪያን፥ ሃናናው ቤሲያዋ ታኒ ኔና ቤሳና፤ ሃ ኬሳ» ያጌዳ።</verse>
				<verse number="2">ኤሌካ ታኒ ጌሻ ኣያና ሞዱዋ ጊዶ ጌላ ኣጋዲ። ቤዒቴ፥ ሳሉዋን ካዉቴꬃ ኦይዲ ዴዔ፤ ሄ ኦይዲያን ኢቱ ኡቴዳ።</verse>
				<verse number="3">ሄ ኡቴዳዋ ማላይ ኣልዖ ኢያሲጲዲያ ሹቻዳኒኔ ኣልዖ ሴርዲኖኔ ሹቻዳኒ ጶሌ። ካዉታ ኦይዲ ዙሉዋን ዩዪ ኣꬊዴ ኡባ ባጋና ኣልዖ ማርጊዲያ ሹቻዳን ጶሌ።</verse>
				<verse number="4">ሄ ካዉቴꬃ ኦይዲያ ዩዪ ኣꬊዴ፥ ሃራ ላታማኔ ኦይዱ ካዉቴꬃ ኦይዳቱ ዴዒኖ፤ ኡንቱንቱን ቦꬃ ማዩዋ ማዪዴ፥ ሁጲያን ዎርቃ ኣኪሊሊያ ዎꬄዳ ላታማኔ ኦይዱ ጪማቱ ኡቴዲኖ።</verse>
				<verse number="5">ካዉቴꬃ ኦይዲያፔ ዋልቃንꬃይ፥ ኮሹንቻይኔ ጉጉንꬃ ጉንꬃይ ኬሴዳ፤ ቃሲ ካዉቴꬃ ኦይዲያ ሲንꬃን ላፑ ፆምፓቱ ፖዒኖ። ሄዋንቱ ፆሳ ላፑ ኣያናቱዋ።</verse>
				<verse number="6">ካዉቴꬃ ኦይዲያ ሲንꬃን ቢሪሊያ ማላቲያ ቡርጩኩዋ ኣባይ ዴዔ። ሄ ካዉቴꬃ ኦይዲያፔ ሲንꬃናኔ ጉዬና ኣ ማታን ዩዪ ኣꬊዴ፥ ኣይፊ ኩሜዳ ኦይዱ ዴዑዋን ዴዒያ ሜꬌታቱ ዴዒኖ።</verse>
				<verse number="7">ኮይሮ ዴዑዋን ዴዒያ ሜꬌታይ ጋሙዋ ማላቴ፤ ላዔንꬁ ሚዛ ማራ ማላቴ፤ ሄዜንꬁዋ ሶምዒ ኣሳ ዴሙዋ ማላቴ፤ ቃሲ ኦይዴንꬁ ፓሊያ ኣርጋንꬃ ማላቴ።</verse>
				<verse number="8">ኦይዱ ዴዑዋን ዴዒያ ሜꬌታቶ ሁጲያን ሁጲያን ኡሱፑን ቄፊ ዴዔ፤ ኡንቱንቶ ቦላን ጋርሳንካ ኡባሳን ኣይፊ ኩሜዳ። ኡንቱንቱ ቃማኔ ጋላሲ፥ «ጌሻው፥ ጌሻው፥ ጌሻው፥ ካሴ ዴዒያዎ፥ ሃዒካ ዴዒያዎ፥ ቃሲ ሲንꬃፔ ያናዎ፥ ጎዳው፥ ኡባፔ ዎልቃማ ፆሳው» ጊያዋ ኣጊኪኖ።</verse>
				<verse number="9">ሄ ሜꬌታቱ ካዉቴꬃ ኦይዲያን ኡቴዳ ሜꬊ ሜꬊናው ዴዑዋን ዴዒያዋ ማዚሙሪያን ሳቤዳ ዎዴ፥ ቦንቼዳ ዎዴኔ ጋላቴዳ ዎዴ፥</verse>
				<verse number="10">ላታማኔ ኦይዱ ጪማቱ ካዉቴꬃ ኦይዲያን ኡቴዳ ሜꬊ ሜꬊናው ዴዒያዋ ሲንꬃን ጉፋኒዴ፥ ኣው ጎዪኒኖ፤ ባሬንቱ ኣኪሊሊያ ካዉቴꬃ ኦይዲያ ሲንꬃን ዎꬂዴ ሃዋዳን ያጊኖ።</verse>
				<verse number="11">«ኑ ጎዳው ፆሳው፥ ኔኒ ቦንቹዋ፥ ሳባኔ ዎልቃ ኣካናው ቤሳሳ። ኣዪሲ ጎፔ፥ ኡባባ ኔኒ ሜꬋዳ፤ ቃሲ ኡባባይካ ኔኒ ኮዬዳዋዳን ሃኔዳኔ ዴዔዳ» ያጊኖ።</verse>
			</chapter>
			<chapter number="5">
				<verse number="1">ኢቲ ፃፄቶ ማፃፋይ ካዉቴꬃ ኦይዲያን ኡቴዳዋ ኡሼቻ ኩሺያን ዴዒያዋ ቤዓዲ፤ ሄ ፃፄቶ ማፃፋይ ላዑ ባጋናካ ፃፌቲ ኡቴዳ፤ ቃሲ ላፑ ማታፋይ ኣ ቦላ ኣታሜቴዳ።</verse>
				<verse number="2">ታኒ ኢቲ ዎልቃማ ኪታንቻይ ባሬ ቃላ ꬎቁ ኡዲዴ፥ «ማታፋ ዶዪዴ፥ ፃፄቶ ማፃፋ ቢላናው ቤሲያ ኡራይ ኦኔ?» ያጊዴ፥ ኣዋጂያዋ ቤዓዲ።</verse>
				<verse number="3">ሳሉዋን ጊዲና ዎይ ሳዓን ጊዲና፥ ዎይ ሳዓፔ ጋርሳን ጊዲና፥ ሄ ፃፄቶ ማፃፋ ቢላናው ዎይ ኣ ጊዱዋ ፄላናው ኦኒኔ ቤሲያዌ ባዋ።</verse>
				<verse number="4">ፃꬃ ማፃፋ ቢላናው ዎይ ኣ ጊዱዋ ፄላናው ቤሲያ ኡራይ ባይና ዲራው፥ ታኒ ዳሮ ዬካዲ።</verse>
				<verse number="5">ጪማቱዋፔ ኢቱ ታና፥ «ዬኮፓ፤ ቤዓ፥ ዪሁዳ ዛሪያ ጊዴዳ ጋሙ፥ ዳዊቴ ዛሪ ፆኔዳ። ኢ ማታፋ ዶያናዉኔ ፃፄቶ ማፃፋ ቢላናው ቤሴ» ያጌዳ።</verse>
				<verse number="6">ታኒ ካዉቴꬃ ኦይዲያፔ፥ ዴዑዋን ዴዒያ ኦይዱ ሜꬌታቱዋፔኔ ቃሲ ጪማቱዋፔ ጊዱዋን፥ ሹኬቴዳ ዶርሳ ማላቲዴ ኤቄዳዋ ቤዓዲ፤ ኣው ላፑ ካጬቱኔ ላፑ ኣይፌቱ ዴዒኖ። ሄዋንቱ ኣላሚያ ኡባ ኪቴቴዳ ፆሳ ላፑ ኣያናቱዋ።</verse>
				<verse number="7">ሄ ዶርሳይ ቢዴ፥ ካዉቴꬃ ኦይዲያ ቦላ ኡቴዳዋ ኡሼቻ ኩሺያፔ ፃፄቶ ማፃፋ ኣኬዳ።</verse>
				<verse number="8">ኢ ሄ ፃፄቶ ማፃፋ ኣኬዳ ዎዴ፥ ዴዑዋን ዴዒያ ኦይዱ ሜꬌታቱኔ ላታማኔ ኦይዱ ጪማቱ ኣ ሲንꬃን ኩንዴዲኖ። ኡንቱንቱ ሁጲያን ሁጲያን ዲꬃኔ ኢፃናይ ኩሜዳ ዎርቃ ሚሻ ኦይቄዲኖ። ሄ ኢፃናይ ጌሻቱ ፆሳ ዎሲያዋ።</verse>
				<verse number="9">ኡንቱንቱ፥ «ፃꬃ ማፃፋ ኣካናዉኔ ማታፋ ዶያዴ ፄላናው ኔው ቤሴ። ኣዪሲ ጎፔ፥ ኔኒ ሹኬታዳ። ኔኒ ቆሙዋ ኡባፔ፥ ዱማ ዱማ ጋዲያ ቃላ ኡባፔ፥ ያራ ኡባፔኔ ዛሪያ ኡባፔ ኔ ሱꬃን ፆሳው ኣሳ ዎዛዳ።</verse>
				<verse number="10">ኑ ፆሳው ኦꬃና ማላ፥ ኡንቱንታ ኔኒ ካታቱዋኔ ቄሳቱዋ ኦꬃዳ። ቃሲ ኡንቱንቱ ሳዓን ሞዳና» ያጊዴ ኦራꬃ ማዚሙሪያ ዬፂኖ።</verse>
				<verse number="11">ሄዋፔ ጉዪያን፥ ታኒ ፄላዴ፥ ካዉቴꬃ ኦይዲያ፥ ዴዑዋን ዴዒያ ኦይዱ ሜꬌታቱዋኔ ጪማቱዋ ዩዪ ኣꬊዴ ኤቄዳ ዳሮ ኪታንቻቱዋ ኮሻ ሲሳዲ፤ ኡንቱንቱ ሻዓኒኔ ሚሎኒያን ፓይዴቴዲኖ።</verse>
				<verse number="12">ሄ ኪታንቻቱ ባሬንቱ ቃላ ꬎቁ ኡዲዴ፥ «ሹኬቴዳ ዶርሳይ ዎልቃ፥ ዱሬቴꬃ፥ ኣꬌዳ ኤራ፥ ሚኖቴꬃ፥ ቦንቹዋ፥ ሳባ፥ ጋላታ ኣካናው ቤሴ!» ያጌዲኖ።</verse>
				<verse number="13">ሄዋፔ ጉዪያን፥ ሳዓን፥ ሳሉዋን፥ ሳዓፔ ጋርሳኒኔ ኣባ ጊዱዋን ዴዒያ ሜꬌታ ኡባይኔ ቃሲ ሄዋንቱን ዴዒያ ሜꬌታ ኡባይ፥ «ካዉቴꬃ ኦይዲያ ቦላ ኡቴዳዎኔ ዶርሳው ጋላታይ፥ ቦንቹ፥ ሳባይኔ ዎልቃይ ሜꬊ ሜꬊናው ጊዶ!» ያጊዴ ዬፂሺን ሲሳዲ።</verse>
				<verse number="14">ዴዑዋን ዴዒያ ኦይዱ ሜꬌታቱ፥ «ኣሜንዒ» ያጊና፥ ጪማቱ ጉፋኒዴ ጎዪኔዲኖ።</verse>
			</chapter>
			<chapter number="6">
				<verse number="1">ዶርሳይ ላፑ ማታፋቱዋፔ ኢቱዋ ዶዪሺን ቤዓዲ፤ ቃሲ ሼምፑዋና ዴዒያ ኦይዱ ሜꬌታቱዋፔ ኢቱ ጉጉንꬃ ጉንꬃ ማላቲያ ኮሻን፥ «ሃ ያ!» ያጊያዋ፥ ታኒ ሲሳዲ።</verse>
				<verse number="2">ታኒ ኢቲ ቦꬃ ፓራ ቤዓዲ። ሄ ፓራ ቶጌዳዌ ዎንዳፊያ ኦዪቄዳ፤ ቃሲ ኣው ኣኪሊሊ ኢሜቴዳ። ኦላ ኢ ፆኒዲኔ ቃሲካ ፆናናው ኬሴዳ።</verse>
				<verse number="3">ዶርሳይ ላዔንꬆ ማታፋ ዶዬዳ ዎዴ፥ ሼምፑዋና ዴዒያ ሜꬌታቱዋ ላዔንꬁ፥ «ሃ ያ!» ያጊያዋ፥ ታኒ ሲሳዲ።</verse>
				<verse number="4">ቃሲ ሃራ ዳማ ፓራይ ኬሴዳ። ኣሳይ ኢቱ ኢቱዋና ሹኬታና ማላ፥ ሄ ፓራ ቶጌዳዎ ሳዓን ሳሮቴꬃ ዲጊያ ዎልቃይ ኢሜቴዳ። ዎጋ ማሻይ ኣው ኢሜቴዳ።</verse>
				<verse number="5">ዶርሳይ ሄዜንꬆ ማታፋ ዶዬዳ ዎዴ፥ ዴዑዋን ዴዒያ ሜꬌታቱዋ ሄዜንꬁ፥ «ሃ ያ!» ያጊያዋ፥ ታኒ ሲሳዲ። ያታዴ ካሬꬃ ፓራይ ኬሴዳዋ ቤዓዲ፤ ቃሲ ሄ ፓራ ቶጌዳዌ ባሬ ኩሺያን ሚዛኒያ ኦዪቄዳ።</verse>
				<verse number="6">ታኒ ዴዑዋን ዴዒያ ኦይዱ ሜꬌታቱዋ ጊዶፔ ኮሻ ማላቲያባ ሲሳዲ። ሄ ኮሻይ፥ «ኢቲ ጋላሳ ኦሶ ዲርጉ ባጋ ኪሉዋ ዛርጋ፤ ቃሲ ኢቲ ጋላሳ ኦሶ ዲርጉ ኢቲ ኪሉዋ ባጋ ባንጋ። ሺን ዛይቲያኔ ዎዪኒያ ኤሳ ቆሆፓ» ያጊያዋ ሲሳዲ።</verse>
				<verse number="7">ዶርሳይ ኦይዴንꬆ ማታፋ ዶዬዳ ዎዴ፥ ዴዑዋን ዴዒያ ሜꬌታቱዋ ኦይዴንꬁ፥ «ሃ ያ!» ያጊያዋ፥ ታኒ ሲሳዲ።</verse>
				<verse number="8">ታኒ ጊራጬ ፓራይ ኬሴዳዋ ቤዓዲ። ሄ ፓራ ቶጌዳዋ ሱንꬃይ ሃይቁዋ፤ ኣ ጌዱዋ ሲዖሊ ካሌዳ። ሃይቁኔ ሲዖሊ ሳዓፔ ኦይዴንꬆ ኩሺያ ኦላን፥ ኮሻን፥ ሃርጊያን፥ ዶዓን ዎꬊሳና ማላ፥ ኡንቱንቱሲ ማታይ ኢሜቴዳ።</verse>
				<verse number="9">ዶርሳይ ኢቼሼንꬆ ማታፋ ዶዬዳ ዎዴ፥ ኡንቱንቱ ፆሳ ቃላ ኦዴዳ ዲራዉኔ ባሬንቱ ማርካቴꬃን ኣማኔቴዳ ዲራው፥ ሹኬዳ ኣሳ ሼምፑዋ ያርሹዋ ያርሺያሳፔ ጋርሳን ቤዓዲ።</verse>
				<verse number="10">ኡንቱንቱ ባሬንቱ ቃላ ꬎቁ ኡዲዴ፥ «ኡባ ሞዲያ ጎዳው፥ ጌሻው፥ ቱማንቻው፥ ሳዓን ዴዒያ ኣሳ ቦላ ኣዉዴ ፒርዳይ? ቃሲ ኑ ሱꬃ ኣዉዴ ጪጌታይ?» ያጌዲኖ።</verse>
				<verse number="11">ኡንቱንቶ ሁጲያን ሁጲያን ቦꬃ ማዩ ኢሜቴዳ። ኡንቱንቱዋዳን ሃይቃናው ቤሲያ ኡንቱንቱ ላጌꬃ ኦሳንቻቱዋ ፓይዱኔ ኡንቱንቱ ኢሻቱዋ ፓይዱ ኩማና ጋካናው፥ ኡንቱንቱ ኣማሬዳ ዎዲያ ታኪሻና ማላ፥ ኡንቱንቱሲ ኦዴቴዳ።</verse>
				<verse number="12">ዶርሳይ ኡሱፑንꬃ ማታፋ ዶዬዳ ዎዴ፥ ታኒ ቤዓዲ፤ ቢታይ ሎይꬂ ቃፄዳ። ኣዋይፊ ካሬꬃ ማዩዋዳን ካሬፄዳ፤ ኣጌናይካ ሙሌ ሱꬃ ማላቴዳ።</verse>
				<verse number="13">ባላሲያ ጊያ ሚꬃቲ ጋሚዔ ኣይፊ፥ ዎልቃማ ጫርኩ ቃꬂና፥ ሳዓን ቆቆፌቲያዋዳን፥ ፆሊንታቱ ሳሉዋፔ ሳዓን ቆቆፌቴዲኖ።</verse>
				<verse number="14">ሳሉ ፃፄቶ ማፃፋይ ፃፄቲያዋዳን፥ ፃፄቲዴ ꬋዪ ኣጌዳ፤ ዴሪ ኡባቱኔ ሃꬃን ዶዴቴዳ ሳዓይ ኡባይ ባሬንቱ ዴዒያሳፔ ኪቺ ኣጌዲኖ።</verse>
				<verse number="15">ሄዋፔ ጉዪያን፥ ሳዓ ካታቱ፥ ዴሪያ ሞዲያዋንቱ፥ ሻላቃቱ፥ ዱራቱ፥ ዎልቃማቱ፥ ቃሲ ሃራ ኣሳይ ኡባይ፥ ኣይሌቱ፥ ዎማናቱ፥ ዴሪያ ኬሲዴ፥ ጎንጎሉዋ ጊዶኒኔ ዴሪያን ዴዒያ ዛላ ጉዬ ባጋን ቆሴቴዲኖ።</verse>
				<verse number="16">ያቲዴ ዴሬቱዋኔ ሹቻ፥ «ካዉቴꬃ ኦይዲያን ኡቴዳዋ ኣይፊያፔኔ ዶርሳ ሃንቁዋፔ ኑ ቦላ ኩንዲዴ፥ ኑና ጌንꬄርኪቴሻ!</verse>
				<verse number="17">ኣዪሲ ጎፔ፥ ኡንቱንቶ ዎልቃማ ሃንቁዋ ጋላሳይ ጋኪኪቼዳ፤ ሄ ሃንቁዋ ዳንዳያናዌ ኦኔ?» ያጌዲኖ።</verse>
			</chapter>
			<chapter number="7">
				<verse number="1">ሄዋፔ ጉዪያን፥ ታኒ ኦይዱ ኪታንቻቱ ኦይዱ ባጋ ሳዓ ጋፃን ኤቄዳዋንታ ቤዓዲ። ሄ ኪታንቻቱ ሳዓ ቦላን፥ ዎይ ኣባ ቦላን፥ ዎይ ኣይ ሚꬃ ቦላን፥ ጫርኩ ጫርኬናዳን ቴዔዲኖ።</verse>
				<verse number="2">ቃሲካ ዴዑዋ ፆሳ ማታፋ ኦይቂዴ ሃራ ኪታንቻይ ኣዋይ ሞኪያሳፔ ኬሲያዋ ታኒ ቤዓዲ። ሄ ኪታንቻይ ባሬ ኮሻ ꬎቁ ኡዲዴ፥ ሳዓኔ ኣባ ቆሃናው ዎልቃይ ኢሜቴዳ ኦይዱ ኪታንቻቱዋ</verse>
				<verse number="3">ፄሲዴ፥ «ኑ ፆሳ ኦሳንቻቱዋ ዴሙዋን ኑኒ ማታፋ ዎꬃና ጋካናው፥ ሳዓ ጊዲና ዎይ ኣባ ጊዲና፥ ዎይ ሚꬃ ጊዲናካ ቆሆፒቴ» ያጌዳ።</verse>
				<verse number="4">ታኒ ፆሳ ማታፋ ዴሙዋን ዎꬄዳዋንቱ ፓይዱዋ ሲሳዲ። ኢስራዔሊያ ዛሪያ ኡባፔ ኢቲ ፄታኔ ኦይታማኔ ኦይዱ ሻዓ ኣሳቱዋ ዴሙዋን ማታፋይ ዎꬌዳ።</verse>
				<verse number="5">ዪሁዳ ዛሪያፔ ታማኔ ላዑ ሻዓ ዴሙዋን ማታፋይ ዎꬌዳ። ሮቤላ ዛሪያፔ ታማኔ ላዑ ሻዓ። ጋዴ ዛሪያፔ ታማኔ ላዑ ሻዓ።</verse>
				<verse number="6">ኣሴራ ዛሪያፔ ታማኔ ላዑ ሻዓ። ኒፍታሌሜ ዛሪያፔ ታማኔ ላዑ ሻዓ። ሚናሴ ዛሪያፔ ታማኔ ላዑ ሻዓ።</verse>
				<verse number="7">ሲሞና ዛሪያፔ ታማኔ ላዑ ሻዓ። ሌዊያ ዛሪያፔ ታማኔ ላዑ ሻዓ። ዪሳኮራ ዛሪያፔ ታማኔ ላዑ ሻዓ።</verse>
				<verse number="8">ዛቢሎና ዛሪያፔ ታማኔ ላዑ ሻዓ። ዮሴፎ ዛሪያፔ ታማኔ ላዑ ሻዓ። ቢኒያማ ዛሪያፔ ታማኔ ላዑ ሻዓ ዴሙዋን ማታፋይ ዎꬌዳ።</verse>
				<verse number="9">ሄዋፔ ጉዪያን፥ ዛሪያ ኡባፔ፥ ቆሙዋ ኡባፔ፥ ያራ ኡባፔኔ ዱማ ዱማ ጋዲያ ቃላ ኡባፔ ኦኒኔ ፓይዳናው ዳንዳዬና ዛዋይ ባይና ጮራ ኣሳ ታኒ ቤዓዲ። ሄ ኣሳይ ቦꬃ ማዩዋ ማዪዴ፥ ዛምባ ሃይꬃ ባሬንቱ ኩሺያን ኦይቂዴ፥ ካዉቴꬃ ኦይዲያ ሲንꬃኒኔ ዶርሳ ሲንꬃን ኤቄዳ።</verse>
				<verse number="10">ኡንቱንቱ ባሬንቱ ቃላ ꬎቁ ኡዲዴ፥ «ኑ ኣቶቴꬃይካ ካዉቴꬃ ኦይዲያን ኡቴዳ ኑ ፆሳፔኔ ዶርሳፔ ዬ» ያጌዲኖ።</verse>
				<verse number="11">ኪታንቻቱ ኡባይ ካዉቴꬃ ኦይዲያ፥ ጪማቱዋኔ ዴዑዋን ዴዒያ ኦይዱ ሜꬌታ ዩዪ ኣꬊዴ ኤቄዲኖ። ኡንቱንቱ ካዉቴꬃ ኦይዲያ ሲንꬃን ባሬንቱ ዴሙዋን ጉፋኒዴ ፆሳው ጎዪኒዴ፥</verse>
				<verse number="12">«ኣሜንዒ! ኣንጁ፥ ቦንቹ፥ ኣꬌዳ ኤራቴꬃይ፥ ጋላታይ፥ ሳባይ፥ ዎልቃይ፥ ሚኖቴꬃይ ሜꬊናፔ ሜꬊና ጋካናው ኑ ፆሳው ጊዶ። ኣሜንዒ!» ያጌዲኖ።</verse>
				<verse number="13">ጪማቱዋፔ ኢቱ ታና፥ «ሃ ቦꬃ ማዩዋ ማዬዳ ኣሳቱ ኦኔ? ኡንቱንቱ ሃቃፔ ዬዲኖ?» ያጊዴ ኦቼዳ።</verse>
				<verse number="14">ታኒ፥ «ታ ጎዳው፥ ኔኒ ኤራሳ» ያጋዲ። ኢ ታና ሃዋዳን ያጌዳ፤ «ሃዋንቱ ዳሮ ዋዪያ ዋዬቲዴ ዬዳዋንታ። ኡንቱንቱ ባሬንቱ ማዩዋ ዶርሳ ሱꬃን ሜጪዴ ቦፄዳዋንታ።</verse>
				<verse number="15">ሄዋ ዲራው፥ ኡንቱንቱ ፆሳ ካዉቴꬃ ኦይዲያ ሲንꬃን ኤቂዴ፥ ቃማኔ ጋላሲ ኣ ጌሻ ጎሊያን ኣው ኦꬂኖ። ቃሲ ኢ ባሬ ካዉቴꬃ ኦይዲያን ኡቴዳዌ ኡንቱንቱ ጊዱዋን ዴዓና።</verse>
				<verse number="16">ሃዋፔ ሲንꬃናው ኡባካ ኡንቱንቱ ኮሻቲኪኖ ዎይ ሳሜቲኪኖ። ኣዋይ ኡንቱንታ ሜና፤ ቃሲ ኣይ ሴላይካ ኡንቱንታ ጉዴና።</verse>
				<verse number="17">ኣዪሲ ጎፔ፥ ካዉቴꬃ ኦይዴው ጊዱዋን ኡቴዳ ዶርሳይ ኡንቱንታ ሄማና። ዴዑዋ ሃꬃ ፑልቱዋኮካ ኡንቱንታ ካሌꬃና። ፆሳይካ ኡንቱንቱ ኣይፊያ ኣፎꬃ ኡባ ቁጪዲጋና» ያጌዳ።</verse>
			</chapter>
			<chapter number="8">
				<verse number="1">ዶርሳይ ላፑንꬃ ማታፋ ዶዬዳ ዎዴ፥ ባካ ሳቲያ ጊዲያዋ ኬና ሳሉ ጮዑ ጌዳ።</verse>
				<verse number="2">ሄዋፔ ጉዪያን፥ ታኒ ላፑ ኪታንቻቱዋ ፆሳ ሲንꬃን ኤቂያዋንታ ቤዓዲ፤ ኡንቱንቱሲ ላፑ ማላካታይ ኢሜቴዳ።</verse>
				<verse number="3">ኢፃና ጩዋዪያ ዎርቃ ሚሻ ኦይቄዳ ሃራ ኪታንቻይ ዪዴ፥ ያርሺያሳ ማታን ኤቄዳ። ዎርቃፔ ሜꬌቴዳ ያርሺያሳይ ካዉቴꬃ ኦይዲያ ሲንꬃን ዴዔ፤ ሄ ያርሺያሳ ቦላ ጌሻ ኡባቱዋ ዎሳ ጉጃና ማላ፥ ኪታንቻው ዳሮ ኢፃናይ ኢሜቴዳ።</verse>
				<verse number="4">ኢፃና ጩዋይ ጌሻቱዋ ዎሳና ኢቲፔ ሄ ኪታንቻ ኩሺያፔ ፑዴ ፆሳኮ ቤዳ።</verse>
				<verse number="5">ሄዋፔ ጉዪያን፥ ኪታንቻይ ኢፃና ጩዋዪያዋ ኣኪዴ፥ ያርሺያሳፔ ታማ ቦንቁዋ ኣኪዴ፥ ኣኒ ኩንꬄዳ። ሄ ኢፃና ጩዋዪያዋ ዱጌ ሳዓ ኦሊና፥ ጉጉንꬃይ ጉሜዳ። ዋልቃንꬃይ ዎልቃሜዳ፤ ቃሲ ቢታይካ ቃፄዳ።</verse>
				<verse number="6">ቃሲ ላፑ ማላካታ ኦይቂዴ ላፑ ኪታንቻቱ ማላካታ ፑናናው ጊጌዲኖ።</verse>
				<verse number="7">ኮይሮ ኪታንቻይ ባሬ ማላካታ ፑኒና ሱꬃና ዋላኬቴዳ ሻቻይኔ ታማይ ሳዓን ቡኬዳ። ሳዓፔ ሄዜንꬆ ኩሺ ጉዴቴዳ፤ ሚꬃፔካ ሄዜንꬆ ኩሺ ጉዴቴዳ፤ ማታ ኡባይካ ጉዴቴዳ።</verse>
				<verse number="8">ላዔንꬆ ኪታንቻይካ ባሬ ማላካታ ፑኔዳ። ዎልቃማ ዴሪያ ማላቲያባይ ታማን ኤፂዴ፥ ኣባን ዬጌቴዳ፤ ያቲና፥ ኣባፔ ሄዜንꬆ ኩሺ ሱꬃ ጊዴዳ።</verse>
				<verse number="9">ኣባን ዴዑዋን ዴዒያ ሜꬌታቱዋ ሄዜንꬆ ኩሺ ሃይቄዳ፤ ማርካቤቱዋፔካ ሄዜንꬆ ኩሺ ꬋዬዳ።</verse>
				<verse number="10">ሄዜንꬆ ኪታንቻይ ባሬ ማላካታ ፑኒና ሻፋፔኔ ፑልቱዋ ሃꬃፔ ሄዜንꬆ ኩሺያ ቦላ ሳሉዋፔ ፆምፒያዳን ኤፂያ ዎልቃማ ፆሊንቲ ዎꬌዳ።</verse>
				<verse number="11">ሄ ፆሊንቲያ ሱንꬃይ ጫሙዋ ጌቴቴ። ሃꬃፔ ሄዜንꬆ ኩሺ ጫሜዳ፤ ቃሲ ሃꬃይ ጫሜዳ ዲራው፥ ዳሮ ኣሳይ ሄ ሃꬃ ኡሺዴ ሃይቄዳ።</verse>
				<verse number="12">ኦይዴንꬆ ኪታንቻይ ባሬ ማላካታ ፑኔዳ። ኣዋፔ፥ ኣጌናፔኔ ፆሊንቲያፔ ሄዜንꬆ ኩሺ ዴሼቴዳ፤ ኡንቱንቱ ፖዑዋፔካ ሄዜንꬆ ኩሺ ꬉሜዳ። ሄዋ ዲራው፥ ጋላሳፔ ሄዜንꬆ ኩሺ፥ ቃማፔካ ሄዜንꬆ ኩሺ ꬉሜዳ።</verse>
				<verse number="13">ኢቲ ኣርጋንꬃይ ሳሉዋን ፓሊያዋ ታኒ ቤዓዲ። ሄ ኣርጋንꬃይ ባሬ ቃላ ꬎቁ ኡዲዴ፥ «ሄዙ ኪታንቻቱ ፑናና ቤሲያ ዮኮ ማላካታይ ፑኔቲያ ዎዴ፥ ሳዓን ዴዒያ ኣሳው ኣዬሮ! ኣዬሮ! ኣዬሮ!» ያጊያዋ ሲሳዲ።</verse>
			</chapter>
			<chapter number="9">
				<verse number="1">ሄዋፔ ጉዪያን፥ ኢቼሼንꬆ ኪታንቻይ ባሬ ማላካታ ፑኒና ሳሉዋፔ ዱጌ ሳዓ ኩንዴዳ ፆሊንቲያ ቤዓዲ። ሄ ፆሊንቴው ጪሞ ኦላ ቁልፒ ኢሜቴዳ።</verse>
				<verse number="2">ፆሊንቲ ጪሞ ኦላ ዶዬዳ፤ ኣኮ ጮጪያፔ ኬሲያ ጩዋ ማላ ጩዋይ ሄ ጪሞ ኦላፔ ኬሴዳ። ቃሲ ኣዋይኔ ሳዓይ ሄ ጪሞ ኦላፔ ኬሴዳ ጩዋን ꬉሜዲኖ።</verse>
				<verse number="3">ጩዋፔ ቦሊ ዱጌ ሳዓ ዬዳ። ሳዓን ዴዒያ ሶጋቶ ዴዒያ ዎልቃ ማላ ዎልቃይ ቦሌዉካ ኢሜቴዳ።</verse>
				<verse number="4">ፆሳ ማታፋይ ዴሙዋን ባይና ኣሳ ፃላላ ቆሃናፔ ኣቲን፥ ሳዓን ዴዒያ ማታ ዎይ ኣጪያ ሚꬃ ጊዲና ዎይ ኣይ ሚꬃ ጊዲናካ ቆሄና ማላ፥ ቦሌው ኦዴቴዳ።</verse>
				<verse number="5">ቦሊ ሄ ኣሳ ኢቼሹ ኣጌና ጊዲያዋ ፓፃ ካዓና ማላ፥ ማታይ ኢሜቴዳዋፔ ኣቲን፥ ኣው ኣሳ ዎꬋናው ማታይ ኢሜቲቤና። ሶጉ ኣሳ ዱኪዴ ሴሊሲያዋ ኬና ቦሊ ሴሊሴ።</verse>
				<verse number="6">ሄ ጋላሳቱዋን ኣሳይ ሃይቁዋ ኮያና፤ ሺን ዴሜና። ቃሲ ሃይቃናዉካ ኣሞታና፤ ሺን ሃይቁ ኣሳፔ ባቃታና።</verse>
				<verse number="7">ቦሊ ኦላው ጊጊ ኡቴዳ ፓራ ማላቴ። ቦሊያ ሁጲያን ዎርቃ ማላቲያ ኣኪሊሊ ዴዔ፤ ኣ ዴሙካ ኣሳ ዴሙዋ ማላቴ።</verse>
				<verse number="8">ኣ ቢናናይካ ማጫ ኣሳ ቢናናይዳ ኣዱቄ፤ ኣ ኣቻይካ ጋሙዋ ኣቻ ማላቴ።</verse>
				<verse number="9">ኣ ቲራይ ቢራታን ኦꬄዳ ጎንዳሊያ ማላቲያዋን ጎዜቲ ኡቴዳ፤ ቃሲ ኣ ቄፊያ ኮሻይ ኦላ ባናው ፒሪፂያ ፓራቱ ጎቺያ ጋሪያ ኮሻ ማላ።</verse>
				<verse number="10">ኣው ሶጉዋ ዱፊያ ማላቲያ ዱፊ ዴዔ፤ ኣ ዱፊያን ዱኪያባይ ዴዔ። ሄ ዱፊያን ኢቼሹ ኣጌና ጊዲያዋ ኣሳ ቆሃናዳን፥ ኣው ማታይ ኢሜቴዳ።</verse>
				<verse number="11">ኣ ሞዲያ ካቲ ዴዔ። ሄ ካቲ ጪሞ ኦላ ኪታንቻ። ኣ ሱንꬃይካ ኢብራዪስፄ ቃላን ኣቢዶና፤ ቃሲ ጊሪኬ ቃላን ኣጶሊዮና ጌቴቴ። ኣጶሊዮና ጊያዎ ቢሌꬃይ፥ ꬋዪሲያዋ ጊያዋ።</verse>
				<verse number="12">ኮይሮ ኣዬሮ ጊያዌ ኣꬌዳ፤ ቤዓ፥ ቢሮ ሃራ ላዑ ኣዬሮ ጊያዌ ያናዋ።</verse>
				<verse number="13">ኡሱፑንꬃ ኪታንቻይ ባሬ ማላካታ ፑኔዳ። ፆሳ ሲንꬃን ኤቄዳ ዎርቃፔ ሜꬌዳ ያርሺያሳን ዴዒያ ኦይዱ ጋፃ ካጬቱዋፔ ኢቲ ኮሻ ሲሳዲ።</verse>
				<verse number="14">ሄ ኮሻይ ማላካታይ ዴዒያ ኡሱፑንꬃ ኪታንቻ፥ «ኤፊራፄሳ ጊያ ዎጋ ሻፋን ቃሼቴዳ ኦይዱ ኪታንቻቱዋ ቢላ» ያጌዳ።</verse>
				<verse number="15">ኣሳ ዛሪያፔ ሄዜንꬆ ኩሺያ ዎꬋናው፥ ሃ ሳቲያሲ፥ ጋላሳሲ፥ ኣጌናሲኔ ላይꬃሲ ጊጊሲ ዎꬄዳ፥ ኦይዱ ኪታንቻቱ ቢሌቴዲኖ።</verse>
				<verse number="16">ኦላ ፓራ ቶጊያ ኣሳ ፓይዱ ላዑ ፄቱ ሚሎኔ ጊዲያዋ ታኒ ሲሳዲ።</verse>
				<verse number="17">ቃሲካ ታኒ ሳፃን ፓራቱዋኔ ሄ ፓራቱዋ ቶጌዳ ኣሳ ቤዓዲ። ኣሳው ቲራን ዎꬂያ ቢራታ ጎንዳሊያ ማላይ ዴዔ። ሄ ቲራን ዎꬂያ ቢራታ ጎንዳሊያ ማላይ ታማዳን ዞዖ፤ ሳማዪያ፤ ቃሲ ኤፂያ ዲኒያ ማላ። ፓራቱዋ ሁጲ ጋሙዋ ሁጲያ ማላ። ኡንቱንቱ ዶናፔ ታማይ፥ ጩዋይኔ ኣዲሊያ ጪሻ ማላቲያ ኤፂያ ዲኒያ ታማይ ኬሴዳ።</verse>
				<verse number="18">ፓራቱዋ ዶናፔ ኬሴዳ ታማን፥ ጩዋኒኔ ኤፂያ ዲኒያን ሃ ሄዙ ቦሻቱዋን ኣሳ ዛሪያፔ ሄዜንꬆ ኩሺ ሃይቄዳ።</verse>
				<verse number="19">ኣዪሲ ጎፔ፥ ፓራቶ ዎልቃይ ዶናኒኔ ዱፊያን ዴዔ። ኡንቱንቱ ዱፊካ ሁጲያና ዴዒያ ሾሻ ማላቴ፤ ሄዋን ኡንቱንቱ ኣሳ ቆሂኖ።</verse>
				<verse number="20">ሃ ቦሻቱዋን ሃይቄናን ኣቴዳ ኣሳይ ባሬ ኩሺያን ኦꬂያዋ ኣጊቤና። ቃሲ ዎርቃፔ፥ ቢራፔ፥ ናሃሲያ ጌቴቲያ ቢራታፔ ሹቻፔኔ ሚꬃፔ ኦሴቴዳ፥ ፄላናው ዎይ ሲሳናው ዎይ ሃሜታናው ዳንዳዬና ኤቃሲኔ ፃላሂያሲ ጎዪኒያዋካ ኣጊቤና።</verse>
				<verse number="21">ኣሳይ ኤሪዲ ዎꬌዳዋ፥ ዎይ ባሬ ቢቴዳዋ፥ ዎይ ባሬ ዎሹሜዳዋ፥ ዎይ ባሬ ዉዔዳዋ ኣጊዴ፥ ባሬ ናጋራፔ ሲሚቤና።</verse>
			</chapter>
			<chapter number="10">
				<verse number="1">ቃሲካ ታኒ ሃራ ዎልቃማ ኪታንቻይ ሳሉዋፔ ኬሲዴ፥ ዱጌ ዎꬊያዋ ቤዓዲ። ሻሪያ ኢ ማዪ ኡቴዳ፤ ቃሲ ዙሉ ኣ ሁጲያ ዩዪ ኣꬊ ኡቴዳ። ኣ ዴሙካ ኣዋ ማላ፤ ኣ ጌዲካ ታማ ቱሳ ማላ።</verse>
				<verse number="2">ሄ ኪታንቻይ ዶያ ዴዒያ ኢቲ ጉꬃ ፃፄቶ ማፃፋ ባሬ ኩሺያን ኦይቄዳ። ባሬ ኡሼቻ ጌዲያ ኣባ ቦላ ኤሲዴ፥ ባሬ ሃዲርሳ ጌዲያ ቢታ ቦላ ኤሴዳ።</verse>
				<verse number="3">ጉዲያ ጋሙዋዳን፥ ዎልቃፔ ጉዴዳ። ኢ ጉዴዳዋፔ ጉዪያን፥ ላፑ ዳዳቱ ኣናና ጉንꬃን ሃሳዬዲኖ።</verse>
				<verse number="4">ኡንቱንቱ ጉሜዳ ዎዴ ታኒ ፃፋናው ቆፓዲ። ሺን ሳሉዋፔ፥ «ላፑ ዳዳቱ ሃሳዬዳዋ ኣሳው ቃቶፓኔ ፃፎፓ» ያጊያ ኮሻይ ታው ሲሴቴዳ።</verse>
				<verse number="5">ሄዋፔ ጉዬ፥ ኣባ ቦላኒኔ ቢታ ቦላን ኤቂዴዒሺን ታኒ ቤዔዳ ኪታንቻይ፥ ባሬ ኡሼቻ ኩሺያ ሳሉዋ ፑዴ ሚጬዳ።</verse>
				<verse number="6">ሳሉዋኔ ሳሉዋን ዴዒያ ኡባባ፥ ሳዓኔ ሳዓን ዴዒያ ኡባባ፥ ኣባኔ ኣባን ዴዒያ ኡባባ፥ ሜꬌዳ ሜꬊ ሜꬊናው ዴዒያ ፆሳ ሱንꬃን ጫቄዳ። ያቲዴ፥ «ዎዲ ዉራናው ጋሚዔና።</verse>
				<verse number="7">ሺን ላፑንꬃ ኪታንቻይ ባሬ ማላካታ ፑኒያ ዎዴ፥ ፆሳይ ናባቱዋ ጊዴዳ ባሬ ኣሺካሬቶ ቃላ ኦዲ ዎꬄዳዋዳንካ፥ ኢ ፁሬዳ ቆፋይ ፖሌታና» ያጌዳ።</verse>
				<verse number="8">ሄዋፔ ጉዪያን፥ ሳሉዋፔ ሃሳዪሺን ታኒ ሲሴዳ ኮሻይ ላዔንꬁዋ ዛሪዴ ታና፥ «ኣባ ቦላኒኔ ቢታ ቦላን ኤቄዳ ኪታንቻ ኩሺያን ዶያ ዴዒያ ፃፄቶ ማፃፋ ባዴ ኣካ» ያጊያዋ ሲሳዲ።</verse>
				<verse number="9">ታኒ ሄ ኪታንቻኮ ባዴ፥ ጉꬃ ፃፄቶ ማፃፋ ታው ኢማና ማላ፥ ኣ ኦቻዲ። ኢ ታና፥ «ኣካዴ ማ፤ ማፃፋይ ኔ ኡሉዋ ጫሚሳናዋ፤ ሺን ኔ ዶናን ኤሳዳን፥ ኢ ማልዓናዋ» ያጌዳ።</verse>
				<verse number="10">ሄዋፔ ጉዬ፥ ታኒ ኪታንቻ ኩሺያፔ ሄ ጉꬃ ፃፄቶ ማፃፋ ኣካዴ ማዲ፤ ታ ዶናን ማፃፋይ ኤሳዳን ማልዔዳ። ሺን ታኒ ሜዳዋፔ ጉዪያን፥ ታ ኡሎ ጊዱ ጫሜዳ።</verse>
				<verse number="11">ቃሲካ ታና፥ «ያራ ኡባ፥ ዛሪያ ኡባ፥ ዱማ ዱማ ቢታ ቃላኔ ካታቱዋባ ኔኒ ቲምቢቲያ ቃንፄናን ሃሳያናው ቤሴ» ያጌዳ።</verse>
			</chapter>
			<chapter number="11">
				<verse number="1">ሄዋፔ ጉዬ፥ ማቃ ማላቲያ ሊኪያ ፃምዓይ ታው ኢሜቴዳ፤ ታና ጌዳዌ ሃዋ፤ «ባዴ ፆሳ ጌሻ ጎሊያኔ ያርሺያሳ ሊካ። ሄዋን ጎዪኒያዋንታካ ፓይዳ።</verse>
				<verse number="2">ሺን ጌሻ ጎሌው ካሬ ባጋ ኣጋ ባሻ፤ ሄዋ ሊኮፓ። ኣዪሲ ጎፔ፥ ሄ ሳዓይ ኣዪሁዳ ጊዴና ኣሳው ኢሜቴዳ። ኣዪሁዳ ጊዴና ኣሳይ ጌሻ ካታማ ኦይታማኔ ላዑ ኣጌናው ዬꬋና።</verse>
				<verse number="3">ታኒ ጋቢያ ማዬዳ ታ ላዑ ማርካቱዋ ኪታና፤ ኡንቱንቱ ኢቲ ሻዓኔ ላዑ ፄታኔ ኡሱፑን ታሙ ጋላሳን ፆሳ ኪታ ኦዳና» ያጌዳ።</verse>
				<verse number="4">ሄ ላዑ ማርካቱ ሃ ሳዓ ጎዳ ሲንꬃን ኤቂያ ፆምፒያ ዎꬂያ ላዑ ባላቱዋ።</verse>
				<verse number="5">ኦኒኔ ኡንቱንታ ቆሃናው ኮዮፔ፥ ኡንቱንቱ ዶናፔ ታማይ ኬሲዴ ኡንቱንቱ ሞርኬቱዋካ ꬋዪሴ። ቃሲ ኦኒኔ ኡንቱንታ ቆሃናው ኮዮፔ፥ ሄዋዳንካ ሃይቃና።</verse>
				<verse number="6">ኡንቱንቱ ፆሳ ኪታ ኦዲያ ዎዲያን ኢራይ ቡኬናዳን፥ ሳሉዋ ጎርዳናው ኡንቱንቱሲ ማታይ ዴዔ። ኡንቱንቱሲ ሃꬃ ሱꬃ ኬሲያ ማታይካ ዴዔ፤ ቃሲ ኡንቱንቱ ባሬና ኮሺያ ዎዴ፥ ሳዓ ዱማ ዱማ ቦሻን ሾጫናው ኡንቱንቱሲ ማታይ ዴዔ።</verse>
				<verse number="7">ኡንቱንቱ ባሬንቱ ማርካቴꬃ ዉርሴዳዋፔ ጉዪያን፥ ጪሞ ኦላፔ ፑዴ ኬሲያ ዶዓይ ኡንቱንቱና ኦሌታና። ሄ ዶዓይ ኡንቱንታ ፆኒዴ ዎꬋና።</verse>
				<verse number="8">ኡንቱንቱ ጎዳይ ማስቃሊያ ቦላን ሚሲማሪያን ꬊሼቲዴ ሱሌቴዳ ካታማ ዎጋ ኦጊያን ኡንቱንቱ ኣኃይ ጊሳናዋ። ሄ ካታማይ ሌሚሱዋን ሶዶማ ዎይ ጊብፄ ጌቴቲዴ ፄሴቴ።</verse>
				<verse number="9">ቃሲ ያራ ኡባፔ፥ ቆሙዋ ኡባፔ፥ ዱማ ዱማ ቢታ ቃላፔኔ ዛሪያ ኡባፔ ዬዳ ኣሳይ ኡንቱንቱ ኣኃ ሄዙ ጋላሳኔ ባጋ ቤዓና። ኣኃይ ሞጌቴና ማላ፥ ሄ ኣሳይ ዲጋና።</verse>
				<verse number="10">ሳዓን ዴዒያ ኣሳይ ሃ ቲምቢቲያ ኦዲያ ላዑ ኣሳቱዋ ሃይቁዋን ናሼታና። ኣሳይ ኡንቱንቱ ሃይቁዋ ኢቱ ኢቱዋና ኢሞታ ላሜቲዴ ቦንቻናዋ፤ ኣዪሲ ጎፔ፥ ሳዓን ዴዒያ ኣሳ ኡንቱንቱ ዳሪሲ ሜቶꬄዲኖ።</verse>
				<verse number="11">ሄዙ ጋላሳኔ ባጋፔ ጉዪያን፥ ዴዑዋ ሼምፑዋ ፆሳይ ኡንቱንቱን ሼምፒና፥ ኡንቱንቱ ዴንዲ ኤቄዲኖ። ኡንቱንታ ቤዔዳ ኡባይ ኢታ ያሻ ያዬዳ።</verse>
				<verse number="12">ሄዋፔ ጉዪያን፥ ሄ ቲምቢቲያ ኦዲያ ላዑ ኣሳቱ ሳሉዋፔ፥ «ሃ ፑዴ ኬሲቴ» ጊያ ዎልቃማ ኮሻ ሲሴዲኖ። ባሬንቱ ሞርኬቱ ባሬንታ ፄሊሺን፥ ኡንቱንቱ ሻሪያን ጌሊዴ፥ ፑዴ ሳሉዋ ቤዲኖ።</verse>
				<verse number="13">ሄ ሳቲያን ቢታይ ሎይꬂ ቃፂና ካታማፔ ታሙንꬃ ኩሺ ꬋዬዳ። ቃሲ ቢታ ቃꬃን ላፑ ሻዓ ኣሳይ ሃይቄዳ። ኣቴዳ ኣሳይ ሎይꬂ ኮኮሪ ያዪዴ፥ ሳሉዋ ፆሳ ጊታቴꬃ ሳቤዳ።</verse>
				<verse number="14">ላዔንꬆ ኣዬሮ ጊያዌ ኣꬌዳ። ሺን ኣኬኪቴ፤ ሄዜንꬆ ኣዬሮ ጊያዌ ኤሌካ ያናዋ።</verse>
				<verse number="15">ሄዋፔ ጉዪያን፥ ላፑንꬃ ኪታንቻይካ ባሬ ማላካታ ፑኔዳ። ሳሉዋን፥ «ኣላሚያ ካዉቴꬃይ ሃዒ ኑ ጎዳሳኔ ኣ ኪሪስቶሳሳ፤ ቃሲ ሜꬊናፔ ሜꬊና ጋካናው ኢ ሞዳና» ያጊያ ዎልቃማ ኮሻይ ሲሴቴዳ።</verse>
				<verse number="16">ባሬንቱ ኦይዲያን ኡቴዳ ላታማኔ ኦይዱ ጪማቱ ፆሳ ሲንꬃን ዱጌ ጉፋኒዴ፥ ፆሳው ጎዪኒዴ ሃዋዳን ያጌዲኖ፤</verse>
				<verse number="17">«ሃዒ ዴዒያዎ፥ ካሴፔካ ዴዒያዎ፥ ጎዳው፥ ኡባፔ ዎልቃማ ፆሳው፥ ኔው ዎልቃማ ዎልቃይ ዴዒያ ዲራዉኔ ኔኒ ሞዳናው ዶሜዳ ዲራው፥ ኑኒ ኔና ጋላቴቶ።</verse>
				<verse number="18">ኣዪሁዳ ጊዴና ኣሳይ ሃንቄቴዳ፤ ኔ ሃንቁካ ዬዳ። ሃይቄዳዋንቱ ፒርዴቲያ ዎዲ ሃዓ፤ ቃሲ ኔኒ ኔ ኦሳንቻቶ፥ ናባቶ፥ ጌሻቶ፥ ኔ ሱንꬃው ያዪያዋንቶ፥ ꬎቃቶኔ ላፋቶ ኡንቱንቱ ኦሱዋዳን ኢሚያ ዎዲካ ሃዓ። ሳዓ ꬋዪሲያዋንታካ ኔኒ ꬋዪሲያ ዎዲ ሃዓ» ያጌዲኖ።</verse>
				<verse number="19">ሳሉዋን ዴዒያ ፆሳ ጌሻ ጎሊ ዶዬቴዳ፤ ኣ ጌሻ ጎሊያን ፆሳ ቃላ ጫቁዋ ታቦታይ ቤቴዳ። ቃሲ ዋልቃንꬃይ ዎልቃሜዳ፤ ጉንꬃይ ሲሴቴዳ፤ ጉጉንꬃይ ጉሜዳ፤ ቢታይ ቃፄዳ፤ ዎልቃማ ሻቻይካ ሻጬዳ።</verse>
			</chapter>
			<chapter number="12">
				<verse number="1">ሄዋፔ ጉዪያን፥ ሳሉዋን ዎልቃማ ማላይ ቤቴዳ። ኣዋ ማዬዳ ኢቲ ሚሺራታ፥ ኣጌና ቦላ ኤቄዳዉና፥ ታማኔ ላዑ ፆሊንቲያ ኣኪሊሊያ ባሬ ሁጲያን ዎꬄዳዉና ሄዋን ዴዓው።</verse>
				<verse number="2">ሄ ሚሺራታ ሻሃራ፤ ኢዞ ዬሉዋ ኦይꬃይ፥ ኡንዔꬂና ዋሳዱ።</verse>
				<verse number="3">ሃራ ኢቲ ዎልቃማ ማላይ ሳሉዋን ቤቴዳ። ታሙ ካጪያና ዴዒያ ላፑ ሁጲያን ኣኪሊሊያ ዎꬄዳ ኢቲ ዎልቃማ ዞዖ ዳዊ ዴዔ።</verse>
				<verse number="4">ሄ ዳዊ ባሬ ዱፊያን ሄዜንꬆ ኩሼ ፆሊንቲያ ሳሉዋፔ ዳፊዴ፥ ሳዓን ኦሌዳ። ሄ ዳዊ ዬሌቲ ዎꬎሳናካ ናዓ ማናው ዬላና ሃኒያ ሚሺራቲ ሲንꬃን ኤቄዳ።</verse>
				<verse number="5">ሚሺራታ ኣቱማ ናዓ፥ ኣዪሁዳ ጊዴና ኣሳ ኡባ ቢራታ ፃምዓን ሞዳናዋ ዬላዱ። ሺን ናዓይ ፆሳኮኔ ኣ ኣራታኮ፥ ፑዴ ኤሌካ ኣኬቴዳ።</verse>
				<verse number="6">ሚሺራታ ኢቲ ሻዓኔ ላዑ ፄታኔ ኡሱፑን ታሙ ጋላሳው ሚዚዴኔ ኡሺዴ ዎꬃናው ፆሳይ ጊጊሲ ዎꬄዳ ሳዓ ባዙዋ ባቃታዱ።</verse>
				<verse number="7">ሄዋፔ ጉዪያን፥ ሳሉዋን ኦላይ ዴንዴዳ። ሚካዔሊ ባሬ ኪታንቻቱዋና ኢቲፔ ዳዊያ ኦሌቴዳ፤ ዳዊካ ባሬ ኪታንቻቱዋና ጊዲዴ፥ ዛሪ ኦሌቴዳ።</verse>
				<verse number="8">ሺን ዳዊ ፆኔቲና ዳዊያሲኔ ኣ ኪታንቻቱዋሲ ሳሉዋን ሳዓይ ꬋዬዳ።</verse>
				<verse number="9">ዎሊቃማ ዳዊ፥ ፃላሂያ ካፑዋ ዎይ ሴፃና ጊያዌ፥ ቤኒ ሾሻይ፥ ኣላሚያ ኡባ ባሌꬂያዌ ኦሌቴዳ፤ ኢ ባሬ ኪታንቻቱዋና ኢቲፔ ዱጌ ሳዓው ኦሌቴዳ።</verse>
				<verse number="10">ሄዋፔ ጉዪያን፥ ታኒ ሳሉዋፔ ሃዋዳን ያጊያ ኮሻ ሲሳዲ፤ «ፆሳ ኣቶቴꬃይ ሃዒ ዬዳ። ፆሳይ ባሬው ካቴ ጊዲያዋዳንካ ባሬ ዎልቃ ቤሴዳ፤ ኣ ኪሪስቶሲ ባሬ ማታ ቤሴዳ። ኣዪሲ ጎፔ፥ ቃማኔ ጋላሲ ፆሳ ሲንꬃን ኤቂዴ፥ ኑ ኢሻቱዋ ሞቲያዌ ሳሉዋፔ ዱጌ ኦሌቴዳ።</verse>
				<verse number="11">ኑ ኢሻቱ ዶርሳ ሱꬃኒኔ ባሬንቱ ቱሙ ማርካቴꬃን ዳዊያ ኦሌቲዴ ፆኔዲኖ። ቃሲ ኡንቱንቱ ባሬንቱ ሼምፑዋ ኣꬂ ኢሚያዎ ቃሬቲቤይኪኖ።</verse>
				<verse number="12">ሄዋ ዲራው፥ ሳሉኔ ሳሉዋ ጊዶን ዴዒያዋንቱ፥ ናሼቲቴ። ሺን ሳዓዉኔ ኣባው ኣዬሮ! ኣዪሲ ጎፔ፥ ፃላሂያ ካፑ ባሬው ጉꬃ ዎዲ ኣቴዳዋ ኤሪያ ዲራው፥ ዎልቃማ ሃንቁዋን ዱጌ ሂንቴንቱኮ ዎꬌዳ» ያጌዳ።</verse>
				<verse number="13">ቃሲ ዳዊ ባሬና ዱጌ ሳዓ ኦሌዳዋ ቤዔዳዋፔ ጉዪያን፥ ሄ ኣቱማ ናዓ ዬሌዳ ሚሺራቶ ዬዴርሱዋ ዶሜዳ።</verse>
				<verse number="14">ሚሺራቶ ሾሻይ ቆሄና ማላ፥ ሄዙ ላይꬃኔ ባጋ ማዴኔ ኡሻዴ ኢዛ ናጌቲያሳ ባዙዋ ፓላዴ ባና ማላ፥ ላዑ ዎልቃማ ኣርጋንꬃ ቄፊ ኢዚው ኢሜቴዳ።</verse>
				<verse number="15">ሄዋፔ ጉዪያን፥ ሚሺራቶ ዲዑ ዲዒዴ ኣፋና ማላ፥ ሾሻይ ሻፋ ሃꬃ ኬና ሃꬃ ባሬ ዶናፔ ሚሺራቲ ጌዱዋን ጉሴዳ።</verse>
				<verse number="16">ሺን ቢታይ ሚሺራቶ ማዴዳ፤ ቢታይ ባሬ ዶና ዶዪዴ፥ ዳዊያ ዶናፔ ኬሴዳ ሃꬃ ሚቲ ኣጌዳ።</verse>
				<verse number="17">ዳዊ ሚሺራቲው ዳሪሲ ሃንቄቲዴ፥ ኢዚ ዜሬꬃ ፆሳ ኣዛዙዋ ናጊያ ኡባቱዋኔ ዬሱሲ ቆንጪሴዳ ቱሙ ኣማኔቲያዋንታ ኦላናው፥</verse>
				<verse number="18">ቢዴ ኣባ ዶናን ዴዒያ ሻፊያን ኤቄዳ።</verse>
			</chapter>
			<chapter number="13">
				<verse number="1">ሄዋፔ ጉዪያን፥ ኢቲ ዶዓይ ኣባፔ ኬሲሺን፥ ታኒ ቤዓዲ። ኣው ታሙ ካጪኔ ላፑ ሁጲ ዴዔ፤ ኣ ታሙ ካጪያ ቦላን ታሙ ኣኪሊሊ ዴዔ። ኣ ሁጲያንካ ቦሪያ ሱንꬃይ ፃፌቲ ኡቴዳ።</verse>
				<verse number="2">ታኒ ቤዔዳ ዶዓይ ማሂያ ማላቴ፤ ኣ ጌዲ ባባንꬃ ጌቴቲያ ኢታ ዱዓ ጌዲያ ማላቴ፤ ኣ ዶናይ ጋሙዋ ዶና ማላቴ። ዳዊ ባሬ ዎልቃ፥ ባሬ ካዉቴꬃ ኦይዲያኔ ባሬ ዎልቃማ ማታ ሄ ዶዓው ኢሜዳ።</verse>
				<verse number="3">ሄ ዶዓ ሁጴቱዋፔ ኢቱ ሃይቄዳዋ ማላቲያዋ ታኒ ቤዓዲ፤ ሺን ዎꬊያ ማይꬃይ ፓፄዳ። ሳዓ ኣሳይ ኡባይ ማላሌቲዴ፥ ሄ ዱዓ ጌዱዋ ካሌዳ።</verse>
				<verse number="4">ዳዊ ባሬ ማታ ዶዓው ኢሜዳ ዲራው፥ ኣሳይ ኡባይ ዳዌው ጎዪኔዳ። ቃሲ ሄ ኣሳይ፥ «ዶዓ ማላይ ኦኔ? ኣናና ኦሌታናው ኦኒ ዳንዳዪ?» ያጊዴ፥ ዶዓው ጎዪኔዳ።</verse>
				<verse number="5">ሄ ዶዓው ፓላ ዬዉዋኔ ቦሪያ ሃሳዪያ ዶናይ ኢሜቴዳ። ኦይታማኔ ላዑ ኣጌናሲ ኦꬃና ማላ፥ ኣው ማታይ ኢሜቴዳ።</verse>
				<verse number="6">ሄ ዶዓይ ፆሳ፥ ኣ ሱንꬃ፥ ኢ ዴዒያሳኔ ሳሉዋን ዴዒያ ኡባቱዋ ቦሪያ ዶሜዳ።</verse>
				<verse number="7">ሄ ዶዓይ ፆሳ ኣሳቱዋና ኦሌቲዴ፥ ኡንቱንታ ፆናና ማላ፥ ኣው ማታይ ኢሜቴዳ። ቆሙዋ ኡባ፥ ያራ ኡባ፥ ዱማ ዱማ ቢታ ቃላ ኡባኔ ዛሪያ ኡባ ሞዲያ ማታይ ኣው ኢሜቴዳ።</verse>
				<verse number="8">ሳዓይ ሜꬌታናፔ ካሴ ሹኬቴዳ ዶርሳ ዴዑዋ ማፃፋን ሱንꬃይ ፃፌቲቤና ኣሳይ፥ ሳዓን ዴዒያዌ ኡባይ፥ ሄ ዶዓው ጎዪናና።</verse>
				<verse number="9">ሲሲያ ሃይꬃይ ዴዒያ ኡራይ ሲሶ።</verse>
				<verse number="10">ኦሞዴታና ኣሳይ ዴዖፔ፥ ኦኒኔ ኦሞዴታናዋ። ማሻን ሹኬታና ኣሳይ ዴዖፔ፥ ኦኒኔ ማሻን ሹኬታናዋ። ጌሻቱዋ ዳንዳያይኔ ኣማኑ ሃዋን ኤሬታናዋ።</verse>
				<verse number="11">ሄዋፔ ጉዪያን፥ ሃራ ዶዓይ ሳዓፔ ኬሲያዋ ታኒ ቤዓዲ። ዶርሳ ካጪያ ማላቲያ ላዑ ካጪ ኣው ዴዔ፤ ሺን ሄ ዶዓይ ዳዊያዳን ሃሳዬዳ።</verse>
				<verse number="12">ሄ ዶዓይ ኮይሮ ዶዓ ዎልቃማ ማታ ኡባ ኣ ሲንꬃን ኦꬄዳ። ሳዓይኔ ሳዓን ዴዒያ ኣሳይ ኡባይ ኣ ዎꬊያ ማይꬃይ ፓፄዳ ኮይሮ ዶዓው ጎዪናና ማላ፥ ሄ ዶዓይ ጎዳቴዳ።</verse>
				<verse number="13">ሄ ላዔንꬆ ዶዓይ ዎልቃማ ማላታቱዋ ኦꬄዳ፤ ሃራይ ኣቶ ታማ ሳሉዋፔ ኣሳ ኡባ ሲንꬃ ሳዓ ዎꬃና ጋካናው ማላታቱዋ ኦꬄዳ።</verse>
				<verse number="14">ኮይሮ ዶዓ ሲንꬃን ኦꬃናው፥ ኣው ኢሜቴዳ ማላታቱዋን ሳዓን ዴዒያ ኣሳ ኡባ ኢ ባሌꬄዳ። ማሻን ማይꬃቶፔኔ ፓፃ ዴዒያ ኮይሮ ዶዓ ቦንቾ ሚሲሊያ ጊጊሳናዳን፥ ሳዓ ኣሳ ኡባው ላዔንꬆ ዶዓይ ኦዴዳ።</verse>
				<verse number="15">ቃሲ ኮይሮ ዶዓ ሚሲሊ ሃሳያናዳኒኔ ባሬው ጎዪኔና ኡባ ዎꬋናዳን፥ ላዔንꬆ ዶዓይ ባሬ ሼምፑዋ ኮይሮ ዶዓ ሚሲሊያን ሼምፑዋ ጌሊሳናው ኣዛዜቴዳ።</verse>
				<verse number="16">ኣሳይ ኡባይ ዎጋይኔ ቄራይ፥ ማንቁኔ ዱሪ፥ ዎማኑኔ ኣይሊ ባሬ ኡሼቻ ኩሺያን ዎይ ባሬ ዴሙዋን ማላ ዎꬃናዳን፥ ሄ ላዔንꬆ ዶዓይ ጎዳቴዳ።</verse>
				<verse number="17">ሄ ዶዓ ሱንꬃይ ዎይ ኣ ሱንꬃ ፓይዱ ዴዒያ ማላይ ባይና ኣሳይ ኦኒኔ ዛሊዓናዉኔ ሻማናው ዳንዳዬና።</verse>
				<verse number="18">ኣꬌዳ ኤራቴꬃይ ሃዋን ዴዔ። ኤራይ ዴዒያ ኦኒኔ ሄ ዶዓ ፓይዱዋ ቢሌꬃ ኤሮ፤ ኣዪሲ ጎፔ፥ ሄ ፓይዱ ኢቲ ኣሳ ሱንꬃ። ኣ ፓይዱ ኡሱፑን ፄታኔ ኡሱፑን ታማኔ ኡሱፑና።</verse>
			</chapter>
			<chapter number="14">
				<verse number="1">ሄዋፔ ጉዪያን፥ ታኒ ቤዓዲ። ቤዒቴ፥ ዶርሳይ ፂዮኔ ዴሪያ ቦላ ኤቄዳ። ኣ ሱንꬃይኔ ኣ ኣቡ ሱንꬃይ ዴሙዋን ፃፌቴዳ፥ ኢቲ ፄታኔ ኦይታማኔ ኦይዱ ሻዓ ኣሳቱ ኣናና ኢቲፔ ዴዒኖ።</verse>
				<verse number="2">ሳሉዋፔ ኩንꬆ ሃꬃ ጉንꬃኔ ዳዳ ጉንꬃ ማላቲያ ዎልቃማ ኮሻ ታኒ ሲሳዲ። ቃሲ ታኒ ሲሴዳ ኮሻይ ዲꬃ ዲፂያዋንቱ ባሬንቱ ዲꬃ ዲፂና ሲሴቲያ ኮሻ ማላቴ።</verse>
				<verse number="3">ኢቲ ፄታኔ ኦይታማኔ ኦይዱ ሻዓ ኣሳቱ ካዉቴꬃ ኦይዲያ ሲንꬃን፥ ኦይዱ ፓፃ ዴዒያ ሜꬌታቱዋ ሲንꬃኒኔ ጪማቱዋ ሲንꬃን ኤቄዲኖ። ሳዓፔ ዎዜቴዳ ኡንቱንቱፔ ኣቲን፥ ሃራይ ኦኒኔ ታማራናው ዳንዳዬና ኦራꬃ ማዚሙሪያ ዬፄዲኖ።</verse>
				<verse number="4">ሃዋንቱ ጌሻ ኣሳቱዋ ጊዲያ ዲራው፥ ማጫዋንቱና ጋኬቲዴ ባሬና ቱኒሲቤይኪኖ። ዶርሳይ ቢያሳ ኡባ ኡንቱንቱ ካሊኖ። ኡንቱንቱ ፆሳሲኔ ዶርሳሲ ባይራ ጊዳናው፥ ሳዓ ኣሳ ጊዶፔ ዎዜቴዳዋንታ።</verse>
				<verse number="5">ኡንቱንቱ ኡባካ ዎርዶቲ ኤሪኪኖ፤ ኡንቱንቱን ባዪዙ ባዋ።</verse>
				<verse number="6">ሳዓን ዴዒያ ኣሳ ኡባው፥ ዛሪያ ኡባው፥ ቆሙዋ ኡባው፥ ዱማ ዱማ ቢታ ቃላ ኡባዉኔ ያራ ኡባው ሜꬊና ዎንጋላ ሚሺራቹዋ ኣዋጃናው፥ ቦላ ሳሉዋን ፓሊያ ሃራ ኪታንቻ ታኒ ቤዓዲ።</verse>
				<verse number="7">ሄ ኪታንቻይ ባሬ ቃላ ꬎቁ ኡዲዴ፥ «ፆሳው ያዪቴ፤ ኣ ቦንቺቴ። ኣዪሲ ጎፔ፥ ሳዓ ኣሳ ኢ ፒርዲያ ሳቲ ጋኬዳ። ሳሉዋ፥ ሳዓ፥ ኣባኔ ሃꬃ ፑልቱዋ ሜꬌዳ ፆሳው ጎዪኒቴ» ያጌዳ።</verse>
				<verse number="8">ሃራ ላዔንꬆ ኪታንቻይ፥ «ዎልቃማ ባቢሎና ኩንዳዱ፤ ኢዛ ኩንዴዳ ጋሱኔካ ኣሳ ዛሪያ ኡባ ኢታ ኦሱዋ ኦሲሲያ ዲራሳ» ያጊዴ፥ ኮይሮ ኪታንቻ ካሌዳ።</verse>
				<verse number="9">ሄዜንꬆ ኪታንቻይ ባሬ ኮሻ ꬎቁ ኡዲዴ፥ ሃዋዳን ያጊዴ፥ ኮይሮ ላዑ ኪታንቻቱዋ ካሌዳ፤ «ዶዓዉኔ ኣ ሚሲሌው ጎዪኒያ ኦኒኔ ቃሲ ኣ ማላ ባሬ ዴሙዋን ዎይ ባሬ ኩሺያን ዎꬂያ ኦኒኔ ዴዖፔ፥</verse>
				<verse number="10">ፆሳይ ባሬ ዎልቃማ ሃንቁዋ ቡርጩኩዋን ኩንꬄዳ ሃንቁዋ ዎዪኒያ ኤሳ ኢ ኡሻና። ሄዋ ኦꬄዳ ኡባይ ጌሻ ኪታንቻቱዋ ሲንꬃኒኔ ዶርሳ ሲንꬃን፥ ታማኒኔ ኤፂያ ዲኒያን ፓፃ ካዔታና።</verse>
				<verse number="11">ኡንቱንታ ፓፃ ካዒያ ታማ ጩዋይ ሜꬊ ሜꬊናው ጩዋታና። ዶዓዉኔ ሄ ዶዓ ሚሲሌው ጎዪኒያ ኦሲኔ ቃሲ ሄ ዶዓ ሱንꬃ ማላታና ዴዒያ ኦሲኔ ቃማኔ ጋላሲ ሼምፑ ባዋ» ያጌዳ።</verse>
				<verse number="12">ፆሳው ኣዛዜቲያኔ ዬሱሳው ኣማኔቲያ ጌሻቱ ዳንዳዪያ ዳንዳያይ ሃዋና።</verse>
				<verse number="13">ሄዋፔ ጉዪያን ሳሉዋፔ፥ «ሃዋ ፃፋ፤ ሃዋፔ ሲንꬃው ጎዳን ሃይቂያዋንቱ ኣንጄቴዳዋንታ» ያጊያ ኮሻ ታኒ ሲሳዲ። ኣያናይ፥ «ቱማ፤ ኡንቱንቱ ባሬንቱ ዳቡራፔ ሼምፓና፤ ኣዪሲ ጎፔ፥ ኡንቱንቱ ሎዖ ኪታው፥ ፆሳይ ሎዑዋን ዛራና» ያጌ።</verse>
				<verse number="14">ቃሲካ ታኒ ቤዓዲ። ቤዒቴ፥ ቦꬃ ሻሪ ዴዔ። ሻሪያ ቦላን ኣሳ ናዓ ማላቲያዌ ኡቴዳ፤ ኣ ሁጲያን ዎርቃ ኣኪሊሊ፥ ቃሲ ኣ ኩሺያን ቃራ ባጫይ ዴዔ።</verse>
				<verse number="15">ሃራ ኪታንቻይ ጌሻ ጎሊያፔ ኬሲዴ፥ ሻሪያ ቦላን ኡቴዳዎ ባሬ ቃላ ꬎቁ ኡዲዴ፥ «ቆይቻ ሳቲ ጋኬዳ ዲራው፥ ኔ ባጫ ዬዳዴ ካꬃ ቆይጫ፤ ኣዪሲ ጎፔ፥ ሳዓ ካꬃይ ሜሌዳ» ያጌዳ።</verse>
				<verse number="16">ሻሪያ ቦላን ኡቴዳዌ፥ ባሬ ባጫ ሳዓ ዬዲዴ፥ ሳዓ ካꬃ ጫኬዳ።</verse>
				<verse number="17">ቃሲካ ሳሉዋን ዴዒያ ጌሻ ጎሊያፔ ሃራ ኪታንቻይ ኬሴዳ፤ ኣዉካ ኩሳ ባጫይ ዴዔ።</verse>
				<verse number="18">ታማው ካፖ ጊዴዳ ሃራ ኪታንቻይ ያርሺያሳፔ ኬሲዴ፥ ኩሳ ባጫይ ዴዒያ ኪታንቻው ባሬ ቃላ ꬎቁ ኡዲዴ፥ «ዎዪኒያ ኣይፊ ቴሬዳ ዲራው፥ ኔ ኩሳ ባጫ ዬዳዴ፥ ሳዓን ዴዒያ ዎዪኒያ ቱራፔ ሆንዶዳ ኣይፊያ ቃንፃ!» ያጌዳ።</verse>
				<verse number="19">ሄ ኪታንቻይ ባሬ ባጫ ሳዓ ዬዲዴ፥ ሳዓን ዴዒያ ዎዪኒያፔ ሆንዶዳ ኣይፊያ ቃንፄዳ፤ ፆሳ ዎልቃማ ሃንቁዋ ሄ ዎዪኒያ ጉሚዒያ ኦላን ዬጌዳ።</verse>
				<verse number="20">ካታማፔ ጋፃን ዴዒያ ዎዪኒያ ኣይፊያ ጉሚዒያ ኦላን ዎዪኒያ ኣይፊ ጉሚዔቴ። ሱꬃይ ኬሲዴ፥ ሄ ዎዪኒያ ጉሚዒያ ኦላፔ ሄዙ ፄቱ ኪሎ ሚቲሪያ ኬና ሃኪዴ፥ ፓራው ፑሉዋ ጋኪያዋ ኬና ꬎቁ ጊዴ ኤሌዳ።</verse>
			</chapter>
			<chapter number="15">
				<verse number="1">ታኒ ሳሉዋን ሃራ ዎልቃማኔ ማላሊሲያ ማላ ቤዓዲ። ፆሳ ሃንቁ ኡንቱንቱ ቦላን ፖሌቲያ ዲራው፥ ዉርሴꬃ ላፑ ቦሻና ዴዒያ ላፑ ኪታንቻቱ ዴዒኖ።</verse>
				<verse number="2">ቃሲካ ታኒ ቡርጩኩዋ ኣባ ማላቲያዋ ታማና ዋላኬቴዳዋ ቤዓዲ። ቃሲ ዶዓ፥ ኣ ሚሲሊያኔ ኣ ሱንꬃ ፓይዱዋ ፆኔዳዋንታ ቤዓዲ። ፆሳይ ኡንቱንቱሲ ኢሜዳ ዲꬃቱዋ ኦይቂዴ፥ ቡርጩኩዋ ማላቲያ ኣባ ማታን ኡንቱንቱ ኤቄዲኖ።</verse>
				<verse number="3">ኡንቱንቱ፥ ፆሳ ኦሳንቻ ሙሴ ማዚሙሪያኔ ዶርሳ ማዚሙሪያ ሃዋዳን ዬፄዲኖ። «ጎዳው፥ ኡባፔ ዎልቃማ ፆሳው፥ ኔ ኪታይ ጊታኔ ማላሊሲያዋ። ኣሳ ዛሪያ ኡባ ካቴው፥ ኔ ኦጊ ፂሉዋኔ ቱሙዋ።</verse>
				<verse number="4">ጎዳው፥ ኔው ያዬናዌኔ ኔ ሱንꬃ ቦንቼናዌ ኦኔ? ኣዪሲ ጎፔ፥ ጌሻይ ኔ ፃላላ። ኣሳ ዛሪያ ኡባይ ዪዴ፥ ኔ ሲንꬃን ጎዪናና፤ ኣዪሲ ጎፔ፥ ኔ ፂሎ ኪታይ ኡባው ቆንጬዳ» ያጊዴ ዬፂኖ።</verse>
				<verse number="5">ሄዋፔ ጉዪያን፥ ታኒ ሳሉዋን ዴዒያ ጌሻ ጎሊ ዶዬቶዋ ሄዌካ ማርካቴꬃ ዱንካኒያ ቤዓዲ።</verse>
				<verse number="6">ላፑ ቦሻና ዴዒያ ላፑ ኪታንቻቱ ጌሻ ጎሊያፔ ኬሴዲኖ። ኡንቱንቱ ጶሊዴ ቦፂያ ላይኑዋ ማዩዋ ማዬዲኖ፤ ባሬንቱ ቲራ ዎርቃ ዳንጩዋን ዩሺ ኣꬂዴ ቃቼዲኖ።</verse>
				<verse number="7">ዴዑዋን ዴዒያ ኦይዱ ሜꬌታቱዋፔ ኢቱ፥ ሜꬊ ሜꬊናው ጋካናው ዴዒያ ፆሳ ሃንቁ ኩሜዳ ላፑ ዎርቃ ኬሬቱዋ ላፑ ኪታንቻቶ ኢሜዳ።</verse>
				<verse number="8">ፆሳ ቦንቹዋፔኔ ኣ ዎልቃፔ ዬዳ ጩዋይ ጌሻ ጎሊያ ኩሜዳ። ላፑ ኪታንቻቱ ኣሄዳ ላፑ ቦሻቱ ፖሌታና ጋካናው፥ ጌሻ ጎሊያ ኦኒኔ ጌላናው ዳንዳዪቤና።</verse>
			</chapter>
			<chapter number="16">
				<verse number="1">ሄዋፔ ጉዪያን፥ ላፑ ኪታንቻቶ፥ «ቢዴ ፆሳ ሃንቁዋ ላፑ ኬሪያፔ ሳዓን ጉሲቴ» ያጊዴ፥ ጌሻ ጎሊያፔ ሃሳዪያ ዎልቃማ ኮሻ ታኒ ሲሳዲ።</verse>
				<verse number="2">ኮይሮ ኪታንቻይ ቢዴ፥ ባሬ ኬሪያን ዴዒያዋ ሳዓን ጉሲና፥ ዶዓ ማላይ ዴዒያዋንቱ ቦላኔ ሄ ዶዓ ሚሲሌው ጎዪኒያዋንቱ ቦላ ሎይꬂ ሳኪያ ማይꬃ ኬሴዳ።</verse>
				<verse number="3">ላዔንꬆ ኪታንቻይ ባሬ ኬሪያን ዴዒያዋ ኣባን ጉሲና ኣባ ሃꬃይ ሃይቄዳ ኣሳ ሱꬃ ማላቴዳ። ቃሲ ኣባን ዴዒያ ሜꬌታ ኡባይካ ሃይቂ ኣጌዳ።</verse>
				<verse number="4">ሄዜንꬆ ኪታንቻይ ባሬ ኬሪያን ዴዒያዋ ሻፋቱዋኒኔ ፑልታቱዋን ጉሲና ኡንቱንቱ ሱꬃ ጊዴዲኖ።</verse>
				<verse number="5">ሃꬃው ኣዎቲያ ኪታንቻይ ሃዋዳን ያጊያዋ፥ ታኒ ሲሳዲ፤ «ካሴካ ሃዒካ ዴዒያ ጎዳው፥ ጌሻው፥ ሃ ፒርዳ ፒርዴዳ ዲራው፥ ኔኒ ፂሉዋ።</verse>
				<verse number="6">ኡንቱንቱ ጌሻቱዋ ሱꬃኔ ናባቱዋ ሱꬃ ጉሴዳ ዲራው፥ ኔኒ ኡንቱንታ ኡሻናው ሱꬃ ኡንቱንቶ ኢማዳ። ኡንቱንቱ ባሬንቶ ቤሲያዋ ኣኬዲኖ» ያጌዳ።</verse>
				<verse number="7">ያርሹዋ ያርሺያሳፔ፥ «ጎዳው፥ ኡባፔ ዎልቃማ ፆሳው፥ ኔ ፒርዳይ ቱሙዋኔ ፂሉዋ!» ያጊያ ኮሻ ታኒ ሲሳዲ።</verse>
				<verse number="8">ኦይዴንꬆ ኪታንቻይ ባሬ ኬሪያን ዴዒያዋ ኣዋይፊያ ቦላን ጉሲና ባሬ ታማ ሴላን ኣሳ ጉዳናው፥ ኣዋይፌው ማታይ ኢሜቴዳ።</verse>
				<verse number="9">ኣሳይ ዎልቃማ ሴላን ጉዴቲዴ ሃ ቦሻቱዋ ቦላን ማታይ ዴዒያ ፆሳ ሱንꬃ ቦሬዳ። ሺን ባሬ ናጋራፔ ሲሚቤናኔ ፆሳ ጊታቴꬃካ ቦንቺቤና።</verse>
				<verse number="10">ኢቼሼንꬆ ኪታንቻይ ባሬ ኬሪያን ዴዒያዋ ዶዓ ካዉቴꬃ ኦይዲያ ቦላ ጉሲና፥ ሄ ዶዓ ካዉቴꬃይ ꬉሜዳ። ኣሳይ ባሬ ሴላ ዲራው፥ ባሬ ኢንፃርሳ ሳዔዳ።</verse>
				<verse number="11">ቃሲ ኣሳይ ባሬ ሴላ ዲራዉኔ ባሬ ማይꬃ ዲራው ሳሉዋ ፆሳ ሼቄዳ። ሺን ባሬ ኦꬄዳ ናጋራፔ ሲሚቤና።</verse>
				<verse number="12">ኡሱፑንꬃ ኪታንቻይ ባሬ ኬሪያን ዴዒያዋ ዎጋ ኤፊራፄሳ ጌቴቲያ ሻፋን ጉሲና ኣዋይ ዶሊያ ባጋፔ ያና ካታቱዋሲ ኦጊ ጊጋናዳን፥ ሃꬃይ ሜሌዳ።</verse>
				<verse number="13">ሄዋፔ ጉዪያን፥ ታኒ ሼꬊያ ማላቲያ ሄዙ ቱና ኣያናቱ ዳዊያ ዶናፔ፥ ዱዓ ዶናፔኔ ዎርዱዋ ቲምቢቲያ ኦዲያዋ ዶናፔ ኬሲሺን ቤዓዲ።</verse>
				<verse number="14">ኡንቱንቱ ማላቱዋ ኦꬂያ ፃላሃቱዋ ኣያናቱዋ። ሄ ሄዙ ኢታ ኣያናቱ ኡባፔ ዎልቃማ ፆሳ ዎልቃማ ጋላሳን፥ ሳዓ ካታቱዋ ኡባ ኦላው ሺሻናው ባና።</verse>
				<verse number="15">«ቤዓ፥ ታኒ ካዪሱዋዳን ያና። ኣሳ ሲንꬃን ካሎ ሃሜቲዴ ዬላቴና ማላ፥ ጌሚዒሼናን ባሬ ማዩዋ ማዪዴ ናጊያ ኡራይ ኣንጄቴዳዋ!» ያጌዳ።</verse>
				<verse number="16">ሄ ኢታ ኣያናቱ ካቴቱዋ ኢብራዪስፄ ቃላን ኣሪማጌዶና ጌቴቲያ ሳዓ ሺሼዲኖ።</verse>
				<verse number="17">ላፑንꬃ ኪታንቻይ ባሬ ኬሪያን ዴዒያዋ ጫርኩዋን ጉሲና፥ ጌሻ ጎሊያን ዴዒያ ኣራታፔ፥ «ፖሌቴዳ» ያጊያ ዎልቃማ ኮሻይ ዬዳ።</verse>
				<verse number="18">ሄዋፔ ጉዪያን፥ ዋልቃንꬃይ ዎልቃሜዳ፤ ጉንꬃይ ሲሴቴዳ፤ ጉጉንꬃይካ ጉሜዳ። ቃሲ ቢታይ ፓላ ቃꬃ ቃፄዳ። ኣሳይ ሳዓን ሜꬌቶዴፔካ ቢታይ ሄዋ ማላ ቃꬃ ቃፂ ኤሬና፤ ሄዌ ኡባፔ ኣꬌዳ ቃꬃ።</verse>
				<verse number="19">ዎሊቃማ ካታማይ ሄዙ ኬሲዴ ዛዔዳ። ቢታ ኡባን ዴዒያ ካታማቱ ꬋዬዲኖ። ፆሳይ ዎልቃማ ባቢሎኖ ቆፒዴ፥ ባሬ ኢታ ሃንቁዋ ዎዪኒያ ኤሳይ ኩሜዳ ቡርጩኩዋፔ ዎዪኒያ ኤሳ ባቢሎኖ ኡሼዳ።</verse>
				<verse number="20">ኣባን ዶዴቴዳ ቢታይ ኡባይ ꬋዬዳ፤ ዴሪካ ቤቲቤና።</verse>
				<verse number="21">ኣሳ ቦላ ኦይታሙ ኪሎ ኬና ዴፂያ ዎልቃማ ሻቻይ ሳሉዋፔ ዎꬌዳ። ኣሳይ ሄ ሻቻ ቦሻ ዲራው፥ ፆሳ ቦሬዳ፤ ኣዪሲ ጎፔ፥ ቦሻይ ዳሮ ዎልቃማ።</verse>
			</chapter>
			<chapter number="17">
				<verse number="1">ሄዋፔ ጉዪያን፥ ላፑ ኬሬቱ ዴዒያ ላፑ ኪታንቻቱዋፔ ኢቱ ታኮ ዪዴ፥ ታና ሃዋዳን ያጌዳ፤ «ሃ ያ፤ ዳሮ ሻፋቱዋ ጋፃን ዴዒያ ዎሹሚያ፥ ዎልቃማ ካታማታ፥ ዋና ሙሬታኔንቶ፥ ታኒ ኔና ቤሳና።</verse>
				<verse number="2">ሳዓን ዴዒያ ካታቱ ኢዚና ዎሹሜዲኖ፤ ሳዓን ዴዒያ ኣሳይካ ኢዚ ዎዪኒያ ኤሳ ኡሺ ማꬆቲዴ ኢዚና ዎሹሜዳ» ያጌዳ።</verse>
				<verse number="3">ሄ ኪታንቻይ ታና ኣያናን ባዙዋ ኣፌዳ። ሄዋን ታኒ ኢቲ ሚሺራቶ ቦሪያ ሱንꬃይ ቦላ ኡባን ፃፌቲ ኡቴዳ ዞዖ ዶዓ ቶጌዳዉኖ ቤዓዲ፤ ሄ ዶዓው ላፑ ሁጲያን ታሙ ካጪ ዴዔ።</verse>
				<verse number="4">ሄ ሚሺራታ ቴራ ኦቻ ማላቲያ ማዩዋኔ ዞዖ ማዩዋ ማያዱ፤ ኢዛ ቃሲ ዎርቃን፥ ቦንቾ ሹቻኒኔ ኢንቁዋ ጌቴቲያ ኣልዖ ሹቻን ኣሌቃዱ። ኢዛ ዎሹሚያ ቱናባይኔ ሼኔዪያባይ ኩሜዳ ዎርቃ ቡርጩኩዋ ባሬ ኩሺያን ኦይቃዱ።</verse>
				<verse number="5">ኢዚ ዴሙዋን ፁራ ዬዉዋ ቢሌꬃይ ዴዒያ ሱንꬃይ፥</verse>
				<verse number="6">ቃሲ ሄ ሚሺራታ ጌሻቱዋ ሱꬃኔ ዬሱሳው ማርካቲሺን ዎꬌዳዋንቱ ሱꬃ ኡሻዴ ማꬆቴዳዉኖ ታኒ ቤዓዴ ማላሌታዲ።</verse>
				<verse number="7">ኪታንቻይ ታና፥ «ኔኒ ኣዪሲ ሃዋዳን ማላሌታዲ? ታኒ ኔው ሚሺራቲ ፁራ ዬዉዋኔ ኢዛ ቶኬዳ ላፑ ሁጲያን ታሙ ካጪ ዴዒያ ዱዓ ፁራ ዬዉዋ ኦዳና።</verse>
				<verse number="8">ኔኒ ቤዔዳ ዶዓይ ካሴ ዴዔ፤ ሺን ሃዒ ባዋ። ሄ ዶዓይ ጪሞ ኦላፔ ኤሌ ኬሲዴ፥ ባሻው ባናዋ። ኣላሚ ሜꬌቶዴፔ ዶሚዴ፥ ዴዑዋ ማፃፋን ኡንቱንቱ ሱንꬃይ ፃፌቲቤና ሳዓን ዴዒያ ኣሳይ ዶዓ ቤዒዴ ማላሌታና። ኣዪሲ ጎፔ፥ ኢ ካሴ ዴዔ፤ ሃዒ ባዋ፤ ሺን ሲንꬃፔ ያናዋ።</verse>
				<verse number="9">«ሃዌ ኣꬌዳ ኤራቴꬃኔ ኣኬካ ኮዬ። ላፑ ሁጲ ሚሺራታ ኡቲያ ላፑ ዴሬቱዋ፤ ሄዋንቱ ቃሲ ላፑ ካታቱዋ።</verse>
				<verse number="10">ኡንቱንቱፔ ኢቼሹ ካታቱ ኩንዴዲኖ። ኢቱ ሃዒ ጋካናሲካ ሞዴ፤ ዮኮ ካቲ ዪቤና። ኢ ዪዴ፥ ጉꬃ ዎዲያ ታካናው ቤሴ።</verse>
				<verse number="11">ካሴ ዴዔዳ ዶዓይ፥ ሃዒ ባይናዌ፥ ኢ ባሬ ሁጴው ሆስፑንꬃ ዱዓ። ኢ ላፑ ዶዓቱዋፔ ኢቱዋ፤ ኢ ꬋያናው ቤ።</verse>
				<verse number="12">«ኔኒ ቤዔዳ ታሙ ካጬቱ ሞዳናው ዶሚቤና ታሙ ካቴቱዋ። ሺን ኡንቱንቱ ዶዓና ኢቲፔ ኢቲ ሳቴው ካቴቱዋዳን ሞዳናው ኡንቱንቱሲ ማታይ ኢሜታና።</verse>
				<verse number="13">ኡንቱንቱሲ ኡባው ኢቲ ቆፋይ ዴዔ፤ ኡንቱንቱ ባሬንቱ ዎልቃኔ ባሬንቱ ማታ ዶዓው ኢማና።</verse>
				<verse number="14">ኡንቱንቱ ዶርሳና ኦሌታና፤ ሺን ዶርሳይኔ ዶርሳና ዴዒያዋንቱ፥ ኢ ፄጌዳዋንቱኔ ዶሬዳዋንቱ፥ ኣ ካሊያ ኣማኔቴዳዋንቱ፥ ሄ ካቴቱዋ ፆናና፤ ኣዪሲ ጎፔ፥ ኢ ጎዳቱዋ ጎዳኔ ካቴቱዋ ካቲያ» ያጌዳ።</verse>
				<verse number="15">ኪታንቻይ ቃሲካ ታና ሃዋዳን ያጌዳ፤ «ጫራታ ኡቴዳ ሄ ኔኒ ቤዔዳ ሃꬃይ ያራቱዋ፥ ጮራ ኣሳ፥ ኣሳ ዛሬቱዋኔ ዱማ ዱማ ቢታ ቃላ።</verse>
				<verse number="16">ቃሲ ኔኒ ቤዔዳ ታሙ ካጪኔ ዶዓይ ዎሹሜዉኖ ኢፃናዋንታ። ኡንቱንቱ ኢዚው ዴዒያ ኡባባ ኣኪዲጋና። ቃሲ ኢዞ ካሎ ኣሻናኔ ኢዚ ኣሹዋ ሚዲጋና፤ ያቲዴ ኡንቱንቱ ኢዞ ታማን ጉዳና።</verse>
				<verse number="17">ኣዪሲ ጎፔ፥ ፆሳ ቃላይ ቱማታና ጋካናው፥ ኡንቱንቱ ቆፋይ ኢቱዋ ጊዳናዳን፥ ኡንቱንቱ ባሬንቱ ሞዲያ ዎልቃ ዶዓው ኢማናዳኒኔ ፆሳይ ቆፔዳዋ ኡንቱንቱ ኦꬃናዳን፥ ኡንቱንቱ ዎዛናን ፆሳይ ኣሙዋ ዎꬄዳ።</verse>
				<verse number="18">«ሄ ኔኒ ቤዔዳ ሚሺራታ ሳዓ ካቴቱዋ ሞዲያ ዎልቃማ ካታማቶ» ያጌዳ።</verse>
			</chapter>
			<chapter number="18">
				<verse number="1">ሄዋፔ ጉዪያን፥ ዎልቃማ ማታይ ዴዒያ ሃራ ኪታንቻይ ሳሉዋፔ ዎꬊሺና፥ ታኒ ቤዓዲ። ሄ ኪታንቻ ቦንቹ ሳዓ ፖዒሴዳ።</verse>
				<verse number="2">ሄ ኪታንቻይ ባሬ ኮሻ ꬎቁ ኡዲዴ፥ «ኢዛ ኩንዳዱ! ዎልቃማ ባቢሎና ኩንዳዱ! ባቢሎና ፃላሃቱ ኣቂያሳ ጊዳዱ፤ ኢታ ኣያናቱ ኡባቱኔ ኢፄቲያ ኢታ ካፋቱ ኡባቱ ኢኒ ዴዒኖ።</verse>
				<verse number="3">ኣዪሲ ጎፔ፥ ኣሳ ዛሪያ ኡባ ባሬ ማꬆዪያ ዎዪኒያ ኤሳ ኡሺና ኢዚና ዎሹሜዲኖ። ቃይካ ሳዓ ካታቱ ኢዚና ዎሹሜዲኖ። ኢዚ ኢሻሎ ዎልቃ ጋሱዋን ሳዓን ዴዒያ ዛሊዓንቻቱ ዱሬቴዲኖ» ያጌዳ።</verse>
				<verse number="4">ሄዋፔ ጉዪያን፥ ታኒ ሳሉዋፔ ሃዋዳን ያጊያ ሃራ ኮሻ ሲሳዲ፤ «ታ ኣሳው፥ ኢፔ ኬሲቴ! ኢዚ ናጋራ ኢዚና ኮፆፒቴ! ኢዚ ሙራ ጊሼቶፒቴ።</verse>
				<verse number="5">ኣዪሲ ጎፔ፥ ኢዚ ናጋራይ ሳሉዋ ጋካናው ዶሬቲ ኡቴዳ። ፆሳይ ኢዚ ኢታ ባዪዙዋ ሃሳዬዳ።</verse>
				<verse number="6">ኢዛ ኢሜዳዋ ኬና ዛሪዴ፥ ኢዚው ኢሚቴ። ኢዛ ኦꬄዳዎ ላዑ ኩሺያ ኢዚው ቃንፂቴ። ኢዛ ሂንቴንቱሲ ጊጊሴዳ ኡሻፔ ላዑ ኩሺያ ኡሻ ኢዚ ቡርጩኩዋ ኩንꬂቴ።</verse>
				<verse number="7">ኢዛ ቦንቼቴዳዋኔ ኢሻሌዳዋ ኬና ኢዞ ቱጋዪቴኔ ካዮዪቴ። ኢዛ ባሬ ዎዛናን፥ ‹ታኒ ካታቲዳን ኡታይ፤ ታኒ ኣሲናይ ባይና ማጫዉኖ ጊዲኬ፤ ቃሲ ኡባካ ካዮቲኬ› ያጋው።</verse>
				<verse number="8">ሄዋ ዲራው፥ ኢዚ ቦሻ ኡባይ ሃርጊ፥ ካዩኔ ኮሻይ ኢዞ ኢቲ ጋላሲ ኦይቃና። ቃሲ ኢዛ ታማን ጉዴታና፤ ኣዪሲ ጎፔ፥ ኢዚ ቦላ ፒርዲያ ጎዳ ፆሳይ ዎልቃማ» ያጌዳ።</verse>
				<verse number="9">ሳዓ ካታቱ፥ ኢዚና ዎሹሚዴ ኢሻሌዳዋንቱ ሄ ካታማታ ጉዴቲና፥ ኬሲያ ጩዋ ቤዔዳ ዎዴ፥ ካታማቲው ኡንቱንቱ ዋሳናኔ ዬካና።</verse>
				<verse number="10">ኡንቱንቱ ሄ ካታማቲ ኡጋው ያዬዳ ዲራው፥ ሃኪ ኤቂዴ፥ «ሃ ዎልቃማ ካታማቴ! ዎልቃማ ካታማቴ! ባቢሎኔ፥ ኔው ኣዬሮ! ኔኒ ኣይ ማላ ቱጋታኒሻ። ኔኒ ኢቲ ሳቲያ ጊዶን ኔ ፒርዳ ኣካዳ» ያጋና።</verse>
				<verse number="11">ኡንቱንቱ ማርካቢያ ጫና ሃዋፔ ሲንꬃናው ሻሚያባይ ባይና ዲራው፥ ሳዓን ዴዒያ ዛሊዓንቻቱ ሄ ካታማቲው ዋሳናኔ ካዮታና።</verse>
				<verse number="12">ኡንቱንቱ ዎርቃ፥ ቢራ፥ ቦንቾ ሹቻ፥ ኢንቁዋ ጌቴቲያ ኣልዖ ሹቻ፥ ቴራ ኦቻ ማላቲያ ማዩዋ፥ ሱፊያ ማላ ማዩዋ፥ ሃሪያ ጌቴቲያ ማዩዋ፥ ዞዖ ማዩዋ፥ ኡባ ቆሞ ሳዊያ ሚꬃ፥ ኡባ ቆሙዋን ኦꬄዳ ዳንጋርሳ ኣቻ፥ ኣልዖ ሚꬃፔ ሜꬌቴዳባ፥ ናሃሲያ፥ ቢራታ፥ ኢቢኔቤሬዲያ ጌቴቲያ ሹቻ፥</verse>
				<verse number="13">ቃራፋ፥ ቂማሚያ፥ ኢፃና፥ ሺቱዋ፥ ሳዊያ ኢፃና ꬊሊያ፥ ዎዪኒያ ኤሳ፥ ዎጋራ ዛይቲያ፥ ሊቄዳ ꬊሊያ፥ ዛርጋ፥ ሚዛ፥ ዶርሳ፥ ፓራኔ ፓራይ ጎቺያ ጋሪያ፥ ኡንቱንቱ ኣይሌቱዋኔ ሃራይ ኣቶ ኣሳ ሼምፑኔ ሻሚያባይካ ባዋ።</verse>
				<verse number="14">ዛሊዓንቻቱ ሚሺራቲው፥ «ኔኒ ኣሞቴዳ ሎዖባይ ኡባይ ኔፔ ሃሊዲጌዳ። ኔ ዴዑኔ ኣሌቄቲያባይ ኡባይ ꬋዪዲጌዳ። ኔኒ ላዔንꬆ ኡንቱንታ ኡባካ ዴማካ» ያጌዲኖ።</verse>
				<verse number="15">ሄ ካታማቲን ዛሊዒዴ ዱሬቴዳ ዛሊዓንቻቱ ኢዚ ኡጋው ያዪዴ፥ ኢፔ ሃኪዴ ኤቃና። ኡንቱንቱ ዬካናኔ ካዮታና።</verse>
				<verse number="16">ቃሲ፥ «ሱፊያ ጌቴቲያ ኪሪያን ዳዴቴዳ ማዩዋ፥ ቴራ ኦቻ ማላቲያ ማዩዋኔ ዞዖ ማዩዋ ማያዴ፥ ዎርቃ ኣሌቁዋን፥ ቦንቾ ሹቻኒኔ ኢንቁዋ ጌቴቲያ ኣልዖ ሹቻን ኣሌቄዳ፥ ሄ ዎልቃማ ካታማቲው ኣዬሮ!</verse>
				<verse number="17">ሃዋ ኬና ዎልቃማ ማፁ ኡባይ ኢቲ ሳቲያ ጊዶን ዲፒ ጊ ꬋዪ ኣጌዳ» ያጌዲኖ። ማርካቢያ ላጊያ ኡባቱ፥ ማርካቢያን ቢያ ኡባቱ፥ ማርካቢያን ኦꬂያ ኡባቱኔ ኣባን ኦꬂ ጎዔቲያ ኡባቱ ሃኪ ኤቄዲኖ።</verse>
				<verse number="18">ሄ ካታማታ ጉዴቲና ኬሲያ ጩዋ ቤዔዳ ዎዴ ባሬንቱ ኮሻ ꬎቁ ኡዲዴ፥ «ሃ ዎልቃማ ካታማቶ ማላቲያ ካታማይ ኡባካ ባዋ» ያጌዲኖ።</verse>
				<verse number="19">ኡንቱንቱ ባሬንቱ ሁጲያን ባና ቆሊዴ፥ ዋሴዲኖኔ ካዮቴዲኖ፤ «ኣባን ማርካቤቱ ዴዒያ ኡባ ባሬ ማፁዋን ዱሬዬዳ ዎልቃማ ካታማቲው ኣዬሮ! ቃሲ ኢዚው ዴዒያባይ ኡባይ ኢቲ ሳቲያ ጊዶን ꬋዪ ኣጌዳ።</verse>
				<verse number="20">ሄ ካታማታ ꬋዬዳ ዲራው፥ ሳሎ፥ ናሼታ! ጌሻቶ፥ ዬሱሲ ኪቴዳዋንቶ፥ ናባቶ፥ ናሼቲቴ! ኣዪሲ ጎፔ፥ ኢዛ ሂንቴንታ ኦꬄዳዋ ዲራው ፆሳይ ኢዞ ፒርዴዳ» ያጌዳ።</verse>
				<verse number="21">ሄዋፔ ጉዪያን፥ ዎልቃማ ኪታንቻይ ዎፃ ማላቲያ ዎልቃማ ሹቻ ዴንꬂ ኣባን ኦሊዴ ሃዋዳን ያጌዳ፤ «ዎልቃማ ካታማታ ባቢሎና ሱጊና፥ ሃዋዳን ኩንዳና፤ ኢዛ ሃቼፔ ሲንꬃው ኡባካ ቤቱኩ።</verse>
				<verse number="22">ዲꬃ ዲፂያዋንቱኔ ማዚሙሪያ ዬፂያዋንቱ፥ ሱሱሊያኔ ማላካታ ፑኒያዋንቱ ኮሻይ ሃዋፔ ሂኒ ባጋን ኔ ጊዶን ኡባካ ሲሴቴና። ኩሺያ ሂላ ኤሪያ ኦኒኔ ላዔꬆ ኡባካ ዴዔና። ዎፃ ኮሻይካ ሃዋፔ ሲንꬃው ኔ ጊዶን ሲሴቴና።</verse>
				<verse number="23">ፆምፒያ ፖዑካ ላዔꬁዋ ኔ ጊዶን ፖዔና። ኣኪያዋ ኮሻይኔ ጌሌዉኒ ኮሻይ ሲንꬃው ኔ ጊዶን ሲሴቴና። ኔ ዛሊዓንቻቱ ሳዓ ኡባን ኤሬቴዳ ዎልቃማቱዋ። ኔ ቢቲያዋን ኣሳ ዛሪያ ኡባይ ጪሜቴዳ።</verse>
				<verse number="24">ናባቱዋ ሱꬃይ፥ ጌሻቱዋ ሱꬃይኔ ሳዓን ሃይቄዳ ኡባቱዋ ሱꬃይ ኢዚን ቤቴዳ ዲራው፥ ባቢሎና ሙሬታዱ» ያጌዳ።</verse>
			</chapter>
			<chapter number="19">
				<verse number="1">ሄዋፔ ጉዪያን፥ ሳሉዋን ጮራ ኣሳ ኮሻዳን ኮሹሚያ ዎልቃማ ኮሻይ ሃዋዳን ያጊያዋ ታኒ ሲሳዲ፤ «ፆሳ ጋላታይ ጋኮ። ኣቶቴꬃይ፥ ቦንቹኔ ዎልቃይ ኑ ፆሳሳ።</verse>
				<verse number="2">ኣ ፒርዳይ ቱሙዋኔ ፂሉዋ። ጫራታዴ ሳዓ ቱኒሴዳ ዎልቃማ ጫራቶ ፆሳይ ፒርዴዳ፤ ፆሳ ኦሳንቻቱዋ ኢዛ ዎꬌዳ ዲራው፥ ፆሳይ ኢዞ ሙሬዳ» ያጌዳ።</verse>
				<verse number="3">ኣሳይ ላዔንꬁዋ ባሬ ኮሻ ꬎቁ ኡዲዴ፥ «ፆሳ ጋላታይ ጋኮ። ሄ ካታማታ ሜꬊ ሜꬊናው ጩዋታና» ያጌዲኖ።</verse>
				<verse number="4">ላታማኔ ኦይዱ ጪማቱኔ ሼምፑዋና ዴዒያ ኦይዱ ሜꬌታቱ ካዉቴꬃ ኦይዲያን ኡቴዳ ፆሳው ጉፋኒዴ፥ «ኣሜንዒ። ፆሳ ጋላታይ ጋኮ» ያጊዴ ጎዪኔዲኖ።</verse>
				<verse number="5">ሄዋፔ ጉዪያን፥ «ፆሳ ኣይላቱ ኡባይ፥ ፆሳው ያዪያ ጉꬃይ፥ ዳሩ ኡባይ ኑ ፆሳ ጋላቲቴ» ያጊያ ኮሻይ ካዉቴꬃ ኦይዲያፔ ኬሴዳ።</verse>
				<verse number="6">ሄዋፔ ጉዪያን፥ ጮራ ኣሳዳን ኮሹሚያ፥ ዎልቃማ ሻፋዳን ጉሚያ፥ ዎልቃማ ጉጉንꬃዳን ጉጉሚያ ኮሻ ታኒ ሲሳዲ። ሄ ኮሻይ፥ «ፆሳ ጋላታይ ጋኮ። ኣዪሲ ጎፔ፥ ኑ ጎዳይ፥ ኡባፔ ዎልቃማ ፆሳይ ካዉቴዳ።</verse>
				<verse number="7">ዶርሳ ቡላቻ ጋላሳይ ጋኬዳ ዲራዉኔ ጌሌዉናካ ቡላቻው ባሬና ጊጊሴዳ ዲራው፥ ኑኒ ፓሺኮይቴኔ ናሼቶይቴ፤ ቃሲ ዶርሳ ቦንቾይቴ።</verse>
				<verse number="8">ጌሌዉኒው ማያናው ሱፊያ ጌቴቲያ ኪሪያን ዳዴቴዳ ጶሊያ ቦꬃ ማዩ ኢሜቴዳ። ሱፊያ ጌቴቲያ ኪሪያን ዳዴቴዳ ማዩ ጌሻቱዋ ፂሎ ኦሱዋ» ያጊያዋ፥ ታኒ ሲሳዲ።</verse>
				<verse number="9">ሄዋፔ ጉዪያን፥ ኪታንቻይ ታና፥ « ‹ዶርሳ ቡላቻው ፄሴቴዳዋንቱ ኣንጄቴዳዋንታ› ያጋዴ ፃፋ» ያጌዳ። ሄ ኪታንቻይ ቃሲካ ታና፥ «ሃዌ ፆሳ ቱሙ ቃላ» ያጌዳ።</verse>
				<verse number="10">ሄዋፔ ጉዬ ታኒ ኣው ጎዪናናው ኣ ጌዲያን ኩንዳዲ። ሺን ኢ ታና፥ «ሄዋ ኦꬆፓ። ታኒ ኔ ማላኔ ዬሱሲ ኡንቱንቱሲ ቆንጪሴዳ ቱማቴꬃ ኦይቄዳ ኔ ኢሻቱዋ ኡባ ማላ ኣይሊያ። ፆሳው ጎዪና። ኣዪሲ ጎፔ፥ ዬሱሲ ቆንጪሴዳ ቱማቴꬃይ ቲምቢቲያ ኦዲያዎ ዴንꬄꬂያዋ» ያጌዳ።</verse>
				<verse number="11">ያቲና፥ ሳሉ ዶዬቴዳዋ ታኒ ቤዓዲ። ሄዋን ቦꬃ ፓራይ ዴዔ፤ ሄ ፓራ ቶጌዳዌ ኣማኔቲያዋኔ ቱማንቻ ጊዴ ፄሴቴ። ቶጌዳዌ ፂሎቴꬃን ፒርዴኔ ባሬ ኦላካ ኦሌቴ።</verse>
				<verse number="12">ኣ ኣይፊ ታማ ላጩዋ ማላቴ፤ ቃሲ ኢ ባሬ ሁጲያን ዳሮ ኣኪሊሊያ ዎꬄዳ። ኣ ቦላ ፃፌቲ ኡቴዳ ሱንꬃይ ዴዔ፤ ሺን ሄ ሱንꬃይ ኣዬንቶኔ ኣፔ ኣቲን፥ ኦኒኔ ኤሬና።</verse>
				<verse number="13">ኢ ማዬዳ ማዩ ሱꬃን ሙኪ ኬሴዳዋ። ኣ ሱንꬃይካ ፆሳ ቃላ።</verse>
				<verse number="14">ሳሉዋ ዎታዳራቱ ቦꬃ ጌሻ ሱፊያ ጌቴቲያ ኪሪያን ዳዴቴዳ ማዩዋ ማዪዴ፥ ቦꬃ ፓራቱዋ ቶጊዴ፥ ኣ ጌዱዋ ካሊኖ።</verse>
				<verse number="15">ኣሳ ዜሬꬃ ኢ ꬋዪሲያ ኩሳ ማሻይ ኣ ዶናፔ ኬሴ። ቢራታ ፃምዓን ኣሳ ኢ ሞዳና። ኡባፔ ዎልቃማ ፆሳይ ባሬ ሃንቁዋ ዎዪኒያ ኤሳይ ጉሚዔቲያሳን፥ ጉሚዒዴ ቤሳና።</verse>
				<verse number="16">ኣ ማዩዋ ቦላኔ ኣ ዎዲሪያ ቦላ፥ «ካታቱዋ ካቲያኔ ጎዳቱዋ ጎዳ» ያጊያ ሱንꬃይ ፃፌቲ ኡቴዳ።</verse>
				<verse number="17">ሄዋፔ ጉዪያን፥ ታኒ ኢቲ ኪታንቻይ ኣዋን ኤቄዳዋ ቤዓዲ። ሄ ኪታንቻይ ሳሉዋን ꬎቂዴ ፓሊያ ካፉዋ ኡባቶ ባሬ ኮሻ ꬎቁ ኡዲዴ፥ «ሃ ዪቴ። ፆሳ ካዉዋሲ ኢቲሳዓ ሺቂቴ።</verse>
				<verse number="18">ዪዴ ካታቱዋ ኣሹዋ፥ ሻላቃቱዋ ኣሹዋካ ዎታዳራቱዋ ኣሹዋ ሚቴ፤ ፓራቱዋ ኣሹዋካ ፓራቱዋ ቶጌዳዋንቱ ኣሹዋካ ሚቴ፤ ቃሲ ኣሳ ኡባ ኣሹዋ ኣይሊያዋኔ ዎማኑዋ፥ ꬎቃዋኔ ሆካዋ ሚቴ» ያጌዳ።</verse>
				<verse number="19">ፓራ ቶጌዳዋናኔ ኣ ዎታዳራቱዋና ኦሌታናው፥ ዶዓይኔ ሳዓ ካታቱ ቃሲ ኡንቱንቱ ዎታዳራቱ ኢቲ ሳዓ ሺቂ ኡቴዳዋንታ ታኒ ቤዓዲ።</verse>
				<verse number="20">ሄ ዶዓይ ኣ ሲንꬃን ማላታ ኦꬄዳ ዎርዶ ናቢያና ኢቲፔ ኦይቄቴዳ። ዶዓ ማላይ ዴዒያዋንታኔ ዶዓ ሚሲሌው ጎዪኔዳዋንታ ኢ ባሌꬄዳዌ ሄ ኦꬂያ ማላታቱዋና። ዶዓይኔ ዎርዱዋ ቲምቢቲያ ኦዲያዌ ላዓቱካ ዲኒያን ኤፂያ ታማ ኣባን ፓፃ ዬጌቴዲኖ።</verse>
				<verse number="21">ኡንቱንቱ ዎታዳራቱ ፓራ ቶጌዳዋ ዶናፔ ኬሲያ ማሻን ሃይቄዲኖ። ካፋቱ ኡባቱ ኡንቱንቱ ኣሹዋፔ ባሬንቶ ዳንዳዬዳዋ ኬና ሜዲኖ።</verse>
			</chapter>
			<chapter number="20">
				<verse number="1">ጪሞ ኦላ ቁልፒያኔ ዎልቃማ ሳንꬃላታ ባሬ ኩሺያን ኦይቄዳ ኢቲ ኪታንቻይ ሳሉዋፔ ዪያዋ ታኒ ቤዓዲ።</verse>
				<verse number="2">ኪታንቻይ ዳዊያ፥ ሄ ቤኒ ሾሻ፥ ፃላሂያ ካፑዋ ዎይ ሴፃና ጊያዋ ኦይቄዳ፤ ያቲዴ ሻዓ ላይꬃው ቃቼዳ።</verse>
				<verse number="3">ኪታንቻይ ጪሞ ኦላን ኣ ዬጊዴ፥ ሻዓ ላይꬃይ ዉራናው፥ ኣሳ ዜሬꬃ ላዔꬁዋ ባሌቴና ማላ፥ ሄ ጪሞ ኦላ ቁልፒ ጎርዲዴ ኣታሜዳ። ሄዋፔ ጉዪያን፥ ዳዊ ኣማሬዳ ዎዲያ ቢሌታናው ቤሴ።</verse>
				<verse number="4">ሄዋፔ ጉዪያን፥ ታኒ ኣራታቱዋኔ ኡንቱንቱን ኡቴዳዋንታ ቤዓዲ፤ ኡንቱንቱሲ ፒርዲያ ማታይ ኢሜቴዳ። ዬሱሲ ቆንጪሴዳ ቱማኔ ፆሳ ቃላ ኣዋጄዳ ዲራው፥ ባሬንቱ ቆꬊያ ቃንፄቴዳ ኣሳ ሼምፑዋካ ታኒ ቤዓዲ። ኡንቱንቱ ዶዓው ዎይ ዶዓ ሚሲሌው ጎዪኒቤይኪኖ። ኡንቱንቱ ዶዓ ማላ ባሬንቱ ዴሙዋን ዎይ ባሬንቱ ኩሺያን ዎꬂቤይኪኖ። ኡንቱንቱ ሃይቁዋፔ ዴንዲዴ፥ ኪሪስቶሳና ኢቲፔ ካቴቱዋዳን ሻዓ ላይꬃው ሞዴዲኖ።</verse>
				<verse number="5">ሃይቄዳዋንቱፔ ጮራቱ ሻዓ ላይꬃይ ዉራና ጋካናው፥ ሃይቁዋፔ ዴንዲቤይኪኖ። ሄዌ ኮይሮ ዴንዱዋ።</verse>
				<verse number="6">ኮይሮ ዴንዱዋን ዴንዴዳዋንቱ ኣንጄቴዳዋንታኔ ፆሳ ኣሳቱዋ። ኡንቱንቱ ቦላ ላዔንꬆ ሃይቆ ዎልቃይ ባዋ። ኡንቱንቱ ፆሳሲኔ ኪሪስቶሳሲ ቄሳቱዋ ጊዳና፤ ኡንቱንቱ ኣናና ኢቲፔ ሻዓ ላይꬃው ሞዳና።</verse>
				<verse number="7">ሻዓ ላይꬃይ ዉሬዳዋፔ ጉዪያን፥ ሴፃናይ ቃሹዋፔ ቢሌታና።</verse>
				<verse number="8">ኢ ሳዓን ኡባሳን ዴዒያ ኣሳ ዜሬꬃ ባሌꬃናው ኬሳና፤ ሄዌ ጎጋኔ ማጎጋ ጌቴቲያዋ። ሴፃናይ ኣባ ሻፊያ ኬና ዜሬꬃ ኦላው ሺሻና።</verse>
				<verse number="9">ሄ ዛሬቱ ቢታ ኡባ ማዪዴ ጌሻቱዋ ሄራኔ ፆሳይ ሲቂያ ካታማቶ ዩዪ ኣꬊ ኤቄዲኖ። ሺን ታማይ ሳሉዋፔ ዎꬊዴ፥ ኡንቱንታ ሜዳ።</verse>
				<verse number="10">ዶዓይኔ ዎርዶ ናቢ ዬጌቴዳ ኤፂያ ዲኒያ ታማ ኣባን ፃላሂያ ካፑ፥ ኣሳ ዜሬꬃ ባሌꬄዳዌ፥ ዬጌቴዳ። ኡንቱንቱ ቃማኔ ጋላሲ ሜꬊ ሜꬊናው ፓፃ ካዔታና።</verse>
				<verse number="11">ሄዋፔ ጉዪያን፥ ታኒ ዎልቃማ ቦꬃ ኣራታኔ ሄ ኣራታን ኡቴዳዋ ቤዓዲ። ሳዓይኔ ሳሉ ኣ ሲንꬃፔ ባቃቴዲኖ፤ ላዔንꬆ ቤቲቤይኪኖ።</verse>
				<verse number="12">ሃይቄዳዋንቱ፥ ꬎቁ ጊያዋንቱኔ ጉꬃቱ ኣራታ ሲንꬃን ኤቄዳዋንታ ታኒ ቤዓዲ። ማፃፋቱ ዶዬቴዲኖ፤ ሃራ ማፃፋይ፥ ዴዑዋ ማፃፋይካ ዶዬቴዳ። ሃይቄዳዋንቱ ባሬንቱ ኦሱዋዳን፥ ማፃፋቱዋን ፃፌቲ ኡቴዳዋዳንካ ፒርዴቴዲኖ።</verse>
				<verse number="13">ኣባይ ባሬ ጊዶን ዴዒያ ሃይቄዳዋንታ ኢሜዳ፤ ሃይቁኔ ሲዖሊ ባሬንቱ ጊዶን ዴዒያ ሃይቄዳዋንታ ኢሜዲኖ። ኡባይካ ባሬንቱ ኦሱዋዳን ፒርዴቴዲኖ።</verse>
				<verse number="14">ሄዋፔ ጉዪያን፥ ሃይቁኔ ሲዖሊ ታማ ኣባን ዬጌቴዲኖ። ሄ ታማ ኣባይ ላዔꬆ ሃይቁዋ።</verse>
				<verse number="15">ዴዑዋ ማፃፋን ባሬ ሱንꬃይ ፃፌቲቤና ኣሳይ ኦኒኔ ታማ ኣባን ዬጌቴዳ።</verse>
			</chapter>
			<chapter number="21">
				<verse number="1">ሄዋፔ ጉዪያን፥ ታኒ ኦራꬃ ሳሉዋኔ ኦራꬃ ሳዓ ቤዓዲ። ኮይሮ ሳሉኔ ኮይሮ ሳዓይ ꬋዬዳ። ኣባይካ ꬋዬዳ።</verse>
				<verse number="2">ጌሻ ካታማታ ኦራꬃ ዬሩሳላሜ፥ ባሬ ኣሲናው ማያዴ ጊጌዳ ጌሊያ ዎዶሮ ናቲዳን፥ ጊጋ ኡቴዳዉና ሳሉዋፔ ፆሳ ማታፔ ዱጌ ዎꬌዉኖ ታኒ ቤዓዲ።</verse>
				<verse number="3">ዎሊቃማ ኮሻይ ኣራታፔ ሃዋዳን ያጊዴ፥ ሃሳዪሺን፥ ታኒ ሲሳዲ፤ «ፆሳ ጎሊ ኣሳና ዴዔ፤ ፆሳይ ኣሳና ኢቲፔ ዴዓና። ኡንቱንቱ ኣ ኣሳ ጊዳና፤ ፆሳይ ባሬ ሁጴው ኡንቱንቱና ዴዓና። ኢ ኡንቱንቱ ፆሳ ጊዳና።</verse>
				<verse number="4">ፆሳይ ኡንቱንቱ ኣይፊያ ኣፉꬃ ኡባ ቁጫና። ሃዋፔ ሲንꬃናው ሃይቁኔ ካዩ ዎይ ዋሱኔ ሳኩ ባዋ። ኣዪሲ ጎፔ፥ ኤጫባይ ꬋዬዳ» ያጌዳ።</verse>
				<verse number="5">ኣራታን ኡቴዳዌ፥ «ታኒ ኡባባ ኦራፂሳይ» ያጌዳ። ቃሲካ ጉጂዴ ታና፥ «ታኒ ሃሳዪያዌ ኣማኔቲያዋኔ ቱማ ጊዲያ ዲራው ፃፋ» ያጌዳ።</verse>
				<verse number="6">ቃሲካ ታና ሃዋዳን ያጌዳ፤ «ፖሌቴዳ። ታኒ ኣልፋኔ ኦሜጋ፤ ዶሜꬃኔ ፖሉዋ። ሳሜቴዳ ኦናኔ ታኒ ዴዑዋ ሃꬃ ፑልቱዋፔ ጮ ኡሻና።</verse>
				<verse number="7">ፆኒያ ኡራይ ኦኒኔ ሃዋ ኡባ ላታና። ታኒ ኣው ፆሳ ጊዳና፤ ኢካ ታ ናዓ ጊዳና።</verse>
				<verse number="8">ሺን ያዪያዋንቱ፥ ኣማኔናዋንቱ፥ ቱናቱ፥ ሼምፑዋ ዎꬊያዋንቱ፥ ዎሹሚያዋንቱ፥ ቢቲያዋንቱ፥ ኤቃሲ ጎዪኒያዋንቱኔ ዎርዶቲያዋንቱ ኡባይ ዴዒያ ሳዓይ ታማይኔ ኤፂያ ዲኒ ኤፂያ ኣባ ጊዳናዋ። ሄዌ ላዔንꬆ ሃይቁዋ» ያጌዳ።</verse>
				<verse number="9">ላፑ ዉርሴꬃ ቦሻቱ ኩሜዳ ላፑ ኬሬቱዋ ኦይቄዳ ላፑ ኪታንቻቱዋፔ ኢቱ ታኮ ዪዴ ታና፥ «ሃ ያ። ታኒ ኔና ጌሌዉኖ ዶርሳ ማቻቶ ቤሳና» ያጌዳ።</verse>
				<verse number="10">ኪታንቻይ ታና ዳሮ ꬎቃ ዴሪያ ሁጲያ ኣያናን ኬሲዴ ጌሻ ካታማታ፥ ዬሩሳላማ ሳሉዋፔ ፆሳ ማታፔ ዱጌ ዎꬌዉኖ ታና ቤሴዳ።</verse>
				<verse number="11">ሄ ካታማታ ፆሳ ቦንቹዋን ፖዓው። ሄ ካታማቲ ፖዑ ያስጲዲያ ጌቴቲያ ኣልዖ ሹቻ ማላ፤ ቢሪሊያዳን ጶላው።</verse>
				<verse number="12">ሄ ካታማቲው ታማኔ ላዑ ፔንጌቱኔ ሄ ፔንጌቱዋን ታማኔ ላዑ ኪታንቻቱ ናጊያ ዎልቃማ ኣዱሳ ዲርሳይ ዴዔ። ፔንጌቱዋን ታማኔ ላዑ ኢስራዔሊያ ዛሬቱዋ ሱንꬃይ ፃፌቲ ኡቴዳ።</verse>
				<verse number="13">ኣዋይ ዶሊያ ባጋና ሄዙ ፔንጌቱ ዴዒኖ። ቃሲ ሂርኪ ባጋና ሄዙ ፔንጌቱኔ ሁጲሳ ባጋና ሄዙ ፔንጌቱ ዴዒኖ። ኣዋይ ዉሊያ ባጋናካ ሄዙ ፔንጌቱ ዴዒኖ።</verse>
				<verse number="14">ካታማቲ ዲርሳይ ዶርሳይ ኪቴዳ ታማኔ ላዓቱዋ ሱንꬃይ ፃፌቴዳ ታማኔ ላዑ ሹቻቱዋ ቦላ ጊምቤቴዳ።</verse>
				<verse number="15">ታናና ሃሳዬዳ ኪታንቻው ካታማቶ፥ ኢዚ ፔንጌቱዋኔ ኢዚ ዲርሳ ሊኪያ ዎርቃ ጋቲማይ ዴዔ።</verse>
				<verse number="16">ካታማቲው ኦይዱ ጋፃይ ዴዔ፤ ካታማቲ ጌሳይኔ ጎምፓይ ኢቲ ማላ። ኪታንቻይ ካታማቶ ባሬ ጋቲማን ሊኬዳ። ካታማታ ላዑ ሻዓኔ ላዑ ፄቱ ኪሎ ሚቲሪያ ጊዳዱ፤ ካታማቲ ጌሳይ፥ ጎምፓይኔ ꬎቃቴꬃይ ኢቲ ማላ።</verse>
				<verse number="17">ኪታንቻይ ቃሲ ዲርሳካ ሊኬዳ። ኣሳ ኩሺያን ኢቲ ፄታኔ ኦይታማኔ ኦይዱ ዋꬋ ጊዴዳ። ሄዌ ኦኒኔ ሊኪያ ኦጊያን ኪታንቻይ ሊኪናዳ።</verse>
				<verse number="18">ካታማቲ ዲርሳይ ያስጲዲያ ጌቴቲያ ሹቻን ዲሬቴዳ። ካታማታ ቢሪሊያዳን ጶሊያ ጌሻ ዎርቃን ሜꬌታዱ።</verse>
				<verse number="19">ካታማቲ ዲርሳው ሂፄቴዳ ሹቻይ ቦንቼቴዳ ሹቻ ኡባን ኣሌቄቴዳ፤ ኮይሮ ሂፄቴዳ ሹቻይ ያስጲዲያ፤ ላዔንꬁ ሳምፔሪያ፤ ሄዜንꬁ ኬልቄዶኒያ፤ ኦይዴንꬁ ባሉሪያ፤</verse>
				<verse number="20">ኢቼሼንꬁ ሳርዶንኪሳ፤ ኡሱፑንꬁ ሳርዲዮና፤ ላፑንꬁ ኪሪስቲሎባ፤ ሆስፑንꬁ ቢራሊ፤ ኡዱፑንꬁ ቶጳዚዮኒያ፤ ታሙንꬁ ኪሪስጲራሲሳ፤ ታማኔ ኢቴንꬁ ያኪንቲያ፤ ታማኔ ላዔንꬁ ኣሜቴስፂኖሲያ።</verse>
				<verse number="21">ታማኔ ላዑ ፔንጌቱ ታማኔ ላዑ ኢንቁዋ ጌቴቲያ ኣልዖ ሹቻ፤ ኢቲ ኢቲ ፔንጊ ኢቲ ኢንቁዋን ኦሴቴዳ። ካታማቲ ኦጊ ቢሪሊያ ማላ ጌሻ ዎርቃ።</verse>
				<verse number="22">ጎዳይ፥ ኡባፔ ዎልቃማ ፆሳይኔ ዶርሳይ ካታማቲ ጌሻ ጎሊያ ጊዲያ ዲራው፥ ታኒ ሄ ካታማቲን ጌሻ ጎሊያ ቤዓቤይኬ።</verse>
				<verse number="23">ካታማቲው ፖዒያ ኣዋይ ዎይ ኣጌናይ ኮሼና። ኣዪሲ ጎፔ፥ ፆሳ ቦንቹ ሄ ካታማቲን ፖዔ፤ ዶርሳይካ ሄ ካታማቲው ፆምፒያ።</verse>
				<verse number="24">ኣሳ ዜሬꬃይ ካታማቲ ፖዑዋን ሃሜታና። ሳዓ ካታቱካ ባሬንቱ ቦንቹዋ ሄ ካታማቲኮ ኣሃና።</verse>
				<verse number="25">ካታማቲ ፔንጌቱ ኡባ ጋላሲካ ዶያ ዴዓና፤ ኡባካ ጎርዴቲኪኖ። ኣዪሲ ጎፔ፥ ሄዋን ቃማይ ባዋ።</verse>
				<verse number="26">ኣሳ ዜሬꬃ ጊታቴꬃይኔ ቦንቹ ሄ ካታማቲኮ ሺቃና።</verse>
				<verse number="27">ሺን ቱናባይ ዎይ ካዉሻባ ኦꬂያዌ፥ ዎይ ዎርዶቲያዌ ኦኒኔ ሄ ካታማቶ ጌሌና። ቃሲ ዶርሳ ዴዑዋ ማፃፋን ሱንꬃይ ፃፌቴዳዋንቱ ፃላላይ ሄ ካታማቶ ጌላና።</verse>
			</chapter>
			<chapter number="22">
				<verse number="1">ሄዋፔ ጉዪያን፥ ኪታንቻይ ታና ፆሳ ካዉቴꬃ ኦይዲያፔኔ ዶርሳ ካዉቴꬃ ኦይዲያፔ ጎጊያ ቢሪሊያዳን ጶሊያ ዴዑዋ ሃꬃ ሻፋ ቤሴዳ።</verse>
				<verse number="2">ሄ ሻፋይ ካታማ ኦጊያ ጊዱዋና ዱጌ ጎጌ። ሻፋፔ ሄፊንꬃ ባጋናኔ ሃፊንꬃ ባጋና ኣጌናን ኢቲ ጌዴኔ ላይꬃን ታማኔ ላዑ ጌዴ ኣይፊያ ዴዑዋ ሚꬃይ ዴዔ። ሄ ሚꬃ ቦንቹ ዴዒያዌ፥ ዛሪያ ኡባ ሃርጊያፔ ፓꬃናሳ።</verse>
				<verse number="3">ሄ ካታማን ፆሳ ሼቃይ ኣይኔ ባዋ። ፆሳ ካዉቴꬃ ኦይዲኔ ዶርሳ ካዉቴꬃ ኦይዲ ሄ ካታማን ዴዓና። ፆሳ ኦሳንቻቱ ፆሳው ጎዪናና።</verse>
				<verse number="4">ኡንቱንቱ ኣ ዴሙዋ ቤዓና፤ ኣ ሱንꬃይ ኡንቱንቱ ዴሙዋን ፃፌታና።</verse>
				<verse number="5">ሄዋፔ ሲንꬃው ሃራ ቃማይ ባዋ። ኡንቱንቶ ፆምፒያ ዎይ ኣዋ ፖዑዋ ኮሼና፤ ኣዪሲ ጎፔ፥ ጎዳይ ፆሳይ ኡንቱንቱሲ ፆምፒያ ጊዳናዋ። ኡንቱንቱ ሜꬊ ሜꬊናው ካዉታና።</verse>
				<verse number="6">ሄዋፔ ጉዪያን፥ ኪታንቻይ ታና ሃዋዳን ያጌዳ፤ «ሃ ታኒ ሃሳዪያዌ ቱሙዋኔ ኣማኔቲያዋ። ናባቶ ባሬ ጌሻ ኣያና ኢሚያ ጎዳይ ፆሳይ፥ ማታን ሃናናው ቤሲያዋ ባሬ ኦሳንቻቱዋ ቤሳናው ባሬ ኪታንቻ ኪቴዳ» ያጌዳ።</verse>
				<verse number="7">ዬሱሲ፥ «ቤዓ! ታኒ ኤሌካ ያና። ሃ ማፃፋን ዴዒያ ቲምቢቲያ ናጊያዋንቱ ኣንጄቴዳዋንታ» ያጌዳ።</verse>
				<verse number="8">ታኒ ዮሃኒሲ፥ ሃ ኡባባ ሲሳዲኔ ቤዓዲ። ታኒ ሃዋ ሲሴዳ ዎዴኔ ቤዔዳ ዎዴ፥ ሄዋ ታና ቤሴዳ ኪታንቻው ጎዪናናው፥ ኣ ጌዲያን ኩንዳዲ።</verse>
				<verse number="9">ሺን ኪታንቻይ ታና፥ «ሄዋ ኦꬆፓ። ታኒ ኔናዳኒኔ ናቤ ጊዴዳ ኔ ኢሻቱዋዳን፥ ቃሲ ማፃፋን ዴዒያባው ኣዛዜቲያ ኡባቱዋዳን ኣይሊያ። ፆሳው ጎዪና» ያጌዳ።</verse>
				<verse number="10">ሄዋፔ ጉዪያን፥ ኪታንቻይ ታና፥ «ሃናና ጌዳ ሃ ማፃፋ ቃላ ማታፋን ጎርዶፓ። ኣዪሲ ጎፔ፥ ሃ ኡባባይ ፖሌቲያ ዎዲ ማታቴዳ።</verse>
				<verse number="11">ኢታባ ኦꬂያዌ ጉጂዴካ ኢታባ ኦꬆ፤ ቱናይ ጉጂዴካ ቱኖ። ሎዖባ ኦꬂያዌ ጉጂዴካ ሎዖባ ኦꬆ፤ ጌሻይኔ ጉጂዴካ ጌሻ ጊዶ» ያጌዳ።</verse>
				<verse number="12">ዬሱሲ፥ «ቤዓ! ታኒ ኤሌካ ያና። ኣሳ ኡባው ኣ ኦሱዋዳን ኢማናው፥ ታ ዎይታ ኣካ ያና።</verse>
				<verse number="13">ታኒ ኣልፋኔ ኦሜጋ፤ ኮይሩዋኔ ዉርሴꬃ፤ ዶሜꬃኔ ፖሉዋ» ያጌዳ።</verse>
				<verse number="14">ባሬንቱ ማዩዋ ጌሺ ሜጪያዋንቱ ኣንጄቴዳዋንታ። ዴዑዋ ሚꬃ ኣይፊያ ማናዉኔ ካታማ ፔንጊያና ጌላናው ኡንቱንቱሲ ማታይ ኢሜቴዳ።</verse>
				<verse number="15">ሺን ካናቱ፥ ቢቲያዋንቱ፥ ዎሹሚያዋንቱ፥ ሼምፑዋ ዎꬊያዋንቱ፥ ኤቃሲ ጎዪኒያዋንቱኔ ባሬንቱ ሃሳያኒኔ ባሬንቱ ኪታን ዎርዶቲያዋንቱ ካሬና ዴዒኖ።</verse>
				<verse number="16">«ታኒ ዬሱሲ፥ ሃ ዬዉዋ ሂንቴንቱሲ ዎሳ ጎሌቱዋን ማርካታና ማላ፥ ታ ኪታንቻ ኪታዲ። ታኒ ዳዊታ ጎሊያ ዬሌታ። ታኒ ፖዒሲያ ዎንታ ባካሊያ» ያጌዳ።</verse>
				<verse number="17">ጌሻ ኣያናይኔ ጌሌዉና፥ «ሃ ያ» ያጊኖ። ቃሲ ሃዋ ሲሲያዌ ኦኒኔ፥ «ሃ ያ» ያጎ። ሳሜቴዳ ኣሳይ ኦኒኔ ሃ ዮ። ዴዑዋ ሃꬃ ኮዪያ ኣሳይ ኦኒኔ ጮ ኣኮ።</verse>
				<verse number="18">ታኒ ሃ ማፃፋን ፃፌቴዳ ሃናና ጌዳ ቃላ ሲሲያ ኦናኔ ዞራይ። ኦኒኔ ሃ ቃላ ቦላ ኢቲባ ጉጆፔ፥ ፆሳይ ሃ ማፃፋን ፃፌቴዳ ቦሻ ኣ ቦላ ጉጃና።</verse>
				<verse number="19">ኦኒኔ ማፃፋን ዴዒያ ቲምቢቲያ ቃላፔ ኣያኔ ፓጪሶፔ፥ ሃ ማፃፋ ጊዶን ቆንጪሴዳ ዴዑዋ ሚꬃ ኣይፊያፔኔ ጌሻ ካታማፔ ኣ ጋኪያ ጊሹዋ ፆሳይ ፓጪሳና።</verse>
				<verse number="20">ሃ ኡባባው ማርካቲያዌ፥ «ቱማ! ታኒ ኤሌካ ያና» ያጌ። ኣሜንዒ። ጎዳ ዬሱሳ፥ ኔኒ ሃያ።</verse>
				<verse number="21">ጎዳ ዬሱሲ ኪሪስቶሳ ኣꬎ ኬካቴꬃይ ሂንቴናና ኡባና ጊዶ። ኣሜንዒ።</verse>
			</chapter>
		</book>
	</testament>
</bible>
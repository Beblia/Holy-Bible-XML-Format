<?xml version="1.0" encoding="UTF-8"?>
<bible translation="Hungarian Bible (BDUZ) 1951 - Hungarian Bekes — Dalos NT" info="Public Domain">
	<testament name="New">
		<book number="40">
			<chapter number="1">
				<verse number="1">Jézus Krisztus nemzetségtáblája. Jézus Krisztus nemzetségtáblája, aki Ábrahám fiának Dávidnak volt a fia.</verse>
				<verse number="2">Ábrahám fia Izsák volt, Izsák fia Jákob, Jákob fiai pedig Júda és ennek testvérei.</verse>
				<verse number="3">Júda fiai Fáresz és Zára Tárnáitól, Fáresz fia Ezron, Ezron fia Árám.</verse>
				<verse number="4">Árám fia Amináráb, Amináráb fia Naasszon, Naasszon fia Szálmon.</verse>
				<verse number="5">Szálmon fia Booz Ráhábtól, Booz fia Obed Ruttól,</verse>
				<verse number="6">Obed fia Jessze, Jessze fia pedig Dávid király.</verse>
				<verse number="7">Dávid király fia Salamon volt Uriás feleségétől.</verse>
				<verse number="8">Salamon fia Roboám, Roboám fia Ábia, Ábia fia Áza,</verse>
				<verse number="9">Áza fia Jozafát, Jozafát fia Jorám, Jorám fia Oziás, Oziás fia Joátám, Joátám fia Ákáz, Ákáz fia Ezekiás,</verse>
				<verse number="10">Ezekiás fia Manasszes, Manasszes fia Ámon, Ámon fia Joziás,</verse>
				<verse number="11">Joziás fiai pedig Jekoniás és ennek testvérei a babiloni fogság idején.</verse>
				<verse number="12">A babiloni fogság után Jekoniás fia Szálátiel volt, Szálátiel fia Zorobábel,</verse>
				<verse number="13">Zorobábel fia Ábiud, Ábiud fia Eliákim, Eliákim fia Ázor,</verse>
				<verse number="14">Ázor fia Szádok, Szádok fia Ákim, Ákim fia Eliud,</verse>
				<verse number="15">Eliud fia Eleázár, Eleázár fia Mátán, Mátán fia</verse>
				<verse number="16">Jákob, Jákob fia pedig József, Mária férje, aki a Krisztusnak nevezett Jézust szülte.</verse>
				<verse number="17">E szerint a nemzedékek összege: Ábrahámtól Dávidig tizennégy nemzedék, Dávidtól a babiloni fogságig tizennégy nemzedék és a babiloni fogságtól Krisztusig tizennégy nemzedék.</verse>
				<verse number="18">Jézus születése. Jézus Krisztusnak ez az eredete: Anyja Mária József jegyese, még egybekelésük előtt méhében fogant a Szentlélektől.</verse>
				<verse number="19">Férje, József, igaz ember volt és, mivel nem akarta rossz hírbe hozni, az volt a szándéka, hogy titokban bocsátja el.</verse>
				<verse number="20">Miközben ezen gondolkodott, álmában megjelent az Úr angyala és így szólt: „József, Dávid fia, ne félj attól, hogy feleségül vedd Máriát, hiszen a Szentlélektől van áldott állapotban</verse>
				<verse number="21">Fiút fog szülni, akit te Jézusnak nevezel, mert ő szabadítja meg népét bűneitől.”</verse>
				<verse number="22">Mindez pedig azért történt, hogy beteljesedjék, amit az Úr a próféta szavával mondott:</verse>
				<verse number="23">„Íme a szűz méhében fogan és fiút szül, És Emmanuelnek fogják hívni.” Ez azt jelenti: Velünk az Isten</verse>
				<verse number="24">József erre fölébredt álmából és úgy cselekedett, amint megparancsolta az Úr angyala.</verse>
				<verse number="25">Magához vette feleségét, de nem ismerte meg, míg a világra nem hozta (elsőszülött) fiát, akit Jézusnak nevezett.</verse>
			</chapter>
			<chapter number="2">
				<verse number="1">A napkeleti bölcsek. Amikor Jézus a judeai Betlehemben megszületett, Heródes király napjaiban bölcsek jöttek napkeletről Jeruzsálembe és érdeklődtek:</verse>
				<verse number="2">„Hol van a zsidók Újszülött királya? Láttuk csillagát napkeleten és eljöttünk, hogy hódoljunk neki.”</verse>
				<verse number="3">Ennek hallatára Heródes király megriadt, és vele egész Jeruzsálem.</verse>
				<verse number="4">Összehívta az összes főpapokat és a nép írástudóit és tudakozódott tőlük, hol kell a Messiásnak születnie.</verse>
				<verse number="5">Azok azt válaszolták: „A judeai Betlehemben, mert így jövendölte a próféta:</verse>
				<verse number="6">Te Betlehem Júda földje, Éppen nem vagy a legkisebb Júda fejedelmi városai között, Mert belőled származik majd a vezér, Aki népemet, Izraelt kormányozza.”</verse>
				<verse number="7">Erre Heródes titkon hivatta a bölcseket és pontosan megtudakolta tőlük a csillag föltűnésének idejét.</verse>
				<verse number="8">Majd ezekkel a szavakkal küldte őket Betlehembe: „Menjetek, tudakozódjatok gondosan a gyermek felől. Ha megtaláljátok, jelentsétek nekem, hogy én is elmenjek és hódoljak neki.”</verse>
				<verse number="9">Azok, miután meghallgatták a királyt, elindultak. S lám a csillag, melyet napkeleten láttak, előttük haladt, amíg végül meg nem állt a hely fölött, ahol a gyermek volt.</verse>
				<verse number="10">Amint meglátták a csillagot, igen megörültek.</verse>
				<verse number="11">A házba lépve megpillantották a gyermeket anyjával, Máriával, és leborulva hódoltak neki. Azután fölnyitották kincsesládájukat és ajándékot adtak neki: aranyat, tömjént és mirrhát.</verse>
				<verse number="12">Mivel álmukban utasítást kaptak, hogy vissza ne forduljanak Heródeshez, más úton tértek vissza hazájukba.</verse>
				<verse number="13">Menekülés Egyiptomba. Miután eltávoztak, az Úr angyala megjelent Józsefnek álmában és így szólt: „Kelj föl, fogd a gyermeket és anyját, és menekülj Egyiptomba! Maradj ott, amíg nem szólok, mert Heródes keresi a gyermeket és meg akarja ölni.”</verse>
				<verse number="14">Ő felkelt, s még az éjjel fogta a gyermeket és az anyját, és elköltözött Egyiptomba.</verse>
				<verse number="15">Ott maradt Heródes haláláig. Így beteljesedett, amit a próféta szavával mondott az Úr: „Egyiptomból hívtam az én fiamat”.</verse>
				<verse number="16">A bethlehemi gyermekgyilkosság. Amikor Heródes látta, hogy a bölcsek kijátszották, nagy haragra gerjedt és Betlehemben meg annak egész környékén megöletett minden fiúgyermeket kétévestől lefelé, a bölcsektől megtudott időnek megfelelően.</verse>
				<verse number="17">Akkor beteljesedett, amit Jeremiás próféta jövendölt:</verse>
				<verse number="18">Kiáltás hangzik Rámában, Hangos sírás és jajgatás: Rákel siratja fiait És vigasztalódni nem akar, Mert nincsenek többé.”</verse>
				<verse number="19">Hazatérés Egyiptomból. Miután Heródes meghalt, az Úr angyala Egyiptomban megjelent Józsefnek álmában és így szólt:</verse>
				<verse number="20">„Kelj föl, fogd a gyermeket és annak anyját, és menj Izrael földjére, mert meghaltak, akik a gyermek életére törtek.”</verse>
				<verse number="21">Ő fölkelt, fogta a gyermeket és anyját, és Izrael földjére ment.</verse>
				<verse number="22">De amikor meghallotta, hogy Judeában Árkeusz uralkodik atyja, Heródes után, félt odamenni. Miután újabb intést kapott álmában, Galilea vidékére költözött.</verse>
				<verse number="23">Odaérve Názáret városában telepedett le, hogy beteljesedjék, amit a próféták jövendöltek: Názáretinek fogják hívni.</verse>
			</chapter>
			<chapter number="3">
				<verse number="1">Keresztelo Szent János bűnbánatot hirdet. Abban az időben föllépett Keresztelő János és Judea pusztájában ezt hirdette:</verse>
				<verse number="2">„Tartsatok bűnbánatot, mert közel van a mennyek országa”.</verse>
				<verse number="3">Ő az, akit Izaiás próféta említ, amikor így szól: „A pusztába kiáltónak ez a szava: Készítsétek elő az Úr útját! Egyengessétek ösvényeit!”</verse>
				<verse number="4">János teveszőrből készült ruhát viselt, csípője körül pedig bőrövet; eledele sáska és vadméz volt.</verse>
				<verse number="5">Akkor kiment hozzá Jeruzsálem és az egész Jordán környéke.</verse>
				<verse number="6">Megvallották bűneiket és megkeresztelkedtek nála a Jordán folyóban.</verse>
				<verse number="7">Amikor látta, hogy számos farizeus és szadduceus jön, hogy megkeresztelkedjék, így szólt hozzájuk: „Viperák fajzata! Ki tanított arra, hogy fussatok a fenyegető bosszú elől?</verse>
				<verse number="8">Teremjétek hát a bűnbánat méltó gyümölcsét!</verse>
				<verse number="9">Ne gondoljátok, hogy hivatkozhattok arra: Ábrahám a mi atyánk! - Mert mondom nektek: tud az Isten ezekből a kövekből is fiakat támasztani Ábrahámnak.</verse>
				<verse number="10">A fejsze már a fák gyökeréhez ért: kivágnak és tűzre vetnek minden fát, mely jó gyümölcsöt nem terem.</verse>
				<verse number="11">Én a bűnbánat jeléül csak vízzel keresztellek benneteket, de aki utánam jön, az hatalmasabb nálam. Arra sem vagyok méltó, hogy saruit hordozzam. Ő majd Szentlélekkel és tűzzel keresztel titeket.</verse>
				<verse number="12">Szórólapáttal kezében kitakarítja szérűjét és csűrbe gyűjti a búzáját, a pelyvát pedig olthatatlan tűzben elégeti.”</verse>
				<verse number="13">Jézus megkeresztelkedése. Akkor Jézus Galileából Jánoshoz ment a Jordán mellé, hogy megkeresztelkedjék.</verse>
				<verse number="14">János azonban igyekezett visszatartani őt: „Nekem van szükségem a te keresztségedre, mondta, és te jössz énhozzám?”</verse>
				<verse number="15">Jézus így felelt: „Hagyd el ezt most! Úgy illik, hogy teljesítsük mindazt, ami méltányos.” Erre odaengedte.</verse>
				<verse number="16">Megkeresztelkedése után Jézus azonnal feljött a vízből, mire megnyílt neki az ég és látta, hogy Isten Lelke galamb képében leereszkedik és rászáll.</verse>
				<verse number="17">Akkor a mennyből ez a szózat hangzott: „Ez az én szeretett fiam, akiben kedvem telik.”</verse>
			</chapter>
			<chapter number="4">
				<verse number="1">Jézus böjtje és megkísértése. Akkor a Lélek a pusztába vitte Jézust, hogy megkísértse az ördög.</verse>
				<verse number="2">Negyven nap és negyven éjjel böjtölt s végül megéhezett.</verse>
				<verse number="3">Ekkor odalépett hozzá a kísértő és így szólt: „Ha Isten fia vagy, mondd, hogy ezek a kövek kenyérré váljanak.”</verse>
				<verse number="4">Erre azt felelte: „Írva van: Nem csak kenyérrel él az ember, hanem minden igével, amely Isten ajkáról való.”</verse>
				<verse number="5">Az ördög ezután a Szentvárosba, a templomépület párkányára állította.</verse>
				<verse number="6">„Ha Isten fia vagy, mondta, vesd le magadat! Írva van: Angyalainak parancsolt felőled. Tenyerükön fognak hordozni téged, Hogy kőbe ne üssed lábadat.”</verse>
				<verse number="7">Jézus így felelt: „Írva van az is: Ne kísértsd Uradat, Istenedet!”</verse>
				<verse number="8">Végül egy igen magas hegyre vitte őt az ördög és megmutatta neki a világ valamennyi országát és azok gazdagságát.</verse>
				<verse number="9">„Mindezt neked adom, mondta, ha leborulva imádsz engem.”</verse>
				<verse number="10">Jézus elutasította: „Takarodj, sátán! Írva van: Uradat, Istenedet imádd és csak neki szolgálj!”</verse>
				<verse number="11">Akkor otthagyta őt az ördög, angyalok jöttek és szolgáltak neki.</verse>
				<verse number="12">Jézus működésének színtere. Amikor Jézus meghallotta, hogy Jánost fogságba vetették, visszatért Galileába.</verse>
				<verse number="13">Elhagyta Názáret városát és a tómelléki Kafarnaumba, Zabulon és Neftalim vidékére költözött.</verse>
				<verse number="14">Így beteljesedett Izaiás próféta szava:</verse>
				<verse number="15">„Zabulon földje és Neftalim földje, A tenger menti út a Jordánon túl, A pogányok Galileája,</verse>
				<verse number="16">A nép, amely sötétségben ült, Nagy világosságot pillantott meg, És világosság támadt azoknak, Akik a halál árnyékában és országában laknak.”</verse>
				<verse number="17">Az első tanítványok. Ettől fogva Jézus tanítani kezdett. „Tartsatok bűnbánatot, mert közel van a mennyek országa!”</verse>
				<verse number="18">Mikor a galileai tenger mellett járt, látott két testvért, Simont, aki másik nevén Péter, és testvérét, Andrást. Halászok voltak és hálót vetettek a vízbe.</verse>
				<verse number="19">Így szólt hozzájuk: „Jöjjetek utánam! Én emberhalászokká teszlek titeket.”</verse>
				<verse number="20">Ők mindjárt ott is hagyták a hálót és csatlakoztak hozzá.</verse>
				<verse number="21">Folytatva útját másik két testvért pillantott meg: Zebedeus fiát, Jakabot, és testvérét, Jánost. Atyjukkal, Zebedeussal éppen hálóikat foltozták a bárkában. Hívta őket is.</verse>
				<verse number="22">Mindjárt otthagyták atyjukat a bárkával és nyomába szegődtek.</verse>
				<verse number="23">Jézus tanít és gyógyít. Jézus bejárta egész Galileát. Tanított a zsinagógákban, hirdette országának örömhírét és meggyógyított a nép között minden betegséget és minden bajt.</verse>
				<verse number="24">Híre elterjedt egész Szíriában. Elvittek hozzá minden, különféle betegségekben és fájdalmas bajokban szenvedőt, még ördögtől megszállottat, holdkórost meg bénát is, és meggyógyította őket.</verse>
				<verse number="25">Nagy népsereg követte Galileából, Dekapoliszból, Jeruzsálemből, Judeából és a Jordánon túlról.</verse>
			</chapter>
			<chapter number="5">
				<verse number="1">A hegyi beszéd. A tömeg láttára Jézus fölment a hegyre.</verse>
				<verse number="2">Ott leült, tanítványai pedig köréje gyűltek. Akkor szólásra nyitva ajkát így tanította őket:</verse>
				<verse number="3">A nyolc boldogság. „Boldogok a lélekben szegények: övék a mennyek országa.</verse>
				<verse number="4">Boldogok a szomorkodók; majd megvigasztalják őket.</verse>
				<verse number="5">Boldogok a szelídek: övék lesz a föld.</verse>
				<verse number="6">Boldogok, akik éhezik és szomjazzák az igazságot: majd kielégítik őket.</verse>
				<verse number="7">Boldogok az irgalmasok: majd nekik is irgalmaznak.</verse>
				<verse number="8">Boldogok a tisztaszívűek: ők meglátják Istent.</verse>
				<verse number="9">Boldogok a békességesek: ők Isten fiai.</verse>
				<verse number="10">Boldogok, akiket az igazságért üldöznek: övék a mennyek országa.</verse>
				<verse number="11">A tanítványok feladata. Boldogok vagytok, ha miattam szidalmaznak és üldöznek titeket és hazudozva minden rosszat fognak rátok.</verse>
				<verse number="12">Örüljetek és ujjongjatok: nagy lesz a jutalmatok a mennyben. Hiszen így üldözték előttetek a prófétákat is.</verse>
				<verse number="13">Ti vagytok a föld sója. Ha a só ízét veszti, ugyan mivel sózzák meg? Nem való már egyébre, mint hogy kidobja és széttapossa az ember.</verse>
				<verse number="14">Ti vagytok a világ világossága. A hegyre épült város el nem rejthető.</verse>
				<verse number="15">És ha világosságot gyújtanak, nem teszik véka alá, hanem a tartóra, hogy világítson a ház minden lakójának.</verse>
				<verse number="16">Így világítson világosságtok az emberek előtt, hogy lássák jótetteiteket és magasztalják mennyei Atyátokat.</verse>
				<verse number="17">Jézus és az ószövetségi törvény. Ne gondoljátok, hogy azért jöttem, hogy megszüntessem a törvényt, vagy a prófétákat. Nem azért jöttem, hogy megszüntessem, hanem, hogy tökéletessé tegyem.</verse>
				<verse number="18">Bizony mondom nektek: Míg ég és föld fennáll, egy i betű vagy egy vesszőcske sem marad el a törvényből, hanem beteljesedik az egész.</verse>
				<verse number="19">Aki tehát csak egyet hagy is el a legkisebb parancsok közül és így tanítja az embereket, az igen kicsi lesz a mennyek országában. Aki viszont megtartja és tanítja azokat, az nagy lesz a mennyek országában.</verse>
				<verse number="20">Ezért mondom nektek: Ha életszentségtek fölül nem múlja az írástudókét és a farizeusokét, nem juttok be a mennyek országába.</verse>
				<verse number="21">Az ötödik parancs. Hallottátok a régieknek szóló parancsot: Ne ölj! Aki öl állítsák törvényszék elé.</verse>
				<verse number="22">Én pedig azt mondom nektek: Már azt is állítsák törvényszék elé, aki haragot tart. Aki felebarátját butának mondja, állítsák a nagytanács elé. Aki pedig istentelennek mondja, jusson a gyehenna tüzére.</verse>
				<verse number="23">Ha tehát ajándékodat az oltárhoz viszed és ott eszedbe jut, hogy felebarátodnak valami panasza van ellened,</verse>
				<verse number="24">hagyd ott ajándékodat az oltár előtt, menj, békülj ki előbb felebarátoddal, aztán jöjj vissza és ajánld fel ajándékodat.</verse>
				<verse number="25">Békülj ki még idejében, még útközben ellenfeleddel, hogy át ne adjon a bírónak, a bíró a poroszlónak és tömlöcbe ne vessenek.</verse>
				<verse number="26">Bizony mondom neked: Ki nem szabadulsz onnan, amíg az utolsó fillért le nem fizetted.</verse>
				<verse number="27">A kilencedik parancs. Hallottátok (a régieknek szóló) parancsot: Házasságot ne törj!</verse>
				<verse number="28">Én pedig azt mondom nektek: Mindaz, aki bűnös kívánsággal asszonyra néz, szívében már paráználkodott vele.</verse>
				<verse number="29">Ezért, ha jobb szemed megbotránkoztat, vájd ki és vesd el magadtól. Inkább egy tagod vesszen oda, semhogy egész tested gyehennára kerüljön.</verse>
				<verse number="30">Ha pedig jobb kezed botránkoztat meg, vágd le és vesd el magadtól. Inkább egy tagod vesszen oda, semhogy egész tested gyehennára jusson.</verse>
				<verse number="31">Parancs volt az is: Ha valaki elbocsátja feleségét, adjon neki válólevelet.</verse>
				<verse number="32">A második parancs. Én pedig azt mondom nektek: Mindaz, aki elbocsátja feleségét, kivéve ha nem törvényes felesége, okot ad neki a házasságtörésre, aki pedig elbocsátott nőt vesz el, házasságot tör.</verse>
				<verse number="33">Hallottátok azt a régieknek szóló parancsot is: Hamisan ne esküdjél, hanem tartsd meg az Úrnak tett esküdet.</verse>
				<verse number="34">Én pedig azt mondom nektek: Egyáltalán ne esküdjetek: sem az égre, mert az Isten trónja, sem a földre, mert az lábainak zsámolya,</verse>
				<verse number="35">sem Jeruzsálemre, mert az a nagy királyok városa.</verse>
				<verse number="36">Még fejedre se esküdjél, mert egyetlen hajszáladat sem tudod fehérré vagy feketévé tenni.</verse>
				<verse number="37">Beszédetek legyen: igen, igen; nem nem. Ami ezt meghaladja, az a gonosztól van.</verse>
				<verse number="38">A rossz visszafizetése. Hallottátok a parancsot: Szemet szemért, fogat fogért!</verse>
				<verse number="39">Én pedig azt mondom nektek: Ne szállj szembe a gonosszal, hanem ha megütik jobb arcodat, fordítsd oda a másikat is.</verse>
				<verse number="40">S ha perbe fogva el akarják venni köpenyedet, add oda köntösödet is.</verse>
				<verse number="41">S ha ezer lépésre kényszerítenek, menj el kétannyira.</verse>
				<verse number="42">Adj a kérőnek, és aki kölcsönt akar, vissza ne utasítsd.</verse>
				<verse number="43">Ellenségszeretet. Hallottátok a parancsot: Szeresd felebarátodat és gyűlöld ellenségedet!</verse>
				<verse number="44">Én pedig azt mondom nektek: Szeressétek ellenségeiteket, (tegyetek jót haragosaitokkal) és imádkozzatok üldözőitekért (és rágalmazóitokért).</verse>
				<verse number="45">Így lesztek fiai mennyei Atyátoknak, aki felkelti napját jókra és gonoszokra, esőt ad igaznak és bűnösnek.</verse>
				<verse number="46">Ha azokat szeretitek csak, akik titeket szeretnek, mi lesz a jutalmatok? Nem így tesznek a vámosok is?</verse>
				<verse number="47">És ha nem köszöntitek, csak barátaitokat, mi többet tesztek? Nem így tesznek a pogányok is?</verse>
				<verse number="48">Ti olyan tökéletesek legyetek tehát, mint mennyei Atyátok.</verse>
			</chapter>
			<chapter number="6">
				<verse number="1">Alamizsnálkodás. Ügyeljetek, hogy ne az emberek szemeláttára s az ő kedvükért legyetek jók, különben nem lesz jutalmatok mennyei Atyátoknál.</verse>
				<verse number="2">Amikor tehát alamizsnát adsz, ne kürtöltess magad előtt, mint a képmutatók teszik a zsinagógában és az utcán, hogy dicsérjék őket.</verse>
				<verse number="3">Bizony mondom nektek: megkapták jutalmukat. Te úgy adj alamizsnát, hogy ne tudja a bal kezed, mit cselekszik a jobb, hogy alamizsnád rejtve maradjon.</verse>
				<verse number="4">Atyád, aki rejtekben is lát, megfizet neked.</verse>
				<verse number="5">A helyes imádság. Mikor imádkoztok, ne legyetek olyanok, mint a képmutatók, akik szívesen imádkoznak az emberek szemeláttára a zsinagógában és az utcasarkon állva, hogy lássák őket az emberek.</verse>
				<verse number="6">Bizony mondom nektek: megkapták jutalmukat. Te amikor imádkozol, menj be a szobádba, zárd be az ajtót és imádkozzál a rejtekben lévő Atyádhoz. Atyád, aki rejtekben is lát, megfizet neked.</verse>
				<verse number="7">Amikor pedig imádkoztok, ne szaporítsátok a szót, mint a pogányok. Azt gondolják ugyanis, hogy sok beszédükért nyernek meghallgatást.</verse>
				<verse number="8">Ne utánozzátok őket! Hiszen tudja a ti Atyátok, mire van szükségetek, még mielőtt kérnétek.</verse>
				<verse number="9">Ti tehát így imádkozzatok: Mi Atyánk, ki a mennyekben vagy, Szenteltessék meg a te neved. Jöjjön el a te országod.</verse>
				<verse number="10">Legyen meg a te akaratod, miként a mennyben, úgy a földön is.</verse>
				<verse number="11">Mindennapi kenyerünket add meg nekünk ma,</verse>
				<verse number="12">bocsásd meg a vétkeinket, amint mi is megbocsájtunk az ellenünk vétkezőknek.</verse>
				<verse number="13">És ne vigy minket kísértésbe, hanem szabadíts meg a gonosztól. (Ámen).</verse>
				<verse number="14">Ha megbocsátjátok az embereknek, hogy vétettek, mennyei Atyátok nektek is megbocsát.</verse>
				<verse number="15">De ha nem bocsáttok meg az embereknek, Atyátok sem bocsátja meg bűneiteket.</verse>
				<verse number="16">Az Istennek tetsző böjt. Mikor böjtöltök, ne legyetek komorak, mint a képmutatók. Keserű képet vágnak ugyanis, hogy lássék rajtuk a böjtölés. Bizony mondom nektek: megkapták jutalmukat.</verse>
				<verse number="17">Te amikor böjtölsz, illatosítsd be a fejedet és mosd meg arcodat, hogy ne az embereknek mutasd böjtölésedet,</verse>
				<verse number="18">hanem Atyádnak, aki a rejtekben jelen van. Atyád, aki rejtekben is lát, megfizet neked.</verse>
				<verse number="19">A földi javak és a mennyei kincs. Ne gyűjtsetek kincset a földön, ahol moly és rozsda emészt, ahol tolvajok betörnek és lopnak.</verse>
				<verse number="20">Gyűjtsetek kincset a mennyben, ahol se moly, se rozsda nem emészt, tolvajok nem törnek be és nem lopnak.</verse>
				<verse number="21">Ahol a kincsed, ott a szíved is.</verse>
				<verse number="22">A test világa a szem. Ha szemed ép, egész tested világos lesz.</verse>
				<verse number="23">De ha szemed rossz, sötét lesz egész tested. Ha tehát a világosság benned sötétség, mekkora lesz maga a sötétség?</verse>
				<verse number="24">Senki két úrnak nem szolgálhat: vagy gyűlöli az egyiket s szereti a másikat, vagy egyikhez ragaszkodik s a másikat megveti. Nem szolgálhattok Istennek és a mammonnak.</verse>
				<verse number="25">Bizalom a gondviselésben. Azt mondom tehát nektek: Ne aggódjatok megélhetéstek miatt, hogy mit esztek vagy mit isztok, sem testetek miatt, hogy mibe öltöztök. Nem több - e az élet az eledelnél, s a test nem több - e a ruhánál?</verse>
				<verse number="26">Nézzétek az ég madarait! Nem vetnek, nem aratnak, s csűrökbe sem gyűjtenek: mennyei Atyátok táplálja őket. Nem értek ti többet azoknál?</verse>
				<verse number="27">Ugyan melyiktek nyújthatja meg életkorát csak egy rőfnyivel is, ha aggodalmaskodik?</verse>
				<verse number="28">És a ruha miatt miért nyugtalankodtok? Nézzétek a mezei liliomokat, mint növekednek. Nem fáradoznak, s nem fonnak.</verse>
				<verse number="29">Mondom nektek: Még Salamon sem volt minden dicsőségében úgy felöltözve, mint egy ezek közül.</verse>
				<verse number="30">Ha pedig Isten így öltözteti a mezei virágot, amely ma virít, de holnap kemencébe kerül, nem sokkal inkább titeket, kicsinyhitűek?</verse>
				<verse number="31">Ne nyugtalankodjatok tehát és ne kérdezzétek: Mit eszünk? vagy: Mit iszunk? vagy: Mibe öltözünk?</verse>
				<verse number="32">Mindezt a pogányok keresik. Hiszen tudja mennyei Atyátok, hogy minderre szükségetek van.</verse>
				<verse number="33">Ti keressétek elsősorban Isten országát s annak igazságát, és ezeket is mind hozzá kapjátok.</verse>
				<verse number="34">Ne aggódjatok tehát a holnap miatt, a holnapi nap majd gondoskodik magáról. Elég a mának a maga baja.</verse>
			</chapter>
			<chapter number="7">
				<verse number="1">Vakmerő itélet. Ne ítéljetek, hogy meg ne ítéljenek!</verse>
				<verse number="2">Amilyen ítélettel itéltek, olyannal fognak megitélni titeket, és amilyen mértékkel mértek, olyannal mérnek majd nektek is.</verse>
				<verse number="3">Mit nézed a szálkát felebarátod szemében, és a magad szemében nem veszed észre a gerendát?</verse>
				<verse number="4">Vagy hogyan mondhatod felebarátodnak: Hadd vegyem ki szemedből a szálkát! - holott tulajdon szemedben gerenda van?</verse>
				<verse number="5">Képmutató! Vesd előbb a gerendát ki szemedből, akkor majd elég tisztán látsz ahhoz, hogy kivehesd a szálkát felebarátod szeméből.</verse>
				<verse number="6">Ne vessetek szent dolgot ebeknek, s ne szórjátok gyöngyeiteket sertések elé! Különben lábukkal eltaposhatják azokat, aztán megfordulnak és széttépnek titeket.</verse>
				<verse number="7">Kérő imádság. Kérjetek és adnak nektek, keressetek és találtok, zörgessetek és ajtót nyitnak.</verse>
				<verse number="8">Mindaz, aki kér kap, aki keres, talál, és a zörgetőnek ajtó nyílik.</verse>
				<verse number="9">Ki ad közületek fiának követ, ha kenyeret kér?</verse>
				<verse number="10">Vagy ha halat kér, ki ad neki kígyót?</verse>
				<verse number="11">Ha tehát ti, bár rosszak vagytok, tudtok jót adni fiaitoknak, mennyivel inkább tud mennyei Atyátok az őt kérőknek!</verse>
				<verse number="12">Mindazt, amit akartok, hogy veletek tegyenek az emberek, ti is tegyétek velük. Ez a törvény és a próféták.</verse>
				<verse number="13">A szűk kapu. A szűk kapun lépjetek be! Tágas a kapu és széles az út, mely a pusztulásba visz - bizony sokan mennek be rajta.</verse>
				<verse number="14">De milyen szűk a kapu és keskeny az út, mely az életre visz, - bizony kevesen találják meg azt.</verse>
				<verse number="15">A hamis próféták. Óvakodjatok a hamis prófétáktól! Báránybőrben jönnek hozzátok, belül azonban ragadozó farkasok.</verse>
				<verse number="16">Gyümölcseikről ismeritek fel őket. Szednek - e tövisekről szőlőt vagy a bogáncsról fügét?</verse>
				<verse number="17">Így minden jó fa jó gyümölcsöt terem, a rossz fa pedig rossz gyümölcsöt.</verse>
				<verse number="18">Nem hozhat a jó fa rossz gyümölcsöt, sem a rossz fa jó gyümölcsöt.</verse>
				<verse number="19">Kivágnak és tűzre vetnek minden fát, amely jó gyümölcsöt nem terem.</verse>
				<verse number="20">Tehát gyümölcsükről ismeritek fel őket.</verse>
				<verse number="21">Nem mindaz, ki azt mondja nekem: Uram, Uram! - jut be a mennyek országába. Csak (az jut be a mennyek országába), aki mennyei Atyám akaratát teljesíti.</verse>
				<verse number="22">Sokan mondják majd nekem azon a napon: Uram, Uram! Nem a te nevedben jövendöltünk? Nem a te nevedben űztünk ördögöt? Nem a te nevedben tettünk annyi csodát?</verse>
				<verse number="23">Én akkor kijelentem nekik: Sohasem ismertelek titeket. Takarodjatok tőlem ti gonosztevők!</verse>
				<verse number="24">A sziklára épített ház. Mindaz, aki hallgatja tanításomat és tettekre is váltja, hasonlít a bölcs emberhez, aki házát sziklára építette.</verse>
				<verse number="25">Szakadt a zápor, ömlött az ár, süvöltött a szél és nekicsapott a háznak, de az nem dőlt össze, mert sziklára alapozták.</verse>
				<verse number="26">Mindaz pedig, aki tanításomat hallgatja, de tettekre nem váltja, hasonlít a balga emberhez, aki házát homokra építette.</verse>
				<verse number="27">Szakadt a zápor, ömlött az ár, süvöltött a szél és nekicsapott a háznak. Az összedőlt és romhalmazzá vált.”</verse>
				<verse number="28">A beszéd hatása. Ezzel Jézus befejezte beszédét.</verse>
				<verse number="29">A nép álmélkodott tanításán, mert úgy tanított, mint akinek hatalma van, és nem úgy, mint az írástudók (és farizeusok).</verse>
			</chapter>
			<chapter number="8">
				<verse number="1">Jézus meggyógyít egy leprást. Amikor lejött a hegyről, nagy sokaság követte.</verse>
				<verse number="2">Akkor egy leprás lépett hozzá, leborult előtte és kérlelte: „Uram, ha akarod, megtisztíthatsz engem.”</verse>
				<verse number="3">Jézus kinyújtva kezét, megérintette és így szólt hozzá: „Akarom, tisztulj meg!” Erre az tüstént megtisztult leprájától.</verse>
				<verse number="4">Akkor Jézus azt mondta neki: „Nézd, ne mondd meg senkinek, hanem menj, mutasd meg magadat a papnak és ajánld fel az áldozatot, amit Mózes rendelt bizonyságul nekik.”</verse>
				<verse number="5">A kafarnaumi százados. Amikor bement Kafarnaumba, egy százados járult hozzá és elpanaszolta:</verse>
				<verse number="6">„Uram, szolgám bénán fekszik otthon és szörnyen kínlódik.”</verse>
				<verse number="7">Jézus így felelt: „Megyek és meggyógyítom.”</verse>
				<verse number="8">A százados ezt válaszolta: „Uram, nem vagyok méltó, hogy hajlékomba jöjj. Csak szólj, és szolgám meggyógyul.</verse>
				<verse number="9">Jómagam bár alárendelt ember vagyok, katonáknak parancsolok. Azt mondom egyiknek: Menj! - elmegy; és a másiknak: Jöjj ide! - hozzám jön; és szolgámnak: Tedd ezt! - megteszi.”</verse>
				<verse number="10">Amikor Jézus ezt hallotta, elcsodálkozott és így szólt kísérőihez: „Bizony mondom nektek, ekkora hitet senkinél nem találtam Izraelben!</verse>
				<verse number="11">Ezért mondom nektek: Sokan jönnek napkeletről és napnyugatról és letelepednek Ábrahám, Izsák és Jákob mellé a mennyek országában,</verse>
				<verse number="12">az ország fiait pedig kivetik a külső sötétségre. Ott sírás és fogcsikorgatás lesz.”</verse>
				<verse number="13">A századoshoz pedig így szólt Jézus: „Menj, legyen úgy, amint hitted.” A szolga már abban az órában meggyógyult.</verse>
				<verse number="14">Péter házában. Amikor Jézus Péter házába ment, annak anyósát lázas betegen, ágyban találta.</verse>
				<verse number="15">Megérintette kezét, mire elhagyta a láz. Felkelt és szolgált neki.</verse>
				<verse number="16">Mikor beesteledett, sok ördögtől megszállt embert vittek hozzá. Szavával kiűzte a gonoszlelkeket és minden beteget meggyógyított.</verse>
				<verse number="17">Így beteljesedett Izaiás próféta jövendölése: „Ő elvette betegségeinket és bajainkat hordozta.”</verse>
				<verse number="18">Jézus követésének előfeltételei. Jézus nagy sokaságot látott maga körül, meghagyta tehát, hogy keljenek át a túlsó partra.</verse>
				<verse number="19">Akkor egy írástudó lépett hozzá és így szólt: „Mester követlek téged, bárhová mégy.” Jézus figyelmeztette:</verse>
				<verse number="20">„A rókának odúja van, az ég madarának fészke, de az Emberfiának nincs hová lehajtsa fejét.”</verse>
				<verse number="21">Egy másik tanítványa kérte: „Uram, engedd meg, hogy előbb elmenjek s eltemessem atyámat.”</verse>
				<verse number="22">Jézus azonban így felelt: „Kövess engem és hagyd a holtakra, hadd temessék halottaikat.”</verse>
				<verse number="23">A vihar lecsillapítása. Bárkába szállt és tanítványai követték.</verse>
				<verse number="24">Egyszerre csak heves vihar támadt a tavon, úgy hogy a hullámok elborították a bárkát. Ő azonban aludt.</verse>
				<verse number="25"></verse>
				<verse number="26">Jézus rájuk szólt: „Mit féltek, ti kicsinyhitűek!” Aztán felkelt, parancsolt a szélvésznek és a víznek, mire nagy nyugalom keletkezett.</verse>
				<verse number="27">Az emberek pedig elámulva mondták: „Ugyan ki ez, hogy még a szélvész és a víz is engedelmeskedik neki?”</verse>
				<verse number="28">A gádárai megszállottak. Mikor a túlsó partra ért, a gádáraiak vidékére, két ördögtől megszállt ember jött szembe vele. A sírboltokból jöttek elő. Olyan elvadultak voltak, hogy senki sem mert azon az úton járni.</verse>
				<verse number="29">Így kiáltoztak: „Mi bajod velünk Jézus, Isten Fia? Azért jöttél ide, hogy idő előtt gyötörj minket?”</verse>
				<verse number="30">Nem messze onnan nagy sertéskonda legelészett.</verse>
				<verse number="31">Ezért az ördögök megkérték: „Ha kiűzöl minket, küldj a kondába.”</verse>
				<verse number="32">„Menjetek”, szólt. Azok ki is mentek és megszállták a sertéseket, mire az egész konda a meredekről a tóba rohant és vízbe veszett.</verse>
				<verse number="33">A kanászok elfutottak és a városba érve mindent elmondtak a megszállottakról is.</verse>
				<verse number="34">Akkor az egész város kiment Jézus elé és, amint megpillantották, kérték, távozzék el határukról.</verse>
			</chapter>
			<chapter number="9">
				<verse number="1">Jézus meggyógyít egy bénát. Erre ismét bárkába szállt, átkelt a tavon és lakóvárosába érkezett.</verse>
				<verse number="2">Ott egy hordágyon fekvő bénát hoztak elébe. Hitük láttára Jézus ezekkel a szavakkal fordult a bénához: „Bízzál fiam! Bocsánatot nyertek bűneid.”</verse>
				<verse number="3">Néhány írástudó erre azt gondolta magában: „Ez káromkodik.”</verse>
				<verse number="4">Jézus gondolataikba látva így szólt: „Miért gondoltok rosszat magatokban?</verse>
				<verse number="5">Mi könnyebb, ha azt mondom: bocsánatot nyernek bűneid? - vagy ha azt: kelj föl és járj?</verse>
				<verse number="6">Tudjátok meg tehát hogy az Emberfiának van hatalma a földön a bűnök megbocsátására.” Ezzel a bénához fordult: „Kelj föl, fogd az ágyadat és menj haza!”</verse>
				<verse number="7">Az fölkelt és hazament.</verse>
				<verse number="8">Ennek láttára félelem fogta el a népet és magasztalni kezdték Istent, hogy embernek ekkora hatalmat adott.</verse>
				<verse number="9">Máté meghívása. Jézus tovább folytatva útját, látta, hogy egy Máté nevű ember ül a vámnál. „Kövess engem!” - szólította meg. Az fölkelt és követte.</verse>
				<verse number="10">Mikor későb annak házában asztalhoz ült, sok vámos és bűnös jött, s letelepedtek Jézus és tanítványai közé.</verse>
				<verse number="11">Ennek láttára a farizeusok megkérdezték tanítványait: Miért eszik Mesteretek vámosokkal és bűnösökkel?”</verse>
				<verse number="12">Amikor Jézus ezt hallotta, megfelelt nekik: „Nem az egészségeseknek kell az orvos, hanem a betegeknek.</verse>
				<verse number="13">Menjetek csak, és tanuljátok meg mit tesz az: irgalmasságot akarok és nem áldozatot. Nem azért jöttem, hogy az igazakat hívjam, hanem a bűnösöket.”</verse>
				<verse number="14">Jézus tanítványai és a böjt. Akkor odamentek hozzá János tanítványai és megkérdezték: „Hogy lehet az, hogy mi és a farizeusok (gyakran) böjtölünk, a te tanítványaid pedig nem böjtölnek?”</verse>
				<verse number="15">Jézus így felelt: „Csak nem búsulhat a násznép, míg vele a vőlegény? Eljön a nap, amikor elviszik a vőlegényt: akkor majd böjtölnek.</verse>
				<verse number="16">Senki sem tesz ócska ruhára nyers szövetből foltot, mert a ruha ép részét is eltépi, és még nagyobb szakadás támad.</verse>
				<verse number="17">Új bort sem töltenek régi tömlőkbe, különben kiszakadnak a tömlők, a bor kiömlik és a tömlők is tönkremennek. Az új bor új tömlőbe való, akkor mindkettő megmarad.”</verse>
				<verse number="18">Jairus leánya. Miközben ezt magyarázta, egy elöljáró lépett hozzá és lába elé borulva kérte: „(Uram), leányom most halt meg, de jöjj, tedd rá kezedet és életre kel.”</verse>
				<verse number="19">Erre Jézus fölkelt és tanítványaival együtt elment vele.</verse>
				<verse number="20">Egy asszony pedig, aki tizenkét éve vérzésben szenvedett, hátulról megérintette ruhája szegélyét.</verse>
				<verse number="21">Azt gondolta magában: „Ha csak ruháját érintem is, meggyógyulok.”</verse>
				<verse number="22">Jézus erre megfordult, ránézett és így szólt: „Bízzál leányom, hited meggyógyított.” Attól az órától fogva egészséges lett az asszony.</verse>
				<verse number="23">Amikor Jézus az elöljáró házába ért és látta a fuvolásokat és a lármás tömeget,</verse>
				<verse number="24">rájuk szólt: „Távozzatok! Hiszen nem halt meg a leány, csak alszik.” Azok kinevették.</verse>
				<verse number="25">Miután eltávolították a tömeget, bement, megfogta a leány kezét és az életre kelt.</verse>
				<verse number="26">Híre járt ennek az egész vidéken.</verse>
				<verse number="27">Két vak visszanyeri látását. Amikor Jézus tovább folytatta útját, két vak ment utána. Egyre ezt kiáltották: „Könyörülj rajtunk, Dávid fia!”</verse>
				<verse number="28"></verse>
				<verse number="29">Akkor megérintette szemüket és így szólt: „Legyen hitetek szerint!”</verse>
				<verse number="30">Erre megnyílt a szemük. Jézus pedig lelkükre kötötte: „Vigyázzatok, senki meg ne tudja.”</verse>
				<verse number="31">Ám azok elmentek és hírét vitték az egész vidéken.</verse>
				<verse number="32">Egy ördögtől megszállott meggyógyul. Alighogy azok elmentek, egy ördögtől megszállott némát hoztak eléje.</verse>
				<verse number="33">Mihelyt az ördögöt kiűzte, megszólalt a néma. A nép erre csodálkozva mondta: „Soha sem láttak még ilyent Izraelben!”</verse>
				<verse number="34">A farizeusok azonban megjegyezték: „Az ördögök fejedelmének segítségével űzi ki az ördögöket.”</verse>
				<verse number="35">A nagy aratás. Jézus bejárt minden várost és falut, tanított a zsinagógákban, hirdette országának örömhírét és meggyógyított minden</verse>
				<verse number="36">Ahogy végignézett az embereken, megesett a szíve rajtuk, mert olyanok voltak, mint pásztor nélküli juhok: elcsigázottak és kimerültek.</verse>
				<verse number="37">Akkor így szólt tanítványaihoz: „Az aratni való sok, de a munkás kevés.</verse>
				<verse number="38">Kérjétek az aratás urát, küldjön munkásokat aratásába.”</verse>
			</chapter>
			<chapter number="10">
				<verse number="1">Az apostolok kiválasztása. Összehívta tizenkét tanítványát és hatalmat adott nekik, hogy kiűzzék a tisztátalan lelkeket és meggyógyítsanak minden betegséget és minden bajt.</verse>
				<verse number="2">A tizenkét apostol a következő: az első Simon, másik nevén Péter, továbbá testvére András, Jakab Zebedeus fia és testvére János,</verse>
				<verse number="3">Fülöp és Bertalan, Tamás és Máté, a vámos, Jakab Alfeus fia, és Tádé,</verse>
				<verse number="4">a buzgó Simon és karióti Júdás, aki később elárulta őt.</verse>
				<verse number="5">Az apostolok szétküldése. Ezt a tizenkettőt küldte Jézus és megparancsolta nekik: „A pogányokhoz ne menjetek és a szamaritánusok városaiba be ne térjetek.</verse>
				<verse number="6">Menjetek inkább Izrael házának elveszett juhaihoz.</verse>
				<verse number="7">Menjetek és hirdessétek: közel van a mennyek országa.</verse>
				<verse number="8">Gyógyítsatok betegeket, támasszatok föl halottakat, tisztítsatok meg leprásokat, űzzetek ki ördögöket. Ingyen kaptátok, ingyen is adjátok.</verse>
				<verse number="9">Ne szerezzetek se arany, se ezüst, se réz pénzt övetekbe.</verse>
				<verse number="10">Ne vigyetek magatokkal úti tarisznyát, se két ruhát, se botot: megérdemli a munkás az ellátását.</verse>
				<verse number="11">Ha egy városba vagy faluba érkeztek, érdeklődjetek, ki ott az érdemes ember, és maradjatok nála, amíg tovább nem utaztok.</verse>
				<verse number="12">Mikor pedig házába léptek, köszöntsétek: (békesség e háznak!)</verse>
				<verse number="13">Ha valóban érdemes rá az a ház, szálljon rá békességtek, de ha nem, békességtek szálljon vissza rátok.</verse>
				<verse number="14">Ha valaki nem fogad be titeket és szavatokra nem hallgat, menjetek ki a házából, még a városból is, és rázzátok le a port lábatokról.</verse>
				<verse number="15">Bizony, mondom nektek: Szodoma és Gomorra földjének tűrhetőbb sorsa lesz az ítélet napján, mint annak a városnak.</verse>
				<verse number="16">Az üldözések megjövendölése. Úgy küldelek titeket, mint juhokat a farkasok közé. Legyetek tehát okosak, mint a kígyók és ártatlanok, mint a galambok.</verse>
				<verse number="17">Legyetek óvatosak az emberekkel szemben, mert bíróság elé állítanak és zsinagógáikban megostoroznak titeket.</verse>
				<verse number="18">Miattam helytartók és királyok elé hurcolnak, hogy tanúságot tegyetek előttük és a pogányok előtt.</verse>
				<verse number="19">Mikor bíróság elé állítanak, ne töprengjetek, hogyan és mit mondjatok. Abban az órában majd megtudjátok, mit szóljatok.</verse>
				<verse number="20">Hiszen nem ti beszéltek, hanem Atyátok lelke szól belőletek.</verse>
				<verse number="21">Halálra adja majd testvér a testvérét és apa a fiát. A gyermek szülei ellen támad és megöleti őket.</verse>
				<verse number="22">Miattam mindenki meggyűlöl titeket, de aki állhatatos marad mindvégig, az üdvözül.</verse>
				<verse number="23">Mikor pedig egyik városban üldöznek, meneküljetek a másikba. Bizony mondom nektek, nem járjátok végig Izrael városait, amíg el nem jön az Emberfia.</verse>
				<verse number="24">Bátorság üldözés idején. Nem különb a tanítvány mesterénél, sem a szolga uránál.</verse>
				<verse number="25">Elégedjék meg a tanítvány, ha olyan lesz, mint a mestere és a szolga, ha olyan, mint ura. Ha a családatyát Belzebubnak csúfolják, mennyivel inkább a házanépét?</verse>
				<verse number="26">Ne féljetek tőlük! Semmi nem marad elrejtve, mi ki ne derülne, sem eltitkolva, mi ki nem tudódnék.</verse>
				<verse number="27">Amit sötétben mondok nektek, mondjátok el fényes nappal és amit fülbesúgva hallotok, hirdessétek a háztetőről.</verse>
				<verse number="28">Ne féljetek azoktól, akik megölik a testet, de a lelket nem tudják megölni. Inkább attól féljetek, aki a lelket meg a testet is pokolba taszíthatja.</verse>
				<verse number="29">Két verebet ugye egy fillérért adnak? De Atyátok nélkül egy sem esik a földre.</verse>
				<verse number="30">Nektek viszont minden szál hajatok számon van tartva.</verse>
				<verse number="31">Ne féljetek tehát! Sokkal többet értek ti a verebeknél.</verse>
				<verse number="32">Mindazt tehát, aki megvall engem az emberek előtt, én is megvallom mennyei Atyám előtt.</verse>
				<verse number="33">De aki megtagad engem az emberek előtt, azt én is megtagadom mennyei Atyám előtt.</verse>
				<verse number="34">Jézussal vagy Jézus ellen. Ne gondoljátok, hogy azért jöttem a földre, hogy békét hozzak. Nem azért jöttem, hogy békét hozzak, hanem, hogy kardot.</verse>
				<verse number="35">Azért jöttem, hogy szembeállítsam az embert atyjával, a lányt anyjával és a menyet anyósával.</verse>
				<verse number="36">Saját házanépe lesz az ember ellensége.</verse>
				<verse number="37">Aki atyját vagy anyját jobban szereti, mint engem, nem méltó hozzám. Aki fiát vagy leányát jobban szereti, mint engem, nem méltó hozzám.</verse>
				<verse number="38">Aki föl nem veszi keresztjét s nem követ engem, nem méltó hozzám.</verse>
				<verse number="39">Aki meg akarja találni életét, elveszíti azt, de aki érettem elveszíti életét, megtalálja azt.</verse>
				<verse number="40">Aki titeket befogad, engem fogad be, aki pedig engem befogad, azt fogadja be, aki küldött engem.</verse>
				<verse number="41">Aki prófétát fogad be azért, mert próféta, a próféta jutalmát kapja. Aki igaz embert fogad be azért, mert igaz ember, az</verse>
				<verse number="42">Aki pedig csak egy pohár friss vizet ad is inni egynek a legkisebbek közül, mert az én tanítványom, bizony mondom nektek: nem marad el jutalma.”</verse>
			</chapter>
			<chapter number="11">
				<verse number="1">Amikor Jézus befejezte a tizenkét tanítványának adott utasításait, továbbindult, hogy tanítson és hirdesse az igét az ottani</verse>
				<verse number="2">Keresztelő János követsége. Amikor János a börtönben hallott Krisztus tetteiről, elküldte (két) tanítványát ezzel a kérdéssel:</verse>
				<verse number="3">„Te vagy - e az, akinek el kell jönnie, vagy mást várjunk?”</verse>
				<verse number="4">Jézus így válaszolt: „Menjetek, jelentsétek Jánosnak, amit hallotok és láttok:</verse>
				<verse number="5">vakok látnak, sánták járnak, leprások megtisztulnak, süketek hallanak, halottak föltámadnak, a szegények pedig hallgatják az evangélium hirdetését.</verse>
				<verse number="6">Boldog, aki nem botránkozik meg bennem.”</verse>
				<verse number="7">Jézus tanúsága Jánosról. Amikor azok elmentek, Jézus beszélni kezdett a néphez Jánosról: „Miért mentetek ki a pusztába? Hogy széltől lengetett nádat lássatok?</verse>
				<verse number="8">Vagy miért mentetek ki? Hogy finom kelmébe öltözött embert lássatok? Aki finom ruhában jár, királyi palotában lakik.</verse>
				<verse number="9">Miért mentetek hát ki? Hogy prófétát lássatok? Igenis, mondom nektek, prófétánál is nagyobbat.</verse>
				<verse number="10">Ez az, akiről az Írás mondja: „Nézd, követemet küldöm színed előtt, hogy elkészítse előtted az utat.”</verse>
				<verse number="11">Bizony mondom nektek: asszonyok szülöttei között nem támadt nagyobb keresztelő Jánosnál. De aki legkisebb a mennyek országában, nagyobb mint ő.</verse>
				<verse number="12">Keresztelő János napjaitól fogva mindmáig a mennyek országa erőszakot szenved és az erőszakosok ragadják el azt.</verse>
				<verse number="13">A próféták és a törvény Jánosig mind ezt jövendölték.</verse>
				<verse number="14">Ha tudni akarjátok, ő Illés, akinek el kell jönnie.</verse>
				<verse number="15">Akinek füle van, hallja meg.</verse>
				<verse number="16">A nép konoksága. Kihez hasonlítsam ezt a nemzedéket? Hasonlít a piacon tanyázó gyermekekhez, akik odakiáltják pajtásaiknak:</verse>
				<verse number="17">Furulyáztunk, de nem táncoltatok, Siránkoztunk, de nem zokogtatok.</verse>
				<verse number="18">Eljött János, nem eszik és nem iszik, azt mondják rá: ördöge van.</verse>
				<verse number="19">Eljött az Emberfia, eszik - iszik, és azt mondják rá: lám, a falánk, borissza ember, a vámosok és bűnösök barátja! A bölcsességet azonban művei igazolták.”</verse>
				<verse number="20">A megátalkodott városok. Akkor korholni kezdte a városokat, ahol a legtöbb csodát tette, mert nem tértek meg.</verse>
				<verse number="21">„Jaj neked, Korozain! Jaj neked, Betszaida! Ha Tíruszban és Szidonban történtek volna a csodák, amelyek nálatok történtek, már régen szőrzsákban és hamuban tartottak volna bűnbánatot.</verse>
				<verse number="22">De mondom nektek: Tírusznak és Szidonnak tűrhetőbb sorsa lesz az ítélet napján, mint nektek.</verse>
				<verse number="23">Te meg Kafarnaum! Vajjon az égig emelkedel? A pokolba süllyedsz. Ha Szodomában történtek volna a nálatok történt csodák, a mai napig állna.</verse>
				<verse number="24">Egyébként mondom nektek: Szodoma földjének tűrhetőbb sorsa lesz az ítélet napján, mint neked.”</verse>
				<verse number="25">Jézus hálaadása. Abban az időben Jézus így szólt: „Áldalak téged, Atyám, mennynek és földnek Ura, mert elrejtetted ezeket a bölcsek és okosak elől, és a kisdedeknek jelentetted ki.</verse>
				<verse number="26">Igen Atyám, így tetszett neked.</verse>
				<verse number="27">Mindent átadott nekem Atyám: senki más nem ismeri a Fiút, csak az Atya, és az Atyát sem ismeri senki, csak a Fiú, és az, akinek a Fiú ki akarja jelenteni.</verse>
				<verse number="28">Jöjjetek hozzám mindnyájan, akik elfáradtatok és meg vagytok terhelve: én felüdítlek titeket.</verse>
				<verse number="29">Vegyétek magatokra igámat és tanuljatok tőlem, mert szelíd vagyok és alázatos szívű, s így nyugalmat találtok lelketeknek.</verse>
				<verse number="30">Az én igám édes, az én terhem könnyű.”</verse>
			</chapter>
			<chapter number="12">
				<verse number="1">Kalászszedés szombaton. Abban az időben Jézus szombaton vetések között járt. Tanítványai megéheztek, tépdesni kezdték a kalászokat és eszegették.</verse>
				<verse number="2">Ennek láttára a farizeusok megjegyezték: „Nézd, tanítványaid olyant tesznek, amit szombaton tilos cselekedni.”</verse>
				<verse number="3">Erre így felelt: „Nem olvastátok, mit tett Dávid, amikor társaival együtt éhezett?</verse>
				<verse number="4">Hogyan ment be Isten házába és ette meg a kitett kenyereket, amelyeket sem neki, sem kíséretének nem volt szabad megennie, csak a papoknak.</verse>
				<verse number="5">Vagy nem olvastátok a törvényben, hogy a papok szombatonként a templomban megszegik a szombati nyugalmat, anélkül hogy vétenének?</verse>
				<verse number="6">Mondom nektek: a templomnál nagyobb van itt.</verse>
				<verse number="7">Ha értenétek mit jelent: irgalmasságot akarok és nem áldozatot, sohasem ítélnétek el az ártatlanokat.</verse>
				<verse number="8">Az Emberfia ura a szombatnak is.”</verse>
				<verse number="9">Gyógyítás szombaton. Onnan továbbhaladva betért zsinagógájukba.</verse>
				<verse number="10">Talált egy félkezére béna embert. Megkérdezték tőle: „Szabad - e szombaton gyógyítani?” - hogy vádaskodhassanak ellene.</verse>
				<verse number="11">Ő így felelt: „Ha valakinek közületek csak egy juha van, és az szombaton gödörbe esik, nem követ el mindent, hogy kihúzza?</verse>
				<verse number="12">Pedig mennyivel többet ér az ember a birkánál! Tehát szabad szombaton jót cselekedni.”</verse>
				<verse number="13">Azzal az emberhez fordult: „Nyújtsd ki kezedet!” Az kinyújtotta és béna keze éppen olyan egészséges lett, mint a másik.</verse>
				<verse number="14">Erre a farizeusok kimentek és tanakodni kezdtek hogyan okozhatnák vesztét.</verse>
				<verse number="15">Jézus kerüli a nyilvánosságot. Mikor Jézus ezt meghallotta, eltávozott onnan. Azután is sokan fordultak hozzá és meggyógyította valamennyit.</verse>
				<verse number="16">De megtiltotta nekik, hogy nyilvánosságra hozzák.</verse>
				<verse number="17">Így beteljesedett Izajás próféta jövendölése:</verse>
				<verse number="18">„Ez az én szolgám, akit kiválasztottam, szeretett fiam, akiben kedvem telik. Rálehelem lelkemet, és hirdetni fogja az igazságot a népeknek.</verse>
				<verse number="19">Nem vitatkozik s nem kiabál, szavát sem hallják a tereken.</verse>
				<verse number="20">A megroppant nádat nem töri el, a füstölgő mécsbelet nem oltja ki, míg csak győzelemre nem viszi az igazságot.</verse>
				<verse number="21">Az ő nevében bíznak a nemzetek.”</verse>
				<verse number="22">Jézus válaszol a farizeusok vádaskodására. Akkor egy ördögtől megszállt, vak és néma embert vittek hozzá, és meggyógyította úgy, hogy az beszélni és látni kezdett.</verse>
				<verse number="23">Erre az egész nép elámulva mondta: „Csak nem ő a Dávid fia?”</verse>
				<verse number="24">A farizeusok is meghallották ezt és megjegyezték: „Ő csak Belzebubbal, az ördögök fejedelmével űzi ki az ördögöt.”</verse>
				<verse number="25">Jézus, átlátva gondolataikon, így szólt hozzájuk: „Minden meghasonlott ország elpusztul és egyetlen meghasonlott város vagy ház sem állhat fönn.</verse>
				<verse number="26">Ha sátán űzi ki a sátánt, akkor meghasonlott önmagában: tehát hogyan állhat fönn az országa?</verse>
				<verse number="27">Ha én Belzebubbal űzök ördögöt, fiaitok kinek a segítségével teszik? Ezért ők lesznek a ti bíráitok.</verse>
				<verse number="28">De ha én Isten Lelkével űzök ördögöt, akkor elérkezett hozzátok Isten országa.</verse>
				<verse number="29">Hogyan törhet be valaki az erős ember házába és rabolhatja el a holmiját, ha előbb meg nem kötözi őt? Csak azután foszthatja ki házát.</verse>
				<verse number="30">Aki nincs velem, ellenem van; aki nem gyűjt velem, szétszór.</verse>
				<verse number="31">Bűnök a Szentlélek ellen. Azért azt mondom nektek: minden bűn és káromlás bocsánatot nyer, de a Lélek ellen való káromlás nem nyer bocsánatot.</verse>
				<verse number="32">Aki az Emberfia ellen szól, bocsánatot nyer, de aki a Szentlélek ellen szól, nem nyer bocsánatot sem ezen a világon, sem a jövendőben.</verse>
				<verse number="33">Ha jónak mondjátok a fát, tartsátok gyümölcsét is jónak, de ha rossznak mondjátok a fát, tartsátok a gyümölcsét is rossznak, hiszen gyümölcséről ismerhető föl a fa.</verse>
				<verse number="34">Viperák fajzata! Hogyan beszélhettek jót, holott gonoszok vagytok? Hiszen a szív bőségéből szól a száj.</verse>
				<verse number="35">A jó ember jó kincséből jót szed elő, a rossz ember rossz kincséből rosszat szed elő.</verse>
				<verse number="36">Mondom nektek: minden fölöslegesen kimondott szóról számot adnak majd az emberek az ítélet napján.</verse>
				<verse number="37">Szavaid alapján fognak igaznak ítélni, szavaid alapján fognak elmarasztalni.”</verse>
				<verse number="38">Jónás jele. Erre néhány írástudó és farizeus így szólt hozzá: „Mester, jelet szeretnénk tőled látni.”</verse>
				<verse number="39">Ő így felelt: „A gonosz és hűtlen nemzedék jelet kíván, de nem kap más jelet, mint Jónás prófétáét.</verse>
				<verse number="40">Amint ugyanis Jónás próféta három nappal és három éjjel volt a hal gyomrában, úgy lesz az Emberfia is a föld szívében három nap és három éjjel.</verse>
				<verse number="41">A ninivei férfiak e nemzedékkel együtt jelennek meg majd az ítéleten és elítélik azt, mert ők megtértek Jónás prédikációjára. De Jónásnál nagyobb van itt.</verse>
				<verse number="42">Dél királynője e nemzedékkel együtt jelenik meg az ítéleten és elítéli azt, mert a föld végső határáról is eljött, hogy meghallgassa a bölcs Salamont. De Salamonnál nagyobb van itt!</verse>
				<verse number="43">Visszaesés a bűnbe. Mikor a tisztátalan lélek kiszáll az emberből, puszta helyen bolyong, nyugtot keres, de nem talál.</verse>
				<verse number="44">Akkor azt mondja: visszatérek házamba, ahonnét kijöttem. Amikor odaér, üresen találja, sőt még kisöpörve és földíszítve is.</verse>
				<verse number="45">Erre elmegy, hoz magával hét másik lelket, magánál is gonoszabbakat. Bemennek és ott laknak. Annak az embernek a sorsa pedig rosszabbra fordul, mint előbb volt. Így jár ez a gonosz nemzedék is.”</verse>
				<verse number="46">Ki tartozik igazán Jézushoz? Miközben még a néphez szólt, anyja és testvérei megálltak kint és beszélni akartak vele.</verse>
				<verse number="47">Valaki figyelmeztette: „Anyád és testvéreid kint állnak és beszélni akarnak veled.”</verse>
				<verse number="48">De ő megkérdezte a hozzá szólót: „Ki az én anyám és kik az én testvéreim?”</verse>
				<verse number="49">Aztán kitárta karját tanítványai felé és így szólt: „Ezek az én anyám és testvéreim!</verse>
				<verse number="50">Aki teljesíti mennyei Atyám akaratát, az mind testvérem, nővérem és anyám.”</verse>
			</chapter>
			<chapter number="13">
				<verse number="1">Példabeszéd a megvetőről. Egy nap Jézus elment hazulról és leült a tó partján.</verse>
				<verse number="2">Nagy tömeg gyűlt köréje, ezért beszállt a bárkába és leült, a nép pedig a parton maradt.</verse>
				<verse number="3">Ekkor példabeszédekben sok mindenre oktatta őket. Ezzel kezdte: „Kiment a magvető vetni.</verse>
				<verse number="4">Amint vetett, némely szem az útfélre esett. Odaszálltak az (égi) madarak és fölcsipegették.</verse>
				<verse number="5">Némely meg köves helyre esett, ahol nem volt elég földje. Csakhamar kikelt, mert nem jutott mélyen a földbe.</verse>
				<verse number="6">Amikor a nap magasabbra hágott, megperzselődött, és gyökér híján elszáradt.</verse>
				<verse number="7">Némely pedig tövisek közé hullott. Amint a tövisek felnőttek, elfojtották.</verse>
				<verse number="8">A többi jó földbe hullott és termést hozott: egyik százszorosat, a másik hatvanszorosat, némelyik meg harmincszorosat.</verse>
				<verse number="9">Akinek füle van, hallja meg!”</verse>
				<verse number="10">Mire valók a példabeszédek. Akkor odamentek hozzá tanítványai és megkérdezték tőle: „Miért szólsz hozzájuk példabeszédekben?”</verse>
				<verse number="11">Ő így felelt: „Nektek jutott, hogy megértsétek a mennyek országának titkait, nekik azonban nem.</verse>
				<verse number="12">Akinek ugyanis van, annak még adnak, hogy bővelkedjék, de akinek nincs, attól még azt is elveszik, amije van.</verse>
				<verse number="13">Azért szólok nekik példabeszédekben, mert szemük van, de nem hallanak és nem értenek.</verse>
				<verse number="14">Beteljesedik rajtuk Izaiás próféta jövendölése: Hallani fogtok, de nem érttek, Nézni fogtok, de nem láttok.</verse>
				<verse number="15">Megkérgesedett e népnek a szíve: Fülükre nagyot hallanak És behúnyják szemüket, Hogy szemükkel ne lássanak És ne halljanak fülükkel, Szívükben értelem ne legyen és meg ne térjenek, Hogy meggyógyítsam őket.</verse>
				<verse number="16">Boldog a ti szemetek, mert lát, és a ti fületek, mert hall.</verse>
				<verse number="17">Bizony mondom nektek, sok próféta és igaz ember kívánta látni, amit ti láttok, de nem láthatta, és hallani, amit ti hallotok, de nem hallhatta.</verse>
				<verse number="18">A magvetőről szóló példabeszéd magyarázata. Halljátok tehát a magvetőről szóló példabeszédet.</verse>
				<verse number="19">Amikor valaki meghallgatja Isten országának igéjét, de meg nem szívleli, eljön a gonosz és elragadja, amit a szívébe vetettek. Ez az, akinél a mag az útfélre esett.</verse>
				<verse number="20">A köves talajra hullott meg az, aki meghallgatja az igét és szívesen be is fogadja,</verse>
				<verse number="21">de nem ver benne gyökeret, csak ideig - óráig tart. Mikor az ige miatt baj és üldözés támad, csakhamar eltántorodik.</verse>
				<verse number="22">A tövisek közé hullott pedig az, aki meghallgatja az igét, de a világi gondok és a csalóka gazdagság elfojtják az igét és meddő marad.</verse>
				<verse number="23">Végül a jó földbe hullott az, aki az igét meghallgatja, megszívleli és termést is hoz: Egyik százszorosat, másik hatvanszorosat, némelyik meg harmincszorosat.”</verse>
				<verse number="24">Példabeszéd a konkolyról. Más példabeszédet is mondott nekik: „Hasonlít a mennyek országa az olyan emberhez, aki jó magot vetett a földjébe.</verse>
				<verse number="25">Amikor mindenki aludt, jött ellensége, és konkolyt szórt a búza közé, aztán eltávozott.</verse>
				<verse number="26">Szárba szökött a vetés és kalászt hányt, de fölütötte fejét a konkoly is.</verse>
				<verse number="27">Erre a szolgák elmentek a gazdához és megkérdezték: Uram, jó magot vetettél szántóföldedbe? Honnan került belé a konkoly?</verse>
				<verse number="28">Mire ő azt felelte: Ellenséges ember műve az. A szolgák tovább kérdezték: Akarod, hogy kimenjünk és kigyomláljuk?</verse>
				<verse number="29">Nem, válaszolta, hogy a konkolyt gyomlálva ki ne tépjétek vele együtt a búzát is.</verse>
				<verse number="30">Hagyjátok, hadd nőjjön föl mindkettő az aratásig. Aratáskor majd megmondom az aratóknak: Előbb a konkolyt szedjétek össze és kössétek kévébe, hogy tűzre kerüljön, a búzát pedig gyűjtsétek csűrömbe.”</verse>
				<verse number="31">Példabeszéd a mustármagról és a kovászról. Egy másik példabeszédet is mondott: „Hasonlít a mennyek országa a mustármaghoz, amelyet fog az ember és szántóföldjébe vet.</verse>
				<verse number="32">Ez kisebb ugyan minden magnál, de amikor felnő, nagyobb minden veteménynél. Sőt akkora fává nő, hogy az ég madarai rászállnak és ágai közt fészket raknak.”</verse>
				<verse number="33">Ismét más példabeszédet is mondott: „Hasonlít a mennyek országa a kovászhoz, amelyet fog az asszony és három véka lisztbe vegyít úgy, hogy az egész megkovászosodik.”</verse>
				<verse number="34">Mindezt példabeszédekben mondta Jézus a népnek, példabeszéd nélkül nem szólt hozzájuk.</verse>
				<verse number="35">Így beteljesedett a próféta jövendölése: „Példabeszédre nyitom ajkamat: Hirdetem, mi rejtve volt a világ teremtésétől fogva.”</verse>
				<verse number="36">A konkolyról szóló példabeszéd magyarázata. Akkor elbocsátotta a népet és hazatért. Odamentek hozzá tanítványai és kérték: „Magyarázd meg nekünk a szántóföldről és a konkolyról szóló példabeszédet.”</verse>
				<verse number="37">Így magyarázta meg nekik: „Aki a jó magot veti, az az Emberfia.</verse>
				<verse number="38">A szántóföld, ez a világ. A jó mag, az ország fia, a konkoly pedig, a gonosz fia.</verse>
				<verse number="39">Az ellenség, aki ezt veti, az ördög. Az aratás a világ vége, az aratók pedig az angyalok.</verse>
				<verse number="40">Mint ahogy a konkolyt összeszedik és tűzben elégetik, úgy lesz a világ végén is.</verse>
				<verse number="41">Az emberfia elküldi angyalait. Azok összeszednek országában minden gonosztettet és gonosztevőt,</verse>
				<verse number="42">és tüzes kemencébe vetik őket. Ott sírás és fogcsikorgatás lesz.</verse>
				<verse number="43">Akkor az igazak ragyognak majd, mint a nap, Atyjuk országában. Akinek füle van, hallja meg.</verse>
				<verse number="44">Példabeszéd a kincsről, a gyöngykereskedőről és a hálóról. Hasonlít a mennyek országa a szántóföldön elásott kincshez. Egy ember megtalálja a kincset, de titokban tartja. Aztán nagy örömében fogja magát, eladja mindenét, amije csak van, és megveszi a szántóföldet.</verse>
				<verse number="45">Hasonlít a mennyek országa a kereskedőhöz is, aki igazgyöngyöt keres.</verse>
				<verse number="46">Mikor aztán egy nagyon értékes igazgyöngyre talál, fogja magát, eladja mindenét, amije csak van, és megveszi azt.</verse>
				<verse number="47">Végül hasonlít a mennyek országa a tengerbe vetett hálóhoz, mely mindenfajta halat bekerít.</verse>
				<verse number="48">Amikor megtelik, partra húzzák, nekiülnek és a javát edényekbe válogatják, a hitványát pedig kiszórják.</verse>
				<verse number="49">Így lesz a világ végén is: mennek az angyalok, kiválasztják a gonoszakat az igazak közül és tüzes kemencébe vetik őket.</verse>
				<verse number="50">Ott sírás és fogcsikorgatás lesz.</verse>
				<verse number="51">Megértettétek mindezt?” „Igenis”, felelték.</verse>
				<verse number="52">Erre ő így szólt: „Minden írástudó, aki jártas a mennyek országának tanításában, hasonlít a családatyához, aki kincseiből újat és régit szed elő.”</verse>
				<verse number="53">Jézus Názáretben. Mikor Jézus e példebeszédeket befejezte, eltávozott onnan.</verse>
				<verse number="54">Visszament lakóhelyére és a helybelieket tanította a zsinagógában. Azok meglepődve kérdezgették: „Honnan van ennek a bölcsessége és a csodatévő ereje?</verse>
				<verse number="55">Nem az ács fia ez? Anyja nem Mária? Testvérei nem Jakab, József, Simon és Júdás?</verse>
				<verse number="56">És nővérei, ugye azok is itt élnek köztünk? Honnan vette hát mindezt?”</verse>
				<verse number="57">- és megbotránkoztak benne. Jézus erre megjegyezte: „Sehol sincs a prófétának kevesebb becsülete, mint saját hazájában és házában.”</verse>
				<verse number="58">Hitetlenségük miatt nem is művelt ott sok csodát.</verse>
			</chapter>
			<chapter number="14">
				<verse number="1">Keresztelő Szent János lefejezése. Abban az időben Heródes, a negyedesfejedelem, hallotta Jézus hírét.</verse>
				<verse number="2">„Ez keresztelő János, mondta szolgáinak, föltámadt halottaiból, azért működik benne a csodatévő erő.”</verse>
				<verse number="3">Heródes tudniillik annakidején elfogatta Jánost, bilincsbe verette és testvérének, Fülöpnek felesége, Heródiás miatt börtönbe vetette.</verse>
				<verse number="4">János ugyanis figyelmeztette: „Nem lehet a tiéd.”</verse>
				<verse number="5">Erre meg akarta ölni, de félt a néptől, mert prófétának tartották.</verse>
				<verse number="6">Heródes születésenapján történt, hogy Heródiás leánya táncolt a vendégek előtt.</verse>
				<verse number="7">Annyira megtetszett Heródesnek, hogy esküvel ígérte, bármit is kér, megadja neki.</verse>
				<verse number="8">Az pedig, előre kitanítva anyjától, így szólt: „Add nekem egy tálon keresztelő János fejét.”</verse>
				<verse number="9">A király erre elszomorodott, de az eskü és a vendégek miatt megparancsolta, hogy adják oda.</verse>
				<verse number="10">Lefejeztette tehát Jánost a börtönben.</verse>
				<verse number="11">Fejét elhozták egy tálon és odaadták a leánynak, az meg elvitte anyjának.</verse>
				<verse number="12">Tanítványai akkor eljöttek, elvitték a testét és eltemették. Aztán elmentek és hírülvitték Jézusnak.</verse>
				<verse number="13">Az első kenyérszaporítás. Jézus a hír hallatára elhajózott onnan egy magányos helyre, hogy egyedül legyen. De a nép tudomást szerzett erről és gyalogszerrel utána ment a városokból.</verse>
				<verse number="14">Mikor kiszállt, már nagy tömeget talált ott. Megesett rajtuk a szíve és meggyógyította betegeiket.</verse>
				<verse number="15">Amikor beesteledett, odamentek hozzá tanítványai és figyelmeztették: „Elhagyatott ez a hely és az idő is eljárt. Bocsásd el a népet, hogy a falvakba mehessenek és ennivalót vegyenek maguknak.”</verse>
				<verse number="16">Jézus azonban így válaszolt: „Nem kell elmenniük, ti adjatok nekik enni.”</verse>
				<verse number="17">„Csak öt kenyerünk és két halunk van”, felelték.</verse>
				<verse number="18">„Hozzátok ide”, mondta.</verse>
				<verse number="19">Meghagyta, hogy a nép telepedjék le a fűre, aztán fogta az öt kenyeret és a két halat, föltekintett az égre és megáldotta azokat. Majd megtörte a kenyereket és tanítványainak adta, a tanítványok pedig a népnek.</verse>
				<verse number="20">Ettek mindnyájan és jóllaktak. A kenyérmaradékból még tizenkét kosarat szedtek össze.</verse>
				<verse number="21">Az asszonyokon és gyermekeken kívül mintegy ötezer férfi evett.</verse>
				<verse number="22">Jézus a vízen jár. Ezután nyomban fölszólította tanítványait, hogy szálljanak bárkába és menjenek előre a túlsó partra, amíg ő hazaküldi a népet.</verse>
				<verse number="23">Miután hazaküldte őket, fölment egy hegyre, hogy egyedül imádkozzék. Késő estig maradt ott egymagában.</verse>
				<verse number="24">A bárkát jó messze a parttól hányták - vetették a hullámok, mert ellenszél fújt.</verse>
				<verse number="25">Az éjszaka negyedik őrváltása idején Jézus a vizen járva feléjük közeledett.</verse>
				<verse number="26">Amint meglátták a tanítványok, hogy a vizen jár, rémülten kiáltották: „Kísértet! „ - és félelmükben össze - vissza kiabáltak.</verse>
				<verse number="27">De Jézus mindjárt megszólította őket: „Bátorság! Én vagyok, ne féljetek!”</verse>
				<verse number="28">Mire Péter így szólt: „Uram, ha te vagy, parancsold meg, hogy hozzád menjek a vizen.” „Jöjj!” - mondta ő.</verse>
				<verse number="29">Péter kiszállt a bárkából és Jézus felé indult a vizen.</verse>
				<verse number="30">De az erős szél láttára megijedt, s mikor merülni kezdett, így kiáltott: „Uram, ments meg!”</verse>
				<verse number="31">Jézus nyomban kinyújtotta kezét, megragadta és azt mondta neki: „Te kicsinyhitű, miért kételkedtél?”</verse>
				<verse number="32">Amint beszállt a bárkába, a szél elállt. Akik a bárkában voltak, leborultak előtte.</verse>
				<verse number="33">„Valóban Isten Fia vagy!” - vallották meg.</verse>
				<verse number="34">Genezár földjén. Átkeltek a tavon és Genezáretnél értek partot.</verse>
				<verse number="35">Mihelyt fölismerték őt a helybéliek, hírét vitték az egész környéken. Eléje hoztak minden beteget és kérték, hogy legalább ruhája szegélyét érinthessék.</verse>
				<verse number="36">Aki csak hozzáért, meggyógyult.</verse>
			</chapter>
			<chapter number="15">
				<verse number="1">Az igazi tisztaság. Akkor farizeusok és írástudók jöttek Jézushoz Jeruzsálemből és megkérdezték:</verse>
				<verse number="2">„Miért térnek el tanítványaid az ősök hagyományától? Étkezés előtt ugyanis nem mosnak kezet.”</verse>
				<verse number="3">Ő megfelelt nekik: „Hát ti miért hágjátok át Isten parancsát hagyományotok miatt?</verse>
				<verse number="4">Isten mondta: Tiszteld atyádat és anyádat! És: Aki atyját vagy anyját átkozta, halállal lakoljon!</verse>
				<verse number="5">Ti pedig azt mondjátok: Aki atyjához vagy anyjához így szól: Legyen Istennek szánt ajándék az, amivel téged kellene segítenem, - annak nem kell atyját, és anyját tisztelnie.</verse>
				<verse number="6">Ezzel hagyományotok kedvéért kijátsszátok Isten parancsát.</verse>
				<verse number="7">Képmutatók! Találóan jövendölt rólatok Izaiás:</verse>
				<verse number="8">Ez a nép ajkával tisztel engem, De szíve távol marad tőlem.</verse>
				<verse number="9">Hamisan tisztelnek engem, Tanításuk csak emberi parancs.”</verse>
				<verse number="10">Akkor magához hívta a népet és így szólt: „Hallhassátok és értsétek meg:</verse>
				<verse number="11">Nem az szennyezi be az embert, ami szájába jut, hanem az szennyezi be, ami a száját elhagyja.”</verse>
				<verse number="12">Erre odamentek hozzá tanítványai és megjegyezték: „Tudod, hogy a farizeusok e beszéd hallatára megbotránkoztak?”</verse>
				<verse number="13">Mire ő így felelt: „Tövestül kitépnek minden növényt, amelyet nem mennyei Atyám ültetett.</verse>
				<verse number="14">Hagyjátok őket! Világtalanok vak vezetői ők. Ha pedig vak vezet világtalant, mindkettő gödörbe esik.”</verse>
				<verse number="15">Erre Péter így szólt hozzá: „Magyarázd meg nekünk ezt a példabeszédet.”</verse>
				<verse number="16">„Még mindig nem értitek ti sem?” - kérdezte.</verse>
				<verse number="17">„Nem értitek, hogy mindaz, ami szájba kerül, a gyomorba jut és onnan a félreeső helyre?</verse>
				<verse number="18">De ami a szájat elhagyja, a szívből származik, és ez az, ami beszennyezi az embert.</verse>
				<verse number="19">A szívből ered ugyanis minden rossz gondolat, gyilkosság, házasságtörés, paráznaság, lopás, hamis tanúság és káromlás. Ezek szennyezik be az embert.</verse>
				<verse number="20">Az, hogy mosatlan kézzel eszik, nem szennyezi be az embert.”</verse>
				<verse number="21">A kánaáni asszony. Onnan tovább indulva Jézus Tírusz és Szidon vidékére vonult vissza.</verse>
				<verse number="22">Ott egy kánaáni asszony jött a környékről és így kiáltozott utána: „Könyörülj rajtam, Uram, Dávid fia! Leányomat kegyetlenül gyötri az ördög.” De ő szóra sem méltatta.</verse>
				<verse number="23">Erre odamentek hozzá tanítványai és kérték: „Küldd haza, mert kiabál utánunk.</verse>
				<verse number="24">Ő így felelt: „Küldetésem csak Izrael házának elveszett juhaihoz szól.”</verse>
				<verse number="25">De az odajött és e szavakkal borult le előtte: „Uram, segíts rajtam!”</verse>
				<verse number="26">Ő visszautasította: „ Nem helyes, ha elveszik a gyerekek kenyerét s a kutyáknak dobják.”</verse>
				<verse number="27">Az viszont erősítgette: „De bizony Uram! Hiszen a kiskutyák is esznek az uruk asztaláról lehulló morzsákból.”</verse>
				<verse number="28">Erre Jézus így szólt: „ Asszony, nagy a te hited, legyen úgy, amint kívánod.” Még abban az órában meggyógyult a leány.</verse>
				<verse number="29">A második kenyérszaporítás. Jézus eltávozott onnan és a galileai tengerhez tartott. Fölment a hegyre és leült.</verse>
				<verse number="30">Nagy sokaság jött hozzá. Hoztak magukkal sántákat, bénákat, vakokat, némákat meg sok más beteget és lába elé rakták őket. Meggyógyította valamennyit.</verse>
				<verse number="31">Mikor a nép látta, hogy a némák beszélnek, a bénák meggyógyulnak, a sánták járnak és a vakok látnak, elámult és magasztalta Izrael Istenét.</verse>
				<verse number="32">Jézus akkor összehívta tanítványait és így szólt hozzájuk: „ Sajnálom a népet. Már harmadnapja kitartanak mellettem és nincs mit enniük. Nem akarom étlen hazaküldeni őket, hogy ki ne dőljenek az úton.”</verse>
				<verse number="33">A tanítványok erre megjegyezték: „Honnan szerzünk itt a pusztában annyi kenyeret, hogy ekkora tömeget ellássunk?”</verse>
				<verse number="34">Jézus megkérdezte tőlük: „Hány kenyeretek van?” „Hét, és néhány apró halunk”, felelték.</verse>
				<verse number="35">Erre meghagyta a népnek, hogy telepedjék le a földre.</verse>
				<verse number="36">Aztán fogta a hét kenyeret és a halakat, hálát adott, megtörte és odaadta tanítványainak, a tanítványok pedig a népnek.</verse>
				<verse number="37">Miután mindnyájan ettek és jóllaktak, még hét kosár kenyérmaradékot szedtek össze.</verse>
				<verse number="38">Az asszonyokon és a gyermekeken kívül mintegy négyezer férfi evett.</verse>
				<verse number="39">Aztán elbocsátotta a népet, bárkába szállt és Magadán vidékére ment.</verse>
			</chapter>
			<chapter number="16">
				<verse number="1">Az idők jele. Ott farizeusok és szadduceusok jöttek hozzá, hogy próbára tegyék. Kérték, hogy égi jelet mutasson nekik.</verse>
				<verse number="2">De ő így felelt: „Napszálltakor azt mondjátok: Jó idő ígérkezik, mert vöröslik az ég.</verse>
				<verse number="3">Reggel pedig: Ma zivatar lesz, mert a borús ég vöröslik. Az ég színéből tehát tudtok következtetni, az idők jeleit azonban nem ismeritek?</verse>
				<verse number="4">A gonosz és hűtlen nemzedék jelet kíván, de nem kap más jelet, mint Jónás (prófétáét)”. Ezzel otthagyta őket és elment.</verse>
				<verse number="5">A farizeusok kovásza. A tengeren átjövet a tanítványok elfelejtettek kenyeret hozni magukkal.</verse>
				<verse number="6">Jézus figyelmeztette őket: „Vigyázzatok, óvakodjatok a farizeusok és szadduceusok kovászától!</verse>
				<verse number="7">Azok így tanakodtak egymásközt: „Nem hoztunk kenyeret”.</verse>
				<verse number="8">Jézus észrevette ezt és így szólt: „Kicsinyhitűek, mit tanakodtok egymásközt, hogy nincs kenyeretek?</verse>
				<verse number="9">Még mindig nem értitek s nem jut eszetekbe az ötezer ember öt kenyere, és hogy hány kosarat szedtetek tele?</verse>
				<verse number="10">Sem a négyezer ember hét kenyere s hogy ott is hány kosárral szedtetek föl?</verse>
				<verse number="11">Hát nem értitek,hogy nem a kenyérről mondtam nektek: Óvakodjatok a farizeusok és szadduceusok kovászától?”</verse>
				<verse number="12">Akkor megértették, hogy nem a kenyér kovászától óvta őket, hanem a farizeusok és szadduceusok tanításától.</verse>
				<verse number="13">Az Egyház sziklaalapja. Amikor Jézus Fülöp Cezáreájának vidékére érkezett, megkérdezte tanítványait: „Kinek tartják az emberek az Emberfiát?”</verse>
				<verse number="14">Azok így válaszoltak: „Van, aki keresztelő Jánosnak, van, aki Illésnek, van, aki Jeremiásnak vagy valamelyik prófétának.”</verse>
				<verse number="15">Jézus tovább kérdezte: „Hát ti kinek tartotok engem?”</verse>
				<verse number="16">Simon Péter válaszolt: „Te vagy a Messiás, az élő Isten fia. „</verse>
				<verse number="17">Erre Jézus azt mondta neki: „Boldog vagy Simon, János fia! Nem test és vér nyilatkoztatta ki ezt neked, hanem az én mennyei Atyám.</verse>
				<verse number="18">Mondom tehát neked: Te Péter vagy. Erre a sziklára építem Egyházamat és a pokol kapui nem vesznek erőt rajta.</verse>
				<verse number="19">Neked adom a mennyország kulcsait. Amit megkötsz a földön, megkötött lesz a mennyben is, és amit föloldasz a földön, a mennyben is föloldott lesz.”</verse>
				<verse number="20">Azután lelkére kötötte tanítványainak, senkinek se mondják, hogy ő a Messiás.</verse>
				<verse number="21">Jézus megjövendöli szenvedését. Ettől fogva Jézus többször fölhívta tanítványai figyelmét arra, hogy Jeruzsálembe kell mennie, sokat kell szenvednie a vénektől, főpapoktól és írástudóktól, megölik, de harmadnapon föltámad.</verse>
				<verse number="22">Péter akkor félrevonta és ezekkel a szavakkal tett neki szemrehányást: „Ments Isten, Uram! Ilyesmi nem történhetik veled!”</verse>
				<verse number="23">De ő elfordult és így korholta Pétert: „Takarodj előlem, Sátán! Terhemre vagy, mert emberi módon, s nem Isten tervei szerint gondolkodol.”</verse>
				<verse number="24">Jézus követése. Ezután Jézus így szólt tanítványaihoz: „Ha valaki utánam akar jönni, tagadja meg magát, vegye föl keresztjét és kövessen engem.</verse>
				<verse number="25">Aki meg akarja menteni életét, elveszíti azt, de aki érettem elveszíti életét, megtalálja azt.</verse>
				<verse number="26">Mit ér az embernek, ha az egész világot megnyeri is, de lelke kárt szenved? Mit is adhatna az ember cserébe lelkéért?</verse>
				<verse number="27">Az Emberfia ugyanis el fog jönni angyalaival Atyja dicsőségében és akkor megfizet mindenkinek tetteihez mérten.</verse>
				<verse number="28">Bizony mondom nektek: az ittállók közül néhányan nem halnak meg, amíg meg nem látják az uralmával elérkező Emberfiát.</verse>
			</chapter>
			<chapter number="17">
				<verse number="1">Urunk színelváltozása. Hat nap múlva Jézus maga mellé vette Pétert, Jakabot és testvérét Jánost és egyedül őket vitte föl egy magas hegyre.</verse>
				<verse number="2">Ott színében elváltozott előttük. Arca ragyogott, mint a nap, ruhája pedig tündökölt, mint a fény.</verse>
				<verse number="3">Egyszerre csak megjelent nekik Mózes és Illés,amint beszélgettek vele.</verse>
				<verse number="4">Péter erre így szólt Jézushoz: „Uram, jó, hogy itt vagyunk! Ha akarod, csinálok itt három sátrat: neked egyet, Mózesnek egyet és Illésnek egyet.”</verse>
				<verse number="5">Szavai közben fényes felhő takarta el őket és a felhőből szózat hallatszott: „Ez az én szeretett Fiam, akiben kedvem telik, őt hallgassátok!”</verse>
				<verse number="6">Ennek hallatára a tanítványok arcra borultak és igen megijedtek.</verse>
				<verse number="7">De Jézus hozzájuk lépett és megérintette őket: „Keljetek föl, ne féljetek!”</verse>
				<verse number="8">Föltekintve senkit sem láttak, csak Jézust egymagát.</verse>
				<verse number="9">Illés eljövetele. A hegyről lejövet Jézus a lelkükre kötötte: „Senkinek el ne mondjátok a látomást, amíg az Emberfia halottaiból föl nem támad.”</verse>
				<verse number="10">A tanítványok megkérdezték: „Miért mondják az írástudók, hogy Illésnek kell előbb eljönnie? „</verse>
				<verse number="11">Ő így felelt: „Illés ugyan eljön és helyreállít mindent.</verse>
				<verse number="12">Én azonban azt mondom nektek,hogy Illés már eljött, de nem ismerték föl s kényük - kedvük szerint bántak vele. Így szenved majd az Emberfia is tőlük.”</verse>
				<verse number="13">Akkor a tanítványok megértették, hogy keresztelő Jánosról beszélt.</verse>
				<verse number="14">A holdkóros fiú. Mikor visszatértek a néphez, egy ember lépett hozzá és ezekkel a szavakkal hullott térdre előtte:</verse>
				<verse number="15">„Uram, könyörülj fiamon! Holdkóros szegény, és sokat szenved. Hol tűzbe esik, hol meg vízbe.</verse>
				<verse number="16">Elvittem tanítványaidhoz, de nem tudták meggyógyítani.”</verse>
				<verse number="17">Jézus így szólt: „Hitetlen és romlott nemzedék! Meddig kell még veletek maradnom? Meddig tűrjelek titeket? Hozzátok ide!”</verse>
				<verse number="18">Jézus ráparancsolt az ördögre, az kiment belőle és a gyermek attól az órától fogva egészséges lett.</verse>
				<verse number="19">Erre a tanítványok Jézushoz mentek, mikor egyedül volt és megkérdezték: „Mi miért nem tudtuk kiűzni azt?”</verse>
				<verse number="20">Ő így felelt: „Mert gyönge a hitetek. Bizony mondom nektek: Ha csak akkora hitetek lesz is, mint a mustármag s azt mondjátok e hegynek itt: Menj innét amoda! - átmegy, és semmi sem lesz számotokra lehetetlen.</verse>
				<verse number="21">De ez a fajzat nem űzhető ki máskép, csak imádsággal és böjttel.”</verse>
				<verse number="22">Jézus ismét megjövendöli szenvedését. Miközben Galileában vándoroltak, Jézus azt mondta nekik: „Az Emberfiának emberek kezébe kell kerülnie.</verse>
				<verse number="23">Megölik, de harmadnapra föltámad”. Erre igen elszomorodtak.</verse>
				<verse number="24">A templomadó. Mikor Kafarnaumba érkeztek, az adószedők Péterhez fordultak és megkérdezték: „A ti Mesteretek nem fizet templomadót?”</verse>
				<verse number="25">„De igen”, felelte. Mikor hazaért, Jézus megelőzte őt kérdésével. „Mit gondolsz, Simon, a földi királyok kitől szednek vámot vagy adót, fiaiktól vagy az idegenektől?</verse>
				<verse number="26">„Az idegenektől”, felelte Péter. Erre Jézus így szólt: „A fiak tehát mentesek.</verse>
				<verse number="27">De hogy meg ne botránkoztassuk őket, menj ki a tóra, vess horgot s az első rákapó halat húzd ki. Nyisd ki a száját: találsz benne egy sztatért. Vedd ki és add oda nekik magamért és érted.”</verse>
			</chapter>
			<chapter number="18">
				<verse number="1">A tanítványok versengése. Abban az időben a tanítványok ezzel a kérdéssel fordultak Jézushoz: „Mit gondolsz, ki a legnagyobb a mennyek országában?”</verse>
				<verse number="2">Ő odahívott egy gyermeket, közéjük állította és így szólt:</verse>
				<verse number="3">„Bizony mondom nektek: Ha meg nem változtok és olyanok nem lesztek, mint a gyermek, nem mentek be a mennyek országába.</verse>
				<verse number="4">Aki tehát kicsinnyé lesz, mint ez a gyermek, az a legnagyobb a mennyek országában.</verse>
				<verse number="5">Aki pedig befogad egy ilyen gyermeket az én nevemben, engem fogad be.</verse>
				<verse number="6">A bűnrecsábítás. Aki csak egyet is bűnre csábít a bennem hivő kicsinyek közül, jobban járna, ha malomkövet kötnének a nyakára s a tengerbe dobnák.</verse>
				<verse number="7">Jaj a világnak a botrányok miatt! Szükséges ugyan, hogy botrányok forduljanak elő, de jaj annak, aki botrányt okoz.</verse>
				<verse number="8">Ha kezed vagy lábad bűnre csábít, vágd le és vesd el magadtól. Jobb csonkán vagy sántán bemenned az életre, mint két kézzel, vagy két lábbal az örök tűzre kerülnöd.</verse>
				<verse number="9">Ha pedig szemed csábít bűnre, vájd ki és vesd el magadtól. Jobb félszemmel bemenned az életre, mint két szemmel a gehenna tüzére kerülnöd.</verse>
				<verse number="10">Vigyázzatok, meg ne vessetek egyet sem e kicsinyek közül! Mondom nektek: angyalaik az égben szüntelenül látják mennyei Atyám arcát.</verse>
				<verse number="11">Az Emberfia azért jött,hogy megmentse, ami elveszett.</verse>
				<verse number="12">Az eltévedt bárány. Mit gondoltok? Ha valakinek száz juha van s egy elcsatangol közülük, nem hagyja ott a kilencvenkilencet a hegyen és nem megy, hogy megkeresse az eltévedtet?</verse>
				<verse number="13">Ha aztán szerencsésen megtalálja, bizony mondom nektek: jobban örül annak, mint az el nem tévedt kilencvenkilencnek.</verse>
				<verse number="14">Éppen így mennyei Atyátok sem akarja, hogy csak egy is elvesszen e kicsinyek közül.</verse>
				<verse number="15">Ha vétkezik ellened testvéred, menj fedd meg őt négyszemközt. Ha hallgat rád, megnyerted testvéredet.</verse>
				<verse number="16">De ha nem hallgat rád, vigyél magaddal egy vagy két másikat, hogy két vagy három tanú bizonyítsa az ügyet.</verse>
				<verse number="17">Ha azokra sem hallgat, mondd meg az egyházközségnek. Ha pedig a közösségre sem hallgat, vedd úgy, mintha pogány volna vagy vámos.</verse>
				<verse number="18">Bizony mondom nektek: amit megköttök a földön, megkötött lesz a mennyben is, és amit föloldotok a földön, a mennyben is föloldott lesz.</verse>
				<verse number="19">Azt is mondom nektek: Ha ketten közületek egyetértve kérnek valamit a földön, meg fogják kapni mennyei Atyámtól.</verse>
				<verse number="20">Ahol ugyanis ketten vagy hárman összegyűlnek az én nevemben, ott vagyok közöttük.”</verse>
				<verse number="21">A szívtelen szolga. Akkor hozzálépett Péter és megkérdezte: „Uram, ha vét ellenem testvérem, hányszor kell megbocsátanom? Talán hétszer?”</verse>
				<verse number="22">Jézus így felelt: „Nem mondom: hétszer, hanem hetvenszer hétszer.”</verse>
				<verse number="23">„Hasonlít ugyanis a mennyek országa egy királyemberhez, aki számot akart vetni szolgáival.</verse>
				<verse number="24">Mikor elkezdte a számvetést, eléje állítottak egyet, aki tízezer talentummal tartozott.</verse>
				<verse number="25">Mivel nem volt miből visszafizetnie, az úr megparancsolta, hogy adják el őt feleségestül, gyermekestül, vagyonostul, és úgy fizessen.</verse>
				<verse number="26">De a szolga leborulva kérlelte: Légy türelemmel irántam, mindent vissza fogok fizetni.</verse>
				<verse number="27">Az úr megkönyörült a szolgán, elbocsátotta s tartozását is elengedte.</verse>
				<verse number="28"></verse>
				<verse number="29">Szolgatársa leborulva kérlelte: Légy türelemmel irántam, mindent vissza fogok fizetni.</verse>
				<verse number="30">De ő nem engedett, hanem fogta, tömlöcbe vetette, amíg meg nem fizeti tartozását.</verse>
				<verse number="31">Szolgatársai a történtek láttára igen elszomorodtak s menten elmondták uruknak mindazt, ami történt.</verse>
				<verse number="32">Az úr maga elé idézte őt és így szólt hozzá: Te gonosz szolga! Kérésedre elengedtem minden tartozásodat.</verse>
				<verse number="33">Nem kellett volna neked is megszánnod szolgatársadat, mint ahogy én megszántalak téged?</verse>
				<verse number="34">Erre az úr haragjában átadta őt a poroszlóknak,amíg meg nem fizeti minden tartozását.</verse>
				<verse number="35">Így tesz mennyei Atyám is veletek, ha mindegyiktek szívből meg nem bocsát felebarátjának.”</verse>
			</chapter>
			<chapter number="19">
				<verse number="1">A házasság fölbonthatatlansága. Amikor Jézus ezt a tanítását befejezte, elindult Galileából és Júdea határába ment, a Jordánon túlra.</verse>
				<verse number="2">Nagy tömeg kísérte, s ő meggyógyította betegeiket.</verse>
				<verse number="3">Akkor odaléptek hozzá a farizeusok, hogy próbára tegyék. Megkérdezték: „Szabad - e a férfinak bármi okból elbocsátania feleségét?”</verse>
				<verse number="4">Ő így felelt: „Nem olvastátok, hogy a Teremtő kezdetben férfinak és nőnek teremtette őket</verse>
				<verse number="5">és azt mondta: a férfi ezért elhagyja atyját és anyját, feleségéhez csatlakozik és a kettő testben egy lesz?</verse>
				<verse number="6">Így már nem ketten vannak, hanem csak egy test. Amit tehát Isten egybekötött, ember szét ne válassza.”</verse>
				<verse number="7">De azok erősködtek: „Miért parancsolta hát Mózes a válólevéllel történő elbocsátást?”</verse>
				<verse number="8">Ő kijelentette: „Mózes keményszívűségtek miatt engedte meg, hogy elbocsássátok feleségeteket, de kezdetben nem így volt.</verse>
				<verse number="9">Mondom nektek: aki elbocsátja feleségét - kivéve ha törvénytelen élettársa - és mást vesz el, házasságtörést követ el. Aki pedig elbocsátott nőt vesz el, szintén házasságot tör.”</verse>
				<verse number="10">Őnkéntes szüzesség. Erre a tanítványok megjegyezték: „Ha így áll a dolog férj és feleség között, nem érdemes megházasodni.”</verse>
				<verse number="11">Ő így válaszolt: „Nem mindenki tudja fölfogni ezt, csak akinek Isten megadja.</verse>
				<verse number="12">Van, aki anyja méhéből úgy született, hogy képtelen házasságra, van, akit az emberek tettek képtelenné rá, de van, aki a mennyek országáért önként lemond róla. Aki föl tudja fogni, fogja föl!”</verse>
				<verse number="13">Jézus és a gyermekek. Akkor gyermekeket hoztak hozzá, hogy rájuk tegye kezét és imádkozzék. De a tanítványok elutasították őket.</verse>
				<verse number="14">Jézus azonban így szólt: „Hagyjátok csak a gyermekeket s ne akadályozzátok meg, hogy hozzám jöjjenek, mert ilyeneké a mennyek országa.”</verse>
				<verse number="15">Azzal rájuk tette kezét, és tovább indult.</verse>
				<verse number="16">A gazdag ifjú. Később odalépett hozzá valaki és megkérdezte: „Mester, mi jót kell tennem, hogy eljussak az örök életre?”</verse>
				<verse number="17">„Mit kérdesz engem a jóról? - válaszolta. Egy a jó, (az Isten). Ezért ha el akarsz jutni az életre, tartsd meg a parancsokat.”</verse>
				<verse number="18">Ő tovább kérdezte: „Melyeket?” Jézus fölsorolta: „Ne ölj, ne paráználkodjál, ne lopj, hamisan ne tanúskodjál,</verse>
				<verse number="19">atyádat és anyádat tiszteld és szeresd felebarátodat, mint önmagadat.”</verse>
				<verse number="20">Az ifjú erre kijelentette: „Ezt mind megtartottam (fiatal korom óta). Mit kell még tennem?”</verse>
				<verse number="21">Jézus így felelt: „Ha tökéletes akarsz lenni, menj, add el, amid van, és árát oszd szét a szegények közt, így kincsed lesz a mennyben. Aztán jöjj, kövess engem!”</verse>
				<verse number="22">Ennek hallatára az ifjú szomorúan távozott, mert nagy vagyona volt.</verse>
				<verse number="23">A gazdagság veszélyei. Jézus pedig tanítványaihoz fordult: „Bizony mondom nektek: a gazdag nehezen jut be a mennyek országába.</verse>
				<verse number="24">Ismét mondom nektek: könnyebb a tevének átmenni a tű fokán, mint a gazdagnak Isten országába jutni.”</verse>
				<verse number="25">Ennek hallatára a tanítványok megdöbbenve kérdezték: „Hát akkor ki üdvözülhet?”</verse>
				<verse number="26">Jézus rájuk tekintett és így szólt: „Embernek ez lehetetlen, de Istennek minden lehetséges.”</verse>
				<verse number="27">Az önkéntes szegénység jutalma. Akkor Péter vette át a szót: „Nézd, mi mindenünket elhagytuk és követtünk téged. Mi lesz a jutalmunk?”</verse>
				<verse number="28">Jézus így válaszolt: „Bizony mondom nektek: ti, akik követtetek engem, a világ megújulásakor, amikor az Emberfia dicsőséges trónjára ül, együtt ültök vele tizenkét trónon, hogy ítélkezzetek Izrael tizenkét törzse fölött.</verse>
				<verse number="29">S mindaz, aki elhagyja értem otthonát, testvéreit, nővéreit, atyját, anyját, feleségét, gyermekeit vagy földjét, százannyit kap és örökségül kapja az örök életet.</verse>
				<verse number="30">Példabeszéd a szőlőhegy munkásairól. Sokan lesznek elsőkből utolsók és utolsókból elsők.</verse>
			</chapter>
			<chapter number="20">
				<verse number="1">Hasonlít a mennyek országa a gazdaemberhez, aki kora reggel kiment, hogy munkásokat fogadjon szőlejébe.</verse>
				<verse number="2">Miután megegyezett a munkásokkal napi egy dénárban, elküldte őket a szőlőbe.</verse>
				<verse number="3">Mikor három óra tájban kiment, látta, hogy mások is tétlenül ácsorognak a piacon.</verse>
				<verse number="4">Így szólt hozzájuk: menjetek ti is szőlőmbe, és majd megadom, ami jár nektek.</verse>
				<verse number="5">Azok elmentek. Hat és kilenc óra körül újra kiment és ugyanúgy tett.</verse>
				<verse number="6">Mikor pedig tizenegy óra tájban is kiment, megint talált ott ácsorgókat. Megkérdezte tőlük: mit ácsorogtok itt egész nap tétlenül?</verse>
				<verse number="7">Senki sem fogadott föl minket, felelték. Menjetek ti is szőlőmbe mondta nekik.</verse>
				<verse number="8">Estére kelve így szólt a szőlősgazda vincellérjéhez: hívd össze a munkásokat és add ki bérüket az utolsókon kezdve az elsőkig.</verse>
				<verse number="9">Jöttek tehát azok, akik tizenegy óra tájban álltak munkába és fejenkint egy dénárt kaptak.</verse>
				<verse number="10">Mikor pedig az elsők jöttek, azt hitték, hogy többet fognak kapni, de ők is egy - egy dénárt kaptak.</verse>
				<verse number="11">Amikor átvették, zúgolódni kezdtek a szőlősgazda ellen:</verse>
				<verse number="12">ezek az utolsók egy óra hosszat dolgoztak csak, mondták, és ugyanúgy bántál velük, mint velünk, akik a nap terhét és hevét viseltük.</verse>
				<verse number="13">Barátom, felelte egyiküknek, nem vagyok veled igazságtalan. Nem egy dénárban egyeztél meg velem?</verse>
				<verse number="14">Fogd, ami a tiéd és menj! Én ennek az utolsónak is annyit szánok, mint neked.</verse>
				<verse number="15">Vagy nem tehetem az enyémmel azt, amit akarok? Rossz szemmel nézed talán, hogy én jó vagyok?</verse>
				<verse number="16">Így lesznek az utolsókból elsők s az elsőkből utolsók.” (Sokan vannak a meghívottak, de kevesen a választottak.)</verse>
				<verse number="17">Jézus harmadszor jövendöli meg szenvedését. Jézus elindult Jeruzsálem felé. Útközben félrevonta tizenkét (tanítványát)</verse>
				<verse number="18">s figyelmeztette őket: „Most fölmegyünk Jeruzsálembe. Ott a főpapok és az írástudók kezébe adják az Emberfiát.</verse>
				<verse number="19">Azok halálra ítélik és kiszolgáltatják a pogányoknak, hogy kigúnyolják, megostorozzák és megfeszítsék őt, de harmadnapra föltámad.”</verse>
				<verse number="20">Zebedeus fiai. Akkor odajött Zebedeus fiainak anyja fiaival együtt és leborult előtte, hogy kérjen valamit. „Mit akarsz?” - kérdezte.</verse>
				<verse number="21">Ő így felelt: „Intézd úgy, hogy két fiam közül az egyik jobbodon, a másik balodon üljön országodban.”</verse>
				<verse number="22">Jézus ezt válaszolta: „Nem tudjátok, mit kértek. Készek vagytok arra, hogy igyatok abból a kehelyből, amelyből én iszom?” „Készek vagyunk”, felelték.</verse>
				<verse number="23">Erre így szólt hozzájuk: „Kelyhemből ugyan inni fogtok, de hogy jobbomra vagy balomra üljetek, azt nem én döntöm el, mert azoknak jár, akiknek Atyám készítette.”</verse>
				<verse number="24">Ennek hallatára a többi tíz megneheztelt a két testvérre.</verse>
				<verse number="25">Jézus ezért magához hívta őket és így szólt hozzájuk: „Tudjátok, hogy azok, akiket a világ urainak tartanak, zsarnokoskodnak a népeken, a hatalmasok pedig önkényüket éreztetik velük.</verse>
				<verse number="26">Köztetek azonban ne így legyen,</verse>
				<verse number="27">hanem, aki nagyobb akar lenni, legyen szolgátok, és aki első akar lenni, legyen cselédetek.</verse>
				<verse number="28">Az Emberfia sem azért jött, hogy neki szolgáljanak, hanem hogy ő szolgáljon és váltságul odaadja életét sokakért.”</verse>
				<verse number="29">A jerikói vakok. Mikor elhagyták Jerikót, nagy tömeg követte.</verse>
				<verse number="30">Az útfélen két vak ült. Amikor meghallották, hogy Jézus megy arra, kiáltozni kezdtek: „Uram, Dávid fia, könyörülj rajtunk!”</verse>
				<verse number="31">A nép csitította őket, hogy hallgassanak.</verse>
				<verse number="32">De ők annál jobban kiabáltak: „Uram, Dávid fia, könyörülj rajtunk!”</verse>
				<verse number="33">Jézus megállt, magához hívta őket és megkérdezte: „Mit tegyek veletek?”</verse>
				<verse number="34">„Uram, felelték, hogy megnyíljék a szemünk.” Jézus könyönyörületre indulva megérintette szemüket. Azonnal visszanyerték látásukat és követték őt.</verse>
			</chapter>
			<chapter number="21">
				<verse number="1">Jézus bevonul Jeruzsálembe. Mikor Jeruzsálemhez közeledve Betfagéba, az Olajfák hegyéhez értek, elküldött két tanítványt</verse>
				<verse number="2">ezzel a megbízatással: „Menjetek a szemközti faluba. találtok ott egy megkötött szamarat s vele csikaját. Oldjátok el s vezessétek ide.</verse>
				<verse number="3">Ha valaki bármit is szólna, mondjátok, hogy az Úrnak szüksége van rá, erre mindjárt elengedi.”</verse>
				<verse number="4">Így kellett teljesülnie a próféta jövendölésének:</verse>
				<verse number="5">„Mondjátok meg Sion leányának: nézd, királyod vonul be hozzád, szerényen, szamárháton, teherhordó állat csikaján.”</verse>
				<verse number="6">A tanítványok elmentek és úgy tettek, amint Jézus megparancsolta.</verse>
				<verse number="7">Elhozták a szamarat és csikaját, rátették ruhájukat, ő pedig fölült.</verse>
				<verse number="8">Sokan a nép közül ruhájukat terítették az útra, mások ágakat törtek a fákról s az útra szórták.</verse>
				<verse number="9">Az előtte járó s utána tóduló tömeg így kiáltozott: „Hozsanna Dávid fiának! Áldott, ki az Úr nevében jön! Hozsanna a magasságban!”</verse>
				<verse number="10">Amikor beért Jeruzsálembe, az egész város izgalomba jött. „Kicsoda ez?” - kérdezték.</verse>
				<verse number="11">„Ez Jézus, a próféta, a galileai Názáretből” - felelte a nép.</verse>
				<verse number="12">Jézus bement (Isten) templomába és kiűzte azokat, akik a templomban adtak - vettek, a pénzváltók asztalait és a galambárusok padjait pedig fölforgatta.</verse>
				<verse number="13">„Írva van, kiáltotta: az én házam az imádság háza, ti pedig rablóbarlanggá tettétek.”</verse>
				<verse number="14">A templomban vakok és sánták mentek hozzá, s meggyógyította őket.</verse>
				<verse number="15">Amikor a főpapok és az írástudók látták az ott művelt csodákat és a gyermekeket, akik így kiáltoztak a templomban: „Hozsanna Dávid fiának!” - méltatlankodtak és odaszóltak neki: Hallod, mit kiabálnak?”</verse>
				<verse number="16">Jézus így válaszolt: „Hallom. Nem olvastátok sohasem: gyermekek és csecsemők szájával hirdetted dicséretedet?”</verse>
				<verse number="17">Ezzel otthagyta őket, kiment a városból Betániába és ott töltötte az éjszakát.</verse>
				<verse number="18">A terméketlen fügefa. Reggel, a városba visszatérőben, megéhezett.</verse>
				<verse number="19">Látott az út mellett egy fügefát. Odament hozzá, de csak leveleket talált rajta. Erre így szólt: „Ne teremjen rajtad gyümölcs soha többé!” A fügefa tüstént elszáradt.</verse>
				<verse number="20">Ennek láttára a tanítványok csodálkozva kérdezték: „Hogyan száradhatott el így egyszerre a fügefa?”</verse>
				<verse number="21">„Bizony mondom nektek, felelte Jézus, ha hitetek lesz és nem kételkedtek, nemcsak azt tehetitek meg, ami a fügefával történt, hanem, ha ennek a hegynek azt mondjátok: emelkedjél föl és vesd magad a tengerbe! - úgy lesz.</verse>
				<verse number="22">Bármit kértek bizalommal imádságtokban, megkapjátok.”</verse>
				<verse number="23">Honnan van Jézus hatalma. Ezután bement a templomba és tanított. Közben odaléptek hozzá a főpapok meg a nép vénei és megkérdezték: „Miféle hatalommal teszed ezeket? Ki adta neked a hatalmat ehhez?” Jézus így válaszolt: „Én is kérdezek tőletek valamit.</verse>
				<verse number="24">Ha megfeleltek rá, megmondom nektek, milyen hatalommal teszek így.</verse>
				<verse number="25">Honnan volt János keresztsége? A mennyből vagy az emberektől?” Azok tanakodni kezdtek egymás közt: „Ha azt mondjuk: a mennyből volt, azt feleli: hát akkor miért nem hittetek neki?</verse>
				<verse number="26">Ha pedig azt mondjuk: az emberektől, félnünk kell a néptől, mert Jánost mindenki prófétának tartja.”</verse>
				<verse number="27">Ezért ezt a választ adták Jézusnak: Nem tudjuk.” „Akkor én sem mondom meg, milyen hatalommal teszek így” - felelte ő.</verse>
				<verse number="28">Példabeszéd az engedetlen testvérekről. „Mit gondoltok? Egy embernek két fia volt. Elment az elsőhöz és így szólt: fiam, menj ki ma dolgozni a szőlőbe.</verse>
				<verse number="29">Megyek uram, felelte, de nem ment ki.</verse>
				<verse number="30">Elment a másikhoz és őt is megkérte. Nem megyek, felelte, később azonban megbánta és kiment.</verse>
				<verse number="31">Melyik teljesítette a kettő közül atyja akaratát? „A második”, válaszolták. Erre Jézus így szólt hozzájuk: „Bizony mondom nektek: a vámosok és az utcanők megelőznek titeket Isten országában.</verse>
				<verse number="32">Eljött ugyanis hozzátok János, hogy az igazság útjára vezessen, de nem hittetek neki. A vámosok és az utcanők hittek neki. Ti azonban ennek láttára sem tértetek meg és nem hittetek.”</verse>
				<verse number="33">Példabeszéd a gonosz szőlőmunkásokról. Halljatok egy másik példabeszédet. Volt egy gazdaember, aki szőlőt ültetett. Bekerítette sövénnyel, belül pedig taposógödröt ásott és őrtornyot épített. Aztán bérbe adta szőlőmunkásoknak és elutazott (messzire).</verse>
				<verse number="34">Amikor eljött a szüret, elküldte szolgáit a szőlőmunkásokhoz, hogy beszedjék a termést.</verse>
				<verse number="35">Ám a szőlőmunkások nekiestek a szolgáknak; az egyiket megverték, a másikat megölték, a harmadikat megkövezték.</verse>
				<verse number="36">Erre más szolgákat küldött, többet, mint előbb. Azokkal ugyanúgy bántak.</verse>
				<verse number="37">Végre fiát küldte hozzájuk, mert azt gondolta: a fiamat csak becsülni fogják.</verse>
				<verse number="38">A szőlőmunkások azonban a fiú láttára így biztatták egymást: itt az örökös! Rajta, öljük meg és mienk lesz az öröksége.</verse>
				<verse number="39">Nekiestek tehát, kidobták a szőlőből és megölték.</verse>
				<verse number="40">Amikor eljön a szőlő ura, vajon mit tesz a szőlőmunkásokkal?”</verse>
				<verse number="41">„A gonoszokkal el fog bánni, felelték, és szőlejét más szőlőmunkásoknak adja bérbe, akik idejében beszolgáltatják a termést.”</verse>
				<verse number="42">Jézus így szólt hozzájuk: „Sohasem olvastátok az Írásban: A kő, mit az építők megvetettek, szegletkővé lett. Az Úr művelte ezeket, csodálatos szemünk előtt, amit cselekedett.</verse>
				<verse number="43">Ezért mondom nektek: elveszítitek Isten országát és olyan nép kapja, mely megtermi gyümölcsét.</verse>
				<verse number="44">Mindaz, aki e kőre esik, összezúzza magát, akire viszont rázuhan, azt szétmorzsolja.”</verse>
				<verse number="45">E példabeszédek hallatára a főpapok és farizeusok megértették, hogy róluk volt szó.</verse>
				<verse number="46">Az volt a szándékuk, hogy elfogják őt, de féltek a néptől, mert prófétának tartották.</verse>
			</chapter>
			<chapter number="22">
				<verse number="1">Példabeszéd a királyi menyegzőről. Jézus azután újra példabeszédben szólt hozzájuk:</verse>
				<verse number="2">„Hasonlít a mennyek országa egy királyhoz, aki menyegzőt rendezett fiának.</verse>
				<verse number="3">Elküldte tehát szolgáit, hogy hívják a meghívottakat a menyegzőre. De azok nem akartak jönni.</verse>
				<verse number="4">Erre más szolgákat küldött: mondjátok meg a meghívottaknak: elkészítettem lakomámat, ökreimet és hizlalt állataimat leöltem, minden kész. Jöjjetek a menyegzőre!</verse>
				<verse number="5">De azok nem törődtek vele. Elmentek, ki majorjába, ki meg keresete után.</verse>
				<verse number="6">Mások pedig megfogták a szolgákat, megverték, sőt meg is ölték őket.</verse>
				<verse number="7">Amint a király ezt meghallotta, haragra lobbant. Kivezényelte hadseregét, a gyilkosokat fölkoncoltatta, városukat pedig fölégettette.</verse>
				<verse number="8">Aztán így szólt szolgáihoz: A menyegzői lakoma kész, de a meghívottak nem voltak méltók rá.</verse>
				<verse number="9">Menjetek ki az útkereszteződésekre, s akit csak találtok, hívjátok a menyegzőre.</verse>
				<verse number="10">A szolgák kimentek az utakra és összegyűjtöttek rosszakat és jókat, ahogy jöttek, úgy hogy a lakodalmas ház megtelt vendégekkel.</verse>
				<verse number="11">Mikor a király bement, hogy lássa a vendégeket, észrevett egy embert, aki nem volt menyegzős ruhában.</verse>
				<verse number="12">Barátom, szólította meg, hogyan jöttél ide menyegzős ruha nélkül? Ő hallgatott.</verse>
				<verse number="13">Erre a király megparancsolta a szolgáknak: kötözzétek meg kezét - lábát, s dobjátok ki a külső sötétségre! Ott sírás és fogcsikorgatás lesz.</verse>
				<verse number="14">Sokan vannak a meghívottak, de kevesen a választottak.”</verse>
				<verse number="15">Szabad-e adót fizetni a császárnak? A farizeusok erre félrevonultak és megtárgyalták, hogyan tudnák szaván fogni.</verse>
				<verse number="16">Elküldték hozzá tanítványaikat a Heródes - pártiakkal. „Mester, mondták neki, tudjuk, hogy igazmondó vagy, Isten útját az igazsághoz híven tanítod és nem mások szerint igazodol, mert nem vezet emberi tekintet.</verse>
				<verse number="17">Mondd meg tehát, mi a te véleményed: szabad - e adót fizetni a császárnak, vagy nem?”</verse>
				<verse number="18">Jézus átlátva álnokságukon, így szólt: „Mit kísértetek engem, képmutatók?</verse>
				<verse number="19">Mutassátok az adópénzt!” Azok odanyújtottak egy dénárt.</verse>
				<verse number="20">„Kinek a képe és fölirata ez?” - kérdezte Jézus. „A császáré” - felelték.</verse>
				<verse number="21">Erre azt mondta nekik: „Adjátok meg a császárnak, ami a császáré, Istennek pedig, ami az Istené.”</verse>
				<verse number="22">Ennek hallatára annyira meglepődtek, hogy otthagyták és eltávoztak.</verse>
				<verse number="23">A föltámadás kérdése. Aznap még szadduceusok is jöttek hozzá, akik tagadták a föltámadást.</verse>
				<verse number="24">A következő kérdést intézték hozzá: „Mester, Mózes így rendelkezett: ha valaki fiúgyermek nélkül hal meg, testvére vegye el az özvegyet és támasszon utódot testvérének.</verse>
				<verse number="25">Volt hét testvér. Az első megnősült, aztán meghalt. Mivel gyermeke nem volt, feleségét testvérére hagyta.</verse>
				<verse number="26">Ugyanaz történt a másodikkal és harmadikkal is, egészen a hetedikig.</verse>
				<verse number="27">Végül meghalt az asszony is.</verse>
				<verse number="28">A föltámadáskor tehát a hét közül melyiknek lesz a felesége? Hiszen mindegyiké volt.”</verse>
				<verse number="29">Jézus így válaszolt: „Tévedtek. Nem ismeritek sem az Írást, sem az Isten hatalmát.</verse>
				<verse number="30">A föltámadás után ugyanis nem nősülnek, s férjhez sem mennek, hanem úgy élnek, mint Isten angyalai a mennyben.</verse>
				<verse number="31">A halottak föltámadásáról pedig nem olvastátok, amit Isten mondott nektek: én vagyok Ábrahám Istene, Izsák Istene és Jákob Istene.</verse>
				<verse number="32">Isten nem a holtak Istene, hanem az élőké.</verse>
				<verse number="33">Mikor a nép ezt hallotta, elámult tanításán.</verse>
				<verse number="34">A főparancs. Mikor a farizeusok értesültek arról, hogy a szadduceusokat is elhallgattatta, ismét köréje gyűltek.</verse>
				<verse number="35">Közülük egy törvénytudó, hogy próbára tegye, a következő kérdéssel fordult hozzá:</verse>
				<verse number="36">„Mester, melyik a legfőbb parancs a Törvényben?”</verse>
				<verse number="37">Jézus így felelt: „Szeresd Uradat Istenedet teljes szívedből, teljes lelkedből és teljes elmédből.</verse>
				<verse number="38">Ez a legfőbb: az első parancs.</verse>
				<verse number="39">A második hasonló ehhez: szeresd felebarátodat, mint önmagadat.</verse>
				<verse number="40">E két parancson függ az egész törvény és a próféták.”</verse>
				<verse number="41">Dávid fia. Mivel a farizeusok együtt voltak,</verse>
				<verse number="42">Jézus ezt a kérdést vetette föl nekik: „Mit tartotok ti a Messiásról? Kinek a fia?” „Dávidé” - felelték.</verse>
				<verse number="43">Ő tovább kérdezte: „Hogyan hívhatja akkor Dávid a Lélek sugallatára urának őt, hiszen azt mondja:</verse>
				<verse number="44">Így szól az Úr az én Uramhoz: jobbom felől foglalj helyet míg lábod alá zsámolyul alázom valamennyi ellenségedet.</verse>
				<verse number="45">Ha tehát Dávid maga hívja őt urának, hogyan lehet az ő fia?”</verse>
				<verse number="46">Senki sem akadt, aki egy szót is tudott volna erre felelni, s attól a naptól fogva senki sem merte többé kérdéseivel zaklatni őt.</verse>
			</chapter>
			<chapter number="23">
				<verse number="1">Jaj nektek, farizeusok! Akkor Jézus e szavakkal fordult a néphez és tanítványaihoz:</verse>
				<verse number="2">„Az írástudók és a farizeusok Mózes tanítószékében ülnek.</verse>
				<verse number="3">Tartsátok és tegyétek meg tehát mindazt, amit mondanak, de tetteiket ne kövessétek, mert mondják ugyan, de nem teszik.</verse>
				<verse number="4">Elviselhetetlen nehéz terhet rónak és raknak az emberek vállára, de maguk ujjal sem hajlandók mozdítani rajta.</verse>
				<verse number="5">Minden tettükkel arra törekszenek, hogy föltűnjenek az emberek előtt. Szélesre szabják imaszíjukat és hosszabbra eresztik köntösük bojtjait.</verse>
				<verse number="6">Szívesen foglalják el a főhelyeket a lakomákon és az első székeket a zsinagógákban,</verse>
				<verse number="7">és szeretik, ha nyilvános tereken köszöntik és rabbinak szólítják őket az emberek.</verse>
				<verse number="8">Ti ne hívassátok magatokat rabbinak, mert egy a ti mesteretek, ti pedig mindnyájan testvérek vagytok.</verse>
				<verse number="9">Atyának se szólítsatok senkit a földön, mert egy a ti Atyátok, a mennyei.</verse>
				<verse number="10">Tanítónak se hívassátok magatokat, mert egy a ti tanítótok, a Krisztus.</verse>
				<verse number="11">A legnagyobb köztetek legyen a szolgátok.</verse>
				<verse number="12">Aki fölmagasztalja magát, azt megalázzák, aki pedig megalázza magát, azt fölmagasztalják.</verse>
				<verse number="13">Jaj nektek, írástudók és farizeusok, ti képmutatók! Bezárjátok a mennyek országát az emberek előtt. Magatok nem mentek be, s az oda igyekvőket sem hagyjátok bejutni.</verse>
				<verse number="14">(Jaj nektek, írástudók és farizeusok, ti képmutatók! Nagyokat imádkozva fölélitek az özvegyek házait. Ezért súlyosabb ítélet vár rátok.)</verse>
				<verse number="15">Jaj nektek, írástudók és farizeusok, ti képmutatók! Tengert és szárazföldet bejártok, hogy csak egy embert is zsidóvá tegyetek, s ha azzá lett, a kárhozat fiává teszitek, kétszerte inkább magatoknál.</verse>
				<verse number="16">Jaj nektek, vak vezetők! Azt mondjátok: ha valaki a templomra esküszik, nem érvényes, de ha a templom aranyára esküszik, az kötelezi.</verse>
				<verse number="17">Esztelenek és vakok! Hát mi több, az arany - e vagy a templom, mely megszenteli az aranyat?</verse>
				<verse number="18">Továbbá: ha valaki az oltárra esküszik, az nem érvényes, de ha a rajta lévő áldozati ajándékra esküszik, az kötelezi.</verse>
				<verse number="19">Ti vakok! Hát mi több, az ajándék - e, vagy az oltár, mely megszenteli az ajándékot?</verse>
				<verse number="20">Aki tehát az oltárra esküszik, esküszik rá és mindarra, ami rajta van.</verse>
				<verse number="21">Aki a templomra esküszik, esküszik rá és a benne lakóra.</verse>
				<verse number="22">Aki az égre esküszik, az Isten trónjára esküszik és magára a trónon ülőre.</verse>
				<verse number="23">Jaj nektek, írástudók és farizeusok, ti képmutatók! Tizedet adtok mentából, ánizsból és köményből, de elhanyagoljátok, ami fontosabb a törvényben: az igazságosságot, az irgalmasságot és a hűséget. Ezt meg kell tenni, azt nem szabad elhagyni.</verse>
				<verse number="24">Ti vak vezetők! Kiszűritek a szúnyogot, a tevét meg lenyelitek.</verse>
				<verse number="25">Jaj nektek, írástudók és farizeusok, ti képmutatók! Tisztára mossátok a pohár és a tál külsejét, de belül rablott holmival és szennyel vannak tele.</verse>
				<verse number="26">Te vak farizeus! Tisztítsd ki előbb a pohár és a tál belsejét, akkor majd külseje is tiszta lesz.</verse>
				<verse number="27">Jaj nektek, írástudók és farizeusok, ti képmutatók! Fehérre meszelt sírokhoz hasonlíttok, amelyek kívülről ékeseknek látszanak, de belül holtak csontjaival és mindenféle undoksággal vannak tele.</verse>
				<verse number="28">Így ti is kívülről igazaknak látszotok az emberek szemében, de belül tele vagytok képmutatással és gonoszsággal.</verse>
				<verse number="29">Jaj nektek, írástudók és farizeusok, ti képmutatók! A prófétáknak sírboltot építtek, az igazak síremlékeit fölékesítitek</verse>
				<verse number="30">és azt mondjátok: ha atyáink napjaiban éltünk volna, nem lettünk volna bűnrészesek a próféták vérében.</verse>
				<verse number="31">Ezzel magatok is megvalljátok, hogy próféták gyilkosainak fiai vagytok.</verse>
				<verse number="32">Töltsétek csak be ti is atyáitok mértékét.</verse>
				<verse number="33">Kígyók, viperák fajzata! Hogyan is kerülnétek el a kárhoztató ítéletet?</verse>
				<verse number="34">Ezért küldök hozzátok prófétákat, bölcseket és írástudókat. Némelyeket közülük megöltök és keresztre feszíttek, másokat megostoroztok a zsinagógákban és városról városra üldöztök.</verse>
				<verse number="35">Így rátok száll minden földön kiontott igaz vér, az igaz Ábel vérétől, Zakariásnak, Barakiás fiának véréig, akit megöltetek a templom és az oltár között.</verse>
				<verse number="36">Bizony mondom nektek: mindez eljön erre a nemzedékre.</verse>
				<verse number="37">Jaj neked, Jeruzsálem! Jeruzsálem! Jeruzsálem! Te megölöd a prófétákat, megkövezed a hozzád küldötteket! Hányszor akartam egybegyűjteni fiaidat, mint ahogy a tyúk szárnya alá gyűjti csibéit - de ti nem akartátok.</verse>
				<verse number="38">Meglátjátok, elhagyatott lesz házatok.</verse>
				<verse number="39">Mondom nektek, nem láttok engem mostantól mindaddig, amíg így nem kiáltotok: Áldott, ki az Úr nevében jön!”</verse>
			</chapter>
			<chapter number="24">
				<verse number="1">Jövendölés a világ végéről. Jézus kilépett a templomból és elindult. Csatlakoztak hozzá tanítványai és mutogatták neki a templom épületeit.</verse>
				<verse number="2">Ő azonban megjegyezte: „Látjátok mindezt? Bizony mondom nektek: nem marad itt kő kövön, amit le nem rombolnának.”</verse>
				<verse number="3">Mikor az Olajfák hegyén leült, körülfogták tanítványai és kérték: „Mondd meg nekünk, mikor lesz ez? S mi lesz a jele eljövetelednek és a világ végének?”</verse>
				<verse number="4">Jézus így válaszolt:</verse>
				<verse number="5">„Vigyázzatok, senki félre ne vezessen titeket. Sokan jönnek majd az én nevemben s azt mondják: én vagyok a Krisztus, és sokakat megtévesztenek.</verse>
				<verse number="6">Hallotok majd háborúról és háborús hírekről. Vigyázzatok, ne rémüldözzetek. Ennek mind meg kell történnie, de ez még nem a vég.</verse>
				<verse number="7">Akkor a nemzet nemzet ellen és ország ország ellen támad.</verse>
				<verse number="8">Éhség, dögvész és földrengés lesz igg is, ott is. De mindez csak a gyötrelmak kezdete.</verse>
				<verse number="9">Aztán majd sanyargatnak és megölnek titeket, és miattam gyűlölni fog mindent a nemzet.</verse>
				<verse number="10">Sokan el is tántorodnak hitüktől, elárulják és gyűlölni fogják egymást.</verse>
				<verse number="11">Számos hamis próféta támad és sokat tévedésbe ejtenek.</verse>
				<verse number="12">A gondoszág elhatalmasodásával sok szívben kihül a szeretet,</verse>
				<verse number="13">de aki állhatatos marad mindvégig, az üdvözül.</verse>
				<verse number="14">Isten országának ezt az örömhírét pedig hirdetik majd az egész világon bizonyságul minden nemzetnek. Csak akkor jön el a vég.</verse>
				<verse number="15">Előképe: Jeruzsálem pusztulása. Amikor majd látjátok a szent helyen a Dániel próféta által megjövendölt gyalázatos pusztulást - aki olvassa, értse meg! -, akkor,</verse>
				<verse number="16">aki Júdeában van, fusson a hegyekbe.</verse>
				<verse number="17">Aki a háztetőn van, le ne jőjjön, hogy kivigye holmiját házából,</verse>
				<verse number="18">és aki a mezőn, vissza ne térjen, hogy elvigye köpenyét.</verse>
				<verse number="19">Jaj a várandós és szoptató asszonyoknak azokban a napokban!</verse>
				<verse number="20">Imádkozzatok, hogy meneküléstek ne télen vagy szombaton legyen.</verse>
				<verse number="21">Akkor olyan nagy gyötrelem lesz, amilyen még nem volt a világ kezdetétől mindmáig, és nem is lesz.</verse>
				<verse number="22"></verse>
				<verse number="23">Akkor, ha valaki azt mondja: nézzétek, itt a Krisztus, vagy amott! - ne higgyétek.</verse>
				<verse number="24">Támadnak ugyanis hamis krisztusok és hamis próféták, és nagy jeleket és csodákat művelnek, hogy tévedésbe ejtsék a választottakat is, ha lehetséges volna.</verse>
				<verse number="25">Látjátok, előre megmondtam nektek.</verse>
				<verse number="26">Ezért, ha azt mondják: kint van a pusztában - ne menjetek ki; benn van a szobában - ne higgyétek.</verse>
				<verse number="27">Mint ahogy a villám napkeleten támad és napnyuatig látszik, olyan lesz az Emberfiának eljövetele is.</verse>
				<verse number="28">Ahol hulla van, oda gyűlnek a keselyűk.</verse>
				<verse number="29">Krisztus második eljövetele. Nyomban e gyötrelmes idők után a Nap elhomályosul és a Hold nem áraszt világosságot, a csillagok lehullanak az égről és a világmindséget össetartó erők megrendülnek.</verse>
				<verse number="30">Akkor majd föltűnik az Emberfiának jele az égen, és jajgatásba tör ki a Föld minden népe, mert meglátják az Emberfiát, amint eljön az ég felhőin nagy hatalommal és dicsőséggel.</verse>
				<verse number="31">Szétküldi angyalait hangos harsonaszóval, s azok összegyűjtik választottait a szélrózsa minden irányából, az ég egyik végétől a másikig.</verse>
				<verse number="32">Hasonlat a fügefáról. Vegyetek példát a fügefáról: amikor ága már gyönge és levelet hajt, tudjátok, hogy közel van a nyár.</verse>
				<verse number="33">Amikor mindezt látjátok, tudjátok meg ti is, hogy közel van már, az ajtóban.</verse>
				<verse number="34">Bizony mondom nektek: el nem múlik e nemzedék, amíg mindez meg nem történik.</verse>
				<verse number="35">Ég és föld elmúlik, de az én igéim el nem múlnak.</verse>
				<verse number="36">Azt a napot és azt az órát azonban senki sem ismeri, még a mennybéli angyalok sem, csak az Atya egyedül.</verse>
				<verse number="37">Virrasszatok! Az Emberfiának eljövetelekor úgy lesz, mint Noé napjaiban történt.</verse>
				<verse number="38">A vízözön előtti napokban ettek - ittak, nősültek és rérjhez mentek mindaddig a napig, amíg Noé be nem ment a bárkába,</verse>
				<verse number="39">és nem kaptak észbe, amíg el nem jött a vízözön s el nem sodorta valamennyit.</verse>
				<verse number="40">Ugyanígy lesz az Emberfiának eljövetele is. Akkor ketten lesznek a mezőn: az egyiket fölveszik, amásikat otthagyják.</verse>
				<verse number="41">Két asszonyőröl egy malomban: az egyiket fölveszik, a másikat otthagyják.</verse>
				<verse number="42">Virrasszatok tehát, mert nem tudjátok, mely napon jön el uratok.</verse>
				<verse number="43">Vegyétek tudomásul azt is: ha tudná a házigazda, mikor jön a tolvaj, bizonyára virrasztana s nem engedné betörni a házba.</verse>
				<verse number="44">Azért ti is álljatok készen, mert az Emberfia abban az órában jön, amikor nem is gondljátok.</verse>
				<verse number="45">A hűséges intéző. Mit gondoltok, ki a hű és okos szolga, akit ura a háznép fölé rendelt, hogy idején enni adjon nekik?</verse>
				<verse number="46">Boldog az a szolga, ha ura megérkezésekor ebben a tevékenységben találja.</verse>
				<verse number="47">Bizony mondom nektek: egész vagyona fölé rendeli őt.</verse>
				<verse number="48">De ha az a szolga gonosz és - ezzel a gondolattal:</verse>
				<verse number="49">késlekedik a gazdám - verni kezdi szolgatársait és korhelyekkel eszik - iszik,</verse>
				<verse number="50">megjön az ura azon a napon, amikor nem várja és abban az órában, mikor nem is sejti.</verse>
				<verse number="51">Kegyetlenül megbünteti sé a képmutatók sorsára juttatja. Ott sírás és fogcsikorgatás lesz.</verse>
			</chapter>
			<chapter number="25">
				<verse number="1">Példabeszéd a tíz szűzről. Akkor hasonlít majd a mennyek országa tíz szűzhöz, akik lámpával kezükben a vőlegény elé mentek. Öt közülük balga volt, öt pedig okos.</verse>
				<verse number="2">A balgák elvitték ugyan lámpásaikat,</verse>
				<verse number="3">de olajat nem vittek magukkal.</verse>
				<verse number="4">Az okosak viszont lámpásaikkal együtt olajat is vittek korsóikban.</verse>
				<verse number="5">Mivel a vőlegény késett, valamennyi elálmosodott és elaludt.</verse>
				<verse number="6">Éjfélkor kiáltás hallatszott: jön a vőlegény! Menjetek ki elébe!</verse>
				<verse number="7">Erre a szüzek mind fölkeltek és rendbe hozták lámpásaikat.</verse>
				<verse number="8">A balgák kérték az okosokat: adjatok egy kis olajat! Lámpásaink kialvóban vannak.</verse>
				<verse number="9">Nem adunk, felelték az okosok, különben nem lesz elég se nekünk, se nektek. Menjetek inkább az árusokhoz és vegyetek magatoknak.</verse>
				<verse number="10">Míg azok vásárolni jártak, megjött a vőlegény, s akik készen voltak, bevonultak vele a mennyegzőre. Ezzel bezárult az ajtó.</verse>
				<verse number="11">Később megérkezett a többi szűz is: Uram, uram, nyiss ki! - kiáltották. De ő így válaszolt:</verse>
				<verse number="12">bizony mondom nektek, nem ismerlek titeket.</verse>
				<verse number="13">Virrasszatok tehát, mert nem ismeritek sem a napot, sem az órát.</verse>
				<verse number="14">Példabeszéd a talentumokról. Úgy lesz akkor, mint azzal az emberrel, aki idegenbe készül. Összehívta szolgáit s átadta nekik vagyonát.</verse>
				<verse number="15">Egyiknek öt talentumot adott, a másiknak kettőt, a harmadiknak csak egyet, kinek - kinek rátermettsége szerint, aztán elutazott.</verse>
				<verse number="16">Aki öt talentumot kapott, menten kereskedni kezdett vele és másik ötöt nyert rajta.</verse>
				<verse number="17">Ugyanígy, aki kettőt kapott, másik kettőt szerzett.</verse>
				<verse number="18">Aki pedig egyet kapott, elment gödröt ásott és elrejtette urának pénzét.</verse>
				<verse number="19">Hosszú idő múlva megjött a szolgák ura és számadást tartott velük.</verse>
				<verse number="20">Jött, aki öt talentumot kapott, és fölmutatta a másik öt talentumot: Uram, öt talentumot adtál, nézd, másik ötöt nyertem rajta.</verse>
				<verse number="21">Jól van, te hűséges, derék szolga! - mondta neki ura, mivel kevésben hű voltál, sokat bízok rád: menj be urad örömébe.</verse>
				<verse number="22">Jött az is aki két talentumot kapott, és így szólt: Uram két talentumot adtál, nézd, másik kettőt szereztem.</verse>
				<verse number="23">Jól van, te hűséges, derék szolga! - mondotta neki ura, mivel kevésbé hű voltál sokat bízok rád: menj be urad örömébe.</verse>
				<verse number="24">Végre jött az is, aki csak egy talentumot kapott és így szólt: Uram, tudtam, hogy szigorú ember vagy: aratsz, ahol nem vetettél, és gyűjtesz, ahol nem szórtál.</verse>
				<verse number="25">Ezért félelmemben menten a földbe ástam talentumodat. Itt van, ami a tiéd.</verse>
				<verse number="26">Te haszontalan lusta szolga! - kiáltott rá ura, tudtad, hogy ott is aratok, ahol nem vetettem, és gyűjtök, ahol nem szórtam?</verse>
				<verse number="27">Oda kellett volna adnod pénzemet a pénzváltóknak, hogy hazatérve kamatostul kapjam vissza a magamét.</verse>
				<verse number="28">Vegyétek csak el tőle a talentumot, és adjátok annak, akinek tíz talentuma van!</verse>
				<verse number="29">Mindannak ugyanis, akinek van, még adnak, hogy bővelkedjék; akinek pedig nincsen, attól még azt is elveszik, amije van.</verse>
				<verse number="30">Ezt a haszontalan szolgát pedig vessétek ki a külső sötétségre! Ott sírás és fogcsikorgatás lesz.</verse>
				<verse number="31">Az utolsó ítélet. Mikor eljön a dicsőségben az emberfia, s vele mind az angyalok, helyet foglal dicsőséges trónján.</verse>
				<verse number="32">Elébe gyűlnek az összes nemzetek. Ő pedig elválasztja őket egymástól, mint ahogy a pásztor elválasztja a juhokat a kosoktól.</verse>
				<verse number="33">A juhokat jobbjára állítja, a kosokat pedig baljára.</verse>
				<verse number="34">Aztán így szól a király a jobbján állókhoz: Jöjjetek Atyám áldottai! Vegyétek birokba a világ kezdetétől nektek készített országot,</verse>
				<verse number="35">mert éheztem és ennem adtatok, szomjaztam és innom adtatok, vándor voltam és befogadtatok,</verse>
				<verse number="36">mezítelen és fölruháztatok, beteg voltam és meglátogattatok, börtönben voltam és fölkerestetek.</verse>
				<verse number="37">Erre megkérdezik az igazak: Uram, mikor láttunk éhesnek, hogy tápláltunk volna, vagy szomjasnak, hogy inni adtunk volna?</verse>
				<verse number="38">Mikor láttunk vándornak, hogy befogadtunk volna, vagy mezítelenül, hogy felruháztunk volna?</verse>
				<verse number="39">Mikor láttunk betegen vagy börtönben, hogy fölkerestünk volna?</verse>
				<verse number="40">A király pedig így felel: Bizony mondom nektek: amit e legkisebb testvéreim közül eggyel is tettetek, velem tettétek. Azután így szól a balján állókhoz:</verse>
				<verse number="41">Távozzatok tőlem átkozottak az örök tűzre, amely az ördögnek és angyalainak készült,</verse>
				<verse number="42">mert éheztem, de ennem nem adtatok, szomjaztam, de innom nem adtatok,</verse>
				<verse number="43">vándor voltam, de be nem fogadtatok, mezítelen, de föl nem ruháztatok, beteg voltam és börtönben, de föl nem kerestetek.</verse>
				<verse number="44">Erre azok is megkérdezik: Uram, mikor láttunk éhesnek vagy szomjasnak, vándornak vagy mezítelenül, betegen vagy börtönben, és nem szolgáltunk téged?</verse>
				<verse number="45">Ő azonban így felel: Bizony mondom nektek: amit nem tettetek eggyel is e legkisebbek közül, velem nem tettétek.</verse>
				<verse number="46">Ezek örök büntetésre jutnak, az igazak pedig örök életre.</verse>
			</chapter>
			<chapter number="26">
				<verse number="1">A főtanács határozata. Miután Jézus ezt a tanítását befejezte, így szólt tanítványaihoz:</verse>
				<verse number="2">„Tudjátok, hogy két nap múlva húsvét lesz s az Emberfiát kiszolgáltatják, hogy keresztre feszítsék.”</verse>
				<verse number="3">Akkor összegyűltek a főpapok és a nép vénei Kajafás főpap palotájában.</verse>
				<verse number="4">Tanácsot tartottak, hogyan foghatnák el s ölhetnék meg Jézust cselvetéssel.</verse>
				<verse number="5">Megjegyezték ugyanis: „Ne az ünnepnapon, hogy zavargás ne támadjon a nép között.”</verse>
				<verse number="6">Jézus Betániában. Amikor Jézus Betániában a leprás Simon házában tartózkodott, odajött hozzá egy asszony.</verse>
				<verse number="7">Alabástromedényben drága illatos olajat hozott, s az asztalhoz telepedett Jézus fejére öntötte.</verse>
				<verse number="8">Ennek láttára a tanítványok elégedetlenkedtek. „Mire való ez a pazarlás? - mondták.</verse>
				<verse number="9">Drágán el lehetett volna adni ezt, árát ki lehetett volna osztani a szegények közt.”</verse>
				<verse number="10">Jézus észrevette és így szólt hozzájuk: „Mit bántjátok ezt az asszonyt? Hiszen jót tett velem.</verse>
				<verse number="11">Szegények mindig lesznek veletek, de én nem leszek mindig veletek.</verse>
				<verse number="12">Ha ő most megkente testemet ezzel az olajjal, a temetésemre tette.</verse>
				<verse number="13">Bizony mondom nektek: mindenütt a világon, ahol csak hirdetni fogják az evangéliumot, megemlékeznek majd arról is, amit ő tett.”</verse>
				<verse number="14">Júdás eladja Mesterét. Ezután egy a tizenkettő közül, a karióti Júdás, elment a főpapokhoz és így szólt:</verse>
				<verse number="15">„Mit adtok nekem, ha kiszolgáltatom nektek őt?” Azok harminc ezüstpénzt fizettek neki.</verse>
				<verse number="16">Attól fogva csak a kedvező alkalmat kereste, hogy kiszolgáltathassa őt nekik.</verse>
				<verse number="17">A húsvéti vacsora. A kovásztalan kenyér első napján a tanítványok ezzel a kérdéssel fordultak Jézushoz: „Hol készítsük el számodra a húsvéti vacsorát?”</verse>
				<verse number="18">Ő így felelt: menjetek a városba egy bizonyos emberhez és mondjátok neki: a mester üzeni: közel az időm, nálad tartom tanítványaimmal a húsvéti vacsorát.</verse>
				<verse number="19">A tanítványok úgy tettek, amint Jézus meghagyta nekik s el is készítették a húsvéti vacsorát.</verse>
				<verse number="20">Amikor beesteledett, asztalhoz telepedett tizenkét (tanítványával).</verse>
				<verse number="21">Étkezés közben megszólalt: „Bizony mondom nektek, egyiktek elárul engem.”</verse>
				<verse number="22">Erre igen elszomorodtak és sorra kérdezték: „Csak nem én vagyok, Uram?”</verse>
				<verse number="23">Ő így válaszolt: „Aki most velem együtt a tálba nyúl, az árul el engem.</verse>
				<verse number="24">Az Emberfia ugyan elhagyja a világot, amint írva van róla, de jaj annak az embernek, aki elárulja az Emberfiát! Jobb lett volna neki, ha meg sem született volna.”</verse>
				<verse number="25">Erre Júdás, az árulója is megkérdezte: „Csak nem én vagyok, Mester?” „De te vagy” - felelte.</verse>
				<verse number="26">Az eukarisztia alapítása. Étkezés közben Jézus kenyeret vett a kezébe, megáldotta, megtörte és ezekkel a szavakkal adta tanítványainak: „Vegyétek, egyétek, ez az én testem!”</verse>
				<verse number="27">Azután fogta a kelyhet, hálát adott és ezekkel a szavakkal adta nekik:</verse>
				<verse number="28">„Igyatok ebből mindnyájan, mert ez az én vérem, az (új) szövetségé, amelyet sokakért kiontok a bűnök bocsánatára.</verse>
				<verse number="29">Mondom nektek: nem iszom a szőlő terméséből addig a napig, amíg majd az újat nem iszom veletek Atyám országában.”</verse>
				<verse number="30">Péter tagadásának megjövendölése. Miután elmondták a hálaadó zsoltárt, kimentek az Olajfák hegyére.</verse>
				<verse number="31">Ott Jézus így szólt hozzájuk: „Ti mindnyájan megbotránkoztok bennem az éjjel. Írva van ugyanis: megverem a pásztort, s elszélednek a nyáj juhai.</verse>
				<verse number="32">De föltámadásom után megelőzlek majd titeket Galileában.”</verse>
				<verse number="33">Péter erre így fogadkozott: „Ha mindnyájan megbotránkoznak is tebenned, én meg nem botránkozom soha.”</verse>
				<verse number="34">Jézus csak ennyit mondott: „Bizony mondom neked, még az éjjel, mielőtt a kakas szól, háromszor tagadsz meg engem.” De Péter tovább erősködött:</verse>
				<verse number="35">„Ha meg is kell halnom veled, nem tagadlak meg.” Hasonlóképpen fogadkozott a többi tanítvány is.</verse>
				<verse number="36">Jézus halálfélelme. Közben Jézus a Getszemáni nevű majorba érkezett velük.</verse>
				<verse number="37">„Üljetek le itt, amíg tovább megyek s imádkozom”, mondta tanítványainak. Csak Pétert és Zebedeus két fiát vitte magával.</verse>
				<verse number="38">Egyszerre csak szomorkodni és gyötrődni kezdett. „Halálosan szomorú a lelkem, mondta nekik, várjatok itt és virrasszatok velem.”</verse>
				<verse number="39">Kicsit tovább ment és arcra borulva így imádkozott: „Atyám, ha lehetséges, kerüljön el ez a kehely, de ne úgy legyen, amint én akarom, hanem amint te.”</verse>
				<verse number="40">Aztán visszament tanítványaihoz, de alva találta őket. Rászólt Péterre: „Így hát egy óra hosszat sem tudtatok virrasztani velem?</verse>
				<verse number="41">Virrasszatok és imádkozzatok, hogy kísértésbe ne essetek. A lélek ugyan készséges, a test azonban gyönge.”</verse>
				<verse number="42">Másodszor is elvonult és így imádkozott: „Atyám, ha nem kerülhet el (ez a kehely) anélkül, hogy ki ne igyam, legyen meg a te akaratod.”</verse>
				<verse number="43">Mikor visszatért, megint alva találta őket, mert szemük elnehezült.</verse>
				<verse number="44">Erre otthagyta őket, ismét elment s harmadszor is ugyanazokkal a szavakkal imádkozott.</verse>
				<verse number="45">Aztán visszatért tanítványaihoz és így szólt: „Aludjatok csak és nyugodjatok! Itt az óra! Az Emberfia bűnösök kezébe kerül.</verse>
				<verse number="46">Keljetek föl, menjünk! Nézzétek, itt jön, aki elárul engem.”</verse>
				<verse number="47">Jézust elfogják. Még beszélt, mikor odaérkezett Júdás, egy a tizenkettő közül, s vele a főpapoknak és a nép véneinek megbízásából egy kardokkal és dorongokkal fölszerelt csapat.</verse>
				<verse number="48">Az áruló jelben egyezett meg velük: „Akit megcsókolok, mondta, ő az, fogjátok el.”</verse>
				<verse number="49">Azzal mindjárt Jézushoz lépett: „Üdvöz légy, Mester!” - szólt és megcsókolta.</verse>
				<verse number="50">Jézus megkérdezte: „Barátom, miért jöttél?” Erre körülfogták Jézust, kezet emeltek rá és foglyul ejtették.</verse>
				<verse number="51">Jézus egyik kísérője kardjához kapott, kirántotta és rásújtva a főpap szolgájára, levágta a fülét.</verse>
				<verse number="52">Jézus azonban rászólt: „Tedd vissza hüvelyébe kardodat. Mindaz, aki kardot ragad, kard által vész el.</verse>
				<verse number="53">Vagy azt gondolod, hogy Atyám nem bocsátana rendelkezésemre rögtön tizenkét ezred angyalnál is többet, ha kérném?</verse>
				<verse number="54">De akkor hogyan teljesednék be az Írás, amely szerint ennek így kell történnie?”</verse>
				<verse number="55">A csapathoz pedig abban az órában e szavakkal fordult Jézus: „Mint valami rabló ellen, úgy vonultatok ki kardokkal és dorongokkal, hogy elfogjatok. Naphosszat együtt voltam veletek a templomban és tanítottam, mégsem fogtatok el.</verse>
				<verse number="56">Mindez azért történt, hogy beteljesedjenek a próféták írásai.” Erre a tanítványok mind elhagyták őt és elfutottak.</verse>
				<verse number="57">Jézus a főtanács előtt. Akik elfogták Jézust, Kajafás főpaphoz hurcolták. Ott gyülekeztek az írástudók és a nép vénei.</verse>
				<verse number="58">Péter messziről követte őt a főpap palotájáig. Bement oda és leült a szolgák közé, hogy lássa a dolog végét.</verse>
				<verse number="59">A főpapok az egész főtanáccsal együtt hamis bizonyítékot kerestek Jézus ellen, hogy halálra ítélhessék.</verse>
				<verse number="60">De nem találtak, noha sok hamis tanú jelentkezett. Végre két (hamis tanú) jött s így szólt:</verse>
				<verse number="61">„Ez azt állította: le tudom rontani Isten templomát és három nap alatt fölépítem azt.”</verse>
				<verse number="62">A főpap erre fölkelt és megkérdezte: „Semmit sem felelsz arra, amivel ezek vádolnak?” Jézus hallgatott.</verse>
				<verse number="63">A főpap folytatta: „Esküvel kényszerítelek az élő Istenre: mondd meg, te vagy - e a Messiás, az Isten fia?”</verse>
				<verse number="64">„Én vagyok”, felelte Jézus. „Mondom azonban nektek: látni fogjátok egykor, hogy az Emberfia ott ül a Mindenható jobbján és eljön az ég felhőin.” A főpap erre megszaggatta ruháját:</verse>
				<verse number="65">„Káromkodott! - kiáltotta. Mi szükségünk van még tanúkra?</verse>
				<verse number="66">Most magatok is hallhattátok a káromkodást. Mi a véleményetek?” Azok így kiáltottak: „Méltó a halálra!”</verse>
				<verse number="67">Erre arcul köpdösték és ököllel ütötték, mások pedig arcul verték és azt mondták:</verse>
				<verse number="68">„Találd ki, Messiás: ki ütött rád?”</verse>
				<verse number="69">Péter tagadása. Miközben Péter kinn ült az udvaron, odalépett hozzá egy cselédlány és megjegyezte: „Te is a galileai Jézussal voltál.”</verse>
				<verse number="70">De ő mindnyájuk hallatára tagadta: „Nem értem, mit beszélsz.”</verse>
				<verse number="71">Mikor aztán kifelé készült a kapun, meglátta őt egy másik cselédlány és szólt az ottlévőknek:</verse>
				<verse number="72">„Ez is a Názáreti Jézussal volt.” Megint tagadta, most már esküvel: „Nem ismerem azt az embert.”</verse>
				<verse number="73">Röviddel ezután az ott állók körülfogták Pétert és bizonygatták: „De bizony, közéjük tartozol te is, hiszen kiejtésed is elárul.”</verse>
				<verse number="74">Erre már átkozódni és esküdözni kezdett: „Nem ismerem azt az embert!” Akkor mindjárt megszólalt a kakas.</verse>
				<verse number="75">Péternek ekkor eszébe jutott Jézus szava: „Mielőtt a kakas szól, háromszor tagadsz meg engem.” Kiment és keserves sírásra fakadt.</verse>
			</chapter>
			<chapter number="27">
				<verse number="1">Jézust Pilátushoz viszik. Mikor megvirradt, a főpapok és a nép vénei tanácsára ültek össze és elhatározták, hogy halálra adják Jézust.</verse>
				<verse number="2">Megkötözve elvezették és kiszolgáltatták (Poncius) Pilátus helytartónak.</verse>
				<verse number="3">Júdás öngyilkossága. Mikor júdás, az áruló, látta, hogy elítélték, megbánta tettét és visszavitte a harminc ezüstpénzt a főpapoknak és a véneknek:</verse>
				<verse number="4">„Vétkeztem, mondta, elárultam az igaz vért.” „Mi közünk hozzá? - válaszolták. A te dolgod.”</verse>
				<verse number="5">Erre a templomba szórta az ezüstpénzt, aztán elment és fölakasztotta magát.</verse>
				<verse number="6">A főpapok fölszedték a pénzt, de úgy vélték: „Nem szabad a templom kincstárába tenni, mert vér díja.”</verse>
				<verse number="7">Tanácsot tartottak, és megvették rajta a fazekas telkét az idegenek temetkezési helyéül.</verse>
				<verse number="8">Ezért hívják azt a telket ma is (Hakeldámának, vagyis) vérmezőnek.</verse>
				<verse number="9">Így beteljesedett, amit Jeremiás próféta jövendölt: „Fogták a harminc ezüstpénzt, a fölbecsültnek árát, kit Izrael fiai becsültek ennyire,</verse>
				<verse number="10">és a fazekas telkéért adták oda. Így parancsolta meg nekem az Úr.”</verse>
				<verse number="11">Jézus Pilátus előtt. Közben Jézust a helytartó elé állították. A helytartó megkérdezte tőle: „Te vagy a zsidók királya?” „Én vagyok” - felelte Jézus.</verse>
				<verse number="12">A főpapok és vének vádaskodására azonban semmit sem felelt.</verse>
				<verse number="13">Erre Pilátus így szólt hozzá: „Nem hallod, mi mindennel vádolnak?” De ő egyetlen szavukra sem felelt.</verse>
				<verse number="14">Ez igen meglepte a helytartót.</verse>
				<verse number="15">Szokásban volt, hogy az ünnep napján a helytartó szabadon bocsásson egy rabot a nép kívánsága szerint.</verse>
				<verse number="16">Volt akkor egy hírhedt rabjuk, Barabásnak hívták.</verse>
				<verse number="17">Pilátus megkérdezte az egybegyűlteket: „Mit akartok, kit bocsássak el, Barabást vagy Jézust, akit Krisztusnak mondanak?”</verse>
				<verse number="18">Tudta ugyanis, hogy irigységből állították eléje.</verse>
				<verse number="19">Miközben ott ült ítélőszékén, felesége ezt az üzenetet küldte neki: „Semmi dolgod se legyen azzal az igaz emberrel, ma álmomban sokat szenvedtem miatta.”</verse>
				<verse number="20">A főpapok és vének azonban rábeszélték a népet, hogy Barabást kérjék ki, Jézust pedig ítéltessék el.</verse>
				<verse number="21">A helytartó tehát megkérdezte tőlük: „Mit akartok, melyiket bocsássam el a kettő közül?” „Barabást”, kiáltották.</verse>
				<verse number="22">Pilátus tovább kérdezte: „Mit tegyek Jézussal, akit Krisztusnak mondanak?” Mindnyájan azt kiáltották: „Keresztre vele!” „De hát mi rosszat tett?” - kérdezte.</verse>
				<verse number="23">Azok még hangosabban kiáltották: „Keresztre vele!”</verse>
				<verse number="24">Pilátus látta, hogy semmire sem megy velük, sőt még nagyobb zavargás támad. Vizet hozatott és megmosta kezét a nép előtt: „Ártatlan vagyok ez igaznak vérontásában, szólt. A ti dolgotok.”</verse>
				<verse number="25">Erre az egész nép így kiáltott: „Vére rajtunk és fiainkon!”</verse>
				<verse number="26">Akkor szabadon bocsátotta Barabást, Jézust pedig megostoroztatta és átadta nekik, hogy keresztre feszítsék.</verse>
				<verse number="27">Jézust tövissel megkoronázzák. Ezután a helytartó katonái bevitték Jézust a helytartóságra és köréje gyűjtötték az egész csapatot.</verse>
				<verse number="28">Levetkőztették és bíborszínű köpenyt vetettek rá.</verse>
				<verse number="29">Majd tövisből koronát fontak, fejére tették és nádszálat adtak jobb kezébe. Aztán térdet hajtva előtte így gúnyolták:</verse>
				<verse number="30">„Üdvöz légy, zsidók királya!” Közben leköpdösték és fejét náddal verték.</verse>
				<verse number="31">Jézust keresztre feszítik. Miután így csúfot űztek belőle, levették róla a köpenyt és saját ruháit adták rá. Azután elvezették, hogy keresztre feszítsék.</verse>
				<verse number="32">Miközben kifelé vonultak, találkoztak egy Simon nevű cirenei emberrel. Kényszerítették, hogy vigye a keresztet.</verse>
				<verse number="33">Eljutottak arra a helyre, melynek Golgota, vagyis Koponyahely a neve.</verse>
				<verse number="34">Ott epével kevert bort adtak neki inni.</verse>
				<verse number="35">De mikor megízlelte nem akarta meginni. Azután keresztre feszítették és sorsvetéssel megosztoztak ruháin. (Így beteljesedett, amit a próféta jövendölt: „Elosztották ruháimat maguk között és sorsot vetettek köntösöm fölött.”)</verse>
				<verse number="36">Aztán leheveredtek és őrizték őt.</verse>
				<verse number="37">Feje fölé tették az elitélésének okát jelző táblát: „Ez Jézus, a zsidók királya.”</verse>
				<verse number="38">Vele együtt két rablót is keresztre feszítettek, az egyiket jobbról, a másikat balról.</verse>
				<verse number="39">Az arra járók káromolták őt és fejüket csóválva mondogatták:</verse>
				<verse number="40">„Te, aki lerontod és harmadnapra fölépíted (Isten) templomát, szabadítsd meg magadat! Ha Isten fia vagy, szállj le a keresztről!”</verse>
				<verse number="41">Ugyanígy gúnyolódtak az írástudókkal és vénekkel együtt a főpapok is:</verse>
				<verse number="42">„Másokat megszabadított, önmagát nem tudja megszabadítani. (Ha) Izrael királya ő, szálljon le most a keresztről és hiszünk neki.</verse>
				<verse number="43">Bízott az Istenben, szabadítsa meg most, ha kedve telik benne. Hiszen azt mondta: Isten fia vagyok.”</verse>
				<verse number="44">Ugyanígy szidalmazták őt a vele együtt megfeszített rablók is.</verse>
				<verse number="45">Jézus halála. A hatodik órától a kilencedik óráig sötétség támadt az egész földön.</verse>
				<verse number="46">Kilenc óra tájban Jézus hangosan fölkiáltott: „Éli, Éli, lámmá szábáktáni? vagyis: én Istenem, én Istenem! miért hagytál el engem?”</verse>
				<verse number="47">Ennek hallatára néhány ott álló megjegyezte: „Illést hívja.”</verse>
				<verse number="48">Egyikük mindjárt odafutott és ecetbe mártott szivacsot nádra tűzve, inni adott neki.</verse>
				<verse number="49">A többiek pedig hozzáfűzték „Hadd lássuk, eljön - e Illés, hogy megszabadítsa.”</verse>
				<verse number="50">Erre Jézus ismét hangosan felkiáltott és kilehelte a lelkét.</verse>
				<verse number="51">Ekkor a templom függönye kettéhasadt, felülről egészen az aljáig, a föld megrendült, a sziklák megrepedtek,</verse>
				<verse number="52">a sírok megnyíltak és sok elhunyt szentnek teste föltámadt.</verse>
				<verse number="53">Föltámadása után kijöttek a sírokból, bementek a szent városba és többeknek megjelentek.</verse>
				<verse number="54">A százados és a többiek is, akik Jézust őrizték, a földrengés és a történtek hallatára igen megijedtek: „Ez valóban az Isten Fia volt”, mondták.</verse>
				<verse number="55">Messziről több asszony figyelte a történteket. Ezek Galileából kísérték el Jézust és gondját viselték.</verse>
				<verse number="56">Köztük volt Mária Magdolna, Mária, Jakab és József anyja, és Zebedeus fiainak anyja.</verse>
				<verse number="57">Jézust sírba helyezik. Mikor már estére járt az idő, jött egy József nevű arimateai gazdag ember, aki maga is Jézus tanítványa volt.</verse>
				<verse number="58">Bement Pilátushoz és elkérte Jézus testét. Pilátus elrendelte, hogy adják ki (a testet).</verse>
				<verse number="59">József, miután levette a testet, tiszta lepelbe takarta</verse>
				<verse number="60">és sziklába vájt új sírboltjába helyezte. A sír bejárata elé nagy követ gördített és elment.</verse>
				<verse number="61">Mária Magdolna és a másik Mária azonban ottmaradtak és leültek a sírral szemben.</verse>
				<verse number="62">A sír őrsége. Másnap, a készület napja után, egybegyűltek a főpapok és a farizeusok Pilátusnál</verse>
				<verse number="63">és figyelmeztették: „Uram, emlékezünk rá, hogy az a csaló még életében azt állította: harmadnapra föltámadok.</verse>
				<verse number="64">Rendeld el tehát, hogy harmadnapig őrizzék a sírt, hogy tanítványai oda ne menjenek és el ne lopják őt s azt mondják a népnek: föltámadt halottaiból. Ez az utóbbi csalás rosszabb lenne az előbbinél.”</verse>
				<verse number="65">„Van őrségtek, válaszolta Pilátus, menjetek, őrizzétek ti, ahogy tudjátok.”</verse>
				<verse number="66">Azok elmentek és őrséget állítottak a sírhoz, miután lepecsételték a követ.</verse>
			</chapter>
			<chapter number="28">
				<verse number="1">Az asszonyok a sírnál. Szombat múltán, a hét első napjára virradóra, elment Mária Magdolna és a másik Mária, hogy megnézze a sírt.</verse>
				<verse number="2">Akkor nagy földindulás támadt. Az Úr angyala leszállt az égből, odament, elhengerítette a követ és ráült.</verse>
				<verse number="3">Tekintete olyan volt, mint a villám és ruhája, mint a hó.</verse>
				<verse number="4">Az őrök tőle való félelmükben halálra rémültek.</verse>
				<verse number="5">Az angyal így szólt az asszonyokhoz: „Ne féljetek! Tudom, Jézust keresitek, akit keresztre feszítettek. Nincs itt. Föltámadt, amint megmondta.</verse>
				<verse number="6">Jöjjetek, nézzétek meg a helyet, ahol nyugodott (az Úr). Most siessetek és vigyétek hírül tanítványainak:</verse>
				<verse number="7">föltámadt halottaiból és előttetek megy Galileába. Ott majd viszontlátjátok. Ezzel mindent elmondtam.”</verse>
				<verse number="8">Félelemmel, de még nagyobb örömmel eltelve gyorsan elhagyták a sírt és siettek, hogy megvigyék a hírt a tanítványoknak.</verse>
				<verse number="9">Egyszerre csak Jézus jött szembe velük és így köszöntötte őket: „Üdv nektek!” Odafutottak és leborulva előtte átkarolták lábait. Jézus így szólt:</verse>
				<verse number="10">„Ne féljetek! Menjetek, vigyétek hírül testvéreimnek, hogy térjenek vissza Galileába: ott majd viszontlátnak.”</verse>
				<verse number="11">Az őrök megvesztegetése. Míg ők úton voltak, az őrök közül néhány a városba ment és jelentette a főpapoknak mindazt, ami történt.</verse>
				<verse number="12">Ezek a vénekkel egybegyűlve tanácsot tartottak. Aztán sok pénzt adtak a katonáknak és meghagyták nekik:</verse>
				<verse number="13">„Mondjátok: éjnek idején, amíg mi aludtunk, eljöttek tanítványai és ellopták.</verse>
				<verse number="14">Ha tudomást szerez róla a helytartó, mi majd megnyugtatjuk és kimentünk titeket.”</verse>
				<verse number="15">Azok elfogadták a pénzt és úgy tettek, amint kioktatták őket. Ez a szóbeszéd mind a mai napig el van terjedve a zsidók között.</verse>
				<verse number="16">Az apostolok küldetése. A tizenegy tanítvány elment Galileába arra a helyre, ahova Jézus rendelte őket.</verse>
				<verse number="17">Amint meglátták, leborultak előtte, bár néhányan előzőleg kételkedtek. Jézus hozzájuk lépett és így szólt:</verse>
				<verse number="18">„Én kaptam minden hatalmat mennyben és földön.</verse>
				<verse number="19">Menjetek tehát, tegyetek tanítványommá minden népet, kereszteljétek meg őket az Atya és Fiú és Szentlélek nevében,</verse>
				<verse number="20">és tanítsátok őket mindannak megtartására, amit parancsoltam nektek. Íme én veletek vagyok a világ végéig.”</verse>
			</chapter>
		</book>
		<book number="41">
			<chapter number="1">
				<verse number="1">Keresztelő János bűnbánatot hirdet. Kezdődik Jézus Krisztusnak, az Isten Fiának evangéliuma.</verse>
				<verse number="2">Izajás próféta megírta: „Íme elküldöm előtted követemet, hogy előkészítse utadat.</verse>
				<verse number="3">A pusztában kiáltónak ez a szava: készítsétek elő az Úr útját! Egyengessétek ösvényeit!”</verse>
				<verse number="4">János a pusztában keresztelt és bűnbocsánati keresztséget hirdetett a bűnök bocsánatára.</verse>
				<verse number="5">Kivonult hozzá egész Júdea és Jeruzsálem minden lakója és bűneiket megvallva megkeresztelkedtek nála a Jordán folyóban.</verse>
				<verse number="6">János teveszőrből készült ruhát viselt, csípője körül pedig bőrövet; sáskával és vadmézzel élt.</verse>
				<verse number="7">Ezt hirdette: „Utánam jön az, aki hatalmasabb nálam. Arra sem vagyok méltó, hogy lehajoljak, és megoldjam saruszíját.</verse>
				<verse number="8">Én vízzel keresztellek titeket, ő azonban Szentlélekkel fog megkeresztelni.”</verse>
				<verse number="9">Jézus megkeresztelése. Abban az időben eljött Jézus a galileai Názáretből és megkeresztelkedett Jánosnál a Jordánban.</verse>
				<verse number="10">Amint feljött a vízből, látta, hogy megnyílik az ég és a Lélek galamb képében rászáll (és rajta marad).</verse>
				<verse number="11">A mennyből pedig ez a szózat hangzott: „Te vagy az én szeretett Fiam, benned telik kedvem.”</verse>
				<verse number="12">Jézus megkísértése. Ezután a Lélek kivitte őt a pusztába.</verse>
				<verse number="13">Negyven nap (és negyven éjjel) maradt a pusztában; közben megkísértette a sátán. Vadállatok között élt, de angyalok szolgáltak neki. Jézus nyilvános működése Galileában Kezdeti sikerek és nehézségek</verse>
				<verse number="14">Az első tanítványok. János fogságba jutása után Jézus Galileába ment, és hirdetni kezdte Isten (országának) evangéliumát.</verse>
				<verse number="15">Ezt hangoztatta: „Az idő betelt: közel van Isten országa. Térjetek meg és higgyetek az üdvösség jóhírében.”</verse>
				<verse number="16">Amikor Jézus a galileai tenger mellett járt, látta, hogy Simon és testvére, András, akik halászok voltak, hálót vetnek a vízbe.</verse>
				<verse number="17">Jézus felszólította őket: „Jöjjetek utánam! És emberhalászokká teszlek titeket.”</verse>
				<verse number="18">Ők mindjárt ott is hagyták a hálót és csatlakoztak hozzá.</verse>
				<verse number="19">Kissé tovább haladva megpillantotta Zebedeus fiát, Jakabot és testvérét, Jánost, amint hálóikat foltozgatták bárkájukban. Mindjárt hívta őket is.</verse>
				<verse number="20">Azok otthagyták a bárkában atyjukat, Zebedeust a halászlegényekkel együtt és nyomába szegődtek.</verse>
				<verse number="21">Jézus meggyógyít egy ördögtől megszállt embert. Bementek Kafarnaumba. Ott szombatonként megjelent a zsinagógában és tanított.</verse>
				<verse number="22">Tanítása ámulatba ejtett mindenkit, mert úgy tanított, mint akinek hatalma van és nem úgy, mint az írástudók.</verse>
				<verse number="23">Volt ott a zsinagógában egy tisztátalan lélektől megszállt ember, aki így kiáltozott:</verse>
				<verse number="24">„El innen! Mi bajod velünk, názáreti Jézus? Azért jöttél, hogy elpusztíts minket?</verse>
				<verse number="25">Tudom ki vagy: Isten szentje.” De Jézus ráparancsolt: „Hallgass és takarodj ki belőle.”</verse>
				<verse number="26">A tisztátalan lélek erre ide - oda rángatta és nagy kiabálás közt kiment belőle.</verse>
				<verse number="27">Mindnyájan nagyon elcsodálkoztak. „Mi ez? - kérdezték egymástól. Akkora erejű új tanítás, hogy még a tisztátalan lelkeknek is parancsol, s engedelmeskednek neki!”</verse>
				<verse number="28">Híre hamarosan elterjedt mindenfelé Galilea egész vidékén.</verse>
				<verse number="29">Péter házában. A zsinagógából Jakabbal és Jánossal együtt egyenesen Simon és András házába ment.</verse>
				<verse number="30">Simon anyósa lázas betegen feküdt. Mindjárt szóltak is neki az érdekében, ő odament hozzá és kézen fogva felemelte.</verse>
				<verse number="31">Erre elmúlt a láza és szolgálni kezdett neki.</verse>
				<verse number="32">Napnyugta után, amikor már beesteledett, mindenféle beteget és ördögtől megszállottat vittek hozzá.</verse>
				<verse number="33">Az egész város ott tolongott az ajtó előtt.</verse>
				<verse number="34">Sok, mindenféle betegségben szenvedőt gyógyított meg és számos ördögöt űzött ki, de nem hagyta szóhoz jutni őket, mert tudták, hogy ő kicsoda.</verse>
				<verse number="35">Kafarnaum környékén. Hajnal felé, amikor még sötét volt, fölkelt és kiment egy magányos helyre, hogy ott imádkozzék.</verse>
				<verse number="36">Simon és társai utána mentek.</verse>
				<verse number="37">Amikor megtalálták, így szóltak hozzá: „Mindenki téged keres.”</verse>
				<verse number="38">De ő megjegyezte: „Tovább kell mennünk a szomszédos helységekbe, hogy ott is hirdessem az igét, hiszen azért jöttem.”</verse>
				<verse number="39">S bejárta egész Galileát, hirdette az igét a zsinagógákban és ördögöket űzött.</verse>
				<verse number="40">Jézus meggyógyít egy leprást. Akkor egy leprás jött hozzá, térdre borult előtte és kérlelte: „Ha akarod, megtisztíthatsz engem.”</verse>
				<verse number="41">Könyörületre indulva feléje nyújtotta a kezét, megérintette és így szólt hozzá: „Akarom, tisztulj meg!”</verse>
				<verse number="42">Erre azonnal elhagyta a lepra és megtisztult.</verse>
				<verse number="43">De mindjárt ezzel a szigorú meghagyással küldte el:</verse>
				<verse number="44">„Nézd, ne szólj senkinek semmit! Menj, mutasd meg magadat a papnak és ajánld fel tisztulásodért az áldozatot, amit Mózes rendelt bizonyságul nekik.”</verse>
				<verse number="45">Ő azonban alighogy kiment, nagy hangon híresztelni és terjeszteni kezdte a történteket, úgyhogy Jézus már nem mehetett nyilvánosan a városba. Inkább távoli, magányos helyeken tartózkodott. Az emberek mégis mindenfelől tódultak hozzá.</verse>
			</chapter>
			<chapter number="2">
				<verse number="1">Jézus meggyógyít egy bénát. Néhány nap mulva visszatért Kafarnaumba. Mihelyt meghallották, hogy otthon van,</verse>
				<verse number="2">olyan sokan gyűltek össze, hogy az ajtó előtti téren sem fértek el.</verse>
				<verse number="3">Miközben hirdette nekik az igét, egy bénát hoztak oda. Négyen vitték.</verse>
				<verse number="4">A tömeg miatt azonban nem tudtak eléje jutni. Ezért kibontották fölötte a háztetőt s a nyíláson bocsátották le a hordágyat, amelyen a béna feküdt.</verse>
				<verse number="5">Hitük láttára Jézus ezekkel a szavakkal fordult a bénához: „Fiam, bocsánatot nyertek bűneid.”</verse>
				<verse number="6">Néhány ott ülő írástudó erre azt gondolta magában:</verse>
				<verse number="7">„Hogyan beszélhet ez így? Káromkodik! Ki bocsáthatja meg a bűnöket? Nem egyedül az Isten?”</verse>
				<verse number="8">Jézus lelkében mindjárt átlátta gondolataikat és így szólt hozzájuk: „Mit tűnődtök ezen?</verse>
				<verse number="9">Mi könnyebb, ha azt mondom a bénának: bocsánatot nyernek bűneid? - vagy, ha azt: kelj föl fogd az ágyadat és járj?</verse>
				<verse number="10">Tudjátok meg tehát, hogy az Emberfiának van hatalma a földön a bűnök megbocsátására.” Ezzel a bénához fordult:</verse>
				<verse number="11">„Mondom neked, kelj föl, fogd az ágyadat, és menj haza!”</verse>
				<verse number="12">Az fölkelt, gyorsan fogta az ágyát és mindnyájuk szeme láttára kiment. Erre valamennyien, szinte magukon kívül, dicsőíteni kezdték Istent, aztán hozzáfűzték: „Ilyent még sohasem láttunk.”</verse>
				<verse number="13">Lévi meghívása. Később megint kiment a tóhoz. Az egész sokaság utána tódult, ő pedig tanította őket.</verse>
				<verse number="14">Amint a vám mellett elhaladt, látta, hogy ott ül Lévi, Alfeus fia. „Kövess engem!” - szólította meg. Az fölkelt és követte.</verse>
				<verse number="15">Mikor később Jézus Lévi házában asztalhoz telepedett vele, és tanítványaival együtt sok vámos és bűnös is letelepedett. Sokan követték ugyanis őt.</verse>
				<verse number="16">Ekkor a farizeusok közül való írástudók látva, hogy a bűnösökkel és vámosokkal eszik, megkérdezték tanítványait: „Miért eszik - iszik (mesteretek) vámosokkal és bűnösökkel?”</verse>
				<verse number="17">Ennek hallatára Jézus azt mondta nekik: „Nem az egészségeseknek kell az orvos, hanem a betegeknek. Nem azért jöttem, hogy az igazakat hívjam, hanem a bűnösöket.”</verse>
				<verse number="18">Jézus tanitványai és a böjt. János tanítványai és a farizeusok akkor éppen böjtöltek. Hozzá fordultak és megkérdezték tőle: „Miért böjtölnek János meg a farizeusok tanítványai, s miért nem böjtölnek a te tanítványaid?”</verse>
				<verse number="19">Jézus így felelt: „Csak nem böjtölhet a násznép, míg vele a vőlegény? Amíg velük a vőlegény, nem böjtölhetnek.</verse>
				<verse number="20">Eljön a nap, amikor elviszik a vőlegényt: akkor majd böjtölnek.</verse>
				<verse number="21">Senki sem varr ócska ruhára nyers szövetből foltot, különben az új a réginek ép részét is eltépi és még nagyobb szakadás támad.</verse>
				<verse number="22">Senki sem tölt új bort régi tömlőkbe, különben a bor kiszakítja a tömlőket, és így a bor is, a tömlő is tönkremegy. Az új bor új tömlőbe való.”</verse>
				<verse number="23">Kalászszedés szombaton. Egyik szombaton vetések között járt (az Úr). Útközben tanítványai tépdesni kezdték a kalászokat.</verse>
				<verse number="24">A farizeusok erre megkérdezték tőle: „Miért tesznek ezek szombaton olyant, ami tilos?”</verse>
				<verse number="25">Mire ő így felelt: „Sohasem olvastátok, mit tett Dávid, mikor társaival együtt nélkülözött és éhezett?</verse>
				<verse number="26">Hogyan ment be Abjatár főpap idejében az Isten házába és ette meg a kitett kenyereket, amiket csak a papoknak volt szabad megenniük? S hogyan adott társainak is belőle?”</verse>
				<verse number="27">Aztán hozzáfűzte: „A szombat van az emberért, nem pedig az ember a szombatért.</verse>
				<verse number="28">Az Emberfia ura a szombatnak is.”</verse>
			</chapter>
			<chapter number="3">
				<verse number="1">Gyógyítás szombaton. Ezután ismét betért a zsinagógába. Volt ott egy fél kezére béna ember.</verse>
				<verse number="2">Figyelték, vajon meggyógyítja - e szombaton, hogy vádaskodhassanak ellene.</verse>
				<verse number="3">Ő felszólította a béna kezű embert: „Állj ide középre!”</verse>
				<verse number="4">Aztán megkérdezte tőlük: „Szabad - e szombaton jót vagy rosszat tenni, életet menteni vagy pusztulni hagyni?” Azok hallgattak.</verse>
				<verse number="5">Ő szívük keménységén elszomorodva haragosan végignézett rajtuk, aztán így szólt az emberhez: „Nyújtsd ki a kezed!” Az kinyújtotta, és meggyógyult a keze.</verse>
				<verse number="6">Erre a farizeusok kimentek és tanakodni kezdtek a Heródes - pártiakkal, hogyan okozhatnák vesztét.</verse>
				<verse number="7">A nép Jézushoz fordul segítségért. Jézus tanítványaival visszavonult a tó partjára. Nagy tömeg követte Galileából.</verse>
				<verse number="8">De Júdeából és Jeruzsálemből, Idumeából és a Jordánon túlról, valamint Tírusz és Szidon környékéről is nagy sokaság csatlakozott hozzá, mert hallották, mi mindent tett.</verse>
				<verse number="9">Ő meghagyta tanítványainak, hogy tartsanak készenlétben egy bárkát a tömeg tolongása miatt.</verse>
				<verse number="10">Sok embert meggyógyított ugyanis, úgyhogy akinek valami baja volt, odatolakodott hozzá, hogy legalább érinthesse.</verse>
				<verse number="11">A tisztátalan lelkek pedig, amint meglátták, leborultak előtte és így kiáltoztak: „Te vagy az Isten Fia!”</verse>
				<verse number="12">Ő azonban szigorúan meghagyta nekik, hogy ne mondják el, hogy kicsoda.</verse>
				<verse number="13">Az apostolok kiválasztása. Ezután fölment a hegyre és magához hívta, akiket kiválasztott. Azok csatlakoztak hozzá.</verse>
				<verse number="14">Tizenkettőt választott ki, hogy vele tartsanak és hogy igehirdetésre küldje őket.</verse>
				<verse number="15">Hatalmat is adott nekik (a betegek gyógyítására és) az ördögűzésre.</verse>
				<verse number="16">A következő tizenkettőt választotta ki: Simont, akinek a Péter nevet adta,</verse>
				<verse number="17">Jakabot, Zebedeus fiát, és Jánost, Jakab testvérét, akiket Boanergesznek, vagyis mennydörgés fiainak hívott,</verse>
				<verse number="18">továbbá Andrást, Fülöpöt, Bertalant, Mátét, Tamást, Jakabot, Alfeus fiát, Tádét, a buzgó Simont</verse>
				<verse number="19">és karióti Júdást, aki később elárulta őt.</verse>
				<verse number="20">Jézus válaszol a farizeusok vádaskodására. Mihelyt hazaértek, ismét nagy tömeg gyűlt össze, úgyhogy még evésre sem volt idejük.</verse>
				<verse number="21">Amikor övéi ezt meghallották, elindultak, hogy erővel magukkal vigyék, mert az volt róla a szóbeszéd, hogy elvesztette az eszét.</verse>
				<verse number="22">Az írástudók azonban, akik Jeruzsálemből jöttek le, azt mondták: „Belzebul szállta meg. Az ördögök fejedelmével űz ördögöt.”</verse>
				<verse number="23">Ekkor öszehívta őket és ezt a hasonlatot mondta nekik: „Hogyan űzheti ki sátán a sátánt?</verse>
				<verse number="24">Ha egy ország meghasonlik, az az ország nem állhat fönn.</verse>
				<verse number="25">Ha egy család meghasonlik, az a család sem maradhat meg.</verse>
				<verse number="26">Ha tehát a sátán önmaga ellen támad és így meghasonlik, nem maradhat meg, hanem elpusztul.</verse>
				<verse number="27">Senki sem törhet be az erős ember házába és nem rabolhatja el holmiját, hacsak előbb meg nem kötözi őt. Csak azután foszthatja ki a házat.</verse>
				<verse number="28">Bizony mondom nektek: minden bűn és káromlás, amit az emberek elkövetnek, bocsánatot nyer.</verse>
				<verse number="29">De aki a Szentlelket káromolja, az sohasem nyer bocsánatot, hanem örök vétek terheli.”</verse>
				<verse number="30">Ezt állították ugyanis róla: „Tisztátalan lélek szállta meg.”</verse>
				<verse number="31">Ki tartozik igazán Jézushoz. Amikor anyja és testvérei odaértek, kint maradtak és hívatták őt.</verse>
				<verse number="32">A körülötte ülő tömegből figyelmeztették: „Anyád és testvéreid kint állnak és keresnek.”</verse>
				<verse number="33">Ő azonban így válaszolt: „Ki az én anyám és kik az én testvéreim?”</verse>
				<verse number="34">Majd végignézve a körülötte ülőkön csak ennyit mondott: „Ezek az én anyám és testvéreim!</verse>
				<verse number="35">Aki teljesíti mennyei Atyám akaratát, az mind testvérem, nővérem és anyám.”</verse>
			</chapter>
			<chapter number="4">
				<verse number="1">Példabeszéd a magvetőről. Más alkalommal is a tó partján tanított. Nagy tömeg gyűlt köréje, ezért bárkába szállt és leült, kinn a tavon. A tömeg pedig kint maradt a tó partján.</verse>
				<verse number="2">Ekkor példabeszédekben sok mindenre oktatta őket.</verse>
				<verse number="3">„Halljátok csak! - kezdte tanítását. Kiment a magvető vetni.</verse>
				<verse number="4">Amint vetett, némely szem az útfélre esett. Odaszálltak a madarak és fölcsipegették.</verse>
				<verse number="5">Némely meg köves helyre esett, ahol nem volt elég földje. Csakhamar kikelt, mert nem jutott mélyen a földbe.</verse>
				<verse number="6">Amikor a nap magasabbra hágott, megperzselődött és gyökér híján elszáradt. Némely pedig tövisek közé hullott.</verse>
				<verse number="7">Amint a tövisek felnőttek, elfojtották és nem hozott termést.</verse>
				<verse number="8">A többi pedig jó földbe hullott, kikelt, felnőtt és hamincszoros, hatvanszoros, sőt százszoros termést hozott.</verse>
				<verse number="9">Akinek füle van, hallja meg” - fejezte be szavait.</verse>
				<verse number="10">A példabeszéd magyarázata. Amikor egyedül maradt, tanítványai a tizenkettővel együtt megkéndezték, mi a példabeszéd értelme.</verse>
				<verse number="11">Így válaszolt nekik: „Előttetek föltárom Isten országának titkát a kívülállóknak azonban minden csak példabeszédekben szól:</verse>
				<verse number="12">Nézzenek, de ne lássanak, halljanak, de ne értsenek, hogy meg ne térjenek és bocsánatot ne nyerjenek.”</verse>
				<verse number="13">Aztán így folytatta: „Nem értitek ezt a példabeszédet? Hogyan fogjátok a többi példabeszédet megérteni?</verse>
				<verse number="14">A magvető az igét veti.</verse>
				<verse number="15">Az útfélre esők azok, akiknek szívébe hull ugyan az ige, de amint meghallgatták, azonnal ott terem a sátán és kiveszi a szívükből.</verse>
				<verse number="16">Hasonlítanak ezekhez a köves talajra hullottak: meghallgatják az igét és örömmel be is fogadják,</verse>
				<verse number="17">de az nem ver bennük gyökeret, mert állhatatlanok. Mikor az ige miatt baj és üldözés támad, csakhamar eltántorodnak.</verse>
				<verse number="18">Mások meg, amelyek tövisek közé hullanak, azok, akik meghallgatják az igét,</verse>
				<verse number="19">de a világi gondok, a csalóka gazdagság és egyéb vágyak szívükbe lopódzva elfojtják az igét, úgy hogy az meddő marad.</verse>
				<verse number="20">Végül a jó földbe hullottak azok, akik meghallgatják az igét, befogadják és harmincszoros, hatvanszoros, sőt százszoros termést hoznak.”</verse>
				<verse number="21">A példabeszédek célja. Azután így szólt: „Talán azért gyújtanak világosságot, hogy véka alá vagy ágy alá rejtsék, nem pedig azért, hogy tartóra tegyék?</verse>
				<verse number="22">Semmi sincs elrejtve, hacsak nem azért, hogy nyilvánosságra jusson; semmi sem történik titokban, hacsak nem azért, hogy kitudódjék.</verse>
				<verse number="23">Akinek füle van, hallja meg!”</verse>
				<verse number="24">Majd így folytatta: „Figyeljetek arra, amit hallotok. Amilyen mértékkel mértek, olyannal mérnek majd nektek is, sőt ráadást is adnak nektek, akik ezt hallottátok.</verse>
				<verse number="25">Akinek ugyanis van, annak még adnak, akinek pedig nincs, attól még azt is elveszik, amije van.”</verse>
				<verse number="26">Példabeszéd a vetés növekedéséről. Így beszélt tovább: „Úgy van az Isten országával, mint azzal az emberrel, aki magot vet földjébe.</verse>
				<verse number="27">Akár alszik, akár virraszt, s éjszaka van vagy nappal, a mag kicsírázik és szárba szökken, maga sem tudja hogyan.</verse>
				<verse number="28">A föld magától terem, először szárat, aztán kalászt, végül telt szemet a kalászban.</verse>
				<verse number="29">Amikor beérett a termés, tüstént nekiereszti a sarlót, mert itt az aratás.”</verse>
				<verse number="30">Példabeszéd a mustármagról. Majd ismét így folytatta: „Mihez hasonlítsuk az Isten országát? Milyen hasonlattal szemléltessük?</verse>
				<verse number="31">Olyan az, mint a mustármag. Amikor elvetik a földbe kisebb minden más vetőmagnál.</verse>
				<verse number="32">De miután elvetették, felnő, nagyobb lesz minden veteménynél és akkora ágakat hajt, hogy árnyékában fészket rakhatnak az ég madarai.”</verse>
				<verse number="33">Több ilyen példabeszédben hirdette nekik az igét, amennyire csak föl tudták fogni.</verse>
				<verse number="34">Példabeszéd nélkül nem tanított, de amikor egyedül volt tanítványaival, mindent megmagyarázott nekik.</verse>
				<verse number="35">A vihar lecsendesítése. Aznap alkonyatkor így szólt hozzájuk: „Evezzünk át a túlsó partra.”</verse>
				<verse number="36">Erre azok otthagyták a tömeget és magukkal vitték őt, úgy ahogy a bárkában volt. Több bárka kísérte őket.</verse>
				<verse number="37">Ekkor hatalmas vihar támadt. A hullámok becsaptak a bárkába, úgy, hogy az már majdnem megtelt.</verse>
				<verse number="38">De ő a bárka farában egy vánkoson aludt. Fölkeltették és így szóltak hozzá: „Mester, nem törődöl azzal, hogy elveszünk?”</verse>
				<verse number="39">Erre fölkelt, parancsolt a szélnek s rászólt a vízre: „Csöndesedjél, némulj el!” Mire a szél elállt és nagy csend lett.</verse>
				<verse number="40">Aztán hozzájuk fordult: „Mit féltek annyira? Még mindig nem hisztek?”</verse>
				<verse number="41">Azokat nagy félelem fogta el és kérdezgették egymástól: „Kicsoda ez, hogy még a szél és a víz is engedelmeskedik neki?”</verse>
			</chapter>
			<chapter number="5">
				<verse number="1">A gerázai megszállott. Nemsokára átértek a tó túlsó partjára, a gerázaiak földjére.</verse>
				<verse number="2">Amint kiszállt a bárkából, a sírok felől egy tisztátalan lélektől megszállt ember futott feléje.</verse>
				<verse number="3">A sírboltokban lakott és még láncra verve sem tudták visszatartani.</verse>
				<verse number="4">Sokszor megbilincselték és láncra verték, de a láncokat eltépte és a bilincseket összetörte. Senki sem bírt vele.</verse>
				<verse number="5">Éjjel - nappal a sírboltokban és a hegyekben tanyázott, folyton kiabált és kövekkel ütötte - verte magát.</verse>
				<verse number="6">Amint messziről meglátta Jézust, oldafutott, földre vetette magát előtte,</verse>
				<verse number="7">és hangosan így kiáltott: „Mi bajod velem, Jézus, a magasságbeli Istennek Fia? Az Istenre kérlek, ne gyötörj!”</verse>
				<verse number="8">Ráparancsolt ugyanis: „Tisztátalan lélek, takarodj ki ebből az emberből.”</verse>
				<verse number="9">Erre aztán megkérdezte tőle: „Mi a neved?” „Légió a nevem, válaszolta, mert sokan vagyunk”,</verse>
				<verse number="10">és nagyon kérte, hogy ne űzze el őket arról a vidékről.</verse>
				<verse number="11">Akkor éppen nagy sertéskonda legelészett ott a hegyoldalban.</verse>
				<verse number="12">„Küldj minket a sertésekbe” - kérték tőle.</verse>
				<verse number="13">Beleegyezett. Akkor a tisztátalan lelkek kimentek belőle és megszállták a mintegy kétezer sertést számláló kondát, mire az a hegyoldalról a tóba rohant és vízbe fúlt.</verse>
				<verse number="14">A kanászok erre elfutottak és elvitték hírét a városba meg a tanyákra, az emberek pedig kijöttek, hogy lássák mi történt.</verse>
				<verse number="15">Jézushoz érve látták, hogy az, akit az imént még egy légió tartott megszállva, felöltözve, ép ésszel ül ott. Erre megdöbbentek.</verse>
				<verse number="16">A szemtanúk elmondták nekik, mi történt a megszállottal és a sertésekkel.</verse>
				<verse number="17">Ezután kérlelték, távozzék el a határukból.</verse>
				<verse number="18">Amikor bárkába szállt, az imént még megszállott kérte, hogy vele mehessen.</verse>
				<verse number="19">Ő azonban nem engedte meg neki, hanem így szólt hozzá: „Menj haza a tieidhez és mondd el nekik, milyen nagy dolgot művelt veled az Úr, és hogyan könyörült meg rajtad.”</verse>
				<verse number="20">Az el is ment és Dekapolisz környékén elhíresztelte, hogy milyen nagy dolgot tett vele Jézus. Mindenki csodálkozott rajta.</verse>
				<verse number="21">Jairus leánya. Miután Jézus megint átkelt a túlsó partra, nagy néptömeg gyűlt köréje. Ő ott maradt a tó partján.</verse>
				<verse number="22">Akkor odajött hozzá egy Jairus nevű zsinagógai elöljáró. Amikor meglátta, lába elé borult és esedezve kérte:</verse>
				<verse number="23">„A kislányom halálán van, jöjj, tedd rá a kezedet, hogy meggyógyuljon és életben maradjon.”</verse>
				<verse number="24">El is ment vele. Nagy tömeg ment utána és tolongott körülötte.</verse>
				<verse number="25">Volt ott egy asszony, aki tizenkét éve vérzésben szenvedett.</verse>
				<verse number="26"></verse>
				<verse number="27">Amikor Jézusról hallott, keresztülfurakodott a tömegen és hátulról megérintette ruháját.</verse>
				<verse number="28">Azt gondolta magában: „Ha csak a ruháját érintem is, meggyógyulok.”</verse>
				<verse number="29">Azonnal meg is szűnt a vérzése és érezte testében, hogy kigyógyult a bajából.</verse>
				<verse number="30">Jézus nyomban észrevette, hogy erő áradt ki belőle, ezért a tömeghez fordulva megkérdezte: „Ki érintette a ruhámat?”</verse>
				<verse number="31">Tanítványai megjegyezték: „Látod, hogy szorongat a tömeg és te még azt kérdezed: ki érintett engem?”</verse>
				<verse number="32">De ő mégis körülnézett, hogy lássa, ki volt az.</verse>
				<verse number="33">Akkor az asszony félve - remegve előjött, mert tudta, hogy mi történt vele. Leborult előtte és őszintén bevallott mindent.</verse>
				<verse number="34">„Leányom, mondta neki, hited meggyógyított. Menj békével és maradj egészséges.”</verse>
				<verse number="35">Még beszélt, mikor a zsinagógai elöljáró házából ezt a hírt hozták: „Leányod már meghalt. Minek fárasztod tovább a mestert?”</verse>
				<verse number="36">A hír hallatára Jézus így bátorította a zsinagógai elöljárót: „Ne félj, csak higgy!”</verse>
				<verse number="37">Nem engedte, hogy más is vele menjen, csak Péter, Jakab és János, Jakab testvére.</verse>
				<verse number="38">Mikor odaértek a zsinagógai elöljáró házához, nagy sírás - rívást, sok siratót és jajgatót talált.</verse>
				<verse number="39">Belépett és így szólt: „Mit lármáztok, mlt sírtok? Nem halt meg a gyermek, csak alszik.”</verse>
				<verse number="40">Azok kinevették. Ő azonban kiküldött mindenkit, s maga mellé véve a gyermek atyját és anyját, kísérőivel bement oda, ahol a gyermek feküdt.</verse>
				<verse number="41">Megfogta a gyermek kezét és így szólt hozzá: „Talita kum! - vagyis: kislány, mondom neked, kelj föl!”</verse>
				<verse number="42">A kislány fölkelt és járni kezdett. Tizenkét éves volt. A jelenlevők szinte magukon kívül voltak a nagy csodálkozástól.</verse>
				<verse number="43">De ő szigorúan meghagyta nekik, hogy senki meg ne tudja a dolgot. Aztán szólt, hogy adjanak neki enni.</verse>
			</chapter>
			<chapter number="6">
				<verse number="1">Jézus Názáretben. Eltávozva onnét lakóhelyére érkezett. Tanítványai kísérték.</verse>
				<verse number="2">A következő szombaton elkezdett tanítani a zsinagógában. Nagy hallgatósága csodálkozott (tanításán). „Honnan vette mindezt? - kérdezték. Ki adott neki ekkora bölcsességet? Hogyan történnek ilyen csodák általa?</verse>
				<verse number="3">Nem az ács ez, a Mária fia? Nem Jakab, József, Júdás és Simon testvére? És ugye nővérei is itt élnek köztünk?” Szóval megbotránkoztak benne.</verse>
				<verse number="4">Jézus erre megjegyezte: „Sehol sincs a prófétának kevesebb becsülete, mint saját hazájában és családjában.”</verse>
				<verse number="5">Nem is tudott ott csodát tenni, csak néhány beteget gyógyított meg, rájuk téve kezét.</verse>
				<verse number="6">Ő maga is csodálkozott hitetlenségükön.</verse>
				<verse number="7">Az apostolok szétküldése. Ezután bejárta a környék falvait és tanított. Majd magához hívta a tizenkettőt, és hatalmat adva nekik a tisztátalan lelkek fölött, kettesével szétküldte őket.</verse>
				<verse number="8">Megparancsolta nekik, hogy ne vigyenek az útra semmi mást, csak egy vándorbotot; se kenyeret, se tarisznyát, se pénzt az övükben.</verse>
				<verse number="9">Sarut viselhetnek, de ne legyen két ruhájuk.</verse>
				<verse number="10">Aztán így szólt hozzájuk: „Ha valahol betértek egy házba, maradjatok ott, amíg tovább nem utaztok onnan.</verse>
				<verse number="11">De ha valahol nem fogadnak be titeket és szavatokra nem hallgatnak, menjetek el onnan és - vádképpen ellenük - a port is rázzátok le lábatokról.”</verse>
				<verse number="12">Azok útra kelve bűnbánatot hirdettek, sok ördögöt űztek ki</verse>
				<verse number="13">és olajjal megkenve sok beteget gyógyítottak meg.</verse>
				<verse number="14">Keresztelő János lefejezése. Heródes király is hallott róla, mert messze terjedt a híre. „Keresztelő János támadt föl halottaiból, ezért működik benne a csodatévő erő”, mondta.</verse>
				<verse number="15">Némelyek viszont így vélekedtek: „Ő Illés.” Mások pedig: „Próféta ő, olyan, mint a többi próféta.” Ennek hallatára Heródes továbbra is azt állította: „Ő János, akinek fejét vétettem.</verse>
				<verse number="16">Az támadt föl (halottaiból).”</verse>
				<verse number="17">Heródes tudniillik annak idején elfogatta Jánost és börtönbe vettette, testvérének, Fülöpnek felesége, Heródiás miatt, akit feleségül vett.</verse>
				<verse number="18">János ugyanis figyelmeztette: „Nem szabad elvenned testvéred feleségét.”</verse>
				<verse number="19">Heródiás ezért áskálódott ellene. Szívesen eltétette volna láb alól, de nem tehette.</verse>
				<verse number="20">Heródes ugyanis félt Jánostól, mert tudta, hogy igaz és szent ember s ezért védelmébe vette. Valahányszor beszélt vele, nagy zavarba jött, mégis szívesen meghallgatta.</verse>
				<verse number="21">Végül elérkezett a kedvező nap. Heródes születésnapján lakomát adott vezető embereinek, a magas rangú tiszteknek és Galilea előkelőinek.</verse>
				<verse number="22">Közben Heródiás leánya bement és táncolt nekik. Nagyon megtetszett Heródesnek és vendégeinek. A király így szólt a leányhoz: „Kérj tőlem, amit akarsz, megadom neked.”</verse>
				<verse number="23">Sőt meg is esküdött: „Bármit kérsz, megadom neked, még országom felét is.”</verse>
				<verse number="24">Az kiment és megkérdezte anyjától: „Mit kérjek?” „Keresztelő János fejét” - felelte.</verse>
				<verse number="25">Erre visszasietett a királyhoz és előadta kérését: „Azt akarom, hogy tüstént add nekem egy tálon Keresztelő János fejét.”</verse>
				<verse number="26">A király nagyon elszomorodott emiatt, de tekintettel a vendégek előtt tett esküjére, nem akarta azt érvényteleníteni.</verse>
				<verse number="27">Azonnal küldött egy hóhért azzal a paranccsal, hogy hozza el a fejet.</verse>
				<verse number="28">Az elment, lefejezte őt a börtönben és elhozta fejét egy tálon. Odaadta a leánynak, a leány pedig elvitte anyjának.</verse>
				<verse number="29">Amikor ezt tanítványai meghallották, eljöttek, elvitték a testét és egy sírboltba temették.</verse>
				<verse number="30">Az apostolok visszatérése. Az apostolok visszatértek Jézushoz és elbeszélték neki mindazt, amit tettek és tanítottak.</verse>
				<verse number="31">Erre így szólt: „Jöjjetek félre egy magányos helyre és pihenjétek ki magatokat egy kicsit.” Olyan sokan jöttek - mentek ugyanis, hogy enni sem maradt idejük.</verse>
				<verse number="32">Egy magányos helyre eveztek hát, hogy egyedül legyenek.</verse>
				<verse number="33">De távozóban sokan látták őket, és megértve szándékukat, gyalog odasiettek a városokból és megelőzték őket.</verse>
				<verse number="34">Az első kenyérszaporítás. Amikor kiszállt, ott látta a nagy tömeget. Megesett a szíve rajtuk, mert olyanok voltak, mint a pásztor nélküli juhok. Ezért sok mindenre kezdte őket tanítani.</verse>
				<verse number="35">Későre járt már az idő, amikor odaléptek hozzá tanítványai és figyelmeztették: „A vidék elhagyatott, az idő is eljárt.</verse>
				<verse number="36">Bocsásd el őket, hogy a környékbeli tanyákra és falvakba mehessenek, s ennivalót vegyenek maguknak.”</verse>
				<verse number="37">Ő azonban így válaszolt: „Adjatok ti nekik enni.” Azok megjegyezték: „Talán menjünk és vegyünk kétszáz dénárért kenyeret, hogy el tudjuk látni őket?”</verse>
				<verse number="38">Erre ő megkérdezte: „Hány kenyeretek van? Menjetek, nézzetek csak körül.” Körülnéztek és jelentették: „Öt, és két halunk.”</verse>
				<verse number="39">Ekkor meghagyta nekik, hogy csoportonkint telepítsék le mindnyájukat a zöld gyepre.</verse>
				<verse number="40">Le is telepedtek százas és ötvenes csoportokban.</verse>
				<verse number="41">Azután fogta az öt kenyeret és a két halat, föltekintett az égre és megáldotta azokat. Majd megtörte a kenyereket és tanítványainak adta, hogy osszák ki. A két halat is szétosztotta valamennyiük közt.</verse>
				<verse number="42">Mindnyájan ettek és jól is laktak.</verse>
				<verse number="43">A kenyérmaradékból és a halakból pedig tizenkét kosarat szedtek tele.</verse>
				<verse number="44">A kenyérből ötezer férfi evett.</verse>
				<verse number="45">Jézus a vízen jár. Ezután nyomban fölszólította tanítványait, hogy szálljanak bárkába és keljenek át a túlsó partra, Betszaidába, amíg ő hazaküldi a tömeget.</verse>
				<verse number="46">Miután elbúcsúzott tőlük, fölment egy hegyre, hogy imádkozzék.</verse>
				<verse number="47">Közben beesteledett. A bárka mélyen benn járt a tavon, ő pedig egyedül maradt a parton.</verse>
				<verse number="48">Amikor látta, mennyire küszködnek az evezéssel, mert ellenszelük volt, az éjszaka negyedik őrváltása idején a vízen járva feléjük indult. El akarta kerülni őket.</verse>
				<verse number="49">Amint meglátták, hogy a vízen jár, azt hitték, hogy kísértet, és elkezdtek kiáltozni, mert mindnyájan látták őt és megrémültek.</verse>
				<verse number="50">Ő azonban mindjárt odafordult hozzájuk: „Bátorság! Én vagyok, ne féljetek.”</verse>
				<verse number="51">Aztán beszállt hozzájuk a bárkába, a szél pedig elállt. Azok egészen magukon kívül voltak a csodálkozástól,</verse>
				<verse number="52">mert nem okultak a kenyérszaporításból, s szívük még érzéketlen volt.</verse>
				<verse number="53">Genezáret földjén. Átérve a túlsó partra, Genezáret földjére jutottak, s ott kikötöttek.</verse>
				<verse number="54">Mihelyt kiléptek a bárkából, azonnal fölismerték őt az emberek.</verse>
				<verse number="55">Bejárták az egész környéket és ágyastul oda hordták a betegeket, ahol tudomásuk szerint tartózkodott.</verse>
				<verse number="56">Amerre csak járt, a falvakban, a városokban és a tanyákon, kitették a betegeket a terekre és kérték, hogy legalább a ruhája szegélyét érinthessék. Aki csak hozzáért, meggyógyult.</verse>
			</chapter>
			<chapter number="7">
				<verse number="1">Az igazi tisztaság. Egyszer farizeusok és néhány Jeruzsálemből jött írástudó gyűlt köréje.</verse>
				<verse number="2">Észrevették, hogy némely tanítványa tisztátalan, azaz mosdatlan kézzel étkezik.</verse>
				<verse number="3">A farizeusok és általában a zsidók ugyanis nem esznek anélkül, hogy az ősök hagyományához híven, előbb jól meg ne mosnák a kezüket.</verse>
				<verse number="4">A piacról hozott ételt sem eszik meg, amíg meg nem hintették vízzel. Sok mást is megtartanak még hagyományuk szerint, mint például a poharak, korsók, rézedények (és ágyak) megmosását. -</verse>
				<verse number="5">Erre megkérdezték tőle a farizeusok és az írástudók: „Miért nem tartják meg tanítványaid az ősök hagyományát? Miért étkeznek tisztátalan kézzel?”</verse>
				<verse number="6">Mire ő így felelt: „Ti képmutatók, találóan jövendölt rólatok Izajás: Ez a nép ajkával tisztel engem, de szíve távol marad tőlem.</verse>
				<verse number="7">Hamisan tisztelnek engem, tanításuk csak emberi parancs.</verse>
				<verse number="8">Isten parancsát nem tartjátok meg, de emberi hagyományokhoz, mint például korsók s poharak mosogatásához meg sok más hasonló dologhoz ragaszkodtok.”</verse>
				<verse number="9">Aztán így folytatta: „Isten parancsát ügyesen kijátsszátok, hogy megtartsátok hagyományaitokat.</verse>
				<verse number="10">Mózes ugyanis azt mondta: tiszteld atyádat és anyádat! És: aki atyját, vagy anyját átkozza, halállal bűnhődjék.</verse>
				<verse number="11">A ti tanítástok pedig ez: aki atyjához, vagy anyjához így szól: korbán, vagyis Istennek szánt ajándék az, amivel segítenem kellene téged,</verse>
				<verse number="12">annak nem engeditek meg, hogy atyját vagy anyját továbbra is segítse.</verse>
				<verse number="13">Az általatok tanított hagyománnyal tehát kijátsszátok Isten parancsát, s még sok más ehhez hasonlót tesztek.”</verse>
				<verse number="14">Akkor ismét magához hívta a tömeget és azt mondta nekik: „Hallgassatok rám mindnyájan és értsétek meg:</verse>
				<verse number="15">nem az szennyezi be az embert, ami kívülről jut a szájába, hanem az szennyezi be, ami az emberből távozik.</verse>
				<verse number="16">Akinek füle van, hallja meg.”</verse>
				<verse number="17">Amikor a tömeg elől bement a házba, tanítványai megkérdezték tőle a példabeszéd értelmét.</verse>
				<verse number="18">Ő így felelt: „Ti is oktalanok vagytok? Nem értitek, hogy ami kívülről jut a szájba, nem szennyezheti be az embert,</verse>
				<verse number="19">mert nem a szívébe jut, hanem a gyomrába és a félreeső helyre kerül?” Ezzel tisztának jelentett ki minden ételt.</verse>
				<verse number="20">„Ami azonban az embertől ered, folytatta, az teszi tisztátalanná az embert.</verse>
				<verse number="21">A szívből származik ugyanis minden rossz gondolat, paráznaság, lopás, gyilkosság,</verse>
				<verse number="22">házasságtörés, kapzsiság, rosszindulat, hamisság, kicsapongás, irigység, káromkodás, kevélység, léhaság.</verse>
				<verse number="23">Mindez a gonoszság belülről ered és tisztátalanná teszi az embert.”</verse>
				<verse number="24">A kánaáni asszony. Onnan tovább indulva Tírusz és Szidon vidékére vonult vissza. Betért egy házba, de nem akarta, hogy felismerjék. Mégsem tudott rejtve maradni.</verse>
				<verse number="25">Mihelyt hallott róla egy asszony, akinek leányát tisztátalan lélek szállta meg, odajött és a lábához borult.</verse>
				<verse number="26">Az asszony szírföníciai származású pogány nő volt. Azt kérte tőle, hogy űzze ki leányából az ördögöt.</verse>
				<verse number="27">De ő elutasította: „Hadd lakjanak jól előbb a gyermekek. Nem helyes, ha elveszik a gyermekek kenyerét és a kutyáknak dobják.”</verse>
				<verse number="28">Az viszont csak erősítgette: „De bizony, Uram! Hiszen a kiskutyák is esznek az asztal alatt a gyermekek morzsáiból.”</verse>
				<verse number="29">Erre ő így szólt: „Mivel ezt mondtad, menj, az ördög elhagyta leányodat.”</verse>
				<verse number="30">Haza is ment és a gyermeket az ágyon fekve találta. Már elhagyta az ördög.</verse>
				<verse number="31">Egy süketnéma meggyógyítása. Ismét eltávozott Tírusz vidékéről és Szidonon át a Galileai - tengerhez érkezett, Dekapolisz területére.</verse>
				<verse number="32">Ott egy süketnémát vittek hozzá és kérték, hogy tegye rá a kezét.</verse>
				<verse number="33">Félrehívta őt a tömegből, ujját a fülébe dugta és nyállal megérintette a nyelvét,</verse>
				<verse number="34">aztán föltekintve az égre, fohászkodott és így szólt: „Effeta, vagyis nyílj meg.”</verse>
				<verse number="35">Tüstént meg is nyílt a füle, megoldódott a nyelve és érthetően beszélt.</verse>
				<verse number="36">Megparancsolta, hogy ezt senkinek se mondják el. De minél szigorúbban tiltotta nekik, annál inkább hirdették,</verse>
				<verse number="37">s a csodálkozástól magukon kívül, annál lelkesebben hangoztatták: „Mindent jól tett: a süketeknek visszaadta a hallást, a némáknak a beszédet.”</verse>
			</chapter>
			<chapter number="8">
				<verse number="1">A második kenyérszaporítás. Abban az időben ismét nagy tömeg vette körül. Mivel nem volt mit enniük, magához hívta tanítványait és így szólt hozzájuk:</verse>
				<verse number="2">„Sajnálom a népet. Már harmadnapja kitartanak velem és nincs mit enniük.</verse>
				<verse number="3">Ha étlen küldöm haza őket, kidőlnek az úton, mert néhányan messziről jöttek.”</verse>
				<verse number="4">Tanítványai erre megjegyezték: „Honnan veszünk itt a pusztában annyi kenyeret, hogy mind ellássuk ezeket?”</verse>
				<verse number="5">Ő megkérdezte tőlük: „Hány kenyeretek van?” „Hét”, felelték.</verse>
				<verse number="6">Erre meghagyta a népnek, hogy telepedjék le a földre. Aztán fogta a hét kenyeret, hálát adott, megtörte és odaadta tanítványainak, hogy osszák szét. Szét is osztották a népnek.</verse>
				<verse number="7">Volt néhány apróbb haluk is. Azokat is megáldotta és szétosztotta.</verse>
				<verse number="8">Miután ettek és jóllaktak, hétkosárnyi kenyérmaradékot szedtek össze.</verse>
				<verse number="9">Mintegy négyezren voltak (akik ettek). Azután hazaküldte őket</verse>
				<verse number="10">és tanítványaival bárkába szállva Dalmanuta vidékére ment.</verse>
				<verse number="11">Égi jel. Ott farizeusok jöttek hozzá és vitatkozni kezdtek vele. Égi jelet kértek tőle, hogy próbára tegyék.</verse>
				<verse number="12">Ő lelke mélyéből fölsóhajtva így szólt: „Minek kér jelet ez a nemzedék? Bizony mondom nektek, ez a nemzedék nem kap semmiféle jelet.”</verse>
				<verse number="13">Ezzel otthagyta őket, ismét bárkába szállt és átkelt a túlsó partra.</verse>
				<verse number="14">A farizeusok kovásza. A tanítványok elfelejtettek kenyeret hozni magukkal. Csak egyetlenegy kenyér volt a bárkában.</verse>
				<verse number="15">Jézus lelkükre kötötte: „Vigyázzatok, óvakodjatok a farizeusok és Heródes kovászától.”</verse>
				<verse number="16">Azok egymás közt arról beszéltek, hogy nem hoztak magukkal kenyeret.</verse>
				<verse number="17">Jézus észrevette és így szólt: „Mit tanakodtok, hogy nincs kenyeretek? Még mindig nem értitek és nem fogtátok föl? Még mindig érzéketlen a szívetek?</verse>
				<verse number="18">Szemetekkel nem láttok, fületekkel nem hallotok? Nem emlékeztek arra,</verse>
				<verse number="19">hogy mikor öt kenyeret törtem ötezer embernek hány tele kosárnyi maradékot szedtetek össze?” „Tizenkettőt”, válaszolták.</verse>
				<verse number="20">„És amikor hét kenyeret törtem négyezer embernek, hány tele kosárnyi maradékot szedtetek össze?” „Hetet”, válaszolták.</verse>
				<verse number="21">Erre hozzáfűzte: „Hát még mindig nem értitek?”</verse>
				<verse number="22">A betszaidai vak meggyógyítása. Közben Betszaidába érkeztek. Ott egy vakot vezettek hozzá és kérték, hogy érintse meg.</verse>
				<verse number="23">Ő a vakot kézen fogva kivezette a faluból. Ott nyállal megnedvesítette a szemét, rátette a kezét és megkérdezte: „Látsz valamit?”</verse>
				<verse number="24">Az fölnézett és így szólt: „Látom az embereket, de úgy látom, mintha fák járkálnának.”</verse>
				<verse number="25">Erre ismét a szemére tette kezét, mire az tisztán kezdett látni és úgy meggyógyult, hogy távolról is élesen látott mindent.</verse>
				<verse number="26">Aztán hazaküldte, de meghagyta neki: „Ne beszélj róla a faluban.”</verse>
				<verse number="27">Péter vallomása. Jézus elindult tanítványaival a Fülöp Cézáreája környékén fekvő falvakba. Útközben megkérdezte tanítványait: „Kinek tartanak engem az emberek?”</verse>
				<verse number="28">Azok így válaszoltak: „Van aki keresztelő Jánosnak, van aki Illésnek van aki valamelyik prófétának.”</verse>
				<verse number="29">Ő tovább kérdezte: „Hát ti kinek tartotok engem?” Mire Péter így válaszolt: „Te vagy a Messiás.”</verse>
				<verse number="30">Akkor lelkükre kötötte, hogy ezt senkinek se mondják el róla.</verse>
				<verse number="31">Jézus megjövendöli szenvedését. Ettől fogva arra kezdte oktatni őket, hogy az Emberfiának sokat kell szenvednie, a vének, főpapok és írástudók elvetik és megölik, de harmadnapra föltámad.</verse>
				<verse number="32">Egész nyíltan beszélt minderről. Péter ekkor félrehívta és szemrehányást tett neki.</verse>
				<verse number="33">De ő hátrafordult, tanítványaira nézett és így korholta Pétert: „Takarodj előlem, sátán! Emberi módon és nem Isten tervei szerint gondolkodol.”</verse>
				<verse number="34">Jézus követése. Ezután magához hívta tanítványaival együtt a népet és így szólt hozzájuk: „Ha valaki utánam akar jönni, tagadja meg magát, vegye föl keresztjét és kövessen engem.</verse>
				<verse number="35">Aki meg akarja menteni életét, elveszíti azt, de aki érettem és az evangéliumért elveszíti életét, megmenti azt.</verse>
				<verse number="36">Mit ér az embernek, ha az egész világot megnyeri, lelke azonban kárt szenved?</verse>
				<verse number="37">Mit is adhatna az ember lelkéért cserébe?</verse>
				<verse number="38">Aki szégyell engem és az én szavaimat e hűtlen, bűnös nemzedék előtt, azt az Emberfia is szégyellni fogja, amikor majd eljön Atyja dicsőségében a szent Angyalokkal.”</verse>
			</chapter>
			<chapter number="9">
				<verse number="1">Aztán így folytatta: „Bizony mondom nektek, a jelenlévők közül néhányan nem halnak meg addig, amíg meg nem látják Isten hatalommal megvalósuló uralmát.”</verse>
				<verse number="2">Urunk színeváltozása. Hat nap múlva Jézus maga mellé vette Pétert, Jakabot és Jánost, és egyedül őket vitte föl egy magas hegyre. Ott színében elváltozott előttük.</verse>
				<verse number="3">Ruhája olyan tündöklő fehér lett, hogy a világon semmiféle kelmefestő nem tudná fehérebbé tenni.</verse>
				<verse number="4">Egyszerre csak megjelent nekik Illés és Mózes, amint Jézussal beszélgettek.</verse>
				<verse number="5">Péter erre így szólt Jézushoz: „Mester, jó nekünk itt! Hadd csináljunk három sátrat: neked egyet, Mózesnek egyet és Illésnek egyet.”</verse>
				<verse number="6">Nem is tudta, mit mondjon, annyira meg voltak ijedve.</verse>
				<verse number="7">Egyszerre felhő támadt, amely elborította őket, a felhőből pedig szózat hallatszott: „Ez az én szeretett Fiam, őt hallgassátok!”</verse>
				<verse number="8">Mire körülnéztek, senki mást nem láttak, csak Jézust egymagát.</verse>
				<verse number="9">Illés eljövetele. A hegyről lejövet Jézus meghagyta nekik, hogy senkinek se szóljanak a látomásról, amíg az Emberfia halottaiból föl nem támad.</verse>
				<verse number="10">Meg is tartották ezt az utasítást, de egymás közt azon tanakodtak, hogy mit jelent az: halálából föltámad.</verse>
				<verse number="11">Ezért megkérdezték tőle: „Miért mondják (a farizeusok és) az írástudók, hogy előbb Illésnek kell eljönnie?”</verse>
				<verse number="12">Ő így felelt: „Illés ugyan eljön előbb és helyreállít mindent, de hogyan írhatták meg az Emberfiáról, hogy sokat kell szenvednie és megvetésben kell részesülnie?</verse>
				<verse number="13">Én azt mondom nektek, hogy Illés már eljött, de kényük - kedvük szerint bántak vele, amint az Írás mondja róla.”</verse>
				<verse number="14">A néma lélektől megszállt. Amikor visszatért a tanítványokhoz, látta, hogy nagy tömeg tolong körülöttük és hogy írástudók vitatkoznak velük.</verse>
				<verse number="15">Amint észrevették őt az emberek, mindnyájan meglepődtek, és eléje siettek, hogy üdvözöljék.</verse>
				<verse number="16">Megkérdezte tőlük: „Miről vitatkoztok velük?”</verse>
				<verse number="17">Valaki a tömegből így felelt: „Mester, elhoztam hozzád fiamat, akiben néma lélek lakik.</verse>
				<verse number="18">Valahányszor hatalmába keríti, földhöz vágja, aztán habzik a szája, csikorgatja a fogát és megmerevedik. Kértem tanítványaidat, hogy űzzék ki belőle, de nem tudták.”</verse>
				<verse number="19">„Hitetlen nemzedék, válaszolta, meddig maradjak még veletek? Meddig tűrjelek titeket? Hozzátok ide hozzám!”</verse>
				<verse number="20">Odavitték. Mihelyt meglátta őt a lélek, elkezdte ide - oda rángatni a fiút. Az a földre esett és tajtékozva fetrengett.</verse>
				<verse number="21">Jézus megkérdezte az apát: „Mióta szenved ebben a bajban?” „Gyermekkora óta, válaszolta.</verse>
				<verse number="22">Sokszor tűzbe meg vízbe taszította hogy megölje. Ha van lehetőséged rá, szánj meg minket és segíts rajtunk.”</verse>
				<verse number="23">Jézus így felelt: „Ami a lehetőséget illeti, minden módjában áll annak, aki hisz.”</verse>
				<verse number="24">Erre a fiú apja (könnyek között) fölkiáltott: „Hiszek (Uram), segíts hitetlenségemen!”</verse>
				<verse number="25">Amikor Jézus látta, hogy a tömeg egyre nagyobb lesz, ezekkel a szavakkal parancsolt rá a tisztátalan lélekre: „Te süket és néma lélek, parancsolom neked, takarodj ki belőle és soha vissza ne térj belé.”</verse>
				<verse number="26">Erre hangos kiabálással és heves rángatások közt kiment belőle. A fiú olyan lett, mint a halott, úgyhogy többen megjegyezték: „Meghalt”.</verse>
				<verse number="27">Jézus azonban kézen fogva fölemelte, s az fölállt.</verse>
				<verse number="28">Amikor hazatért és egyedül maradt, tanítványai megkérdezték: „Mi miért nem tudtuk kiűzni?”</verse>
				<verse number="29">Mire ő így felelt: „Ez a fajzat nem űzhető ki másképp, csak imádsággal és böjttel.”</verse>
				<verse number="30">Jézus másodszor jövendöli meg szenvedését. Útjukat folytatva, keresztül vándoroltak Galileán. De nem akarta, hogy valaki is megtudja, mert tanítványait akarta oktatni.</verse>
				<verse number="31">Így szólt hozzájuk: „Az Emberfia emberek kezére kerül és megölik, de halála után harmadnapra föltámad.”</verse>
				<verse number="32">Azok nem értették meg ezeket a szavakat, de nem merték faggatni.</verse>
				<verse number="33">A tanítványok versengése. Kafarnaumba érkeztek. Hazatérve megkérdezte őket: „Miről beszéltetek útközben?”</verse>
				<verse number="34">Azok hallgattak. Útközben ugyanis arról vitatkoztak egymással, hogy ki nagyobb közülük.</verse>
				<verse number="35">Ő leült, magához hívta a tizenkettőt és így szólt hozzájuk: Aki első akar lenni, az legyen a legutolsó és mindenki szolgája.”</verse>
				<verse number="36">Aztán odahívott egy gyermeket, közéjük állította, majd az ölébe vette s így szólt hozzájuk:</verse>
				<verse number="37">„Aki befogad egy ilyen gyermeket az én nevemben, engem fogad be. Aki pedig befogad engem, nem engem fogad be, hanem azt, aki küldött.”</verse>
				<verse number="38">Ekkor János vette át a szót: „Mester, mondta, láttunk valakit, aki a te nevedben ördögöt űzött, de nem követ minket. Megtiltottuk neki, mert nem csatlakozott hozzánk.”</verse>
				<verse number="39">Jézus így válaszolt: „Ne tiltsátok meg neki. Aki az én nevemben csodát tesz, nem egyhamar fog szidalmazni engem.</verse>
				<verse number="40">Aki nincs ellenünk, velünk van.</verse>
				<verse number="41">Bizony mondom nektek: nem marad jutalom nélkül az, aki egy pohár vizet ad inni nektek, mivel Krisztuséi vagytok.</verse>
				<verse number="42">A bűnre csábítás. Aki csak egyet is bűnre csábít a (bennem) hívő kicsinyek közül, annak jobb volna, ha malomkövet kötnének nyakára és a tengerbe dobnák.</verse>
				<verse number="43">Ha kezed bűnre csábít, vágd le. Jobb csonkán bemenned az életre, mint két kézzel a pokolba jutnod, a kiolthatatlan tűzre</verse>
				<verse number="44">(ahol a féreg el nem pusztul és a tűz ki nem alszik).</verse>
				<verse number="45">Ha lábad csábít bűnre, vágd le. Jobb sántán bemenned az örök életre, mint két lábbal a pokolba kerülnöd</verse>
				<verse number="46">(a kiolthatatlan tűzre, ahol a féreg el nem pusztul és a tűz ki nem alszik).</verse>
				<verse number="47">Ha szemed csábít bűnre, vájd ki. Jobb fél szemmel bemenned az Isten országába, mint két szemmel a pokolba kerülnöd,</verse>
				<verse number="48">ahol a féreg el nem pusztul és a tűz ki nem alszik.</verse>
				<verse number="49">Mindenkit tűzzel sóznak majd be.</verse>
				<verse number="50">A só hasznos. De ha a só elveszti ízét, ugyan mivel ízesítitek meg? Legyen bennetek só, s maradjon köztetek békesség.”</verse>
			</chapter>
			<chapter number="10">
				<verse number="1">A házasság felbonthatatlansága. Útra kelve a Jordán túlsó partján Júdea vidékére tartott. Ismét nagy tömeg gyűlt köréje. Szokott módján tanította őket.</verse>
				<verse number="2">Akkor a farizeusok ezzel a kérdéssel léptek hozzá: „Szabad - e a férfinak elbocsátania feleségét?” Próbára akarták ugyanis tenni.</verse>
				<verse number="3">Ő azonban megkérdezte: „Mózes mit parancsolt nektek?”</verse>
				<verse number="4">„Mózes megengedte a válólevéllel történő elbocsátást”, válaszolták.</verse>
				<verse number="5">Jézus erre kijelentette: „Mózes keményszívűségtek miatt adta ezt az engedményt.</verse>
				<verse number="6">Kezdetben, a teremtéskor Isten férfinak és nőnek teremtette őket.</verse>
				<verse number="7">Az ember ezért elhagyta atyját és anyját, feleségéhez csatlakozik s a kettő egy test lesz.</verse>
				<verse number="8">Úgyhogy már nem ketten vannak, hanem csak egy test.</verse>
				<verse number="9">Amit tehát Isten egybekötött, ember szét ne válassza.”</verse>
				<verse number="10">Otthon tanítványai ismét érdeklődtek e dolog felől.</verse>
				<verse number="11">Ő megmagyarázta nekik: „Aki elbocsátja feleségét és mást vesz el, házasságtöréssel vét ellene.</verse>
				<verse number="12">Ha pedig a nő hagyja el férjét és máshoz megy, szintén házsasságtörést követ el.”</verse>
				<verse number="13">Jézus és a gyermekek. Akkor gyermekeket hoztak hozzá, hogy rájuk tegye a kezét. De a tanítványok elutasították őket.</verse>
				<verse number="14">Amikor Jézus ezt látta, megneheztelt rájuk és így szólt: „Hagyjátok, hadd jöjjenek hozzám a gyermekek és ne tartsátok vissza őket, mert ilyeneké az Isten országa.</verse>
				<verse number="15">Bizony mondom nektek, aki az Isten országát nem úgy fogadja, mint a gyermek, nem megy be oda.”</verse>
				<verse number="16">Azután ölébe vette őket és rájuk téve kezét megáldotta őket.</verse>
				<verse number="17">A gazdag ifjú. Amikor kilépett az utcára, odafutott hozzá valaki és térdre borulva megkérdezte tőle: „Jó Mester, mit kell tennem, hogy elnyerjem az örök életet?”</verse>
				<verse number="18">„Miért mondasz engem jónak? - válaszolta Jézus. Senki sem jó, csak egyedül az Isten.</verse>
				<verse number="19">Ismered a parancsokat: ne ölj, ne paráználkodjál, ne lopj, hamisan ne tanúskodjál, ne csalj, atyádat és anyádat tiszteld.”</verse>
				<verse number="20">Erre ő kijelentette: „Mester, ezt mind megtartottam gyermekkorom óta.”</verse>
				<verse number="21">Jézus rátekintett, megszerette őt és így szólt hozzá: „Valami még hiányzik neked: menj, add el, amid van, és árát oszd szét a szegények közt, így kincsed lesz a mennyben. Aztán jöjj, és a keresztet magadra véve kövess engem.”</verse>
				<verse number="22">E szavak hallatára elszomorodott és leverten távozott, mert nagy vagyona volt.</verse>
				<verse number="23">A gazdagság veszélyei. Jézus erre körülnézett, majd ezekkel a szavakkal fordult tanítványaihoz: „Milyen nehezen jut be a gazdag Isten országába!”</verse>
				<verse number="24">A tanítványok megütköztek szavain. Jézus azonban megismételte: „Fiaim, bizony nehéz a vagyonban bízóknak bejutni Isten országába.</verse>
				<verse number="25">Könnyebb a tevének átmenni a tű fokán, mint a gazdagnak az Isten országába jutni.”</verse>
				<verse number="26">Azok még jobban megrökönyödtek és azt kérdezték egymástól: „Hát akkor ki üdvözülhet?”</verse>
				<verse number="27">Jézus rájuk tekintett és így szólt: „Embernek ez lehetetlen, de nem az Istennek, mert Istennek minden lehetséges.”</verse>
				<verse number="28">Az önkéntes szegénység jutalma. Akkor Péter vette át a szót: „Nézd, mi mindenünket elhagytuk és követtünk téged.”</verse>
				<verse number="29">Jézus így válaszolt: „Bizony mondom nektek: Senki sem hagyja el otthonát, testvéreit, nővéreit, anyját, atyját, gyermekeit, vagy földjét értem és az evangéliumért,</verse>
				<verse number="30">hogy százannyit ne kapna: már most ezen a világon - bár üldözések közt - otthont, testvért, nővért, anyát, gyermeket és földet, a másvilágon pedig az örök életet.</verse>
				<verse number="31">Sokan lesznek elsőkből utolsók és utolsókból elsők.”</verse>
				<verse number="32">Jézus harmadszor jövendöli meg szenvedését. Éppen útban voltak Jeruzsálem felé. Jézus előttük ment. Ez aggodalommal töltötte el őket és csak félve követték. Ekkor ismét magához hívta a tizenkettőt és megmondta nekik, hogy mi vár rá:</verse>
				<verse number="33">„Most fölmegyünk Jeruzsálembe. Ott az Emberfiát a főpapok és az írástudók (és a vének) kezére adják.</verse>
				<verse number="34">Azok halálra ítélik és kiszolgáltatják a pogányoknak, akik kigúnyolják, leköpdösik, megostorozzák és megölik. De harmadnapra föltámad.”</verse>
				<verse number="35">Zebedeus fiai. Akkor odalépett hozzá Jakab és János, Zebedeus fiai. „Mester, kérték, szeretnénk, ha teljesítenéd egy kérésünket.”</verse>
				<verse number="36">„Mit akartok tőlem?” - kérdezte.</verse>
				<verse number="37">Azok megmondták: „Tedd meg nekünk, hogy egyikünk jobbodon, másikunk balodon üljön dicsőségedben.”</verse>
				<verse number="38">Jézus így válaszolt: „Nem tudjátok mit kértek. Készek vagytok arra, hogy igyatok abból a kehelyből, melyből én iszom? Vagy arra, hogy megkeresztelkedjetek azzal a keresztséggel mellyel én megkeresztelkedem?”</verse>
				<verse number="39">„Készek vagyunk” - felelték. Jézus erre így szólt hozzájuk: „Abból a kehelyből ugyan, amelyből én iszom, ti is inni fogtok, és azzal a keresztséggel, amellyel én megkeresztelkedem, ti is meg fogtok keresztelkedni,</verse>
				<verse number="40">de hogy jobbomra vagy balomra üljetek, azt nem én döntöm el, mert ez azoknak jár, akiknek készült.”</verse>
				<verse number="41">Ennek hallatára a többi tíz megneheztelt Jakabra és Jánosra.</verse>
				<verse number="42">Jézus ezért magához hívta őket és így szólt hozzájuk: „Tudjátok, hogy azok, akiket a világ urainak tartanak, zsarnokoskodnak a népeken, a hatalmasok pedig önkényüket éreztetik velük.</verse>
				<verse number="43">Köztetek azonban ne így legyen, hanem aki nagyobb akar lenni, legyen szolgátok,</verse>
				<verse number="44">és aki első akar lenni, legyen mindenkinek a cselédje.</verse>
				<verse number="45">Az Emberfia sem azért jött, hogy neki szolgáljanak, hanem, hogy ő szolgáljon és váltságul odaadja életét sokakért.”</verse>
				<verse number="46">A jerikói vak. Közben Jerikóba érkeztek. Jerikót tanítványai és nagy tömeg kíséretében hagyta el. Útjuk mentén egy vak koldus, Bartimeus, Timeus fia üldögélt.</verse>
				<verse number="47">Amikor meghallotta, hogy a názáreti Jézus jön arra, kiáltozni kezdett: „Jézus, Dávid fia, könyörülj rajtam!”</verse>
				<verse number="48">Sokan csitították, hogy hallgasson el. Ő azonban annál jobban kiabált: „Dávid fia, könyörülj rajtam!”</verse>
				<verse number="49">Jézus erre megállt: „Hívjátok ide”, mondta. Azok odaszóltak a vaknak: „Bátorság, kelj föl, téged hív.”</verse>
				<verse number="50">Erre ledobta köpenyét, felugrott és odasietett Jézushoz.</verse>
				<verse number="51">Jézus megkérdezte tőle: „Mit tegyek veled?” „Mester, kérte a vak, azt, hogy lássak.”</verse>
				<verse number="52">Jézus így szólt hozzá: „Menj, hited meggyógyított téged.” Azonnal visszanyerte látását és csatlakozott hozzá az útján.</verse>
			</chapter>
			<chapter number="11">
				<verse number="1">Jézus bevonul Jeruzsálembe. Amikor Jeruzsálemhez közeledtek, Betfagénál és Betániánál, az Olajfák hegyénél, elküldött két tanítványt</verse>
				<verse number="2">ezzel a megbízatással: „Menjetek a szemközti faluba. Amint beértek, találtok egy megkötött szamarat, amelyen ember még nem ült. Oldjátok el és hozzátok ide.</verse>
				<verse number="3">Ha valaki megkérdezi, mit csináltok, feleljétek, hogy az Úrnak szüksége van rá; erre mindjárt ide küldi.”</verse>
				<verse number="4">Azok elmentek és ott találták a szamarat kinn az utcán egy ajtóhoz kötve.</verse>
				<verse number="5">Mindjárt el is oldották. Néhány ott álló megkérdezte tőlük: „Miért oldjátok el ezt a szamarat?”</verse>
				<verse number="6">Ők úgy válaszoltak, ahogy Jézus meghagyta. Erre elengedték őket.</verse>
				<verse number="7">A szamarat Jézushoz vezették, rátették ruhájukat, s aztán ráültették Jézust.</verse>
				<verse number="8">Sokan ruhájukat terítették az útra, mások meg a réten tört lombos ágakat.</verse>
				<verse number="9">Az előtte járók és az utána jövők így kiáltoztak:</verse>
				<verse number="10">„Hozsanna! Áldott, ki az Úr nevében jön! Áldott atyánknak, Dávidnak, elérkező országa! Hozsanna a magasságban!”</verse>
				<verse number="11">Így vonult Jeruzsálembe, a templomba. Ott jól körülnézett, aztán a tizenkettővel kiment Betániába, mivel már esteledett.</verse>
				<verse number="12">A fügefa megátkozása. Amikor másnap eljöttek Betániából, megéhezett.</verse>
				<verse number="13">Látott messziről egy zöldellő fügefát és elindult feléje, hátha talál rajta valamit. De amikor odaért, csak leveleket talált rajta, mert még nem volt fügeérés ideje.</verse>
				<verse number="14">Ekkor így szólt: „Senki se egyék rólad gyümölcsöt soha többé.” Tanítványai hallották ezt.</verse>
				<verse number="15">A templom megtisztítása. Nemsokára Jeruzsálembe érkeztek. Bement a templomba és kiűzte azokat, akik a templomban adtak - vettek, a pénzváltók asztalait és a galambárusok padjait pedig fölforgatta</verse>
				<verse number="16">és senkinek sem engedte meg, hogy bármit is keresztülvigyenek a templom területén.</verse>
				<verse number="17">Aztán megmagyarázta: „Nem azt mondja az Írás: az én házam minden nép számára az imádság háza? Ti pedig rablóbarlanggá tettétek.”</verse>
				<verse number="18">Mikor a főpapok és az írástudók értesültek erről, azon tanakodtak, hogyan tegyék el őt láb alól. Féltek ugyanis tőle, mert az egész nép lelkesedett tanításáért.</verse>
				<verse number="19">Mikor beesteledett, elhagyták a várost.</verse>
				<verse number="20">Az elszáradt fügefa. Reggel, amikor a fügefa mellett vitt el útjuk, látták, hogy az tövestül elszáradt.</verse>
				<verse number="21">Péter ekkor föleszmélt: „Mester, mondta, nézd, a fügefa, amelyet megátkoztál, elszáradt.”</verse>
				<verse number="22">Jézus így válaszolt: „Legyen hitetek Istenben.</verse>
				<verse number="23">Bizony mondom nektek, ha valaki azt mondja a hegynek: emelkedjél föl és vesd magad a tengerbe, s nem kételkedik szívében, hanem hiszi, hogy megtörténik, amit mond, úgy is lesz.</verse>
				<verse number="24">Mondom ezért nektek, bármit kértek imádságban, higgyétek, hogy megkapjátok, és úgy is lesz.</verse>
				<verse number="25">Mikor pedig imádkozni készültök, bocsássátok meg, ha nehezteltek valakire, hogy mennyei Atyátok is megbocsássa bűneiteket.</verse>
				<verse number="26">(Ha ti nem bocsátotok meg, mennyei Atyátok sem bocsátja meg bűneiteket.)”</verse>
				<verse number="27">Honnan van Jézus hatalma? Ismét beértek Jeruzsálembe. Miközben a templomban járt, odaléptek hozzá a főpapok, az írástudók</verse>
				<verse number="28">meg a nép vénei, és megkérdezték tőle: „Miféle hatalommal teszed ezeket? Ki adta neked a hatalmat, hogy így cselekedjél?”</verse>
				<verse number="29">Jézus ezt válaszolta: „Én is kérdezek tőletek valamit. Ha megfeleltek rá, megmondom nektek, milyen hatalommal cselekszem így.</verse>
				<verse number="30">A mennyből vagy az emberektől volt János keresztsége? Válaszoljatok.”</verse>
				<verse number="31">Azok tanakodni kezdtek egymás közt: „Ha azt mondjuk: a mennyből volt, azt feleli: hát akkor miért nem hittetek neki?</verse>
				<verse number="32">Azt mondjuk talán: az emberektől?” Féltek azonban a néptől, mert mindnyájan azt tartották, hogy János valóban próféta.</verse>
				<verse number="33">Ezért így válaszoltak Jézusnak: „Nem tudjuk.” „Akkor én sem mondom meg, milyen hatalommal teszek így” - felelte Jézus.</verse>
			</chapter>
			<chapter number="12">
				<verse number="1">Példabeszéd a gonosz szőlőmunkásokról. Ezután példabeszédekben így kezdett hozzájuk szólni: „Egy ember szőlőt ültetett. Bekerítette sövénnyel, belül pedig taposógödröt ásott és őrtornyot épített. Aztán bérbe adta szőlőmunkásoknak és elutazott messzire.</verse>
				<verse number="2">Amikor eljött az ideje, küldött egy szolgát a szőlőmunkásokhoz, hogy beszedje tőlük a szőlő terméséből neki járó részt.</verse>
				<verse number="3">Azok nekiestek, megverték és üres kézzel elkergették.</verse>
				<verse number="4">Küldött egy másik szolgát, azt fejbe verték és gyalázattal halmozták el.</verse>
				<verse number="5">Küldött egy harmadikat is, azt megölték. Küldött aztán még többet azok közül néhányat elvertek, másokat pedig megöltek.</verse>
				<verse number="6">Ezután már csak egyetlen kedves fia maradt. Őt küldte utoljára hozzájuk, mert azt gondolta: a fiamat csak becsülni fogják.</verse>
				<verse number="7">A szőlőmunkások azonban így biztatták egymást: itt az örökös! Rajta, öljük meg, és mienk lesz az öröksége.</verse>
				<verse number="8">Nekiestek tehát, megölték és kidobták a szőlőből.</verse>
				<verse number="9">Vajon mit tesz majd erre a szőlő ura? Elmegy, megöli a szőlőmunkásokat, a szőlőt pedig másoknak adja bérbe.</verse>
				<verse number="10">Nem olvastátok az Írást: A kő, mit az építők megvetettek, szegletkővé lett.</verse>
				<verse number="11">Az Úr művelte ezeket, csodálatos szemünk előtt, amit cselekedett.”</verse>
				<verse number="12">Erre el akarták fogni, de féltek a néptől. Megértették ugyanis, hogy róluk mondta a példabeszédet. Otthagyták tehát és eltávoztak.</verse>
				<verse number="13">Szabad-e adót fizetni a császárnak? Később néhány farizeust és Heródes - pártit küldtek hozzá, hogy szaván fogják.</verse>
				<verse number="14">Azok odamentek hozzá és így szóltak: „Mester, tudjuk, hogy igazmondó vagy és nem másokhoz igazodol, mert nem vezet emberi tekintet, hanem Isten útját az igazsághoz híven tanítod. Szabad - e adót fizetni a császárnak, vagy nem? Fizessünk, vagy ne fizessünk?”</verse>
				<verse number="15">Átlátva kétszínűségükön, így szólt: „Mit kísértetek engem? Hozzatok ide egy dénárt, hadd lássam.”</verse>
				<verse number="16">Amikor hoztak neki egyet, megkérdezte: „Kinek a képe és fölirata ez?” „A császáré” - felelték.</verse>
				<verse number="17">Jézus erre kijelentette: „Adjátok meg a császárnak, ami a császáré, és Istennek, ami az Istené.” Azok igen elcsodálkoztak rajta.</verse>
				<verse number="18">A föltámadás kérdése. Utána szadduceusok jöttek hozzá, akik tagadják a föltámadást, és a következő kérdést intézték hozzá:</verse>
				<verse number="19">„Mester, Mózes azt parancsolta nekünk: ha valakinek meghal a testvére és asszonyt hagy maga után, gyermeket azonban nem, a testvér vegye el az özvegyet és támasszon utódot testvérének.</verse>
				<verse number="20">Volt hét testvér. Az első megnősült, aztán meghalt utód nélkül.</verse>
				<verse number="21">Feleségét elvette a második, de az is utód nélkül halt meg. Ugyanígy járt a harmadik is,</verse>
				<verse number="22">sőt mind a hét (elvette őt), de egyik sem hagyott utódot. Végül meghalt az asszony is.</verse>
				<verse number="23">A föltámadáskor majd, ha ugyan föltámadnak, melyiküknek lesz a felesége? Hiszen felesége volt mind a hétnek.”</verse>
				<verse number="24">Jézus így válaszolt: „Azért tévedtek ugye, mert nem ismeritek sem az Írást, sem Isten hatalmát?</verse>
				<verse number="25">A föltámadás után ugyanis nem nősülnek, férjhez sem mennek, hanem úgy élnek, mint az angyalok a mennyben.</verse>
				<verse number="26">A halottak föltámadásáról pedig nem olvastátok Mózes könyvében, a csipkebokorról szóló részben, mit mondott neki az Isten: én vagyok Ábrahám Istene, Izsák Istene és Jákob Istene?</verse>
				<verse number="27">Isten nem a holtak Istene, hanem az élőké. Ezért alapos tévedésben vagytok.”</verse>
				<verse number="28">A főparancs. Egy írástudó is hallgatta a vitatkozást. Amikor látta, hogy milyen találóan felelt meg nekik, odalépett hozzá és megkérdezte tőle: „Melyik az összes parancsok között a legelső?”</verse>
				<verse number="29">Jézus azt felelte: „Az első így szól: halljad Izrael: az Úr, a mi Istenünk, az egyetlen Úr.</verse>
				<verse number="30">Szeresd Uradat, Istenedet teljes szívedből, teljes lelkedből, teljes elmédből és minden erődből. (Ez az első parancs.)</verse>
				<verse number="31">A második így szól: szeresd felebarátodat, mint önmagadat. Ezeknél nagyobb parancs nincsen.”</verse>
				<verse number="32">Az írástudó erre így válaszolt: „Jól van, Mester, helyesen mondtad: ő az Egyetlen (Isten), rajta kívül nincsen más.</verse>
				<verse number="33">Őt teljes szívből, (teljes lélekből), teljes elméből és minden erőből szeretni, a felebarátot pedig úgy szeretni, mint önmagunkat többet ér minden égő és más áldozatnál.”</verse>
				<verse number="34">Okos feleletének hallatára Jézus megdicsérte: „Nem vagy messze Isten országától.” Ezután senki sem merte többé kérdéseivel zaklatni.</verse>
				<verse number="35">Dávid fia. Amikor Jézus a templomban tanított, megkérdezte: „Hogyan állíthatják az írástudók, hogy a Messiás Dávid fia?</verse>
				<verse number="36">Hiszen Dávid maga mondja a Szentlélek sugallatára: Így szól az Úr az én Uramhoz: jobbom felől foglalj helyet, míg lábad alá zsámolyul alázom Valamennyi ellenségedet.</verse>
				<verse number="37">Ha tehát Dávid maga hívja őt urának, hogyan lehet az ő fia?” A nagy néptömeg örömest hallgatta őt.</verse>
				<verse number="38">Óvakodjatok a képmutatástól. Máskor így tanította Őket: „Óvakodjatok az írástudóktól! Szívesen járnak hosszú köntösben és szeretik, ha nyilvános tereken köszöntik őket,</verse>
				<verse number="39">szívesen foglalják el az első székeket a zsinagógákban és a főhelyeket a lakomákon.</verse>
				<verse number="40">Fölélik az özvegyek házát és színleg nagyokat imádkoznak. Ezért súlyosabb ítélet vár rájuk.”</verse>
				<verse number="41">A szegény asszony két fillérje. Később leült a templom kincstárával szemben és figyelte, hogyan dob a nép pénzt a perselybe. Sok gazdag sokat dobott be.</verse>
				<verse number="42">Jött egy szegény özvegyasszony is és két fillért dobott be, ami egy krajcárt ér.</verse>
				<verse number="43">Odahívta tanítványait és így szólt: „Bizony mondom nektek: ez a szegény özvegy többet dobott a perselybe, mint a többiek.</verse>
				<verse number="44">Azok ugyanis mindnyájan fölöslegükből adtak, ez azonban azt a keveset is odaadta, amire szüksége volt: egész megélhetését.”</verse>
			</chapter>
			<chapter number="13">
				<verse number="1">Jövendölés a világ végéről. Amikor kilépett a templomból, egyik tanítványa megjegyezte: „Mester, nézd csak, mekkora kövek és micsoda épület!”</verse>
				<verse number="2">Jézus így válaszolt: „Látod ezeket a hatalmas épületeket? Nem marad itt kő kövön, amit le ne rombolnának.”</verse>
				<verse number="3">Mikor az Olajfák hegyén, a templommal szemben leült, Péter, Jakab, János és András külön is megkérdezte: „Mondd csak, mikor lesz mindez?</verse>
				<verse number="4">S mi lesz a jele annak, hogy mindez beteljesül?”</verse>
				<verse number="5">Jézus így válaszolt: „Vigyázzatok, hogy senki félre ne vezessen titeket.</verse>
				<verse number="6">Sokan jönnek majd az én nevemben és azt mondják: én vagyok. És sok embert megtévesztenek.</verse>
				<verse number="7">Amikor pedig háborúról és háborús hírekről hallotok, ne rémüldözzetek. Ennek meg kell történnie, de ez még nem a vég.</verse>
				<verse number="8">Akkor nemzet nemzet ellen és ország ország ellen támad. Földrengés lesz itt is, ott is, meg éhínség, de ez csak a gyötrelmek kezdete.</verse>
				<verse number="9">Vigyázzatok magatokra! Bíróság elé fognak állítani és a zsinagógákban megostoroznak titeket. Miattam helytartók és királyok elé is hurcolnak, hogy tanúságot tegyetek előttük.</verse>
				<verse number="10">Előbb azonban minden népnek hirdetni kell az evangéliumot.</verse>
				<verse number="11">Amikor tehát odavezetnek és kiszolgáltatnak nekik, ne töprengjetek előre azon, hogy mit mondjatok, hanem azt mondjátok, amit Isten sugall nektek abban az órában. Hiszen nem ti vagytok, akik beszéltek, hanem a Szentlélek.</verse>
				<verse number="12">Akkor halálra adja majd testvér a testvérét és apa a fiát. A gyermekek szüleik ellen támadnak és megölik őket.</verse>
				<verse number="13">Miattam mindenki gyűlölni fog titeket. De aki állhatatos marad mindvégig, az üdvözül.</verse>
				<verse number="14">Eőképe: Jeruzsálem pusztulása. Amikor majd látjátok, hogy a gyalázatos pusztulás ott dúl, ahol nem volna szabad - aki olvassa értse meg! -, akkor aki Júdeában van, fusson a hegyekbe.</verse>
				<verse number="15">Aki a háztetőn van, le ne jöjjön a házba és be ne menjen, hogy elvigyen valamit hazulról,</verse>
				<verse number="16">és aki a mezőn van, vissza ne térjen, hogy elvigye köpenyét.</verse>
				<verse number="17">Jaj a várandós és szoptató asszonyoknak azokban a napokban!</verse>
				<verse number="18">Imádkozzatok, hogy ez ne télen történjék.</verse>
				<verse number="19">Olyan keserves idők jönnek, amilyenek még nem voltak ezen az Isten teremtette világon mindmáig és nem is lesznek.</verse>
				<verse number="20">Ha az Úr meg nem rövidítené azokat a napokat, egyetlen ember sem menekülne meg. De a választottak kedvéért, akiket ő választott ki, megrövidülnek azok a napok.</verse>
				<verse number="21">Akkor, ha valaki azt mondja: nézd, itt a Krisztus, vagy amott! - ne higgyétek.</verse>
				<verse number="22">Föllépnek ugyanis hamis krisztusok és hamis próféták jeleket és csodákat művelnek, hogy még a választottakat is tévedésbe ejtsék, ha lehetséges volna.</verse>
				<verse number="23">Vigyázzatok, előre megmondtam mindent.</verse>
				<verse number="24">Krisztus második eljövetele. A gyötrelem után következő időkben a Nap elhomályosul és a Hold sem áraszt világosságot,</verse>
				<verse number="25">a csillagok lehullanak az égről és a világmindenséget összetartó erők megrendülnek.</verse>
				<verse number="26">Akkor majd meglátják az Emberfiát, amint eljön a felhőkön nagy hatalommal és dicsőséggel.</verse>
				<verse number="27">Szétküldi angyalait és összegyűjti választottait a szélrózsa minden irányából a föld szélétől az ég határáig.</verse>
				<verse number="28">Hasonlat a fügefáról. Vegyetek példát a fügefáról: amikor ága már gyönge és levelet hajt, tudjátok, hogy közel van a nyár.</verse>
				<verse number="29">A történtek láttára tudjátok meg ti is, közel van már, az ajtóban.</verse>
				<verse number="30">Bizony mondom nektek: el nem múlik ez a nemzedék, amíg mindez meg nem történik.</verse>
				<verse number="31">Ég és föld elmúlik, de az én igéim el nem múlnak.</verse>
				<verse number="32">Ámde azt a napot és azt az órát senki sem ismeri, a mennybéli angyalok sem, sőt még a Fiú sem, csak az Atya.</verse>
				<verse number="33">Virrasszatok. Vigyázzatok, virrasszatok (és imádkozzatok), mert nem tudjátok, mikor jön el ez az idő.</verse>
				<verse number="34">Éppen úgy, mint amikor az idegenbe készülő ember elhagyja házát és vezetését szolgáira bízza, mindegyikre a maga dolgát, a kapusnak pedig meghagyja, hogy virrasszon.</verse>
				<verse number="35">Virrasszatok tehát, mert nem tudjátok, mikor érkezik meg a ház ura, este - e vagy éjfélkor, kakasszóra - e vagy reggel.</verse>
				<verse number="36">Ha váratlanul érkeznék, alva ne találjon titeket.</verse>
				<verse number="37">Amit nektek mondok, mindenkinek mondom: virrasszatok!”</verse>
			</chapter>
			<chapter number="14">
				<verse number="1">A főtanács határozata. Két nappal a húsvét, a kovásztalan kenyér ünnepe előtt, a főpapok és az írástudók keresték a módját, hogyan foghatnák el és ölhetnék meg őt cselvetéssel.</verse>
				<verse number="2">„Ne az ünnepnapon, mondták, mert esetleg zavargás támadhat a nép között.”</verse>
				<verse number="3">Jézus Betániában. Amikor Betániában a leprás Simon házában tartózkodott és éppen asztalnál ült, odalépett hozzá egy asszony. Alabástromedényben valódi drága illatos nárduszolajat hozott, és feltörve az alabástromedényt, tartalmát a fejére öntötte.</verse>
				<verse number="4">Néhányan bosszankodni kezdtek: „Mire való ez a pazarlás az illatszerrel?</verse>
				<verse number="5">Háromszáz dénárnál többért el lehetett volna adni és árát ki lehetett volna osztani a szegények között” - támadtak rá.</verse>
				<verse number="6">Jézus azonban így szólt: „Hagyjátok békében! Mit bántjátok? Hiszen jót tett velem.</verse>
				<verse number="7">Szegények mindig lesznek veletek és tehettek velük jót, amikor csak akartok, én azonban nem leszek mindig veletek.</verse>
				<verse number="8">Ez azt tette, ami tőle telt: előre megkente testemet a temetésre.</verse>
				<verse number="9">Bizony mondom nektek: mindenütt a világon, ahol csak hirdetni fogják az evangéliumot, megemlékeznek majd arról is, amit ő tett.”</verse>
				<verse number="10">Júdás eladja Mesterét. Ezután karióti Júdás, egy a tizenkettő közül, elment a főpapokhoz, hogy elárulja őt.</verse>
				<verse number="11">Azok ennek hallatára igen megörültek és megígérték, hogy pénzt adnak neki érte. Kereste tehát a kedvező alkalmat, hogy kiszolgáltassa nekik.</verse>
				<verse number="12">A húsvéti vacsora. Az első kovásztalan napon, amikor le szokták vágni a húsvéti bárányt, tanítványai megkérdezték: „Hová menjünk? Hol készítsük el számodra a húsvéti vacsorát?”</verse>
				<verse number="13">Ő elküldte két tanítványát ezzel a megbízatással: „Menjetek a városba. Ott találkoztok egy vizeskorsót vivő emberrel.</verse>
				<verse number="14">Menjetek utána és ahova bemegy, ott mondjátok a házigazdának: a Mester kérdezteti: hol az a terem, ahol tanítványaimmal elfogyaszthatom a húsvéti vacsorát?</verse>
				<verse number="15">Ő mutatni fog nektek egy tágas, étkezésre berendezett termet. Ott készítsétek el.”</verse>
				<verse number="16">A tanítványok elmentek és a városba érve mindent úgy találtak, ahogy mondta. El is készítették a húsvéti vacsorát.</verse>
				<verse number="17">Amikor beesteledett, odajött a tizenkettővel.</verse>
				<verse number="18">Asztalhoz ültek. Miközben ettek, Jézus így szólt: „Bizony mondom nektek, egy közületek, aki velem eszik, elárul engem.”</verse>
				<verse number="19">Erre elszomorodtak és sorra kérdezték: „Csak nem én vagyok?”</verse>
				<verse number="20">De ő így válaszolt: „Egy tizenkettőtök közül, aki velem a tálba nyúl.</verse>
				<verse number="21">Az Emberfia elhagyja a világot, amint írva van róla, de jaj annak az embernek, aki elárulja az Emberfiát! Jobb lett volna neki, ha meg sem született volna.”</verse>
				<verse number="22">Az eukarisztia alapítása. Étkezés közben kenyeret vett a kezébe, megáldotta, megtörte és ezekkel a szavakkal adta nekik: „Vegyétek, ez az én testem.”</verse>
				<verse number="23">Azután fogta a kelyhet, hálát adott és nekik adta. Mindnyájan ittak belőle.</verse>
				<verse number="24">Ő pedig így szólt: „Ez az én vérem, az (új) szövetségé, amelyet sokakért kiontok.</verse>
				<verse number="25">Bizony mondom nektek: nem iszom a szőlő terméséből addig a napig, amíg majd az újat nem iszom Isten országában.”</verse>
				<verse number="26">Péter tagadásának megjövendölése. Miután elmondták a hálaadó zsoltárt, kimentek az Olajfák hegyére.</verse>
				<verse number="27">Ott Jézus így szólt hozzájuk: „Ti mindnyájan megbotránkoztok bennem (az éjjel). Az Írás ugyanis azt mondja: megverem a pásztort, és elszélednek a juhok.</verse>
				<verse number="28">De föltámadásom után megelőzlek majd titeket Galileában.”</verse>
				<verse number="29">Péter azonban fogadkozni kezdett: „Ha mindnyájan megbotránkoznak is tebenned, én ugyan nem.”</verse>
				<verse number="30">Mire Jézus csak ennyit mondott: „Bizony mondom neked, még ma éjjel, mielőtt a kakas kétszer szól, háromszor tagadsz meg engem.”</verse>
				<verse number="31">De Péter tovább fogadkozott: „Ha meg is kellene halnom veled, nem tagadlak meg.” Hasonlóképpen fogadkoztak a többiek is.</verse>
				<verse number="32">Jézus halálfélelme. Közben a Getszemáni nevű majorba érkeztek. „Üljetek le itt, amíg én imádkozom” - mondta tanítványainak.</verse>
				<verse number="33">Csak Pétert, Jakabot és Jánost vitte magával. Egyszerre csak remegni és gyötrődni kezdett.</verse>
				<verse number="34">„Halálosan szomorú a lelkem, mondta nekik, várjatok itt és virrasszatok.”</verse>
				<verse number="35">Kicsit tovább ment és földre borulva imádkozott, hogy ha lehetséges, múljék el ez az óra.</verse>
				<verse number="36">„Abba, Atyám, szólt, neked minden lehetséges: vedd el tőlem ezt a kelyhet, de ne az legyen, amit én akarok, hanem amit te.”</verse>
				<verse number="37">Akkor visszament, de alva találta őket. Erre rászólt Péterre: „Simon! Alszol? Egy óra hosszat sem tudtál virrasztani velem?</verse>
				<verse number="38">Virrasszatok és imádkozzatok, hogy kísértésbe ne essetek. A lélek ugyan készséges, a test azonban gyönge.”</verse>
				<verse number="39">Másodszor is elvonult és ugyanazokkal a szavakkal imádkozott.</verse>
				<verse number="40">Visszatérve megint alva találta őket, mert szemük elnehezült. Nem is tudták mit válaszoljanak neki.</verse>
				<verse number="41">Amikor harmadszor is visszatért, így szólt hozzájuk: Aludjatok csak és nyugodjatok!</verse>
				<verse number="42"></verse>
				<verse number="43">Jézust elfogják. Még beszélt, amikor odaérkezett Júdás, egy a tizenkettő közül, s vele a főpapok, az írástudók és a vének megbízásából egy kardokkal és dorongokkal fölszerelt csapat.</verse>
				<verse number="44">Az áruló ebben a jelben egyezett meg velük: „Akit megcsókolok, ő az. Fogjátok el és vezessétek el biztos őrizettel”.</verse>
				<verse number="45">Amikor odaért, mindjárt Jézushoz lépett. „(Üdvözlégy,) Mester!”, szólt és megcsókolta.</verse>
				<verse number="46">Erre kezet emeltek Jézusra és foglyul ejtették.</verse>
				<verse number="47">A körülállók közül egy kirántotta kardját, rásújtott a főpap szolgájára és levágta fülét.</verse>
				<verse number="48">Ezután Jézus így szólt hozzájuk: „Mint valami rabló ellen, úgy vonultatok ki, kardokkal és dorongokkal, hogy elfogjatok.</verse>
				<verse number="49">Naphosszat együtt voltam ve!etek a templomban és tanítottam, mégsem fogtatok el. Az Írásnak azonban be kell teljesednie.”</verse>
				<verse number="50">Erre (a tanítványok) valamennyien elhagyták őt és elfutottak.</verse>
				<verse number="51">Egy ifjú azonban követte. Csupasz testén nem volt egyéb egy lepelnél.</verse>
				<verse number="52">Mikor el akarták fogni, otthagyta a leplet és meztelenül elfutott.</verse>
				<verse number="53">Jézus a főtanács előtt. Jézust a főpaphoz kísérték. Ott gyülekeztek a főpapok, a vének és az írástudók.</verse>
				<verse number="54">Péter messziről követte őt a főpap palotájáig. Ott leült a szolgák közé és a tűznél melegedett.</verse>
				<verse number="55">A főpapok az egész főtanáccsal együtt bizonyítékot kerestek Jézus ellen, hogy halálra ítélhessék, de nem találtak.</verse>
				<verse number="56">Jóllehet többen hamisan tanúskodtak ellene, tanúságuk nem egyezett meg.</verse>
				<verse number="57">Azután fölálltak még néhányan és ezt a hamis tanúságot tették ellene:</verse>
				<verse number="58">„Mi hallottuk, hogy azt mondta: lerontom ezt a kézzel épített templomot és három nap alatt másikat építek, amely nem emberi kéz műve.”</verse>
				<verse number="59">De ebben sem egyezett meg tanúságuk.</verse>
				<verse number="60">Akkor a főpap a középre lépett és megkérdezte Jézust: „Semmit sem felelsz arra, amivel ezek vádolnak?”</verse>
				<verse number="61">Ő hallgatott és nem felelt semmit. A főpap újra megkérdezte: „Te vagy a Messiás, az áldott (Isten) fia?”</verse>
				<verse number="62">„Én vagyok”, felelte Jézus. „Látni fogjátok, hogy az Emberfia ott ül a Mindenható jobbján és eljön az ég felhőin.”</verse>
				<verse number="63">A főpap erre megszaggatta ruháját: „Mi szükségünk van még tanúkra? - kérdezte.</verse>
				<verse number="64">Hallottátok a káromkodást. Mi a véleményetek?” Azok egyhangúan méltónak ítélték a halálra.</verse>
				<verse number="65">Erre néhányan leköpdösték és arcát eltakarva ököllel ütötték: „Találd el, ki volt az!” - gúnyolták. Még a szolgák is arcul verték.</verse>
				<verse number="66">Péter tagadása. Miközben Péter kinn ült az udvaron, arra ment a főpap egyik cselédlánya.</verse>
				<verse number="67">Látva, hogy Péter ott melegszik, szemügyre vette: „Te is a názáreti Jézussal voltál”, jegyezte meg.</verse>
				<verse number="68">Ő azonban tagadta: „Nem tudom és nem is értem, mit beszélsz.” Amikor kiment az előcsarnokba, megszólalt a kakas.</verse>
				<verse number="69">A cselédlány azonban észrevette őt és újból odaszólt a körülállókhoz: „Ez is közéjük tartozik.” ő megint tagadta.</verse>
				<verse number="70">Röviddel ezután az ottlévők megjegyezték: „De bizony, közéjük tartozol, hiszen galileai vagy.”</verse>
				<verse number="71">Erre már átkozódni és esküdözni kezdett: „Nem ismerem azt az embert, akiről beszéltek.”</verse>
				<verse number="72">Tüstént megszólalt másodszor is a kakas. Péternek ekkor eszébe jutott Jézus szava: „Mielőtt a kakas kétszer szól, háromszor tagadsz meg engem.” Erre sírva fakadt.</verse>
			</chapter>
			<chapter number="15">
				<verse number="1">Jézus Pilátus előtt. Kora reggel a főpapok a vénekkel és az írástudókkal együtt, vagyis az egész főtanács döntést hozott. Megkötözve elvezették Jézust és kiszolgáltatták Pilátusnak.</verse>
				<verse number="2">Pilátus megkérdezte tőle: „Te vagy a zsidók királya?” „Én vagyok” - felelte.</verse>
				<verse number="3">A főpapok ekkor mindenféle vádat hoztak föl ellene.</verse>
				<verse number="4">Pilátus erre újra megkérdezte: „Nem válaszolsz semmit? Hallod, mi mindennel vádolnak.”</verse>
				<verse number="5">De Jézus nem válaszolt többé. Ez meglepte Pilátust.</verse>
				<verse number="6">Szokásban volt, hogy az ünnep napján szabadon bocsássa azt a foglyot, akit kértek.</verse>
				<verse number="7">Volt a börtönben más lázadókkal együtt egy Barabás nevű. Ezek egy zendülés alkalmával gyilkosságot követtek el.</verse>
				<verse number="8">A nép ekkor eléje vonult és kérte a kegyet, amit máskor is meg szokott adni.</verse>
				<verse number="9">Pilátus megkérdezte tőlük: „Akarjátok - e, hogy szabadon bocsássam a zsidók királyát?”</verse>
				<verse number="10">Észrevette ugyanis, hogy a főpapok irigységből szolgáltatták ki neki.</verse>
				<verse number="11">A főpapok azonban fölizgatták a népet, hogy inkább Barabás szabadon bocsátását kérje.</verse>
				<verse number="12">Pilátus ismét megkérdezte: „Mit tegyek tehát azzal, akit a zsidók királyának hívtok?”</verse>
				<verse number="13">Azok újra kiabálni kezdtek: „Keresztre vele!”</verse>
				<verse number="14">„De hát mi rosszat tett?” - kérdezte Pilátus. Azok még erősebben kiáltoztak: „Keresztre vele!”</verse>
				<verse number="15">Pilátus a nép kedvére akart tenni, ezért szabadon bocsátotta Barabást, Jézust pedig megostoroztatta és kiszolgáltatta nekik, hogy keresztre feszítsék.</verse>
				<verse number="16">Jézust tövissel megkoronázzák. A katonák a helytartóság belső udvarába vezették őt és összehívták az egész csapatot.</verse>
				<verse number="17">Aztán bíborszínű ruhát adtak rá és tövisből font koronát tettek fejére.</verse>
				<verse number="18">Majd így köszöntötték: „Üdvöz légy, zsidók királya!”</verse>
				<verse number="19">Közben náddal a fejét verték, leköpdösték és térdet hajtva hódoltak előtte.</verse>
				<verse number="20">Jézust keresztre feszítik. Miután csúfot űztek belőle, levették róla a bíbort és saját ruháit adták rá. Azután elvezették, hogy keresztre feszítsék.</verse>
				<verse number="21">Kényszerítettek egy arra menőt, cirenei Simont, Sándor és Rúfusz atyját, aki éppen a mezőről jött, hogy vigye a keresztet.</verse>
				<verse number="22">Majd kivezették arra a helyre, melynek Golgota, azaz Koponyahely a neve.</verse>
				<verse number="23">Ott mirhával kevert bort kínáltak neki, de nem fogadta el.</verse>
				<verse number="24">Azután keresztre feszítették és megosztoztak ruháin sorsvetéssel döntve el, kire mi jusson.</verse>
				<verse number="25">A harmadik óra volt, amikor megfeszítették.</verse>
				<verse number="26">Az elítélésének okát jelző táblára ezt írták: „A zsidók királya.”</verse>
				<verse number="27">Vele együtt keresztre feszítettek két rablót is, egyiket jobbjára, másikat baljára.</verse>
				<verse number="28">Így beteljesedett az Írás szava: „És gonosztevőként bántak vele.”</verse>
				<verse number="29">A járókelők káromolták őt és fejüket csóválva mondogatták: „Te, aki lerontod és harmadnapra fölépíted (Isten) templomát,</verse>
				<verse number="30">szabadítsd meg magadat, szállj le a keresztről!”</verse>
				<verse number="31">Ugyanígy gúnyolódtak az írástudókkal együtt a főpapok is. „Másokat megszabadított, önmagát nem tudja megszabadítani.</verse>
				<verse number="32">A Messiás, Izrael királya, szálljon le most a keresztről, hogy lássuk és higgyünk”, mondogatták egymásnak. Ugyanígy szidalmazták azok is, akik vele együtt voltak megfeszítve.</verse>
				<verse number="33">Jézus halála. A hatodik órában sötétség támadt az egész földön. A kilencedik óráig tartott.</verse>
				<verse number="34">Kilenc óra tájban Jézus hangosan fölkiáltott: „Éloi, Éloi, lámmá szábáktáni? vagyis: én Istenem, én Istenem, miért hagytál el engem?”</verse>
				<verse number="35">Ennek hallatára néhány ott álló megjegyezte: „Illést hívja.”</verse>
				<verse number="36">Egyikük mindjárt odafutott és ecetbe mártott szivacsot nádra tűzve, inni adott neki. „Hadd lássuk, eljön - e Illés, hogy megszabadítsa” - mondta.</verse>
				<verse number="37">Ekkor Jézus hangosan fölkiáltott és kilehelte a lelkét.</verse>
				<verse number="38">Ekkor a templom függönye kettéhasadt, felülről egészen az aljáig.</verse>
				<verse number="39"></verse>
				<verse number="40">Messziről több asszony figyelte a történteket. Köztük volt Mária Magdolna, Mária, a fiatalabb Jakab és József anyja, meg Szalómé,</verse>
				<verse number="41">akik már Galileában is kísérték őt és gondját viselték. Rajtuk kívül még sok más asszony is volt ott, akik vele együtt mentek föl Jeruzsálembe.</verse>
				<verse number="42">Jézust sírba helyezik. Mikor már estére járt az idő - készület napja vagyis szombat előtti nap volt -,</verse>
				<verse number="43">jött arimateai József, egy előkelő tanácsos, aki maga is várta Isten országát. Bátran bement Pilátushoz és elkérte Jézus testét.</verse>
				<verse number="44">Pilátus meglepődött, hogy már meghalt. Magához hívatta a századost és megkérdezte, hogy csakugyan meghalt - e már.</verse>
				<verse number="45">Amikor a százados útján meggyőződött róla, odaadta a testet Józsefnek.</verse>
				<verse number="46">Az halotti leplet vásárolt, majd levette őt a keresztről és begöngyölte a lepelbe. Azután sziklába vájt sírboltba helyezte, és követ gördített a sír bejárata elé.</verse>
				<verse number="47">Mária Magdolna és Mária, József anyja megfigyelte, hogy hová temették el.</verse>
			</chapter>
			<chapter number="16">
				<verse number="1">Asszonyok a sírnál. Szombat elmúltával Mária Magdolna, Mária, Jakab anyja és Szalómé illatszereket vásároltak és elmentek, hogy megkenjék (Jézust).</verse>
				<verse number="2">Kora reggel értek a sírhoz, amikor a nap éppen fölkelt. A hét első napja volt.</verse>
				<verse number="3">Így tanakodtak egymás közt: „Ki hengeríti el nekünk a követ a sír bejáratától?”</verse>
				<verse number="4">De amikor odanéztek, látták, hogy a követ már elhengerítették, pedig igen nagy volt.</verse>
				<verse number="5">Erre bementek a sírboltba és észrevették, hogy ott jobb felől egy fehér ruhába öltözött ifjú ül. Nagyon megijedtek.</verse>
				<verse number="6">De az bátorította őket: „Ne féljetek! A názáreti Jézust keresitek, akit keresztre feszítettek? Föltámadt, nincs itt. Nézzétek, itt a hely, ahová temették.</verse>
				<verse number="7">Most pedig siessetek, vigyétek hírül tanítványainak és Péternek: előttetek megy Galileába. Ott majd viszontlátjátok, amint megmondta nektek.”</verse>
				<verse number="8">Azok kijöttek a sírból és futásnak, eredtek, mert nagy ijedség és rémület fogta el őket. Félelmükben senkinek sem szóltak a dologról.</verse>
				<verse number="9">Jézus megjelenik övéinek. Miután a hét első napjának reggelén föltámadt, először Mária Magdolnának jelent meg, akiből hét ördögöt űzött ki.</verse>
				<verse number="10">Ő menten hírül vitte azt a gyászoló és síró tanítványoknak.</verse>
				<verse number="11">Mikor azok meghallották, hogy él, s hogy ő látta, nem hitték el neki.</verse>
				<verse number="12">Ezután idegen alakban megjelent kettőnek közülük útközben, amikor vidékre mentek.</verse>
				<verse number="13">Ezek visszatértek és közölték a hírt, de nekik sem hittek.</verse>
				<verse number="14">Végül a tizenegynek jelent meg, amikor asztalnál ültek. Szemükre vetette hitetlenségüket és szívük keménységét, mert azoknak, akik őt föltámadása után látták, nem hittek.</verse>
				<verse number="15">Az apostolok küldetése. Azután így szólt hozzájuk: „Menjetek el az egész világra és hirdessétek az evangéliumot minden teremtménynek.</verse>
				<verse number="16">Aki hisz és megkeresztelkedik, üdvözül; aki nem hisz, elkárhozik.</verse>
				<verse number="17">A hívőket ezek a jelek fogják kísérni: Az én nevemben ördögöt űznek, új nyelveken beszélnek,</verse>
				<verse number="18">kígyókat vesznek majd a kezükbe, és ha valami halálos mérget isznak, nem árt meg nekik, betegekre teszik kezüket és azok meggyógyulnak.</verse>
				<verse number="19">Jézus mennybemenetele. Az Úr Jézus, miután szavait befejezte, fölment a mennybe és az Isten jobbján foglalt helyet.</verse>
				<verse number="20">Azok pedig szétszéledtek és mindenütt hirdették az igét. Az Úr együttműködött velük és tanításukat csodákkal kísérte és hitelesítette.</verse>
			</chapter>
		</book>
		<book number="42">
			<chapter number="1">
				<verse number="1">Már sokan vállalkoztak arra, hogy rendszeresen elbeszéljék a köztünk végbement eseményeket úgy,</verse>
				<verse number="2">amint ránk hagyták azok, akik kezdettől fogva szemtanúi és hirdetői voltak az igének.</verse>
				<verse number="3">Jónak láttam magam is, hogy - miután mindennek elejétől fogva gondosan a végére jártam -</verse>
				<verse number="4">sorjában leírjam neked, kedves Teofil. Győződjél meg magad a tanítás megbízhatóságáról, amelyre oktattak. Jézus gyermekkora</verse>
				<verse number="5">János születésének hírül adása. Heródesnek, Júdea királyának napjaiban élt egy Zakariás nevű pap, aki Abia papi osztályába tartozott. Felesége Áron törzséből származott, Erzsébetnek hívták.</verse>
				<verse number="6">Mindketten igazak voltak Isten előtt és feddhetetlenül éltek az Úr parancsai szerint.</verse>
				<verse number="7">De nem született gyermekük, mivel Erzsébet magtalan volt, és már mindketten éltesebb korúak voltak.</verse>
				<verse number="8">Mikor egy alkalommal osztályának rendjében szolgálatot teljesített Isten színe előtt,</verse>
				<verse number="9">rá esett a sors, hogy a papi szolgálat szokása szerint az Úr templomába menjen és bemutassa a tömjénáldozatot.</verse>
				<verse number="10">A tömjénáldozat órájában kívül nagy tömeg imádkozott.</verse>
				<verse number="11">Akkor az áldozati oltár jobb oldalán megjelent neki az Úr angyala.</verse>
				<verse number="12">Láttára Zakariás zavarba jött és félelem szállta meg.</verse>
				<verse number="13">Az angyal azonban így szólt: „Ne félj, Zakariás! Könyörgésed meghallgatásra talált: feleséged, Erzsébet fiat szül: Jánosnak fogod hívni.</verse>
				<verse number="14">Örömödre és vigazságodra lesz ő és sokan örülnek majd születésének.</verse>
				<verse number="15">Nagy lesz az Úr előtt: bort és részegítő italt nem iszik, és már anyja méhében betelik szentlélekkel.</verse>
				<verse number="16">Izrael fiai közül sokat térít meg Istenükhöz, az Úrhoz.</verse>
				<verse number="17">Illés szellemében és erejével fog színe előtt járni, hogy az atyák szívét a fiakba oltsa, az engedetleneket az igazak okosságára vezesse és az Úr iránt kézségessé tegye a népet.”</verse>
				<verse number="18">Zakariás erre megkérdezte az angyalt: „Miből tudhatom meg mindezt? Hiszen már öreg vagyok és feleségem is éltesebb korú.”</verse>
				<verse number="19">Az angyal így válaszolt: „Én Gábor vagyok, az Isten színe előtt állok, aki azért küldött, hogy beszéljek veled és meghozzam neked az örömhírt.</verse>
				<verse number="20">De mivel nem hittél szavamnak, ami majd valóra válik annak idején, megnémulsz és nem tudsz beszélni a beteljesedés napjáig.”</verse>
				<verse number="21">A nép várta Zakariást és csodálkozott, hogy annyit késlekedik a templomban.</verse>
				<verse number="22">Amikor kijött, nem tudott megszólalni. Ebből megértették, hogy a templomban látomása volt.</verse>
				<verse number="23">Intett nekik, de néma maradt. Mihelyt szolgálatának napjai elmúltak, hazament.</verse>
				<verse number="24">E napok után felesége, Erzsébet méhében fogant, de öt hónapon keresztül titkolta.</verse>
				<verse number="25">„Így tett velem az Úr, mondta, arra méltatott e napokban, hogy elvegye szégyenemet az emberek előtt.”</verse>
				<verse number="26">Jézus születésének hírül adása. Hat hónap múlva elküldte Isten Gábor angyalt Galilea Názáret nevű városába egy szűzhöz.</verse>
				<verse number="27">A szűz egy Dávid családjából való férfinak, Józsefnek volt a jegyese és Máriának hívták.</verse>
				<verse number="28">Az (angyal) bement hozzá és így köszöntötte: „Üdvöz légy, kegyelemmel teljes! Az Úr veled van. (Áldottabb vagy te minden asszonynál.)”</verse>
				<verse number="29">E szavak hallatán zavarba jött és gondolkodni kezdett a köszöntés értelmén.</verse>
				<verse number="30">Az angyal így folytatta:</verse>
				<verse number="31">„Ne félj, Mária! Kegyelmet találtál Istennél. Méhedben fogansz és fiat szülsz.</verse>
				<verse number="32">Jézusnak fogod hívni. Nagy lesz ő: a Magasságbelinek Fia. Az Úristen neki adja atyjának, Dávidnak trónját.</verse>
				<verse number="33">Uralkodni fog Jákob házában midörökké, és királyságának nem lesz vége.”</verse>
				<verse number="34">Mária erre megkérdezte az angyalt: „Hogyan történik meg ez, hiszen férfit nem ismerek?”</verse>
				<verse number="35">Az angyal ezt válaszolta: „A Szentlélek száll rád és a Magasságbeli ereje borít el. Ezért a születendő szent Isten Fia lesz.</verse>
				<verse number="36">Rokonod Erzsébet is fiat fogant öregségében s már hatodik hónapban van, bár magtalannak tartják az emberek.</verse>
				<verse number="37">Istennél semmi sem lehetetlen.”</verse>
				<verse number="38">Mária erre így szólt: „Az Úr szolgálóleánya vagyok: történjék velem szavaid szerint.” Az angyal akkor eltávozott.</verse>
				<verse number="39">Mária látogatása Erzsébnél. Azokban a napokban Mária útra kelt és a hegyek közé, Júda egyik városába sietett.</verse>
				<verse number="40">Zakariás házába érkezve köszöntötte Erzsébetet.</verse>
				<verse number="41">Alighogy Erzsébet meghallotta Mária köszöntését, felujjongott méhében a magzat és Erzsébetet elöntötte a Szentlélek.</verse>
				<verse number="42">Hangos szóval felkiáltott: „Áldottabb vagy te minden asszonynál és áldott a te méhednek gyümölcse!</verse>
				<verse number="43">Hogyan lehet az, hogy Uram anyja jön hozzám?</verse>
				<verse number="44">Amint felhangzott fülemben köszöntésed szava, örömtől repesett a magzat méhemben.</verse>
				<verse number="45">Boldog vagy, mert hitted, hogy beteljesedik mindaz, amit az Úr mondott neked.”</verse>
				<verse number="46">Erre Mária így szólt: „Magasztalja lelkem az Urat,</verse>
				<verse number="47">és ujjongjon szívem üdvözítő Istenemben.</verse>
				<verse number="48">Hiszen tekintetre méltatta alázatos szolgálólányát: lám, ezentúl boldognak hirdet minden nemzedék.</verse>
				<verse number="49">Mily nagy dolgokat művelt velem ő, a hatalmas és szent!</verse>
				<verse number="50">Irgalma az istenfélőkre száll nemzedékről nemzedékre.</verse>
				<verse number="51">Nagyszerű dolgokat művel karja erejével: szétszórja a szívük szándékában gőgösködőket.</verse>
				<verse number="52">Uralkodókat taszít le a trónjukról, de felemeli az alázatosokat.</verse>
				<verse number="53">Éhezőket tölt be minden jóval, de üres kézzel bocsátja el a gazdagokat.</verse>
				<verse number="54">Fölkarolja szolgáját, Izraelt, s amint megigérte atyáinknak,</verse>
				<verse number="55">Nem feledi irgalmasságát Ábrahám és utódai iránt mindörökre.”</verse>
				<verse number="56">Mária mintegy három hónapig maradt nála, aztán visszatért otthonába.</verse>
				<verse number="57">János születése. Elérkezett Erzsébet szülésének ideje. Fiúgyermeket szült.</verse>
				<verse number="58">Amikor szomszédai és rokonai meghallották, hogy milyen irgalmas volt hozzá az Úr, együtt örült vele mindenki.</verse>
				<verse number="59">A nyolcadik napon jöttek, hogy körülmetéljék a gyermeket. Atyja nevéről Zakariásnak akarták hívni.</verse>
				<verse number="60">De anyja ellenezte: „Nem, János legyen a neve.”</verse>
				<verse number="61">Azok megjegyezték: „Hiszen senki sincs rokonságodban, akit így hívnának.”</verse>
				<verse number="62">Érdeklődtek erre atyjától, hogyan akarja őt nevezni.</verse>
				<verse number="63">Az egy kis táblát kért és ezeket a szavakat írta rá: „János a neve.” Erre mindnyájan meglepődtek.</verse>
				<verse number="64">Neki pedig megoldódott a nyelve: szólni kezdett és magasztalta Istent.</verse>
				<verse number="65">Akkor félelem szállta meg az összes szomszédokat és Júdeában, az egész hegyvidéken, erről az eseményről beszéltek.</verse>
				<verse number="66">Aki csak hallott róla, elgondolkodva mondta: „Vajon mi lesz ebből a gyermekből? Hiszen nyilván az Úr volt vele,”</verse>
				<verse number="67">Atyja, Zakariás pedig eltelt Szentlélekkel és ezekre a prófétai szavakra nyílt az ajka:</verse>
				<verse number="68">„Áldott legyen az Úr, Izrael Istene, mert meglátogatta és megváltotta népét.</verse>
				<verse number="69">Erős szabadítót támasztott nekünk szolgájának Dávidnak házában.</verse>
				<verse number="70">Amint meghirdette szentjei által, prófétái ajkával ősidőktől fogva:</verse>
				<verse number="71">megszabadított ellenségeinktől s mindazoktól, akik gyűlölnek minket,</verse>
				<verse number="72">irgalmas volt atyáinkhoz és megemlékezett szent szövetségéről,</verse>
				<verse number="73">s az esküről, ami Ábrahám atyánknak esküdött: megadja azt nekünk,</verse>
				<verse number="74">hogy ellenségeinktől megszabadulva félelem nélkül szolgáljuk őt,</verse>
				<verse number="75">szentségben és igazságban színe előtt életünk minden napján.</verse>
				<verse number="76">Te pedig, gyermek, a Magasságbeli prófétája eszel: az Úr előtt haladsz, hogy előkészítsd útját,</verse>
				<verse number="77">s az üdvösség ismeretére tanítsad népét, mely a bűnösök bocsánatában van,</verse>
				<verse number="78">Istenünk mélységes irgalmából, mellyel meglátogatott minket a magasságból Fölkelő,</verse>
				<verse number="79">hogy világítson a sötétségben és a halál árnyékában sínylődőknek, és lépteinket a békesség útjára vezesse.”</verse>
				<verse number="80">A gyermek pedig növekedett és lélekben erősödött. A pusztában élt addig a napig, amíg nyilvánosan fel nem lépett Izraelben.</verse>
			</chapter>
			<chapter number="2">
				<verse number="1">Jézus születése. Abban az időben Augusztus császár rendeletet bocsátott ki, hogy számlálják össze az egész földkerekséget.</verse>
				<verse number="2">Ez az első népszámlálás Quirinusznak, Szíria helytartójának idejében történt.</verse>
				<verse number="3">Elment mindenki a saját városába, hogy följegyeztesse magát.</verse>
				<verse number="4">József Dávid házából és nemzetségéből származott. Elment tehát Galilea Názáret nevű városából Dávid városába, a judeai Betlehembe,</verse>
				<verse number="5">hogy följegyeztesse magát Máriával, feleségével együtt, aki áldott állapotban volt.</verse>
				<verse number="6">Miközben ott tartózkodtak, elérkezett Mária szülésének napja.</verse>
				<verse number="7">Megszülte elsőszülött fiát, pólyába takarta és jászolba fektette, mert nem kaptak helyet a szálláson.</verse>
				<verse number="8">Pásztorok a jászolnál. Azon a vidéken pásztorok tanyáztak kinn a szabadban és éjszaka őrizték a nyájukat.</verse>
				<verse number="9">Egyszerre csak ott állt előttük az Úr angyala és az Úr dicsősége beragyogta őket.</verse>
				<verse number="10">Nagyon megijedtek. De az angyal bátorította őket: „Ne féljetek! Nagy örömet hirdetek nektek és az egész népnek:</verse>
				<verse number="11">Ma született az Üdvözítő Dávid városában. Ő a Messiás és az Úr.</verse>
				<verse number="12">Ez a jele: Kisdedet találtok pólyába takarva és jászolba fektetve.”</verse>
				<verse number="13">Hirtelen nagy mennyei sereg vette körül az angyalt. Dicséretet énekeltek az Istennek:</verse>
				<verse number="14">„Dicsőség a magasságban Istennek, És békesség a földön a jóakaratú embereknek.”</verse>
				<verse number="15">Miután az angyalok visszatértek a mennybe, a pásztorok így biztatták egymást: „Menjünk át Betlehembe! Hadd lássuk a történteket, amiket az Úr hírül adott nekünk.”</verse>
				<verse number="16">Odasiettek és megtalálták Máriát, Józsefet és a jászolban fekvő kisdedet.</verse>
				<verse number="17">Miután látták, elhíresztelték azt is, amit már előbb megtudtak a gyermekről.</verse>
				<verse number="18">Aki csak hallotta, csodálkozott a pásztorok elbeszélésén.</verse>
				<verse number="19">Mária pedig szívébe véste szavaikat és el - elgondolkodott rajtuk.</verse>
				<verse number="20">A pásztorok azután hazatértek. Dicsérték és magasztalták Istent mindazért, amit úgy láttak és hallottak, ahogy az angyal előre elmondta nekik.</verse>
				<verse number="21">Jézus bemutatása a templomban. Nyolc nap multán, amikor a gyermeket körülmetélték, a Jézus nevet adták neki. Így nevezte őt az angyal, mielőtt fogantatott.</verse>
				<verse number="22">Amikor elteltek a mózesi törvényben megszabott tisztulás napjai, Jeruzsálembe vitték, hogy bemutassák az Úrnak.</verse>
				<verse number="23">Így parancsolja ugyanis az Úr törvénye: „Minden elsőszülött fiúgyermek az Úrnak legyen szentelve.” Be akarták mutatni az Úr törvényében rendelt áldozatot is:</verse>
				<verse number="24">„Egy pár gerlicét vagy két galambfiókát.”</verse>
				<verse number="25">Volt Jeruzsálemben egy Simeon nevű, igaz és istenfélő ember. Várta Izrael vígaszát és a Szentlélek lakott benne.</verse>
				<verse number="26">Kinyilatkoztatást kapott a Szentlélektől, hogy nem hal meg, amíg meg nem látja az Úr Fölkentjét.</verse>
				<verse number="27">A Lélek ösztönzésére a templomba ment. Mikor a gyermek Jézust bevitték szülei, hogy a törvény rendelése szerint tegyenek vele,</verse>
				<verse number="28">karjába vette és e szavakkal áldotta az Istent:</verse>
				<verse number="29">„Bocsásd el most szolgádat, Uram, Szavaid szerint békességben,</verse>
				<verse number="30">Hiszen már látták szemeim az üdvösséget,</verse>
				<verse number="31">Melyet minden nép számára rendeltél:</verse>
				<verse number="32">Világosságul a pogányok megvilágítására És dicsőségére népednek, Izraelnek.”</verse>
				<verse number="33">Atyja és anyja csodálkozva hallgatták, amit mondott.</verse>
				<verse number="34">Simeon áldotta őket és így szólt anyjához, Máriához: „Sokak romlására és föltámadására lesz ő Izraelben: jel, amelynek ellenszegülnek -</verse>
				<verse number="35">s a te lelkedet is tőr járja át - hogy így megnyilvánuljon sok szív érzése.”</verse>
				<verse number="36">Volt ott egy Anna nevű prófétaasszony is, Fánuel leánya, Ászer törzséből. Már igen éltes korú volt. Szüzessége után hét évig élt férjével, majd özvegy lett.</verse>
				<verse number="37">Már nyolcvannégy éves volt. Nem vált meg a templomtól: éjjel - nappal böjttel és imádsággal szolgált Istennek.</verse>
				<verse number="38">Ő is odajött abban az órában, magasztalta Istent és beszélt róla mindazoknak, akik Jeruzsálem megváltására vártak.</verse>
				<verse number="39">Jézus Názáretben. Elvégeztek mindent az Úr törvénye szerint, aztán visszatértek városukba, a galileai Názáretbe.</verse>
				<verse number="40">A gyermek ott növekedett és erősödött. Bölcseség töltötte el és Istennek kedve telt benne.</verse>
				<verse number="41">A tizenkét éves Jézus a templomban. Szülei évről - évre elmentek Jeruzsálembe a húsvét ünnepére.</verse>
				<verse number="42">Amikor tizenkét esztendős lett, szintén fölmentek (Jeruzsálembe) az ünnepi szokás szerint.</verse>
				<verse number="43">Az ünnepnapok elmúltával hazafelé indultak. A gyermek Jézus azonban Jeruzsálemben maradt, anélkül hogy szülei észrevették volna.</verse>
				<verse number="44">Azt gondolták, hogy az utitársaságban van. Már egynapi járásra voltak, mikor keresni kezdték a rokonok és ismerősök között.</verse>
				<verse number="45">Mivel nem találták, visszatértek Jeruzsálembe és ott keresték.</verse>
				<verse number="46">Három nap múlva ráakadtak a templomban. Ott ült a tanítók közt, hallgatta és kérdezte őket.</verse>
				<verse number="47">Hallgatói mindnyájan elámultak értelmességén és feleletein.</verse>
				<verse number="48">Mikor megpillantották, nagyon meglepődtek. Anyja így szólt hozzá: „Fiam, miért tetted ezt velünk? Látod, atyád és én bánkódva kerestünk.”</verse>
				<verse number="49">„Miért kerestetek? - kérdezte. Nem tudtátok, hogy Atyám házában kell lennem?”</verse>
				<verse number="50">De ők nem értették, hogy mit akart ezzel mondani.</verse>
				<verse number="51">Akkor hazatért velük Názáretbe és engedelmeskedett nekik. Anyja szívébe véste ezeket a dolgokat.</verse>
				<verse number="52">Jézus pedig növekedett bölcseségben, korban és kedvességben Isten és az emberek előtt.</verse>
			</chapter>
			<chapter number="3">
				<verse number="1">Keresztelő szent János föllépése. Tibériusz császár uralkodásának tizenötödik évében történt. Poncius Pilátus volt Judea helytartója, Heródes Galileának, testvére, Fülöp, Itureának és Trakonitisz tartománynak, Lizániász pedig Abilinának volt negyedes fejedelme.</verse>
				<verse number="2">Annás és Kaifás voltak a főpapok. Akkor elhangzott az Úr szava Jánoshoz, Zakariás fiához a pusztában.</verse>
				<verse number="3">Bejárta a Jordán egész vidékét és bűnbánati keresztséget hirdetett a bűnök bocsánatára, amint Izaiás beszédeinek könyvében olvassuk:</verse>
				<verse number="4">„A pusztában kiáltónak ez a szava: Készítsétek elő az Úr útját! Egyengessétek ösvényeit! Töltsenek föl minden völgyet,</verse>
				<verse number="5">Minden hegyet és halmot hordjanak le, Ami egyenetlen, legyen egyenessé, Ami göröngyös, legyen sima úttá,</verse>
				<verse number="6">és meglátja majd minden ember az Isten üdvösségét.”</verse>
				<verse number="7">A Keresztelő bűnbánatot hirdet. Így beszélt a tömeghez, amely kivonult hozzá, hogy megkeresztelkedjék: „Viperák fajzata! Ki tanított arra, hogy fussatok a fenyegető megtorlás elől?</verse>
				<verse number="8">Teremjétek hát a bűnbánat méltó gyümölcsét. Ne emlegessétek magatokban: Abrahám a mi atyánk! - mert mondom nektek: tud az Isten ezekből a kövekből is fiakat támasztani Abrahámnak.</verse>
				<verse number="9">A fejsze már a fák gyökeréhez ért. Kivágnak és tűzre vetnek minden fát, amely jó gyümölcsöt nem terem.”</verse>
				<verse number="10">A nép megkérdezte: „Mit tegyünk tehát?” Mire ő így felelt:</verse>
				<verse number="11">„Akinek két köntöse van, ossza meg azzal, akinek egy sincs, és akinek ennivalója van, tegyen hasonlóképen.”.</verse>
				<verse number="12">Jöttek vámosok is, hogy megkeresztelkedjenek. „Mester, mi mit tegyünk?” - kérdezték.</verse>
				<verse number="13">„Ne követeljetek többet, mint amennyi jogos”, válaszolta.</verse>
				<verse number="14">Katonák is fordu!tak hozzá: „Hát mi mit tegyünk?” „Senkit se bántsatok és meg ne zsaroljatok, felelte, s elégedjetek meg zsoldotokkal.”</verse>
				<verse number="15">A Keresztelő tanusága Jézusról. A nép nagyon nyugtalan volt. Mindnyájan azt gondolták, hogy talán János a Messiás.</verse>
				<verse number="16">(János) azonban kijelentette: „Én csak vízzel keresztellek titeket. De eljön az, aki hatalmasabb nálam. Arra sem vagyok méltó, hogy sarusziját megoldjam. Ő Szentlélekkel és tűzzel fog megkeresztelni titeket.</verse>
				<verse number="17">Szórólapáttal kezében kitakaritja szérüjét, és csűrbe gyüjti búzáját, a pelyvát pedig olthatatlan tűzben elégeti.”</verse>
				<verse number="18">Aztán még sok más tanítással hirdette a népnek az üdvösséget.</verse>
				<verse number="19">Heródest, a negyedes fejedelmet is megfeddte Heródiásért, testvérének feleségéért és minden más elkövetett gonoszságáért.</verse>
				<verse number="20">Heródes azonban mindezt azzal tetézte, hogy börtönbe vetette Jánost.</verse>
				<verse number="21">Jézus megkeresztelkedése. Mikor a nép keresztelkedni ment, Jézus is megkeresztelkedett. Miközben imádkozott,</verse>
				<verse number="22">megnyílt az ég és galambhoz hasonló testi alakban leszállt rá a Szentlélek. A mennyből ez a szózat hangzott: „Te vagy az én szeretett Fiam, benned telik kedvem.”</verse>
				<verse number="23">Jézus nemzetségtáblája. Jézus mintegy harminc esztendős volt, mikor föllépett. József fiának tartották, akinek ősei: Héli,</verse>
				<verse number="24">Mátát, Lévi, Melki, Janne, József,</verse>
				<verse number="25">Matatiás, Ámosz, Heszli, Nagge,</verse>
				<verse number="26">Mahát, Matatiás, Szemei, József, Júda,</verse>
				<verse number="27">Joanna, Résza, Zorobábel, Szalátiel, Néri,</verse>
				<verse number="28">Melki, Addi, Kószán, Elmádám, Hér,</verse>
				<verse number="29">Jézus, Eliezer, Jórim, Mátát, Lévi,</verse>
				<verse number="30">Simeon, Júda, József, Jóna, Eliákim,</verse>
				<verse number="31">Melea, Menna, Matáta, Nátán, Dávid,</verse>
				<verse number="32">Jessze, Obed, Booz, Szálmon, Náásszon,</verse>
				<verse number="33">Aminádáb, Admin, Árni, Ezron, Fáresz, Júda,</verse>
				<verse number="34">Jákob, Izsák, Ábrahám, Táre, Nákor,</verse>
				<verse number="35">Szárug, Ragau, Fáleg, Héber, Szálé,</verse>
				<verse number="36">Kainán, Árfáxád, Szem, Noé, Lámek,</verse>
				<verse number="37">Matuszále, Hénok, Járed, Malaléel, Kainán,</verse>
				<verse number="38">Hénosz, Szet és Ádám, aki Istentől származik.</verse>
			</chapter>
			<chapter number="4">
				<verse number="1">Jézus megkísértése. Jézus Szentlélekkel eltelve visszatért a Jordántól.</verse>
				<verse number="2">A Lélek a pusztába vitte negyven napra. Ott megkísértette az ördög. Azokban a napokban semmit sem evett, de mihelyt elmúltak, megéhezett.</verse>
				<verse number="3">Az ördög akkor így szólt hozzá: „Ha Isten Fia vagy, mondd ennek a kőnek, hogy váljék kenyérré!”</verse>
				<verse number="4">Jézus azt felelte: „Írva van: nem csak kenyérrel él az ember, (hanem Istennek minden igéjével).”</verse>
				<verse number="5">Ezután fölvitte őt (az ördög egy magas hegyre). Egy szempillantás alatt megmutatta neki a világ minden országát.</verse>
				<verse number="6">„Minden hatalmat és dicsőséget neked adok, mondta, mert én kaptam meg és annak adom, akinek akarom.</verse>
				<verse number="7">Ha imádsz engem, minden a tiéd lesz.”</verse>
				<verse number="8">Jézus elutasította: „Írva van: Uradat, Istenedet imádd és csak neki szolgálj!”</verse>
				<verse number="9">Végül Jeruzsálembe vitte őt és a templomépület párkányára állította: „Ha Isten Fia vagy, mondta, vesd le magadat!</verse>
				<verse number="10">Írva van: Angyalainak parancsolt felőled, hogy oltalmazzanak.</verse>
				<verse number="11">Tenyerükön fognak hordozni téged, hogy kőbe ne üssed lábadat.”</verse>
				<verse number="12">De Jézus így válaszolt: „Az is írva van: ne kísértsd uradat, Istenedet.”</verse>
				<verse number="13">Mikor ezek a kísértések mind véget értek, egy időre elhagyta őt az ördög. Jézus nyilvános működése Galileában Jézus működésének kezdete</verse>
				<verse number="14">A názáreti zsinagógában. Jézus a Lélek erejével eltelve visszatért Galileába. Híre elterjedt az egész környéken.</verse>
				<verse number="15">Tanított az ottani zsinagógákban és mindenki elismeréssel beszélt róla.</verse>
				<verse number="16">Eljutott Názáretbe is, ahol nevelkedett. Szokása szerint bement szombaton a zsinagógába és olvasásra jelentkezett.</verse>
				<verse number="17">Izajás könyvét adták neki. Kinyitotta a könyvet és éppen arra a helyre talált, ahol ez van írva:</verse>
				<verse number="18">„Az Úr lelke rajtam: ő kent föl engem, hogy örömhírt vigyek a szegényeknek, ő küldött engem, hogy (meggyógyítsam a megtört szívűeket), szabadulást hirdessek a raboknak, és a vakoknak megvilágosodást, hogy felszabadítsam az elnyomottakat,</verse>
				<verse number="19">hirdessem az Úr kegyelmének esztendejét, (és bosszújának napját).”</verse>
				<verse number="20">Azután összetekerte az Írást, visszaadta a szolgának és leült. A zsinagógában minden szem rászegeződött.</verse>
				<verse number="21">Akkor megszólalt: „Ma beteljesedett az Írás, amit az imént hallottatok.”</verse>
				<verse number="22">Mindnyájan igazat adtak neki, és csodálkoztak a magasztos igéken, amik ajkáról elhangzottak. „Nem József fia ez?” - kérdezgették egymástól.</verse>
				<verse number="23">Ő azonban így folytatta: „Bizonyára ezt a közmondást fogjátok nekem szegezni: orvos, gyógyítsd önmagadat! Tedd idehaza is azt, amit hallomásunk szerint Kafarnaumban tettél.</verse>
				<verse number="24">Bizony mondom nektek, folytatta, sehol sincs a prófétának kevesebb becsülete, mint a saját hazájában.</verse>
				<verse number="25">Igaz, amit mondok nektek: sok özvegy élt Izraelben Illés napjaiban, amikor három évre és hat hónapra bezárult az ég, úgyhogy nagy éhínség támadt az egész földön.</verse>
				<verse number="26">Azok közül egyhez sem volt küldetése Illésnek, csak egy özvegyasszonyhoz a Szidon - földi Száreptába.</verse>
				<verse number="27">Leprás is sok élt Izraelben Elizeus próféta idejében. De azok közül sem tisztult meg más, csak a szíriai Naamán.”</verse>
				<verse number="28">Ennek hallatára mindnyájan haragra gerjedtek a zsinagógában.</verse>
				<verse number="29">Fölugráltak és kiűzték a városból. Fölvitték a hegy tetejére, ahol a városuk épült, hogy onnan letaszítsák.</verse>
				<verse number="30">Ő azonban áthaladt közöttük és elment.</verse>
				<verse number="31">Jézus meggyógyít egy ördögtől megszállt embert. Lement Kafarnaumba, Galilea egyik városába és szombatonként ott tanított.</verse>
				<verse number="32">Tanítása ámulatba ejtett mindenkit, mert szavának hatalma volt.</verse>
				<verse number="33">Talált a zsinagógában egy tisztátalan lélektől megszállt embert, aki így kiáltozott: „El innen!</verse>
				<verse number="34">Mi bajod velünk, názáreti Jézus? Azért jöttél, hogy elpusztíts minket? Tudom, ki vagy: az Isten szentje.”</verse>
				<verse number="35">Jézus ráparancsolt: „Hallgass és takarodj ki belőle!” A tisztátalan lélek erre földre sújtotta őt és kiment belőle, anélkül hogy ártott volna neki.</verse>
				<verse number="36">Csodálkozás fogta el mindnyájukat. „Mi ez? - kérdezték egymástól. Akkora hatalommal és erővel parancsol a tisztátalan lelkeknek, hogy kimennek a megszálltakból?”</verse>
				<verse number="37">Híre egyszerre elterjedt az egész környéken.</verse>
				<verse number="38">Péter házában. Elhagyva a zsinagógát Simon házába ment. Simon anyósa magas lázban feküdt. Szóltak neki érdekében.</verse>
				<verse number="39">Ő föléje hajolt, parancsolt a láznak és az elhagyta. Mindjárt föl is kelt és szolgálni kezdett nekik.</verse>
				<verse number="40">Napnyugta után odavitték hozzá különböző bajban szenvedő betegeiket. Mindegyikükre rátette kezét és meggyógyította őket.</verse>
				<verse number="41">Sokból ördögök mentek ki hangos kiáltozással: „Te vagy az Isten Fia.” Rájuk parancsolt, hogy hallgassanak. Azok ugyanis tudták, hogy ő a Messiás.</verse>
				<verse number="42">Kafarnaum környékén. Mikor megvirradt, kiment egy puszta helyre. A nép addig kereste, míg meg nem találta. Tartóztatták, hogy ne menjen el tőlük.</verse>
				<verse number="43">De ő így felelt nekik: „A többi városban is hirdetnem kell Isten országának evangéliumát. Ez a küldetésem.”</verse>
				<verse number="44">Aztán hirdette az igét Júdea zsinagógáiban.</verse>
			</chapter>
			<chapter number="5">
				<verse number="1">A csodálatos halfogás. Mikor egyszer Genezáret tavának partján állt, odasereglett hozzá a nép, hogy Isten igéjét hallgassa.</verse>
				<verse number="2">Látta, hogy a tó szélén két bárka vesztegel. A halászok kiszálltak és hálóikat mosogatták.</verse>
				<verse number="3">Beszállt az egyik bárkába, amely Simoné volt, és kérte, hogy lökje el kissé a parttól. Aztán leült és a bárkából tanította a sokaságot.</verse>
				<verse number="4">Mikor befejezte tanítását, így szólt Simonhoz: „Evezz a mélyre és vessétek ki fogásra a hálót.”</verse>
				<verse number="5">„Mester, válaszolta Simon, egész éjszaka fáradoztunk, de semmit sem fogtunk. A te szavadra azonban kivetem a hálót.”</verse>
				<verse number="6">Meg is tették, és akkora tömeg halat fogtak, hogy a háló szakadozni kezdett.</verse>
				<verse number="7">Intettek a másik bárkában lévő társaiknak, hogy jöjjenek segítségükre. Azok oda is jöttek s úgy megtöltötték mindkét bárkát, hogy majdnem elmerültek.</verse>
				<verse number="8">Ennek láttára Simon Péter Jézus lábához vetette magát és e szavakra fakadt: „Uram, menj el tőlem, mert bűnös ember vagyok!”</verse>
				<verse number="9">A sikeres halfogás miatt ugyanis félelem szállta meg őt és a többi vele lévőt,</verse>
				<verse number="10">köztük Jakabot és Jánost, Zebedeus fiait is, akik Simon társai voltak. De Jézus bátorította Simont: „Ne félj! Ezentúl emberhalász leszel.”</verse>
				<verse number="11">Azok szárazra vonták a bárkákat és, elhagyva mindenüket, nyomába szegődtek.</verse>
				<verse number="12">Jézus meggyógyít egy leprást. Mikor később egy városban tartózkodott, talált ott egy leprával borított férfit. Mihelyt meglátta Jézust, arcra borult előtte és kérlelte: „Uram ha akarod, megtisztíthatsz engem.”</verse>
				<verse number="13">Ő feléje nyújtotta a kezét, megérintette és így szólt hozzá: „Akarom, tisztulj meg!” Erre azonnal elhagyta őt a lepra.</verse>
				<verse number="14">Meghagyta neki, hogy senkinek se szóljon. „Menj inkább, mondta, mutasd meg magadat a papnak és ajánld föl tisztulásodért az áldozatot, amint Mózes rendelte, bizonyságul nekik.”</verse>
				<verse number="15">Híre mégis egyre jobban elterjedt. A nép nagy tömegben tódult hozzá, hogy hallgassa és betegségeiből gyógyulást nyerjen.</verse>
				<verse number="16">Ő azonban inkább magányos helyekre vonult vissza, hogy imádkozzék.</verse>
				<verse number="17">Jézus meggyógyít egy bénát. Amikor egyik nap tanított, farizeusok és törvénytudók is ültek ott, akik Galilea és Júdea különböző falvaiból és Jeruzsálemből jöttek. Az Úr ereje akkor arra indította, hogy gyógyítson.</verse>
				<verse number="18">Néhány férfi egy béna embert hozott hordágyon. Be akarták vinni, hogy eléje tegyék.</verse>
				<verse number="19">Mivel a tömeg miatt nem találtak helyet, ahol bevihették volna, fölmentek a tetőre és a cserepeken át lebocsátották ágyastul a középre, Jézus elé.</verse>
				<verse number="20">Hitük láttára Jézus így szólt: „Ember, bocsánatot nyertek bűneid.”</verse>
				<verse number="21">Erre az írástudók és farizeusok azt gondolták magukban: „Ki ez, hogy így mer káromkodni? Ki bocsáthatja meg a bűnöket? Nem egyedül az Isten?”</verse>
				<verse number="22">De Jézus gondolataikba látva megszólalt: „Miért gondolkodtok így magatokban?</verse>
				<verse number="23">Mi könnyebb, ha azt mondom: bocsánatot nyertek bűneid? - vagy, ha azt: kelj föl és járj?</verse>
				<verse number="24">Tudjátok meg tehát, hogy az Emberfiának van hatalma a földön a bűnök megbocsátására.” Ezzel a bénához fordult: „Mondom neked, kelj föl, fogd meg az ágyadat és menj haza.”</verse>
				<verse number="25">Az szemük láttára tüstént fölkelt, fogta ágyát, amin feküdt, és Istent magasztalva hazament.</verse>
				<verse number="26">Erre valamennyien szinte magukon kívül dicsőíteni kezdték Istent, és félelemmel eltelve mondogatták: „Csodadolgokat láttunk ma!”</verse>
				<verse number="27">Lévi meghívása. Ezután kiment. Odakinn látott egy Lévi nevű vámost a vámnál. „Kövess engem!” - szólította meg.</verse>
				<verse number="28">Az fölkelt és mindenét elhagyva csatlakozott hozzá.</verse>
				<verse number="29">Lévi otthon nagy lakomát adott tiszteletére. Sok vámos és más ember telepedett asztalhoz vele.</verse>
				<verse number="30">A farizeusok és írástudók zúgolódtak emiatt. „Miért esztek - isztok vámosokkal és bűnösökkel?” - kérdezték tanítványaitól.</verse>
				<verse number="31">Jézus felelt meg nekik: „Nem az egészségeseknek kell az orvos, hanem a betegeknek.</verse>
				<verse number="32">Nem azért jöttem, hogy az igazakat hívjam, hanem a bűnösöket, hogy megtérjenek.”</verse>
				<verse number="33">Jézus tanítványai és a böjt. Akkor szemére vetették: „János tanítványai gyakran böjtölnek és imádkoznak, a farizeusok tanítványai is, de a tieid csak esznek - isznak.”</verse>
				<verse number="34">Jézus így felelt: „Csak nem foghatjátok böjtre a násznépet, amíg vele a vőlegény?</verse>
				<verse number="35">Eljön majd a nap, amikor elviszik a vőlegényt: attól a naptól fogva majd böjtölnek.”</verse>
				<verse number="36">Példabeszédet is mondott nekik: „Senki sem hasít új ruhából foltot, hogy ócska ruhára tegye, különben az újat is elszakítja és az ócskához sem illik az új folt.</verse>
				<verse number="37">Senki sem tölti az új bort régi tömlőkbe, különben az új bor kiszakítja a tömlőket, kifolyik, és a tömlők is tönkremennek.</verse>
				<verse number="38">Az új bor új tömlőbe való (akkor mindkettő megmarad).</verse>
				<verse number="39">Aki óbort iszik, nem kívánja az újat. Azt mondja: jobb az ó.”</verse>
			</chapter>
			<chapter number="6">
				<verse number="1">Kalászszedés szombaton. Egy (másodelső) szombaton vetések közt járt. Tanítványai tépdesni kezdték a kalászokat és kezükkel elmorzsolva eszegették.</verse>
				<verse number="2">Néhány farizeus erre szemükre vetette: „Miért tesztek olyant, ami szombaton tilos?”</verse>
				<verse number="3">Jézus felelt meg nekik: „Sohasem olvastátok, mit tett Dávid, mikor társaival együtt éhezett?</verse>
				<verse number="4">Hogyan ment be Isten házába, evett és adott társainak is a kitett kenyerekből, pedig azokból csak a papok ehettek?”</verse>
				<verse number="5">Aztán hozzáfűzte: „Az Emberfia ura a szombatnak is.”</verse>
				<verse number="6">Gyógyítás szombaton. Egy másik szombaton bement a zsinagógába és tanított. Volt ott egy jobb kezére béna ember.</verse>
				<verse number="7">Az írástudók és a farizeusok figyelték, vajon meggyógyítja - e szombaton, hogy okot találjanak a vádaskodásra.</verse>
				<verse number="8">Ő azonban ismerte gondolataikat. Felszólította tehát a béna kezű embert: „Kelj föl és állj ide a középre!” Az fölkelt és odaállt.</verse>
				<verse number="9">Jézus akkor hozzájuk fordult: „Kérdem tőletek: szabad - e szombaton jót vagy rosszat tenni, életet menteni, vagy pusztulni hagyni?”</verse>
				<verse number="10">Végignézett rajtuk, aztán így szólt az emberhez: „Nyújtsd ki a kezed!” Megtette, és egészséges lett a keze.</verse>
				<verse number="11">Erre esztelen harag szállta meg őket és arról kezdtek tanakodni, hogy mit tegyenek Jézussal. Jézus további működése</verse>
				<verse number="12">A tizenkettő kiválasztása. Azokban a napokban fölment egy hegyre, hogy imádkozzék. Az egész éjszakát Isten imádásában töltötte.</verse>
				<verse number="13">Másnap magához hívta tanítványait és kiválasztott közülük tizenkettőt, akiket apostoloknak nevezett:</verse>
				<verse number="14">Simont, akit Pétemek hívott, és testvérét Andrást, Jakabot és Jánost, Fülöpöt és Bertalant,</verse>
				<verse number="15">Mátét és Tamást, Jakabot Alfeus fiát és a buzgó Simont,</verse>
				<verse number="16">Júdást Jakab testvérét, és karióti Júdást, aki később elárulta őt.</verse>
				<verse number="17">A hegyi beszéd. Azután lement velük és egy sík mezőn megállt. Ott nagy csoport tanítvány sereglett köréje és hatalmas tömeg vette körül Júdeából, Jeruzsálemből, Tírusz és Szidon tengermellékéről.</verse>
				<verse number="18">Ezek azért gyűltek össze, hogy hallgassák őt és gyógyulást nyerjenek betegségükből. Meggyógyultak azok is, akiket tisztátalan lelkek gyötörtek.</verse>
				<verse number="19">Az egész tömeg érinteni akarta őt, mert erő áradt ki belőle, és mindenkit meggyógyított.</verse>
				<verse number="20">Akkor tekintetét tanítványaira emelte és így szólt: „Boldogok vagytok ti szegények! Tiétek az Isten országa.</verse>
				<verse number="21">Boldogok, akik most éheztek! Majd bővelkedni fogtok. Boldogok, akik most sírtok! Sírástok nevetésre fordul.</verse>
				<verse number="22">Boldogok vagytok, ha gyűlölnek az emberek, ha kiközösítenek és szidalmaznak titeket, ha rossz hírbe hoznak az Emberfiáért!</verse>
				<verse number="23">Örüljetek azon a napon és ujjongjatok: jutalmatok nagy lesz a mennyben. Atyáik éppen így bántak a prófétákkal.</verse>
				<verse number="24">De jaj nektek, gazdagok! Már megkaptátok vigasztokat.</verse>
				<verse number="25">Jaj nektek, akik jóllaktatok! Majd éhezni fogtok. Jaj nektek, akik most nevettek! Keseregni és sírni fogtok.</verse>
				<verse number="26">Jaj, ha az emberek hízelegnek nektek! Atyáik éppen így tettek a hamis prófétákkal.</verse>
				<verse number="27">Ellenségszeretet. Nektek, hallgatóimnak, azonban azt mondom: szeressétek ellenségeiteket, tegyetek jót haragosaitokkal,</verse>
				<verse number="28">áldjátok átkozóitokat és imádkozzatok rágalmazóitokért.</verse>
				<verse number="29">Ha megütik arcod jobb felét, fordítsd oda a balt is. Ha elveszik a köpenyedet, add oda a köntösödet is.</verse>
				<verse number="30">Ha kérnek tőled, adj, és ha elveszik ami a tiéd, ne követeld vissza.</verse>
				<verse number="31">Úgy bánjatok az emberekkel, ahogyan akarjátok, hogy veletek bánjanak.</verse>
				<verse number="32">Ha azokat szeretitek csak, akik titeket szeretnek, micsoda jutalmat érdemeltek? Hiszen a bűnösök is szeretik azokat, akik őket szeretik.</verse>
				<verse number="33">És ha csak jótevőitekkel tesztek jót micsoda jutalmat érdemeltek? Ezt a bűnösök is megteszik.</verse>
				<verse number="34">És ha azoknak adtok kölcsönt, akiktől visszafizetést reméltek, micsoda jutalmat érdemeltek? Hiszen a bűnösök is kölcsönöznek bűnösöknek, hogy ugyanannyit kapjanak vissza.</verse>
				<verse number="35">Szeressétek inkább ellenségeiteket! Tegyetek jót és kölcsönözzetek, anélkül hogy valamit is visszavárnátok. Akkor nagy lesz jutalmatok s a Magasságbeli fiai lesztek, mert ő jóságos a hálátlanok és gonoszok iránt.</verse>
				<verse number="36">Legyetek tehát irgalmasok, amint a ti Atyátok is irgalmas.</verse>
				<verse number="37">Vakmerő ítélet. Ne ítéljetek, hogy meg ne ítéljenek. El ne ítéljetek senkit, hogy titeket se ítéljenek el. Bocsássatok meg és nektek is megbocsátanak.</verse>
				<verse number="38">Adjatok és adnak majd nektek is: jó, tömött, megrázott és túlcsorduló mértékkel mérnek öletekbe. Amilyen mértékkel mértek, olyannal fognak visszamérni nektek is.”</verse>
				<verse number="39">Hasonlatot is mondott nekik: „Vezethet - e vak világtalant? Nem esik - e mindkettő gödörbe?</verse>
				<verse number="40">Nem különb a tanítvány mesterénél, mert ha eléri tökéletességét, olyan lesz, mint a mestere.</verse>
				<verse number="41">Mit nézed a szálkát felebarátod szemében, a magad szemében pedig nem veszed észre a gerendát?</verse>
				<verse number="42">Hogyan mondhatod felebarátodnak: testvér, hadd vegyem ki szemedből a szálkát! - holott tulajdon szemedben nem látod meg a gerendát. Képmutató! Vesd ki előbb a magad szeméből a gerendát és csak aztán törődjél azzal, hogy kivedd a szálkát felebarátod szeméből.</verse>
				<verse number="43">Nincsen jó fa, amely rossz gyümölcsöt teremne, és nincsen rossz fa, amely jó gyümölcsöt hozna.</verse>
				<verse number="44">Minden fát gyümölcséről ismerünk meg. Tövisről nem szednek fügét és csipkebokorról nem szüretelnek szőlőt.</verse>
				<verse number="45">A jó ember szívének jó kincséből jót hoz elő, a rossz ellenben rossz kincséből rosszat hoz elő, hiszen a szív bőségéből szól a száj.</verse>
				<verse number="46">A sziklára épített ház. Mit mondjátok nekem: Uram, Uram! - és nem teszitek, amit mondok.</verse>
				<verse number="47">Megmondom nektek kihez hasonlít, aki hozzám jön, hallgatja tanításomat és tettekre is váltja.</verse>
				<verse number="48">Hasonlít ahhoz a házépítő emberhez, aki mélyre ásott és az alapot sziklára rakta. Jött az árvíz, árja rázúdult a házra, de nem tudta összedönteni, mert jó alapra épült.</verse>
				<verse number="49">Aki viszont hallgatja tanításomat, de tettekre nem váltja, hasonlít ahhoz az emberhez, aki házát alap nélkül a puszta földre építette. Mikor rázúdult az árvíz, háza azonnal összedőlt és romhalmazzá vált.”</verse>
			</chapter>
			<chapter number="7">
				<verse number="1">A kafarnaumi százados. Miután befejezte szavait a figyelmesen hallgató nép előtt, bement Kafarnaumba.</verse>
				<verse number="2">Ott betegen feküdt egy századosnak egyik kedvelt szolgája, és már halálán volt.</verse>
				<verse number="3">Amikor a százados hallott Jézusról, azzal a kéréssel küldte hozzá a zsidók véneit, hogy jöjjön el és mentse meg szolgáját.</verse>
				<verse number="4">Azok elmentek Jézushoz és nagyon kérlelték: „Megérdemli, hogy megtedd neki,</verse>
				<verse number="5">mert szereti népünket és a zsinagógát is ő építette.”</verse>
				<verse number="6">Jézus elment velük. Mikor már nem voltak messze a háztól, a százados eléje küldte barátait ezzel az üzenettel: „Uram, ne fáradj.</verse>
				<verse number="7">Nem vagyok méltó, hogy hajlékomba jöjj. Ezért nem is tartottam magamat érdemesnek arra, hogy hozzád menjek. Szólj csak egy szót, és meggyógyul szolgám.</verse>
				<verse number="8">Jómagam, bár alárendelt ember vagyok, mégis ha azt mondom a hozzám beosztott katonának: menj! - elmegy; és a másiknak: jöjj ide! - hozzám jön; és szolgámnak: tedd ezt! - megteszi.”</verse>
				<verse number="9">Amikor Jézus ezt hallotta, elcsodálkozott. Megfordult és így szólt a kisérő néphez: „(Bizony) mondom nektek, nem találtam ekkora hitet Izraelben!”</verse>
				<verse number="10">A követek hazaérve egészségben találták a szolgát.</verse>
				<verse number="11">A naimi ifjú. Ezután egy Naim nevű városba ment. Tanítványai és nagy néptömeg ment vele.</verse>
				<verse number="12">Mikor a város kapujához közeledett, halottat hoztak ki, egy anyának egyetlen fiát. Az anya özvegy volt. A városból sok nép kísérte.</verse>
				<verse number="13">Mikor az Úr meglátta, megesett rajta a szíve és így szólt hozzá: „Ne sírj!”</verse>
				<verse number="14">Aztán a koporsóhoz lépett és megérintette. Akik vitték, megálltak. Ő így szólt: „Ifjú, mondom neked, kelj föl!”</verse>
				<verse number="15">Erre a halott felült és beszélni kezdett. Jézus visszaadta őt anyjának.</verse>
				<verse number="16">Félelem szállta meg mindnyájukat és áldani kezdték Istent: „Nagy próféta támadt köztünk, Isten meglátogatta népét!”</verse>
				<verse number="17">Híre elterjedt egész Júdeában és környékén mindenfelé.</verse>
				<verse number="18">Keresztelő János követsége. Jánost minderről értesítették tanítványai. Akkor magához hívatta két tanítványát</verse>
				<verse number="19">és ezzel a kérdéssel küldte őket az Úrhoz: „Te vagy - e az, akinek el kell jönnie vagy mást várjunk?”</verse>
				<verse number="20">A férfiak hozzá érkezve így szóltak: „Keresztelő János küldött és kérdezteti: te vagy - e az, akinek el kell jönnie, vagy mást várjunk?”</verse>
				<verse number="21">Abban az órában sokakat gyógyított meg betegségből, nyavalyából és a gonosz lelkektől, és sok vaknak adta vissza szeme világát.</verse>
				<verse number="22">Ezt válaszolta tehát nekik: „Menjetek, jelentsétek Jánosnak, amit láttatok és hallottatok: vakok látnak, sánták járnak, leprások megtisztulnak süketek hallanak, halottak föltámadnak a szegények pedig hallgatják az evangélium hirdetését.</verse>
				<verse number="23">Boldog, aki nem botránkozik meg bennem.”</verse>
				<verse number="24">Jézus tanúsága Jánosról. Amikor János követei elmentek, beszélni kezdett a néphez Jánosról: „Miért mentetek ki a pusztába? Hogy széltől lengetett nádat lássatok?</verse>
				<verse number="25">Vagy miért mentetek ki? Hogy finom kelmébe öltözött embert lássatok? Aki drága ruhában jár és kényelmesen él, a királyi palotában lakik.</verse>
				<verse number="26">Miért mentetek hát ki? Hogy prófétát lássatok? Igenis, mondom nektek, prófétánál is nagyobbat.</verse>
				<verse number="27">Róla mondja ugyanis az Írás: Nézd, követemet küldöm színed előtt, hogy elkészítse előtted az utat.</verse>
				<verse number="28">Mondom nektek: asszonyok szülöttei között nincs nagyobb (próféta) mint (Keresztelő) János. De, aki legkisebb a mennyek országában, nagyobb mint ő.”</verse>
				<verse number="29">Mindenki, aki hallgatta őt, még a vámosok is elismerték Isten szándékának helyességét, mert fölvették János keresztségét.</verse>
				<verse number="30">Csak a farizeusok és a törvénytudók nem keresztelkedtek meg nála és ezzel meghiúsították magukban az Isten szándékát.</verse>
				<verse number="31">A nép vezetőinek konoksága. (Az Úr így folytatta:) „Kihez hasonlítsam e nemzedék fiait? Kihez hasonlítanak?</verse>
				<verse number="32">Hasonlítanak a piacon tanyázó gyermekekhez, akik így kiáltoznak egymáshoz: Furulyáztunk, de nem táncoltatok, siránkoztunk, de nem zokogtatok.</verse>
				<verse number="33">Eljött Keresztelő János, kenyeret nem eszik, bort nem iszik, s azt mondjátok rá: ördöge van.</verse>
				<verse number="34">Eljött az Emberfia, eszik, iszik, s azt mondjátok rá: lám a falánk, borissza ember, a vámosok és bűnösök barátja!</verse>
				<verse number="35">A bölcsességet azonban igaznak ismerte el minden fia.”</verse>
				<verse number="36">A bűnös asszony. Meghívta őt egy farizeus, hogy étkezzék nála. El is ment a farizeus házába és asztalhoz telepedett.</verse>
				<verse number="37">Élt abban a városban egy bűnös asszony. Amikor megtudta, hogy ebéden van a farizeus házában, alabástromedényben illatos olajat hozott,</verse>
				<verse number="38">sírva megállt hátul a lábánál, könnyeivel öntözni kezdte lábát és hajfürtjeivel megtörölte. Aztán megkente az illatos olajjal.</verse>
				<verse number="39">Ennek láttára a vendéglátó farizeus azt gondolta magában: „Ha próféta volna, (bizonyosan) tudná, ki és miféle ez, aki őt érinti: hiszen ez egy bűnös asszony.”</verse>
				<verse number="40">Jézus akkor hozzáfordult: „Simon, valami mondanivalóm van.” „Beszélj, Mester” - felelte az.</verse>
				<verse number="41">„Két adósa volt egy hitelezőnek, kezdte, egyik ötszáz dénárral tartozott, a másik ötvennel.</verse>
				<verse number="42">Mivel nem volt miből fizetniük, elengedte mind a kettőnek. Melyik fogja őt jobban szeretni?”</verse>
				<verse number="43">„Úgy gondolom az, akinek többet engedett el” - felelte Simon. „Helyesen ítéltél”, Válaszolta.</verse>
				<verse number="44">Aztán az asszonyra mutatva így szólt Simonhoz: „Látod ezt az asszonyt? Házadba jöttem, de lábamra vizet nem öntöttél. Ez viszont könnyeivel öntözte és hajával törölte meg lábamat.</verse>
				<verse number="45">Csókot nem adtál, ez meg, amióta bejött, szüntelen csókolgatja lábamat.</verse>
				<verse number="46">Olajjal nem kented meg fejemet, ez meg illatszerrel kente meg lábamat.</verse>
				<verse number="47">Azért azt mondom neked: bocsánatot nyert sok bűne, mert nagyon szeretett. Akinek keveset bocsátanak meg, kevésbé szeret.”</verse>
				<verse number="48">Aztán így szólt az asszonyhoz: „Bocsánatot nyertek bűneid.”</verse>
				<verse number="49">Erre az asztaltársak összesúgtak: „Kicsoda ez, hogy még a bűnöket is megbocsátja?”</verse>
				<verse number="50">Ő azonban ismét az asszonyhoz fordult: „Hited megszabadított téged. Menj békével.”</verse>
			</chapter>
			<chapter number="8">
				<verse number="1">Asszonyok Jézus kíséretében. Ezután bejárta a városokat és falvakat, prédikált és hirdette Isten országának evangéliumát.</verse>
				<verse number="2">Vele volt a tizenkettő és néhány asszony, akit gonosz lelkektől és betegségekből gyógyított meg: Mária, melléknevén Magdolna, akiből hét ördög ment ki,</verse>
				<verse number="3">Johanna, Kúzának, Heródes intézőjének felesége, Zsuzsanna és sokan mások, akik vagyonukból gondoskodtak róla.</verse>
				<verse number="4">Példabeszéd a magvetőről. Amikor egyszer a városokból kivonult nagy tömeg köréje gyűlt, ezt a példabeszédet mondta nekik:</verse>
				<verse number="5">„Kiment a magvető magot vetni. Amint vetett, némely szem az útfélre esett, eltaposták és az égi madarak fölcsipegették.</verse>
				<verse number="6">Némely meg köves helyre esett. Alighogy kikelt, elszáradt, mert nem volt nedvessége.</verse>
				<verse number="7">Némely pedig tövisek közé hullott. A tövisek a magokkal együtt felnőttek és elnyomták azokat.</verse>
				<verse number="8">A többi jó földbe hullott, kikelt és százszoros termést hozott.” E szavak után így kiáltott: „Akinek füle van, hallja meg!”</verse>
				<verse number="9">A példabeszéd magyarázata. Akkor megkérdezték tanítványai, mi a példabeszéd értelme.</verse>
				<verse number="10">Így válaszolt: „Nektek jutott, hogy megértsétek Isten országának titkait, a többieknek csak példabeszédekben: Nézzenek, de ne lássanak, halljanak, de ne értsenek.</verse>
				<verse number="11">A példabeszéd értelme ez: a mag Isten igéje.</verse>
				<verse number="12">Az útfélre esők azok, akik hallgatják, de aztán jön az ördög és kiveszi a szívükbe hullott igét, hogy ne higgyenek és így ne is üdvözüljenek.</verse>
				<verse number="13">A köves talajra hullottak azok, akik meghallgatják az igét, örömmel be is fogadják, de nem ver bennük gyökeret. Egy ideig hisznek, de a kísértés idején elpártolnak.</verse>
				<verse number="14">A tövisek közé esők azok, akik meghallgatják, de az élet gondjai, gazdagsága és élvezetei közepette elhalnak és termést nem hoznak.</verse>
				<verse number="15">A jó földbe esők végül azok, akik jó és erényes szívvel meghallgatják és meg is tartják az igét és termést is hoznak állhatatosságban.</verse>
				<verse number="16">A példabeszéd célja. Senki sem gyújt világot azért, hogy befödje, vagy ágy alá rejtse, hanem hogy tartóra tegye, s aki csak belép, lássa világát.</verse>
				<verse number="17">Semmi sincs elrejtve, ami nyilvánosságra ne jutna: titkon sem történik semmi, ami ki ne tudódnék és nyilvánvalóvá ne lenne.</verse>
				<verse number="18">Ügyeljetek tehát, hogyan hallgatjátok. Akinek ugyanis van, annak még adnak; akinek pedig nincs, attól még azt is elveszik, amit magáénak gondol.”</verse>
				<verse number="19">Ki tartozik igazán Jézushoz? Akkor odajött anyja és testvérei, de a tömeg miatt nem juthattak hozzá.</verse>
				<verse number="20">Jelentették neki: „Anyád és testvéreid kinn állnak és látni akarnak.”</verse>
				<verse number="21">Ő azonban így válaszolt: „Anyám és testvéreim azok, akik Isten igéjét hallgatják és teljesítik.”</verse>
				<verse number="22">A vihar lecsendesítése. Egyik nap bárkába szállt tanítványaival. „Menjünk át a tó túlsó partjára”, mondta nekik. Elindultak.</verse>
				<verse number="23">Miközben hajóztak, ő elaludt. Hirtelen heves szélvihar csapott le a tóra, a hullámok már - már elborították őket, s életveszélyben forogtak.</verse>
				<verse number="24">Kiabálásukkal fölébresztették: „Mester, Mester, elveszünk!” Jézus fölkelt, parancsolt a szélnek és a háborgó víznek. Minden elcsöndesedett és elnyugodott.</verse>
				<verse number="25">Akkor hozzájuk fordult: „Hol a ti hitetek?” Azok félelemmel és ámulattal eltelve mondogatták egymásnak: „Kicsoda ez, hogy még a szélnek és a víznek is parancsol és azok engedelmeskednek neki?”</verse>
				<verse number="26">A gerázai megszállott. Átértek a gerázaiak földjére, mely Galileával átellenben fekszik.</verse>
				<verse number="27">Amint kilépett a szárazra, a város felől egy ördögtől megszállt férfi jött elébe. Már régóta nem viselt ruhát, s házban sem lakott, hanem sírboltokban.</verse>
				<verse number="28">Jézus láttára földre vetette magát és így kiáltott: „Mi bajod van velem Jézus, a magasságbeli Isten Fia? Kérlek, ne gyötörj engem!”</verse>
				<verse number="29">Ráparancsolt ugyanis a tisztátalan lélekre, hogy menjen ki abból az emberből, mert már régóta hatalmában tartotta. Láncra verték és megbilincselték, de eltépte a kötelékeket. Az ördög a pusztába hajszolta.</verse>
				<verse number="30">Jézus tehát megkérdezte: „Mi a neved?” „Légió” - felelte. Sok ördög tartotta ugyanis megszállva.</verse>
				<verse number="31">Azok kérték, hogy ne küldje őket a pokolba.</verse>
				<verse number="32">Nagy sertéskonda túrta a földet ott a hegyoldalban. Kérték, engedje meg, hogy azokba menjenek.</verse>
				<verse number="33">Megengedte nekik. Az ördögök erre kimentek az emberből és megszállták a sertéseket, mire a konda a meredekről a tóba rohant és belefúlt.</verse>
				<verse number="34">A történtek láttára a kondások elfutottak és hírül vitték a városba meg a tanyákra.</verse>
				<verse number="35">Az emberek kisereglettek, hogy lássák mi történt. Jézushoz érve ott találták az ördögöktől megszabadított embert: felöltözve, ép ésszel ült Jézus lábainál. Erre félelem fogta el őket.</verse>
				<verse number="36">A szemtanúk elbeszélték nekik, hogyan gyógyult meg az ördögtől megszállt.</verse>
				<verse number="37">Geráza vidékének lakossága ekkor kérte, hogy távozzék el, olyan nagy félelem fogta el őket. Bárkába szállt tehát, hogy visszatérjen.</verse>
				<verse number="38">A férfi, akiből az ördögök kimentek, kérte, hogy vele mehessen. De Jézus elbocsátotta.</verse>
				<verse number="39">„Térj haza, mondta neki, és beszéld el, milyen nagy dolgot művelt veled az Isten.” Ő el is ment és hirdette az egész városban, milyen nagy dolgot művelt vele Jézus.</verse>
				<verse number="40">Jairus leánya. Mikor Jézus visszaérkezett, a tömeg örömmel fogadta. Vártak rá mindnyájan.</verse>
				<verse number="41">Akkor jött egy Jairus nevű férfi, a zsinagóga feje, és Jézus lába elé borulva kérte, hogy menjen vele házába,</verse>
				<verse number="42">mert egyetlen, tizenkét éves leánya halálán volt. Útközben majdnem agyonnyomta a tömeg.</verse>
				<verse number="43">Volt ott egy asszony, aki már tizenkét éve vérzésben szenvedett. Minden vagyonát orvosokra költötte, de egyik sem tudta meggyógyítani.</verse>
				<verse number="44">Hátulról hozzálépett és megérintette ruhája szegélyét. Abban a pillanatban elállt a vérzése.</verse>
				<verse number="45">„Ki érintett meg?” - kérdezte Jézus. Mindenki tagadta. Péter és társai magjegyezték: „Mester, a tömeg szorongat és lökdös (és te még azt kérdezed: Ki érintett meg?)”</verse>
				<verse number="46">De Jézus megismételte: „Valaki megérintett, mert éreztem, hogy erő áradt ki belőlem.”</verse>
				<verse number="47">Mikor az asszony látta, hogy nem maradhat rejtve, remegve előjött, leborult előtte és az egész nép láttára megvallotta, miért érintette meg őt és hogyan gyógyult meg abban a pillanatban.</verse>
				<verse number="48">„Leányom, mondta neki, hited meggyógyított. Menj békével.”</verse>
				<verse number="49">Még beszélt, mikor a zsinagóga elöljárójának ezt a hírt hozták: „Leányod már meghalt. Ne fáraszd tovább a Mestert!”</verse>
				<verse number="50">Jézus azonban ennek hallatára is bátorította: „Ne félj, csak higgy! Megmenekül.”</verse>
				<verse number="51">Mikor a házhoz ért, nem engedett be mást, csak Pétert, Jánost és Jakabot, továbbá a leány apját és anyját.</verse>
				<verse number="52">Sírt és jajgatott ott mindenki. „Ne sírjatok, szólt rájuk, nem halt meg (a leány), Csak alszik.”</verse>
				<verse number="53">Azok kinevették, mert tudták, hogy meghalt.</verse>
				<verse number="54">De ő megfogta kezét és rákiáltott: „Leány, kelj föl!” Erre visszatért a lelke és rögtön fölkelt.</verse>
				<verse number="55">Meghagyta, hogy adjanak neki enni.</verse>
				<verse number="56">Szülei nem tudtak hová lenni az ámulattól. De megparancsolta nekik, hogy senkinek se szóljanak a történtekről.</verse>
			</chapter>
			<chapter number="9">
				<verse number="1">Az apostolok szétküldése. Összehívta a tizenkét apostolt, erőt és hatalmat adott nekik az ördögök fölött és a betegségek gyógyítására.</verse>
				<verse number="2">Aztán szétküldte őket, hogy hirdessék Isten országát és gyógyítsák meg a betegeket.</verse>
				<verse number="3">Meghagyta nekik: „Semmit se vigyetek az útra, se botot, se tarisznyát, se kenyeret, se pénzt. Két ruhátok se legyen.</verse>
				<verse number="4">Ha valahol betértek egy házba, maradjatok ott, amíg tovább nem utaztok.</verse>
				<verse number="5">De ha nem fogadnak be, hagyjátok el a várost és a port is rázzátok le lábatokról vádképpen ellenük.”</verse>
				<verse number="6">Azok útra keltek, bejárták a falvakat, hirdették mindenütt az evangéliumot és meggyógyították a betegeket.</verse>
				<verse number="7">Heródes nyugtalansága. Heródes, a negyedes fejedelem, hallott mindarról ami történt és nyugtalanság fogta el. Némelyek azt mondták: „János támadt föl halottaiból.”</verse>
				<verse number="8">Mások pedig: „Illés jelent meg.” Ismét mások: „A régi próféták közül támadt föl valamelyik.”</verse>
				<verse number="9">Heródes így töprengett: Jánosnak fejét vétettem. Ki lehet ez, akiről ilyeneket hallok?” És látni akarta őt.</verse>
				<verse number="10">A csodálatos kenyérszaporítás. Az apostolok visszatértek és elbeszéltek neki mindent, amit csak tettek. Akkor elvonult velük (egy magányos helyre) Betszaida városa mellé, hogy egyedül legyenek.</verse>
				<verse number="11">De a nép megtudta és utána ment. Barátságosan fogadta őket, beszélt nekik Isten országáról és meggyógyította a gyógyulásra szorulókat.</verse>
				<verse number="12">A nap már lenyugvóban volt. Odament hozzá a tizenkettő: „Bocsásd el a népet, figyelmeztették, hogy elmehessenek a környékbeli falvakba és tanyákra, megszálljanak és ennivalót keressenek, mert itt elhagyott helyen vagyunk.”</verse>
				<verse number="13">Ő azonban így válaszolt: „Ti adjatok nekik enni.” „Csak öt kenyerünk és két halunk van, felelték, el kellene mennünk, hogy élelmet vegyünk ennyi népnek.”</verse>
				<verse number="14">Mintegy ötezer férfi volt ott. Akkor meghagyta tanítványainak: „Telepítsétek le őket csoportonként ötvenével.”</verse>
				<verse number="15">Úgy is tettek. Letelepedtek mindnyájan.</verse>
				<verse number="16">Ezután fogta az öt kenyeret és a két halat, föltekintett az égre és megáldotta azokat. Majd megtörte és tanítványainak adta, hogy osszák ki a népnek.</verse>
				<verse number="17">Miután mindnyájan ettek és jóllaktak, még tizenkét kosárnyi kenyérmaradékot szedtek össze.</verse>
				<verse number="18">Péter vallomása. Mikor egyszer egyedül imádkozott és csak tanítványai voltak vele, megkérdezte őket: „Kinek tartanak engem az emberek?”</verse>
				<verse number="19">Azok így válaszoltak: „Van, aki Keresztelő Jánosnak; van, aki Illésnek; van, aki azt tartja, hogy föltámadt egy a régi próféták közül.” Ő tovább kérdezte: „Hát ti kinek tartotok engem?”</verse>
				<verse number="20">(Simon) Péter válaszolt: „Az Isten Fölkentjének.”</verse>
				<verse number="21">Erre ő szigorúan meghagyta nekik, hogy ezt senkinek el ne mondják.</verse>
				<verse number="22">Jézus megjövendöli szenvedését. Aztán hozzáfűzte: „Az Emberfiának sokat kell szenvednie, a vének, főpapok és írástudók elvetik és megölik, de harmadnapra föltámad.”</verse>
				<verse number="23">Jézus követése. Máskor így szólt a néphez: „Aki utánam akar jönni, tagadja meg magát, vegye föl keresztjét mindennap és kövessen engem.</verse>
				<verse number="24">Aki meg akarja menteni életét, elveszíti azt, de aki elveszíti életét énérettem, megmenti azt.</verse>
				<verse number="25">Mit ér az embernek, ha az egész világot megnyeri is, de önmagát elveszíti, vagy magában kárt szenved.</verse>
				<verse number="26">Aki szégyell engem és az én szavaimat, azt az Emberfia is szégyellni fogja, amikor majd eljön önmaga, Atyja és a szent angyalok dicsőségében.</verse>
				<verse number="27">Igaz, amit mondok nektek: az itt állók közül néhányan nem halnak meg addig, amíg meg nem látják Isten országát.”</verse>
				<verse number="28">Urunk színeváltozása. E szavai után mintegy nyolc nappal kiválasztotta Pétert, Jánost és Jakabot és fölment velük a hegyre imádkozni.</verse>
				<verse number="29">Imádság közben arcának színe elváltozott, ruhája pedig fehéren ragyogott.</verse>
				<verse number="30">Egyszerre csak két férfi beszélgetett vele: Mózes és Illés.</verse>
				<verse number="31">Megdicsőülten jelentek meg és haláláról beszélgettek, amelynek Jeruzsálemben kellett bekövetkeznie.</verse>
				<verse number="32">Pétert és társait elnyomta az álom. Amikor fölébredtek, megpillantották dicsőségét és a mellette álló két férfit.</verse>
				<verse number="33">Ezek már távozóban voltak, amikor Péter így szólt Jézushoz: „Mester, jó nekünk itt! Hadd csináljunk három sátrat: neked egyet, Mózesnek egyet és Illésnek egyet.”</verse>
				<verse number="34">Nem tudta ugyanis mit mondjon. Szavai közben felhő támadt és elborította őket. Nagyon féltek, amikor a felhőbe jutottak.</verse>
				<verse number="35">A felhőből szózat hallatszott: „Ez az én választott Fiam, őt hallgassátok!” Miközben a szózat hangzott, Jézus ismét egyedül maradt.</verse>
				<verse number="36">Ők azokban a napokban hallgattak és senkintek sem szóltak arról, amit láttak.</verse>
				<verse number="37">Az ördögtől megszállt fiú. Mikor másnap lementek a hegyről, nagy tömeg jött eléjük.</verse>
				<verse number="38">Akkor egy férfi így kiáltott a nép közül: „Mester, kérlek, tekints fiamra, hiszen egyetlen gyermekem!</verse>
				<verse number="39">Időnként gonosz lélek szállja meg és hirtelen fölkiált. Az földre sújtja, habozni kezd a szája.</verse>
				<verse number="40">Csak nehezen hagyja el, miután agyonkínozta.</verse>
				<verse number="41">Kértem tanítványaidat, hogy űzzék ki, de nem tudták.” Jézus így szólt: „Hitetlen és romlott nemzedék! Meddig maradjak még veletek? Meddig tűrjelek titeket? Hozd ide a fiút.”</verse>
				<verse number="42">Miközben odament, az ördög ide - oda rángatta és a földhöz vágta. Jézus ráparancsolt a tisztátalan lélekre, meggyógyította a fiút és visszaadta atyjának. Mindnyájan elámultak Isten nagyságán.</verse>
				<verse number="43">Jézus ismét megjövendöli szenvedését. Még mindnyájan ámulatban voltak a történtek miatt, amikor így szólt tanítványaihoz:</verse>
				<verse number="44">„Véssétek jól szívetekbe e szavakat: az Emberfiának emberek kezére kell kerülnie.”</verse>
				<verse number="45">De azok nem értették meg ezt a beszédet. Rejtve maradt előttük, és nem fogták föl értelmét. Mégsem merték őt megkérdezni arról, amit mondott.</verse>
				<verse number="46">A tanítványok versengése. Felvetődött köztük a kérdés, ki nagyobb közöttük.</verse>
				<verse number="47">Mivel Jézus ismerte szívük érzéseit, odahívott egy gyermeket, magához vonta</verse>
				<verse number="48">és így szólt hozzájuk: „Aki befogadja ezt a gyermeket az én nevemben, engem fogad be. Aki pedig engem befogad, azt fogadja be, aki küldött engem. Aki a legkisebb köztetek, az a legnagyobb.”</verse>
				<verse number="49">János vette át a szót: „Mester, mondta, láttunk valakit, aki ördögöt űzött a te nevedben. Megtiltottuk neki, mert nem követ téged mivelünk.”</verse>
				<verse number="50">Jézus így válaszolt: „Ne tiltsátok meg, mert aki nincs ellenetek, veletek van.” Jézus útja Jeruzsálem felé Jézus követése és a tanítványok</verse>
				<verse number="51">A barátságtalan szamaritánusok. Mikor közel voltak már műve beteljesedésének napjai, elhatározta, hogy Jeruzsálembe megy.</verse>
				<verse number="52">Követeket küldött maga előtt. Azok útközben betértek a szamaritánusok egyik falujába, hogy szállást készítsenek neki.</verse>
				<verse number="53">De nem fogadták be, mert zarándokúton volt Jeruzsálem felé.</verse>
				<verse number="54">Ennek láttára tanítványai, Jakab és János fölháborodtak: „Uram, hívjuk le rájuk az istennyilát, hogy föleméssze őket?”</verse>
				<verse number="55">De ő hozzájuk fordult és megfeddte őket. („Nem tudjátok, milyen szellem van bennetek.</verse>
				<verse number="56">Az Emberfia nem azért jött, hogy lelkeket pusztítson, hanem hogy megmentsen.”) Ezután más faluba mentek.</verse>
				<verse number="57">Jézus követésének feltételei. Útközben valaki így szólt hozzá: „Követlek téged, bárhova mégy.”</verse>
				<verse number="58">Jézus azonban figyelmeztette: „A rókáknak odújuk van, az ég madarainak fészkük, de az Emberfiának nincs hová lehajtsa a fejét.”</verse>
				<verse number="59">Egy másikat fölszólított: „Kövess engem.” „Uram, felelte az, engedd meg, hadd temessem el előbb atyámat.”</verse>
				<verse number="60">„Hagyd a holtakra, hadd temessék halottaikat, mondta neki, te pedig menj, hirdesd Isten országát.”</verse>
				<verse number="61">Egy harmadik megszólította: „Uram, követlek téged, de engedd meg, hogy előbb búcsút vegyek az otthoniaktól.”</verse>
				<verse number="62">Jézus így válaszolt: „Senki, aki kezét az eke szarvára téve hátratekint, nem alkalmas Isten országára.”</verse>
			</chapter>
			<chapter number="10">
				<verse number="1">A hetvenkét tanítvány szétküldése. Ezután az Úr más hetvenkét tanítványt választott ki és kettenkint maga előtt küldte őket azokba a városokba és falvakba, ahová készült.</verse>
				<verse number="2">Így szólt hozzájuk: „Az aratnivaló sok, de a munkás kevés. Kérjétek az aratás urát, küldjön munkásokat aratásába.</verse>
				<verse number="3">Menjetek! Úgy küldelek titeket, mint bárányokat a farkasok közé.</verse>
				<verse number="4">Ne hordjatok erszényt, se tarisznyát, se sarut. Útközben senkit se köszöntsetek.</verse>
				<verse number="5">Ha betértek egy házba, először is azt mondjátok: békesség e háznak!</verse>
				<verse number="6">Ha békesség fia lakik ott, rászáll a ti békességtek, ha nem, visszaszáll rátok.</verse>
				<verse number="7">Maradjatok ugyanabban a házban és egyétek - igyátok, amijük van. Megérdemli a munkás a maga bérét. Ne járjatok házról házra.</verse>
				<verse number="8">Ha betértek egy városba és ott befogadnak titeket, egyétek, amit elétek tesznek.</verse>
				<verse number="9">Gyógyítsátok meg az ottani betegeket és hirdessétek: közel van hozzátok Isten országa.</verse>
				<verse number="10">Ha pedig betértek egy városba és ott nem fogadnak be titeket, menjetek ki az utcára és mondjátok:</verse>
				<verse number="11">még a port is lerázzuk rátok, amely várostokban ránk tapadt, de tudjátok meg: közel van Isten országa.</verse>
				<verse number="12">Mondom nektek: Szodomának könnyebb sorsa lesz azon a napon, amint annak a városnak.</verse>
				<verse number="13">A megátalkodott városok. Jaj neked, Korozain! Jaj neked, Betszaida! Ha Tíruszban és Szidonban történtek volna a csodák, amelyek nálatok történtek, már régen szőrzsákban és hamuban tartottak volna bűnbánatot.</verse>
				<verse number="14">Ezért Tírusznak és Szidonnak tűrhetőbb sorsa lesz az ítéleten, mint nektek.</verse>
				<verse number="15">És te Kafarnaum! Vajon az égig emelkedel? A pokolba süllyedsz.</verse>
				<verse number="16">Aki titeket hallgat, engem hallgat. Aki titeket megvet, engem vet meg, aki pedig engem megvet, azt veti meg, aki küldött engem.”</verse>
				<verse number="17">A tanítványok visszatérése. A hetvenkét tanítvány nagy örömmel tért vissza: „Uram, mondták, a te nevedre még az ördögök is engedelmeskednek nekünk.”</verse>
				<verse number="18">Ő így válaszolt: „Láttam a sátánt: mint villám bukott le az égből.</verse>
				<verse number="19">Hatalmat adtam nektek, hogy kígyókon és skorpiókon járjatok, hatalmat adtam nektek minden ellenséges erő fölött: semmi sem fog ártani nektek.</verse>
				<verse number="20">Mégse annak örüljetek, hogy a gonosz lelkek engedelmeskednek nektek, hanem annak, hogy nevetek föl van jegyezve a mennyben.”</verse>
				<verse number="21">Jézus hálaadása. Abban az órában fölujjongott a Szentlélekben és így szólt: „Áldalak téged, Atyám, mennynek és földnek Ura, mert elrejtetted ezeket a bölcsek és okosak elől, és a kisdedeknek jelentetted ki. Igen Atyám, így tetszett neked.</verse>
				<verse number="22">Mindent átadott nekem Atyám: senki más nem ismeri a Fiút, csak az Atya, és az Atyát sem ismeri senki, csak a Fiú, és az, akinek a Fiú ki akarja jelenteni.”</verse>
				<verse number="23">Aztán külön a tanítványokhoz fordult és így szólt: „Boldog a szem, mely látja, amit ti láttok.</verse>
				<verse number="24">Mondom nektek, sok próféta és király szerette volna látni, amit ti láttok, de nem látta, és hallani, amit ti hallotok, de nem hallotta.”</verse>
				<verse number="25">Az irgalmas szamaritánus. Akkor odalépett egy törvénytudó és próbára akarta tenni. „Mester, mondta, mit tegyek, hogy eljussak az örök életre?”</verse>
				<verse number="26">Ő megkérdezte: „Mit szab meg a törvény? Hogyan olvasod?”</verse>
				<verse number="27">Az így válaszolt: „Szeresd Uradat Istenedet teljes szívedből, teljes lelkedből, minden erődből és teljes elmédből; felebarátodat pedig, mint önmagadat.”</verse>
				<verse number="28">„Helyesen feleltél, dicsérte meg, tégy így és élni fogsz.”</verse>
				<verse number="29">Ő azonban igazolni akarta magát és tovább kérdezte Jézust: „De ki az én felebarátom?”</verse>
				<verse number="30">Erre Jézus vette át a szót: „Egy ember lement Jeruzsálemből Jerikóba. Rablók kezére került, azok kifosztották, véresre verték és félholtan otthagyták.</verse>
				<verse number="31">Egy pap jött lefelé az úton, észrevette, de továbbment.</verse>
				<verse number="32">Később egy levita jött arra, meglátta, de ő is elment mellette.</verse>
				<verse number="33">Végül egy szamaritánusnak is arra vitt az útja. Mikor megpillantotta, megesett rajta a szíve.</verse>
				<verse number="34">Odament hozzá, olajat és bort öntött sebeire és bekötözte azokat. Aztán föltette teherhordó állatára, szállására vitte és gondját viselte.</verse>
				<verse number="35">Másnap reggel elővett két dénárt és a gazdának adta e szavakkal: viseld gondját. Amivel többet költesz rá, megadom neked, amikor visszatérek.</verse>
				<verse number="36">Mit gondolsz, e három közül melyik a felebarátja annak, aki a rablók kezére került?”</verse>
				<verse number="37">„Aki irgalmasságot cselekedett vele” - felelte az. Jézus így szólt hozzá: „Menj és tégy hasonlóképpen.”</verse>
				<verse number="38">Mária és Márta. Útjuk közben betértek egy faluba. Egy Márta nevű asszony házába fogadta őt.</verse>
				<verse number="39">Ennek nővére, Mária, leült az Úr lábához és hallgatta szavait.</verse>
				<verse number="40">Márta ellenben sürgött - forgott a sok házi dologban. Egyszer csak megállt: „Uram, méltatlankodott, nem törődöl vele, hogy nővérem egyedül hagy szolgálni? Szólj neki, hogy segítsen.”</verse>
				<verse number="41">Az Úr azonban így felelt: „Márta, Márta! Sok mindennel törődöl, sok minden nyugtalanít.</verse>
				<verse number="42">Pedig csak egy a szükséges. Mária a jobbik részt választotta. Nem is veszti el soha.”</verse>
			</chapter>
			<chapter number="11">
				<verse number="1">Az Úr imádsága. Történt egyszer, hogy valahol éppen imádkozott. Mikor befejezte, egyik tanítványa kérte: „Uram, taníts minket imádkozni, mint ahogy János is tanította imádkozni tanítványait.”</verse>
				<verse number="2">Erre így szólt hozzájuk: „Mikor imádkoztok, ezt mondjátok: Atyánk! Szenteltessék meg a te neved. Jöjjön el a te országod.</verse>
				<verse number="3">Mindennapi kenyerünket add meg nekünk ma.</verse>
				<verse number="4">Bocsásd meg vétkeinket, mert mi is megbocsátunk minden ellenünk vétkezőnek. És ne vigy minket kísértésbe.”</verse>
				<verse number="5">Az állhatatos imádság. Aztán így folytatta: „Valamelyikteknek van egy barátja. Elmegy hozzá éjfélkor és azt mondja neki: barátom, adj kölcsön három kenyeret. Útról érkezett egy barátom és nincs mit elébe tegyek.</verse>
				<verse number="6">De az kiszól: ne zavarj!</verse>
				<verse number="7">Az ajtó már be van zárva, gyermekeim itt vannak a hálószobában. Nem kelhetek föl, hogy adjak neked.</verse>
				<verse number="8">(De az nem hagyja abba a kopogtatást.) Mondom nektek: ha azért, mert barátja, nem is kelne föl, hogy kielégítse, alkalmatlankodása miatt mégis fölkel és odaadja, amire szüksége van.”</verse>
				<verse number="9">Az imádság meghallgatása. „Mondom tehát nektek: kérjetek és adnak nektek, keressetek és találtok, zörgessetek és ajtót nyitnak.</verse>
				<verse number="10">Mindaz, aki kér, kap, aki keres, talál és a zörgetőnek ajtó nyílik.</verse>
				<verse number="11">Ha pedig valakitől közületek kenyeret kér fia, talán követ ad neki? S ha halat kér, talán kígyót ad hal helyett?</verse>
				<verse number="12">Vagy ha tojást kér, talán skorpiót ad neki?</verse>
				<verse number="13">Ha tehát ti, bár rosszak vagytok, tudtok jót adni fiaitoknak, mennyivel inkább adja mennyei Atyátok a Szentlelket azoknak, akik kérik tőle: „</verse>
				<verse number="14">Jézus válaszol a farizeusok vádaskodására. Egy alkalommal kiűzött egy néma ördögöt. Amint az ördög kiment, a néma megszólalt, mire a nép csodálkozott.</verse>
				<verse number="15">De néhányan megjegyezték: „Belzebulnak, az ördögök fejedelmének segítségével űzi ki az ördögöket.”</verse>
				<verse number="16">Mások próbára akarták tenni és égi jelet követeltek tőle.</verse>
				<verse number="17">Ő azonban átlátva gondolataikon így szólt hozzájuk: „Minden önmagában meghasonlott ország elpusztul és ház házra omlik.</verse>
				<verse number="18">Ha tehát a sátán önmagában meghasonlanék, hogyan állhatna fönn országa?</verse>
				<verse number="19">Azt mondjátok, hogy Belzebullal űzök ördögöt? Ha én Belzebullal űzök ördögöt, fiaitok kinek a segítségével teszik?</verse>
				<verse number="20">Ezért ők lesznek a ti bíráitok. De ha én Isten ujjával űzök ördögöt, akkor elérkezett hozzátok az Isten országa.</verse>
				<verse number="21">Amíg az erős ember fegyveresen őrzi házát, biztonságban van a vagyona.</verse>
				<verse number="22">De ha egy erősebb megtámadja és legyőzi, elveszi fegyverét, amelyben bízott és a zsákmányt elosztja.</verse>
				<verse number="23">Aki nincs velem, ellenem van; aki nem gyűjt velem, szétszór.”</verse>
				<verse number="24">Visszaesés a bűnbe. „Mikor a tisztátalan lélek kimegy az emberből, puszta helyen jár és nyugalmat keres. Ha nem talál, azt mondja: visszatérek házamba, ahonnan kijöttem.</verse>
				<verse number="25">Amikor odaér, kisöpörve és földíszítve találja.</verse>
				<verse number="26">Erre elmegy, hoz magával hét más lelket, magánál gonoszabbakat. Bemennek és ott laknak. Annak az embernek sorsa pedig rosszabbra fordul, mint előbb volt.”</verse>
				<verse number="27">Mária dicsérete. Még beszélt, amikor egy asszony így kiáltott a nép közül: „Boldog a méh, mely téged hordozott és az emlő, melyet szoptál.”</verse>
				<verse number="28">Ő azonban hozzáfűzte: „Boldogabb, aki hallgatja és megőrzi Isten igéjét.”</verse>
				<verse number="29">Jónás jele. Amikor egyszer a nép köréje tódult, beszélni kezdett: „Ez a nemzedék gonosz nemzedék: jelet kíván, de nem kap más jelet, mint Jónás prófétáét.</verse>
				<verse number="30">Amint ugyanis Jónás próféta jel volt a niniveiek számára, úgy lesz az Emberfia is jel e nemzedék számára.</verse>
				<verse number="31">Dél királynője megjelenik majd az ítéleten e nemzedék férfiaival és elítéli azokat, mert a föld végső határáról is eljött, hogy meghallgassa a bölcs Salamont. De Salamonnál nagyobb van itt.</verse>
				<verse number="32">A ninivei férfiak megjelennek az ítéleten e nemzedékkel és elítélik azt, mert ők bűnbánatot tartottak Jónás prédikációjára. De Jónásnál nagyobb van itt.</verse>
				<verse number="33">A belső világosság. Senki sem gyújt világot azért, hogy elrejtse, vagy véka alá tegye, hanem a tartóra, hogy aki csak belép, lássa fényét.</verse>
				<verse number="34">Tested világa a szemed. Ha szemed ép, egész tested világos lesz, de ha hibás, tested is sötét lesz.</verse>
				<verse number="35">Vigyázz, hogy a világosság benned sötétség ne legyen!</verse>
				<verse number="36">Ha tested egészen világos és nincs benne semmi sötét, olyan világos lesz az egész, mintha a villám fénye világítaná meg.”</verse>
				<verse number="37">Jaj nektek, farizeusok! Alighogy befejezte beszédét. egy farizeus meghívta, hogy étkezzék nála. El is ment és asztalhoz ült.</verse>
				<verse number="38">Mikor a farizeus látta, hogy étkezés előtt nem mosdott meg, megütközött.</verse>
				<verse number="39">Az Úr azonban így szólt hozzá: „Ti farizeusok, tisztán tartjátok ugyan a pohár és a tál külsejét, de belül teli vagytok rablással és gonoszsággal.</verse>
				<verse number="40">Esztelenek! Nem az alkotta a belsőt, aki a külsőt is alkotta?</verse>
				<verse number="41">Adjátok inkább alamizsnának, ami benne van. akkor tiszták lesztek egészen.</verse>
				<verse number="42">De jaj nektek, farizeusok! Tizedet adtok mentából, rutából és minden veteményből, de elhanyagoljátok az igazságosságot és az Isten szeretetét. Ezt meg kell tenni, az nem szabad elhagyni.</verse>
				<verse number="43">Jaj nektek, farizeusok! Szeretitek a főhelyeket a zsinagógában, és a köszöntéseket nyilvános tereken.</verse>
				<verse number="44">Jaj nektek! Olyanok vagytok, mint a letaposott sírok: járnak fölöttük az emberek, anélkül hogy tudnák.”</verse>
				<verse number="45">Jaj nektek, törvénytudók! Erre egy törvénytudó méltatlankodni kezdett: „Mester, ha ilyeneket mondasz, minket is gyalázol.”</verse>
				<verse number="46">De ő így válaszolt: „Jaj nektek is, törvénytudók! Elviselhetetlen nehéz terhet rótok az emberekre, de magatok egy ujjal sem érintitek a terhet.</verse>
				<verse number="47">Jaj nektek! Síremlékeket építetek a prófétáknak atyáitok viszont megölték őket.</verse>
				<verse number="48">Ezzel magatok is megvalljátok hogy egyetértetek atyáitok tetteivel. Azok megölték őket ti pedig emléket állítotok nekik.</verse>
				<verse number="49">Azért mondja Isten bölcsessége: prófétákat és apostolokat küldök hozzájuk: némelyeket közülük megölnek, másokat üldözni fognak.</verse>
				<verse number="50">E nemzedéknek számot kell adnia minden próféta véréről melyet a világ kezdetétől,</verse>
				<verse number="51">Ábel vérétől az oltár és a templom között megölt Zakariás véréig kiontottak. Igenis mondom nektek, számot fog adni ez a nemzedék.</verse>
				<verse number="52">Jaj nektek, törvénytudók! Lefoglaltátok a tudás kulcsát, magatok nem mentek be, az odaigyekvőket pedig visszatartjátok.”</verse>
				<verse number="53">Mikor abbahagyta, az írástudók és farizeusok nagy fölháborodásukban különféle kérdésekkel kezdték faggatni.</verse>
				<verse number="54">Azon fondorkodtak, hogy szavaiból ellessenek valamit, (amivel vádolhassák).</verse>
			</chapter>
			<chapter number="12">
				<verse number="1">Ne féljetek az üldözéstől! Közben olyan nagy tömeg gyűlt köréje, hogy csaknem összetaposták egymást. De ő csak tanítványaihoz szólt: „Óvakodjatok a farizeusok kovászától, vagyis a képmutatástól.</verse>
				<verse number="2">Semmi sincs elrejtve, ami nyilvánosságra ne jutna, sem eltitkolva, ami ki ne tudódnék.</verse>
				<verse number="3">Amit sötétben mondtatok, elmondják majd fényes nappal, és amit szobában fülbe súgtatok, hirdetni fogják a háztetőről.</verse>
				<verse number="4">Mondom nektek, barátaimnak: Ne féljetek azoktól, akik megölik a testet, de aztán semmi egyebet sem tudnak tenni.</verse>
				<verse number="5">Megmondom én nektek, kitől féljetek: Attól féljetek, aki miután elvette az életet, elég hatalmas ahhoz, hogy a pokolba taszítson. Igenis, mondom nektek: Tőle féljetek!</verse>
				<verse number="6">Öt verebet ugye két fillérért adnak. De Isten egyről sem feledkezik meg közülük.</verse>
				<verse number="7">Nektek viszont minden szál hajatok számon van tartva. Ne féljetek tehát! Sokkal többet értek ti a verebeknél.</verse>
				<verse number="8">Mondom nektek: „Mindazt, aki megvall engem az emberek előtt, az Emberfia is megvallja Isten angyalai előtt.</verse>
				<verse number="9">Aki pedig megtagad engem az emberek előtt, azt én is megtagadom Isten angyalai előtt.</verse>
				<verse number="10">Aki az Emberfia ellen szól, bocsánatot nyer, de aki a Szentlélek ellen káromkodik, nem nyer bocsánatot.</verse>
				<verse number="11">Mikor a zsinagógák, elöljárók vagy hatóságok elé hurcolnak titeket, ne legyen rá gondotok, hogyan és mivel védekezzetek vagy mit mondjatok.</verse>
				<verse number="12">A Szentlélek abban az órában megtanítja nektek, mit kell mondanotok.”</verse>
				<verse number="13">Őrizkedjetek a kapzsiságtól! Akkor odaszólt hozzá valaki a nép közül: „Mester, szólj testvéremnek, ossza meg velem az örökséget.”</verse>
				<verse number="14">De ő elutasította: „Ember, ki tett engem bíróvá vagy végrehajtóvá köztetek?</verse>
				<verse number="15">Vigyázzatok, fordult a többiekhez, őrizkedjetek minden kapzsiságtól, mert nem a vagyonban való bővelkedéstől függ az ember élete.”</verse>
				<verse number="16">Aztán ezt a példabeszédet fűzte hozzá: „Egy gazdag embernek bőséges termést hozott a földje.</verse>
				<verse number="17">Így okoskodott: Mit tegyek? Nincs hová gyűjtsem a termést.</verse>
				<verse number="18">Tudom már mit teszek: Lebontom csűreimet és nagyobbakat építek, oda gyűjtöm a termést és minden vagyonomat,</verse>
				<verse number="19">aztán elégedetten mondom: Ember, van elég vagyonod, sok évre eltart. Nyugodjál meg végre, egyél - igyál, élvezd az életet.</verse>
				<verse number="20">De Isten így szól hozzá: Esztelen! Még az éjjel számon kérik tőled lelkedet. Kié lesz mindaz, amit szereztél?</verse>
				<verse number="21">Így jár az, aki kincset gyűjt magának, ahelyett hogy Istenben gazdagodnék.”</verse>
				<verse number="22">Bízzatok a gondviselésben! Aztán így szólt tanítványaihoz: „Ezért mondom nektek: Ne aggódjatok megélhetéstek miatt, hogy mit egyetek, sem testetek miatt, hogy mibe öltözzetek.</verse>
				<verse number="23">Az élet több az eledelnél és a test több a ruhánál.</verse>
				<verse number="24">Nézzétek a hollókat, nem vetnek, nem aratnak, nincs éléskamrájuk, sem csűrük, Isten táplálja őket. Mennyivel többet értek ti a madaraknál!</verse>
				<verse number="25">Ugyan melyiktek toldhatja meg életkorát csak egy arasznyival is, ha aggodalmaskodik?</verse>
				<verse number="26">Ha tehát ilyen kicsiségre is képtelenek vagytok, mit aggódtok a többi miatt?</verse>
				<verse number="27">Nézzétek a liliomokat, mint növekednek! Nem szőnek, nem is fonnak. Mégis azt mondom nektek, még Salamon sem volt minden dicsőségében úgy felöltözve, mint egy ezek közül.</verse>
				<verse number="28">Ha pedig a füvet, mely ma a mezőn zöldell, de holnap a kemencébe kerül, Isten így öltözteti, mennyivel inkább titeket, kicsinyhitűek.</verse>
				<verse number="29">Ne kérdezzétek tehát, mit egyetek, vagy mit igyatok. Ne nyugtalankodjatok!</verse>
				<verse number="30">Mindezt a pogányok keresik. Tudja a ti Atyátok, hogy ezekre szükségtek van.</verse>
				<verse number="31">Keressétek (először) inkább az ő országát (és annak igazságát) és ezeket (mind) megkapjátok.</verse>
				<verse number="32">Gyűjtsetek mennyei kincset! Ne félj te kisded nyáj! Úgy tetszett Atyátoknak, hogy nektek adja az országot.</verse>
				<verse number="33">Adjátok el amitek van és osszátok ki alamizsnaként. Készítsetek magatoknak ki nem merülő erszényeket, kifogyhatatlan kincset a mennyben, ahol tolvaj hozzá nem fér és a moly meg nem rágja.</verse>
				<verse number="34">Ahol a kincsed, ott a szíved is.</verse>
				<verse number="35">Az éber szolgák. Legyen csípőtök felövezve és égő gyertya a kezetekben.</verse>
				<verse number="36">Hasonlítsatok azokhoz az emberekhez, akik urukat várják vissza a menyegzőről, hogy mihelyt megjön és zörget, azonnal ajtót nyissanak neki.</verse>
				<verse number="37">Boldogok azok a szolgák, kiket uruk érkezése ébren talál! Bizony mondom nektek: felövezi magát, asztalához ülteti és gondosan kiszolgálja őket.</verse>
				<verse number="38">Ha pedig a második, vagy a harmadik őrváltáskor jön: Boldogok azok (a szolgák), ha így találja őket.</verse>
				<verse number="39">Gondoljátok meg: Ha tudná a házigazda, melyik órában jön a tolvaj, (bizonyára virrasztana) és nem engedné betörni házába.</verse>
				<verse number="40">Ti is álljatok készen, mert az Emberfia abban az órában jön, amikor nem is gondoljátok.”</verse>
				<verse number="41">Péter erre megkérdezte: „Uram, nekünk mondod ezt a példabeszédet vagy mindenkinek?”</verse>
				<verse number="42">Az Úr így felelt: „Mit gondoltok, ki a hű és okos kulcsár, akit ura a háznép fölé rendelt, hogy kiadja búzarészüket kellő időben?</verse>
				<verse number="43">Boldog az a szolga, ha visszatérő ura ebben a tevékenységben találja.</verse>
				<verse number="44">Igazán mondom nektek: minden vagyona fölé rendeli őt.</verse>
				<verse number="45">De ha az a szolga ezzel a gondolattal: Késlekedik még uram, verni kezdi a többi szolgát és szolgálót, eszik - iszik és részegeskedik,</verse>
				<verse number="46">megjön az ura azon a napon, amikor nem várja, s abban az órában, amikor nem is sejti. Kegyetlenül megbünteti és a hűtlenek sorsára juttatja. Az a szolga, aki ismeri ura akaratát</verse>
				<verse number="47">és mégsem áll készen és nem tesz akarata szerint, sok verést kap.</verse>
				<verse number="48">Aki pedig nem ismeri, de büntetésre méltót tesz, kevesebb verést kap. Mindattól, akinek sokat adtak, sokat fognak követelni, és akire többet bíztak, attól még többet fognak számonkérni.</verse>
				<verse number="49">Jézussal vagy Jézus ellen. Azért jöttem, hogy tüzet gyújtsak a földön: mennyire szeretném, ha már föllobbanna!</verse>
				<verse number="50">Keresztséggel kell megkeresztelkednem: mennyire várom, hogy beteljesedjék!</verse>
				<verse number="51">Azt gondoljátok, azért jöttem, hogy békét hozzak a földre? Mondom nektek: Nem azt, hanem ellenkezést.</verse>
				<verse number="52">Ezentúl, ha öten lesznek egy házban, megoszlanak egymás közt: három kettő ellen és kettő három ellen.</verse>
				<verse number="53">Szembeszáll az atya fiával és a fiú az atyjával, az anya a lányával és a leány anyjával, az anyós menyével és a meny anyósával.”</verse>
				<verse number="54">Az idők jele. Aztán így szólt a néphez: „Ha látjátok, hogy nyugaton felhő támad, mindjárt azt mondjátok: Zápor jön, s úgy is lesz.</verse>
				<verse number="55">Ha déli szél fúj, azt mondjátok: Hőség lesz, s megjön az is.</verse>
				<verse number="56">Képmutatók! A föld és az ég jeleiből tudtok következtetni, miért nem ismeritek föl a mostani időt?</verse>
				<verse number="57">Miért nem ítélitek meg magatok, mi a valóság?</verse>
				<verse number="58">Mikor ellenfeleddel a hatóságokhoz mész, igyekezzél még az úton békességben megszabadulni tőle, hogy a bíróhoz ne hurcoljon, a bíró át ne adjon a poroszlónak, és a poroszló tömlöcbe ne vessen.</verse>
				<verse number="59">Mondom neked, ki nem szabadulsz onnan, amíg az utolsó fillért is le nem fizetted.”</verse>
			</chapter>
			<chapter number="13">
				<verse number="1">Intés a bűnbánatra. Akkor néhányan hírt hoztak neki azokról a galileaiakról, akiknek áldozat bemutatása közben vérét ontotta Pilátus.</verse>
				<verse number="2">Ő ezt a megjegyzést fűzte hozzá: „Azt gondoljátok, hogy ezek a galileaiak bűnösebbek voltak a többi galileainál, hogy így jártak?</verse>
				<verse number="3">Nem. De azt mondom nektek: Ha meg nem tértek, éppen úgy elvesztek mindnyájan.</verse>
				<verse number="4">Vagy azt gondoljátok, hogy az a tizennyolc, akire Siloéban rádőlt a torony és megölte őket, vétkesebbek voltak a többi Jeruzsálemben élő embernél?</verse>
				<verse number="5">Nem. De azt mondom nektek: Ha meg nem tértek, éppen úgy elvesztek mindnyájan.”</verse>
				<verse number="6">A terméketlen fügefa. Azután példabeszédet mondott nekik: „Valakinek fügefa volt a szőlejében. Elment és gyümölcsöt keresett rajta, de nem talált.</verse>
				<verse number="7">Erre így szólt vincellérjéhez: Három esztendeje már, hogy idejárok és gyümölcsöt keresek ezen a fügefán, de nem találok. Vágd ki! Minek is foglalja el a földet?</verse>
				<verse number="8">Uram, felelte az, hagyd meg még az idén. Körülásom és megtrágyázom, talán így hoz majd gyümölcsöt.</verse>
				<verse number="9">Ha nem, jövőre kivághatod.”</verse>
				<verse number="10">Egy nyomorék asszony meggyógyítása. Szombatonként az egyik zsinagógában tanított.</verse>
				<verse number="11">Volt ott egy asszony, akit a betegség lelke már tizennyolc éve hatalmában tartott. Annyira meggörnyedt, hogy egyáltalán nem tudott fölegyenesedni.</verse>
				<verse number="12">Mikor Jézus meglátta, odahívta és így szólt hozzá: „Asszony, megszabadultál betegségedtől.” Közben rátette kezét,</verse>
				<verse number="13">az rögtön fölegyenesedett és áldotta Istent.</verse>
				<verse number="14">Erre a zsinagóga elöljárója méltatlankodásában, hogy Jézus szombaton gyógyított, e szavakkal fordult a néphez: „Hat nap van munkára rendelve, azokon keressetek gyógyulást, ne pedig szombaton.”</verse>
				<verse number="15">„Képmutatók, fordult hozzá az Úr, nem oldja el mindegyiktek ökrét vagy szamarát a jászoltól szombaton is, hogy itatni vigye?</verse>
				<verse number="16">Ábrahám leányát viszont, akit immáron tizennyolc éve megkötve tart a sátán, nem kellett föloldani kötelékétől szombaton?”</verse>
				<verse number="17">E szavakra ellenfelei mind megszégyenültek. A nép pedig örült mindannak, amit ilyen csodálatos módon tett. Jézus tanítása Isten országáról.</verse>
				<verse number="18">Példabeszéd a mustármagról és a kovászról. Aztán így szólt: „Mihez hasonlít az Isten országa? Mihez is hasonlítsam?</verse>
				<verse number="19">Hasonlít a mustármaghoz, amelyet fog az ember és kertjébe vet. Az felnő és akkora fává lesz, hogy ágai közt fészket rakhatnak az ég madarai.”</verse>
				<verse number="20">Majd tovább folytatta: „Mihez hasonlítsam az Isten országát?</verse>
				<verse number="21">Hasonlít a kovászhoz, amelyet fog az asszony és három véka lisztbe vegyít úgy, hogy az egész megkovászosodik.”</verse>
				<verse number="22">A szűk kapu. Útban Jeruzsálem felé tanított a városokban és a falvakban, ahol csak keresztül ment.</verse>
				<verse number="23">Valaki megkérdezte tőle: „Uram, kevesen vannak, akik üdvözülnek?” Ő így felelt:</verse>
				<verse number="24">„Igyekezzetek bejutni a szűk kapun, mert mondom nektek, sokan akarnak majd bemenni, de nem tudnak.</verse>
				<verse number="25">Mikor fölkel a családatya és bezárja az ajtót, ti akkor kinnmaradtok és zörgetni kezditek az ajtót: Uram, nyisd ki! Erre ő azt feleli: Nem tudom, honnan vagytok.</verse>
				<verse number="26">Mire ti bizonykodni kezdtek: Hiszen előtted ettünk és ittunk! A mi utcánkon tanítottál!</verse>
				<verse number="27">De ő megismétli: Nem tudom honnét vagytok! Távozzatok tőlem mind, ti gonosztevők!</verse>
				<verse number="28">Sírás lesz ott és fogak csikorgatása, amikor látjátok majd Ábrahámot, Izsákot, Jákobot és az összes prófétákat Isten országában, magatokat pedig kitaszítva onnan.</verse>
				<verse number="29">Jönnek majd napkeletről és napnyugatról és délről, és asztalhoz telepednek Isten országában.</verse>
				<verse number="30">Vannak tehát utolsók, akik elsők lesznek és elsők, akik utolsók lesznek.”</verse>
				<verse number="31">Jézus és Heródes. Még abban az órában jött néhány farizeus és figyelmeztette őt: „Menj, távozzál innét. Heródes meg akar ölni.”</verse>
				<verse number="32">De ő így felelt: „Menjetek, mondjátok meg annak a rókának: Nézd, ördögöt űzök és betegeket gyógyítok ma és holnap. Csak harmadnap leszek készen.</verse>
				<verse number="33">De ma, holnap és holnapután még tovább kell járnom utamat, mert nem veszhet el próféta Jeruzsálemen kívül.</verse>
				<verse number="34">Jaj neked, Jeruzsálem! Jeruzsálem, Jeruzsálem! Te megölöd a prófétákat és megkövezed a hozzád küldötteket. Hányszor akartam egybegyűjteni fiaidat, mint ahogy a tyúk gyűjti szárnyai alá csibéit, de te nem akartad. Meglátjátok, elhagyatott lesz házatok.</verse>
				<verse number="35">Mondom nektek, nem láttok engem mindaddig, amíg így nem kiáltoztok: Áldott, ki az Úr nevében jön!”</verse>
			</chapter>
			<chapter number="14">
				<verse number="1">Egy vízkóros meggyógyítása. (Jézus) szombaton egyik előkelő farizeus házába ment, hogy nála étkezzék. Az ott tartózkodók szemmel tartották.</verse>
				<verse number="2">Volt ott egy vízkóros ember.</verse>
				<verse number="3">Jézus megkérdezte a törvénytudókat és a farizeusokat: „Szabad szombaton gyógyítani vagy nem szabad?”</verse>
				<verse number="4">Azok hallgattak. Erre ő menten meggyógyította és elbocsátotta.</verse>
				<verse number="5">Aztán e szavakkal fordult hozzájuk: „Ha közületek valakinek fia vagy ökre gödörbe esik, nem húzza ki szombaton is?”</verse>
				<verse number="6">Azok nem tudtak mit felelni.</verse>
				<verse number="7">Példabeszéd a főhelyekről. A meghívottaknak pedig példabeszédet mondott, mert észrevette, hogyan válogatják a főhelyeket.</verse>
				<verse number="8">„Mikor lakodalomba hívnak, mondta, ne ülj az első helyre, mert akadhat a meghívottak közt nálad előkelőbb ember is.</verse>
				<verse number="9">Aztán odajön az, aki meghívott titeket és fölszólít: Adj helyet ennek. Akkor szégyenszemre az utolsó helyet kellene elfoglalnod.</verse>
				<verse number="10">Ha meghívnak, menj inkább, telepedjél le az utolsó helyre. Akkor odajön majd, aki téged meghívott és azt mondja: Barátom, jöjj följebb! Így becsületed lesz az egész asztaltársaság előtt.</verse>
				<verse number="11">Mindazt ugyanis, aki fölmagasztalja magát, megalázzák; aki pedig megalázza magát, azt fölmagasztalják.”</verse>
				<verse number="12">Az igazi vendégbarátság. Akkor a házigazdához fordult: „Mikor ebédet vagy vacsorát adsz, mondta, ne hívd meg barátaidat és testvéreidet, se rokonaidat és gazdag szomszédaidat. Különben meghívnak és ők is visszaadják neked.</verse>
				<verse number="13">Amikor lakomát adsz, hívd meg inkább a koldusokat, bénákat, sántákat és vakokat.</verse>
				<verse number="14">Boldog leszel, mert nem tudják viszonozni neked! De majd visszafizetik az igazak föltámadásakor.”</verse>
				<verse number="15">Példabeszéd az ünnepi lakomáról. Ennek hallatára az asztaltársak egyike fölsóhajtott: „Boldog, aki asztalhoz ülhet Isten országában!”</verse>
				<verse number="16">Erre ő így válaszolt: „Egy ember nagy lakomát rendezett. Sokakat meghívott.</verse>
				<verse number="17">Mikor eljött a lakoma ideje, elküldte szolgáját és azt üzente a meghívottaknak: Jöjjetek, (minden) el van már készítve.</verse>
				<verse number="18">De azok sorra mentegetőzni kezdtek. Az első azt üzente: Földet vettem, el kell mennem, hogy megnézzem. Kérlek, ments ki.</verse>
				<verse number="19">Egy másik azt mondta: Öt iga ökröt vettem, ki kell próbálnom. Kérlek, ments ki.</verse>
				<verse number="20">Ismét másik: Most nősültem, nem mehetek.</verse>
				<verse number="21">A szolga hazatért s jelentette mindezt urának. Erre a házigazda haragjában meghagyta szolgájának: Menj ki azonnal a város tereire és utcáira és hozd be ide a koldusokat, bénákat, vakokat és sántákat.</verse>
				<verse number="22">A szolga jelentette: Uram, parancsod teljesült, de még mindig van hely.</verse>
				<verse number="23">Az úr akkor ráparancsolt a szolgára: Menj ki az országútra és a sövények mentére, kényszeríts be mindenkit, hogy megteljék a házam.</verse>
				<verse number="24">Mondom nektek: senki sem ízleli meg lakomámat azok közül, akik hivatalosak voltak.”</verse>
				<verse number="25">Jézus követése kereszthordozás. Nagy tömeg kísérte. Hozzájuk fordult és így szólt:</verse>
				<verse number="26">„Aki hozzám jön és nem gyűlöli atyját és anyját, feleségét és gyermekeit, testvéreit és nővéreit, sőt önmagát is, nem lehet az én tanítványom.</verse>
				<verse number="27">Aki nem hordozza keresztjét és nem jön utánam, nem lehet tanítványom.</verse>
				<verse number="28">Aki tornyot akar építeni közületek, nem ül le előbb és nem számítja ki a költségeket, hogy van - e amiből elkészítse?</verse>
				<verse number="29">Ha ugyanis alapot vetett és nem tudja befejezni, aki csak látja, kigúnyolja:</verse>
				<verse number="30">Ez az ember építeni kezdett, de nem tudta befejezni.</verse>
				<verse number="31">Micsoda király az, aki háborúba indul más király ellen és le nem ül előbb, hogy megfontolja: tízezerrel képes - e ellenségének húszezrével szembeszállni?</verse>
				<verse number="32">Különben mikor az még messze van, követséget küld hozzá és békét kér.</verse>
				<verse number="33">Így mindaz közületek, aki le nem mond arról, amije csak van, nem lehet az én tanítványom.</verse>
				<verse number="34">A só haszos. De ha a só ízét veszti, ugyan mivel fűszerezik?</verse>
				<verse number="35">Sem a földre, sem trágyának nem való. Kidobják. Akinek füle van, hallja meg.”</verse>
			</chapter>
			<chapter number="15">
				<verse number="1">Az elveszett bárány. Mindenféle vámos és bűnös jött hozzá, hogy hallgassák.</verse>
				<verse number="2">A farizeusok és az írástudók zúgolódtak emiatt: „Ez bűnösökkel társalog és velük eszik”, mondták.</verse>
				<verse number="3">Erre a következő példabeszédet mondta nekik:</verse>
				<verse number="4">„Ha valakinek közületek száz juha van és elveszt egyet, nem hagyja ott a kilencvenkilencet a pusztában, hogy az elveszett után menjen, amíg meg nem találja?</verse>
				<verse number="5">Ha megtalálta, boldogan veszi vállára. Hazatérve összehívja barátait és szomszédait és azt mondja nekik:</verse>
				<verse number="6">Örüljetek velem, mert megtaláltam elveszett juhomat.</verse>
				<verse number="7">Mondom nektek: Éppen így jobban örülnek a mennyben egy megtérő bűnösnek, mint kilencvenkilenc igaznak, akinek nincs szüksége megtérésre.</verse>
				<verse number="8">Az elveszett drahma. Ha pedig egy asszonynak tíz drahmája van és elveszt egy drahmát, nem gyújt - e világot, nem söpri - e ki házát s keresi szorgalmasan, amíg meg nem találja?</verse>
				<verse number="9">Ha megtalálta, összehívja barátnőit és szomszédait és azt mondja nekik: Örüljetek velem, megtaláltam elveszett drahmámat.</verse>
				<verse number="10">Mondom nektek: Éppen így örülnek majd Isten angyalai egy megtérő bűnösnek.”</verse>
				<verse number="11">A tékozló fiú. Aztán tovább folytatta: „Egy embernek két fia volt.</verse>
				<verse number="12">A fiatalabb így szólt atyjához: Atyám, add ki az örökség nekem járó részét.</verse>
				<verse number="13">Az elosztotta köztük vagyonát. Néhány nap múlva a fiatalabb összeszedte mindenét, elköltözött messze vidékre és kicsapongó élettel eltékozolta vagyonát.</verse>
				<verse number="14">Miután mindenét elpazarolta, nagy éhínség ütött ki azon a vidéken, és szűkölködni kezdett.</verse>
				<verse number="15">Fogta magát, beszegődött egy polgárhoz azon a vidéken. Az kiküldte tanyájára, hogy őrizze a sertéseket.</verse>
				<verse number="16">Szívesen megtöltötte volna gyomrát a sertések eledelével, de senkisem adott neki belőle.</verse>
				<verse number="17">Akkor magábaszállva így bánkódott: Hány béres dúskál ennivalóban atyám (házában), én pedig itt éhen veszek!</verse>
				<verse number="18">Fölkelek és atyámhoz megyek. Atyám, mondom neki, vétkeztem az ég ellen és te ellened!</verse>
				<verse number="19">Arra már nem vagyok méltó, hogy fiadnak nevezz, csak béreseid közé fogadj be.</verse>
				<verse number="20">Fölkerekedett tehát és visszament atyjához. Atyja már messziről meglátta őt és megesett rajta a szíve. Eléje sietett, nyakába borult és megcsókolta.</verse>
				<verse number="21">Atyám, szólt a fiú, vétkeztem az ég ellen és te ellened! Már nem vagyok méltó arra, hogy fiadnak nevezz.</verse>
				<verse number="22">De atyja megparancsolta a szolgáknak: Vegyétek elő hamar a legdrágább köntöst és adjátok rá, húzzatok gyűrűt az ujjára és sarut lábára.</verse>
				<verse number="23">Vezessétek elő a hízlalt borjút és öljétek le. Együnk és vigadjunk,</verse>
				<verse number="24">hiszen a fiam meghalt, de föltámadt, elveszett, de megkerült. Erre vigadozni kezdtek.</verse>
				<verse number="25">Idősebb fia kinn volt a mezőn. Hazafelé jövet hallotta a muzsikát és a táncot.</verse>
				<verse number="26">Hívta az egyik szolgát és megkérdezte mi történt.</verse>
				<verse number="27">Megjött az öcséd, felelte, s atyád leölette a hízlalt borjút, mert egészségben visszakerült.</verse>
				<verse number="28">Erre az megharagudott és nem akart bemenni. Kijött tehát atyja és kérlelni kezdte.</verse>
				<verse number="29">De az szemére vetette atyjának: Nézd, annyi esztendeje szolgálok már neked, soha meg nem szegtem parancsaidat, de te egyetlen gödölyét sem adtál nekem, hogy barátaimmal mulathattam volna.</verse>
				<verse number="30">Most pedig, hogy ez a te fiad, aki vagyonodat parázna nőkre tékozolta, megjött, leöletted a hízlalt borjút.</verse>
				<verse number="31">Fiam, válaszolta ő, te mindig velem vagy és mindenem a tiéd.</verse>
				<verse number="32">Illett, hogy vigadjunk és örvendezzünk, mert a te öcséd meghalt, de föltámadt, elveszett, de megkerült.”</verse>
			</chapter>
			<chapter number="16">
				<verse number="1">A hűtlen intéző. Aztán tanítványaihoz fordult: „Egy gazdag embernek volt egy intézője. Bevádolták nála, hogy eltékozolja vagyonát.</verse>
				<verse number="2">Magához hivatta tehát és így szólt hozzá: Mit hallok rólad? Adj számot a vagyonkezelésről. Nem maradhatsz tovább intézőm.</verse>
				<verse number="3">Az intéző így gondolkodott: Mitévő legyek? Uram elveszi tőlem az intézőséget. Kapálni nem tudok, koldulni szégyellek.</verse>
				<verse number="4">Tudom már, mit tegyek, hogy befogadjanak házukba az emberek, mikor elmozdít az intézőségből.</verse>
				<verse number="5">Egyenkint magához hivatta ura minden adósát. Az elsőtől megkérdezte: Mennyivel tartozol uramnak? Száz korsó olajjal, felelte az.</verse>
				<verse number="6">Vedd elő adósleveledet, mondta neki, ülj le hamar és írj ötvenet.</verse>
				<verse number="7">Aztán egy másiktól kérdezte: Hát te mennyivel tartozol? Száz mérő búzával, volt a válasz. Vedd elő adósleveledet, mondta neki és írj nyolcvanat.</verse>
				<verse number="8">Az úr megdicsérte a hűtlen intézőt, mert okosan cselekedett. Bizony a világ fiai okosabbak a maguk nemében a világosság fiainál.</verse>
				<verse number="9">Én is mondom nektek: Szerezzetek magatoknak barátokat a hamis mammonból, hogy amikor meghaltok, befogadjanak titeket az örök hajlékba. Aki kicsiben hű, az hű a nagyban is;</verse>
				<verse number="10">aki pedig hűtlen a kicsiben, a nagyban is hűtlen.</verse>
				<verse number="11">Ha tehát a hamis mammonban hűek nem voltatok, ki bízza rátok azt, ami igazi érték?</verse>
				<verse number="12">S ha a máséban hűek nem voltatok, ki fogja odaadni nektek azt, ami a tiétek?</verse>
				<verse number="13">Egy szolga sem szolgálhat két úrnak: vagy gyűlöli az egyiket s a másikat szereti, vagy ragaszkodik az egyikhez s a másikat megveti. Nem szolgálhattok Istennek és a mammonnak.”</verse>
				<verse number="14">A farizeusok képmutatása. Hallották mindezt a kapzsi farizeusok és kicsúfolták.</verse>
				<verse number="15">Ő azonban kijelentette: „Ti igaznak mondjátok magatokat az emberek előtt, de Isten ismeri szíveteket. Ami az emberek előtt kiváló, Isten előtt utálatos.</verse>
				<verse number="16">A törvény és a próféták Jánosig tartottak. Attól kezdve Isten országának örömhíre terjed, és senki se jut be abba erőfeszítés nélkül.</verse>
				<verse number="17">Ég és föld könnyebben múlnak el, mint hogy egy pont is elvesszen a törvényből.</verse>
				<verse number="18">Mindaz, aki elbocsátja feleségét és mást vesz el, házasságot tör; és aki férjétől elbocsátott nőt vesz el, szintén házasságot tör.</verse>
				<verse number="19">A dúsgazdag és a koldus Lázár. Volt egy gazdag ember. Bíborba és patyolatba öltözködött és dúsan lakmározott mindennap.</verse>
				<verse number="20">Volt egy Lázár nevű koldus is, aki ott feküdt a kapuja előtt, fekélyekkel tele.</verse>
				<verse number="21">Szívesen jóllakott volna a gazdag asztaláról lehulló morzsákból is, (de senki sem adott neki). Csak a kutyák jöttek és nyalogatták sebeit.</verse>
				<verse number="22">Történt, hogy meghalt a koldus és az angyalok Ábrahám ölébe vitték. Meghalt a gazdag is és eltemették.</verse>
				<verse number="23">Mikor a pokolban, kínjai között, föltekintett, meglátta messziről Ábrahámot és az ölében Lázárt.</verse>
				<verse number="24">Atyám, Ábrahám, kiáltotta, könyörülj rajtam! Küldd el Lázárt, hogy ujja hegyét vízbe mártva hűsítse nyelvemet, mert gyötrődöm e lángban.</verse>
				<verse number="25">Fiam, felelte Ábrahám, jusson eszedbe, hogy neked jó dolgod volt az életben, Lázárnak pedig rossz. Ő tehát most itt vigasztalódik, te meg gyötrődöl.</verse>
				<verse number="26">Különben is köztünk és köztetek áthághatatlan mélység tátong, úgy hogy aki innen át akarna menni hozzátok, ne tudjon, sem az aki odaát van, ide át ne jöhessen.</verse>
				<verse number="27">Akkor legalább arra kérlek, atyám, kiáltotta újra, küldd el őt atyai házamba.</verse>
				<verse number="28">Van még öt testvérem, világosítsa fel őket, hogy ne jussanak ők is e gyötrelem helyére.</verse>
				<verse number="29">Ábrahám megjegyezte: Van Mózesük és prófétájuk, hallgassanak rájuk.</verse>
				<verse number="30">Ám az erősködött: Nem teszik, atyám, Ábrahám. De ha a holtak közül megy valaki hozzájuk, akkor megtérnek.</verse>
				<verse number="31">Ő azonban így felelt: Ha Mózesre és a prófétákra nem hallgatnak, akkor, ha a holtak közül támad is föl valaki, annak sem fognak hinni.”</verse>
			</chapter>
			<chapter number="17">
				<verse number="1">Intelmek a tanítványokhoz. Aztán így szólt tanítványaihoz: „Lehetetlen, hogy botrányok ne forduljanak elő, de jaj a botránkoztatónak!</verse>
				<verse number="2">Jobb volna, ha malomkövet kötnének a nyakára s a tengerbe dobnák, mint hogy egyet is bűnre csábítson a kicsinyek közül.</verse>
				<verse number="3">Vigyázzatok magatokra! Ha vétkezik ellened testvéred, fedd meg, de ha megbánja, bocsáss meg neki.</verse>
				<verse number="4">Ha napjában hétszer vétkezik ellened, de hétszer jön hozzád és azt mondja: Sajnálom, - bocsáss meg neki.”</verse>
				<verse number="5">Az apostolok kérték az Urat: „Növeld bennünk a hitet.”</verse>
				<verse number="6">Az Úr így válaszolt: „Ha csak akkora hitetek lesz is, mint a mustármag, s azt mondjátok az eperfának: Szakadj ki tövestül és verj gyökeret a tengerben! - engedelmeskedni fog nektek.</verse>
				<verse number="7">Hasonlat a szolgáról. Melyiktek mondja béresének, vagy bojtárjának, amikor hazatér a mezőről: Gyere ide tüstént, és ülj le!</verse>
				<verse number="8">Nem azt mondja - e inkább: Készíts vacsorát! Gyürkőzz neki és szolgálj ki, amíg eszem és iszom, aztán ehetsz - ihatsz magad is.</verse>
				<verse number="9">Talán megköszöni a szolgának, hogy megtette, amit parancsolt neki? (Nem gondolnám).</verse>
				<verse number="10">Így ti is, miután megtettetek mindent, amire parancsot kaptatok, mondjátok: Haszontalan szolgák vagyunk, nem tettünk többet, mint ami kötelességünk.”</verse>
				<verse number="11">A tíz leprás. Amint Jeruzsálem felé tartott, átment Szamaria és Galilea határvidékén.</verse>
				<verse number="12">Mikor betért egy faluba, tíz leprás férfi jött feléje.</verse>
				<verse number="13">Megálltak és már messziről kiáltották: „Jézus, Mester, könyörülj rajtunk.”</verse>
				<verse number="14">Rájuk tekintett és így szólt: „Menjetek, mutassátok meg magatokat a papoknak.”</verse>
				<verse number="15">Amint odafelé mentek, megtisztultak, de csak egy tért vissza közülük, amikor látta, hogy meggyógyult.</verse>
				<verse number="16">Hangos szóval áldotta Istent és lába elé borulva hálálkodott. Ez szamaritánus volt.</verse>
				<verse number="17">Jézus megkérdezte: „Nem tízen tisztultak meg? Hol a többi kilenc?</verse>
				<verse number="18">Nem akadt más, aki visszajött volna, hogy hálát adjon Istennek, csak ez az idegen?”</verse>
				<verse number="19">Azzal hozzáfordult: „Kelj föl, menj! Hited meggyógyított téged.”</verse>
				<verse number="20">Isten országának eljövetele. A farizeusok megkérdezték tőle, mikor jön el az Isten országa. Ezt válaszolta: „Isten országa nem jön el szembetűnő módon.</verse>
				<verse number="21">Nem lehet azt mondani: Nézd, itt van vagy amott. Isten országa köztetek van.”</verse>
				<verse number="22">Aztán tanítványaihoz fordult: „Jönnek napok, amikor az Emberfiának egyetlen napját is szívesen látnátok, de nem fogjátok látni.</verse>
				<verse number="23">Mondják majd nektek: Nézzétek, itt van vagy amott! Oda ne menjetek és ne kövessétek.</verse>
				<verse number="24">Mint ahogy a cikázó villám az ég egyik végétől a másikig villan, úgy jön el az Emberfia is azon a napon.</verse>
				<verse number="25">Előbb azonban sokat kell szenvednie és megvetésben kell részesülnie e nemzedéktől.</verse>
				<verse number="26">Mint ahogy Noé napjaiban történt, úgy lesz az Emberfiának napjaiban is:</verse>
				<verse number="27">Ettek - ittak, házasodtak és férjhez mentek mindaddig a napig, amíg Noé be nem szállt a bárkába. Akkor jött a vízözön és elpusztította valamennyit.</verse>
				<verse number="28">Ugyanígy történt Lót napjaiban is: Ettek - ittak, adtak - vettek, ültettek és építettek.</verse>
				<verse number="29">De azon a napon, mikor Lót elhagyta Szodomát, tüzes kénkő esett az égből és elpusztította valamennyit.</verse>
				<verse number="30">Ugyanígy lesz azon a napon, amikor az Emberfia megjelenik.</verse>
				<verse number="31">Aki azon a napon a háztetőn van, és holmija a házban, le ne jöjjön, hogy elvigye. Aki a mezőn van, ne térjen vissza.</verse>
				<verse number="32">Gondoljatok Lót feleségére!</verse>
				<verse number="33">Aki meg akarja menteni az életét, elveszíti azt, aki pedig elveszíti, megmenti azt az életre.</verse>
				<verse number="34">Mondom nektek: Azon az éjjelen ketten lesznek egy ágyban, az egyiket fölveszik, a másikat otthagyják.</verse>
				<verse number="35">Két asszony együtt fog őrölni, egyiket fölveszik, a másikat otthagyják.</verse>
				<verse number="36">Ketten lesznek a mezőn, egyiket fölveszik, a másikat otthagyják.”</verse>
				<verse number="37">„Hol, Uram?” - kérdezték. „Ahol hulla van, felelte, oda gyűlnek a sasok.”</verse>
			</chapter>
			<chapter number="18">
				<verse number="1">Példabeszéd az igazságtalan bíróról. Egyszer példabeszédet mondott nekik arról, hogy szüntelen kell imádkozni, és nem szabad belefáradni.</verse>
				<verse number="2">„Egy városban, mondta, élt egy bíró. Istentől nem félt, embertől nem tartott.</verse>
				<verse number="3">Élt abban a városban egy özvegyasszony is. Elment hozzá és kérte: Tégy nekem igazságot ellenfelemmel szemben.</verse>
				<verse number="4">Az egy ideig nem akarta. Később azonban meggondolta: Noha Istent nem félem, embertől nem tartok,</verse>
				<verse number="5">mégis, mivel alkalmatlankodik ez az özvegy, igazságot teszek neki, hogy végül is nekem ne jöjjön és meg ne verjen.”</verse>
				<verse number="6">Aztán hozzáfűzte az Úr: „Hallottátok mit mondott az igazságtalan bíró.</verse>
				<verse number="7">Vajjon Isten nem szolgáltat igazságot választottainak, akik éjjel - nappal hozzá kiáltanak? Talán sokáig fogja tűrni?</verse>
				<verse number="8">Mondom nektek: Hamarosan igazságot szolgáltat nekik. De amikor eljön az Emberfia, gondoljátok, talál hitet a földön?”</verse>
				<verse number="9">A farizeus és a vámos. Az elbizakodottakhoz, akik magukat igaznak tartották és másokat megvetettek, ezt a példabeszédet intézte:</verse>
				<verse number="10">„Két ember fölment a templopmba, hogy imádkozzék, egy farizeus és egy vámos.</verse>
				<verse number="11">A farizeus emelt fővel így imádkozott magában: Hálát adok neked Isten, hogy nem vagyok olyan, mint a többi ember: rabló, gonosz, házasságtörő, mint ez a vámos is.</verse>
				<verse number="12">Hetenként kétszer böjtölök, tizedet adok mindenből, amim van.</verse>
				<verse number="13">A vámos pedig megállt hátul és szemét sem merte fölemelni az égre, hanem mellét verte e szavakkal: Istenem, légy irgalmas hozzám, bűnöshöz.</verse>
				<verse number="14">Mondom nektek: Ez megigazulva ment haza, az nem. Mindazt, aki fölmagasztaja magát, megalázzák, aki pedig megalázza magát, azt fölmagasztalják.”</verse>
				<verse number="15">Jézus és a gyermekek. Akkor gyermekeket hoztak hozzá, hogy rájuk tegye kezét. Amint ezt a tanítványok meglátták, elutasították őket.</verse>
				<verse number="16">Jézus azonban magához hívta a gyermekeket és így szólt: „Hagyjátok, hadd jöjjenek hozzám a gyermekek és ne tiltsátok meg nekik, mert ilyeneké az Isten országa.</verse>
				<verse number="17">Bizony mondom nektek, aki Isten országát nem fogadja úgy, mint a gyermek, nem megy be oda.”</verse>
				<verse number="18">A gazdag ifjú. Egy előkelő ember megkérdezte tőle: „Jó Mester, mit kell tennem, hogy elnyerjem az örök életet?”</verse>
				<verse number="19">„Miért mondasz engem jónak?” - mondta Jézus. „Senki sem jó, csak egyedül Isten.</verse>
				<verse number="20">Ismered a parancsokat: Ne paráználkodjál, ne ölj, ne lopj, hamisan ne tanúskodjál, atyádat és anyádat tiszteld”.</verse>
				<verse number="21">Ő kijelentette: „Ezt mind megtartottam gyermekkorom óta.”</verse>
				<verse number="22">Ennek hallatára Jézus így felelt: „Valami még hiányzik neked. Add el amid csak van, árát oszd ki a szegényeknek, így kincsed lesz a mennyben. Aztán jöjj és kövess engem.”</verse>
				<verse number="23">E szavakra az igen elszomorodott, mert nagyon gazdag volt.</verse>
				<verse number="24">A gazdagság veszélyei. Mikor Jézus látta (hogy elszomorodott), így folytatta: „Milyen nehezen jut be a gazdag Isten országába!</verse>
				<verse number="25">Könnyebb a tevének átmenni a tű fokán, mint a gazdagnak bejutni Isten országába.”</verse>
				<verse number="26">Hallgatói erre megkérdezték: „Akkor hát ki üdvözülhet?”</verse>
				<verse number="27">Ő kijelentette: „Ami embernél lehetetlen, Istennél lehetséges.”</verse>
				<verse number="28">Az önkéntes szegénység jutalma. Akkor Péter vette át a szót: „Nézd, mi elhagytuk, amink (csak) volt és követtünk téged.”</verse>
				<verse number="29">Jézus így válaszolt: „Bizony mondom nektek: Senki sem hagyja el otthonát, feleségét, testvéreit, szüleit, gyermekeit Isten országáért,</verse>
				<verse number="30">a nélkül hogy sokkal többet ne kapna ezen a világon, a másvilágon pedig az örök életet.” Jézus működése Judeában és Jeruzsálemben. Jézus Jeruzsálemhez közeledik.</verse>
				<verse number="31">Jézus harmadszor jövendöli meg szenvedését. Akkor félrevonta a tizenkettőt és így szólt hozzájuk: „Most fölmegyünk Jeruzsálembe s ott beteljesedik minden, amit a próféták az Emberfiáról jövendöltek.</verse>
				<verse number="32">Kiszolgáltatják a pogányoknak, kigúnyolják, bántalmazzák és leköpdösik.</verse>
				<verse number="33">Aztán megostorozzák és megölik, de harmadnapra föltámad.”</verse>
				<verse number="34">Ők azonban mitsem értettek ebből. Ez a beszéd homályos volt előttük és nem értették, hogy mit akar vele mondani.</verse>
				<verse number="35">A jerikói vak. Amikor Jerikóhoz közeledett, egy vak koldus ült az útfélen.</verse>
				<verse number="36">Amint hallotta, hogy sok ember vonul arra, megkérdezte, mi történik.</verse>
				<verse number="37">Mondták neki, hogy a názáreti Jézus megy arra.</verse>
				<verse number="38">Erre kiáltozni kezdett: „Jézus, Dávid fia, könyörülj rajtam!”</verse>
				<verse number="39">Az elvonulók csitították, hogy hallgasson, de ő annál jobban kiabált: „Dávid fia, könyörülj rajtam!”</verse>
				<verse number="40">Jézus megállt és szólt, hogy vezessék hozzá. Mikor odaért, megkérdezte:</verse>
				<verse number="41">„Mit akarsz tőlem?” „Uram, kérte, hogy lássak.”</verse>
				<verse number="42">Jézus így szólt hozzá: „Láss! Hited meggyógyított téged.”</verse>
				<verse number="43">Azonnal visszanyerte látását és Istent dicsérve követte őt. Ennek láttára a nép is áldotta Istent.</verse>
			</chapter>
			<chapter number="19">
				<verse number="1">Zakeus, a vámos. Azután Jerikóhoz érkeztek és bevonultak.</verse>
				<verse number="2">Volt ott egy Zakeus nevű gazdag ember, a vámosok feje.</verse>
				<verse number="3">Szívesen látta volna Jézust szemtől - szembe, de a tömeg miatt nem láthatta, mert alacsony termetű volt.</verse>
				<verse number="4">Előre futott tehát és fölmászott egy vad fügefára, hogy láthassa, mert arra kellett elmennie.</verse>
				<verse number="5">Mikor Jézus odaért, föltekintett és így szólt: „Zakeus, szállj le hamar! Ma a te házadban kell megszállnom.”</verse>
				<verse number="6">Ő sietve leszállt és boldogan fogadta.</verse>
				<verse number="7">Mindazok, akik ezt látták, zúgolódni kezdtek, hogy bűnös embernél száll meg.</verse>
				<verse number="8">Zakeus azonban odaállt az Úr elé és így szólt: „Nézd, Uram, vagyonom felét a szegényeknek adom, s ha valakit megcsaltam valamivel, négyannyit adok helyette.”</verse>
				<verse number="9">Jézus erre kijelentette: „Ma üdvösség köszöntött e házra, mert ő is Ábrahám fia.</verse>
				<verse number="10">Hiszen az Emberfia azért jött, hogy keresse és üdvözítse, ami elveszett.”</verse>
				<verse number="11">Példabeszéd a mínákról. Mivel közel voltak már Jeruzsálemhez és azt hitték, hogy hamarosan megvalósul Isten országa, még egy példabeszédet mondott hallgatóinak.</verse>
				<verse number="12">„Egy előkelő ember, kezdte, idegen országba ment, hogy ott királyi méltóságot nyerjen, de aztán visszatérjen.</verse>
				<verse number="13">Előhívta tíz szolgáját és átadott nekik tíz mínát: Kereskedjetek vele, mondta, amíg visszatérek.</verse>
				<verse number="14">Polgártársai azonban gyűlölték őt. Követséget küldtek hát utána és tiltakoztak: Nem akarjuk, hogy ez legyen a királyunk.</verse>
				<verse number="15">Amikor elnyerte a királyi méltóságot, mégis hazatért. Hivatta szolgáit, akiknek a pénzt adta, hogy megtudja, ki mennyit szerzett vele.</verse>
				<verse number="16">Előlépett az első és így szólt: Uram, mínád tíz mínát hozott.</verse>
				<verse number="17">Jól van, te derék szolga, mondta neki, mivel kevésben hű voltál, tíz város kormányzását bízom rád.</verse>
				<verse number="18">Jött a második, és így szólt: Uram, mínád öt mínát hozott.</verse>
				<verse number="19">Ennek azt mondta: Te öt várost kormányozzál.</verse>
				<verse number="20">Jött a harmadik és kijelentette: Uram, itt a mínád. Elrejtettem zsebkendőmbe.</verse>
				<verse number="21">Féltem ugyanis tőled, mert szigorú ember vagy: elveszed, amit le nem tettél és learatod, amit nem vetettél.</verse>
				<verse number="22">Magad szájából ítéllek meg, te haszontalan szolga, kiáltott rá. Tudtad, hogy szigorú ember vagyok: elveszem, amit le nem tettem és learatom, amit nem vetettem.</verse>
				<verse number="23">Miért nem adtad hát pénzemet a pénzváltónak, hogy megjövet kamatostul kaptam volna vissza?</verse>
				<verse number="24">Aztán a körülállókhoz fordult: Vegyétek el tőle a mínát és adjátok annak, akinek tíz mínája van.</verse>
				<verse number="25">Azok megjegyezték: Uram, hiszen már tíz mínája van.</verse>
				<verse number="26">Mondom nektek: mindannak, akinek van, még adnak, hogy bővelkedjék; akinek pedig nincs, attól még azt is elveszik, amije van. -</verse>
				<verse number="27">Ellenségeimet pedig, akik nem akarták, hogy királyuk legyek, hozzátok ide, és öljétek meg szemem láttára.”</verse>
				<verse number="28">E szavak után tovább folytatta útját Jeruzsálem felé. A szenvedés előtti napok.</verse>
				<verse number="29">Jézus bevonul Jeruzsálembe. Mikor Betfage és Betánia közelében az Olajfák hegyéhez ért, elküldött két tanítványt ezzel a megbízással:</verse>
				<verse number="30">„Menjetek a szemközti faluba. Amint beértek, találtok ott egy megkötött szamarat, amelyen ember még nem ült. Oldjátok el és hozzátok ide.</verse>
				<verse number="31">Ha valaki megkérezi: Miért oldjátok el? - feleljétek: az Úrnak szüksége van rá.”</verse>
				<verse number="32">A küldöttek elmentek és mindent úgy találtak, ahogy mondta.</verse>
				<verse number="33">Mikor eloldották a szamarat, gazdája megkérdezte: „Miért oldjátok el a szamarat?”</verse>
				<verse number="34">„Az Úrnak szüksége van rá”, felelték.</verse>
				<verse number="35">Elvezették a szamarat Jézushoz, rátették ruhájukat és fölültették Jézust.</verse>
				<verse number="36">Vonulása közben leterítették ruháikat az útra.</verse>
				<verse number="37">Közel jártak már az Olajfák hegyének lejtőjéhez, amikor a nagy sereg tanítvány örömében áldani kezdte Istent azért a sok csodatettért, amelynek tanúja volt.</verse>
				<verse number="38">Nagy szóval kiáltották: „Áldott legyen a király, Ki az Úr nevében jön! Békesség a mennyben, Dicsőség a magasságban!”</verse>
				<verse number="39">A tömegből néhány farizeus így szólt hozzá: „Mester, tiltsd meg ezt tanítványaidnak.”</verse>
				<verse number="40">„Mondom nektek, felelte, ha ezek elhallgatnak, a kövek fognak megszólalni.”</verse>
				<verse number="41">Jaj neked, Jeruzsálem! Mikor közelebb érve megpillantotta a várost, sírva fakadt.</verse>
				<verse number="42">Aztán így szólt: „Bárcsak fölismernéd te is legalább ezen a napon, ami békességedre szolgál! De sajnos, el van rejtve szemed elől!</verse>
				<verse number="43">Jönnek majd napok, amikor sáncokkal vesz körül ellenséged, bekerít és mindenfelől ostromol.</verse>
				<verse number="44">Elpusztítanak téged és gyermekeidet, akik benned laknak. Nem hagynak benned követ kövön, mert nem ismerted föl meglátogatásod idejét.”</verse>
				<verse number="45">A templom megtisztítása. Aztán bement a templomba és kiűzte azokat, akik ott kereskedtek.</verse>
				<verse number="46">„Írva van, kiáltotta: Az én házam imádság háza, ti pedig rablóbarlanggá tettétek.”</verse>
				<verse number="47">Ott tanított minden nap a templomban.</verse>
				<verse number="48">A főpapok, az írástudók és a nép vezetői életére törtek, de nem tudták módját ejteni, mert az egész nép feszült figyelemmel hallgatta.</verse>
			</chapter>
			<chapter number="20">
				<verse number="1">Honnan van Jézus hatalma? Mikor egy nap a templomban tanította a népet és az evangéliumot hirdette, odaléptek hozzá a főpapok, az írástudók és a nép vénei</verse>
				<verse number="2">és megkérdezték: „Mondd meg, miféle hatalommal teszed ezeket? Ki adta neked a hatalmat ehhez?”</verse>
				<verse number="3">„Én is kérdezek tőletek valamit, válaszolta.</verse>
				<verse number="4">Mondjátok meg: János keresztsége a mennyből volt vagy az emberektől?”</verse>
				<verse number="5">Azok tanakodni kezdtek egymás közt: „Ha azt mondjuk: a mennyből volt, azt feleli: hát akkor miért nem hittetek neki?</verse>
				<verse number="6">Ha pedig azt mondjuk: az emberektől, az egész nép megkövez, mert meg vannak győződve, hogy János próféta.”</verse>
				<verse number="7">Ezért azt válaszolták, hogy nem tudják honnan volt.</verse>
				<verse number="8">Erre Jézus így felelt: „Akkor én sem mondom meg, milyen hatalommal teszek így.”</verse>
				<verse number="9">Példabeszéd a gonosz szolomunkásokról. Azután a következő példabeszédet mondotta a népnek: „Egy ember szőlőt ültetett. Bérbe adta szőlőmunkásoknak és hosszabb időre elutazott.</verse>
				<verse number="10">Mikor eljött az ideje, küldött egy szolgát a szőlőmunkásokhoz, hogy szolgáltassák be a szőlő termését. Ám a szőlőmunkások megverték és üres kézzel elkergették.</verse>
				<verse number="11">Küldött egy másik szolgát, azt is megverték és szitkozódva, üres kézzel elkergették.</verse>
				<verse number="12">Küldött egy harmadikat, de azt is véresre verték és kidobták.</verse>
				<verse number="13">Akkor a szőlő ura így tanakodott magában: Mit tegyek? Elküldöm kedves fiamat őt csak megbecsülik.</verse>
				<verse number="14">A szőlőmunkások azonban a fiú láttára biztatták egymást: itt az örökös! Öljük meg, és miénk lesz az öröksége.</verse>
				<verse number="15">Kidobták a szőlőből és megölték. Vajon mit tesz erre a szőlő ura?</verse>
				<verse number="16">Elmegy, megöli a szőlőmunkásokat és a szőlőt másoknak adja bérbe.” Ennek hallatára kifakadtak: „Isten mentsen ettől!”</verse>
				<verse number="17">Ő azonban végignézett rajtuk és így szólt: „Mit jelent akkor az Írás: A kő, mit az építők megvetettek, szegletkővé lett?</verse>
				<verse number="18">Aki e kőre esik, összezúzza magát, akire viszont rázuhan, azt szétmorzsolja.”</verse>
				<verse number="19">Az írástudóknak és a főpapoknak az volt a szándékuk, hogy még abban az órában elfogják őt, de féltek a néptől. Megértették ugyanis, hogy róluk mondta a példabeszédet.</verse>
				<verse number="20">Szabad - e adót fizetni a császárnak? Szemmel tartották ezért és cselvetőket küldtek hozzá. Ezek jó szándékúaknak tettették magukat, hogy szaván foghassák és aztán kiszolgáltassák a helytartónak.</verse>
				<verse number="21">„Mester, mondták neki, tudjuk, igazmondó vagy és helyesen tanítasz. Az emberek személyére sem vagy tekintettel, hanem Isten útját az igazság szellemében tanítod.</verse>
				<verse number="22">Szabad - e adót fizetni a császárnak, vagy nem?”</verse>
				<verse number="23">Ő átlátva cselvetésükön így szólt: „(Mit kísértetek engem?) Mutassatok egy dénárt.</verse>
				<verse number="24"></verse>
				<verse number="25">Erre kijelentette: „Adjátok meg a császárnak, ami a császáré, és Istennek, ami az Istené.”</verse>
				<verse number="26">Így egyetlen szavába sem tudtak belekötni, amit a nép előtt mondott, és feleletén meglepődve elhallgattak.</verse>
				<verse number="27">A föltámadás kérdése. Akkor néhány szadduceus jött hozzá. Ezek azt tartják, hogy nincs föltámadás.</verse>
				<verse number="28">A következő kérdést intézték hozzá: „Mester, Mózes azt parancsolta nekünk: ha valakinek meghal a testvére és asszonyt hagy maga után, de gyermeket nem, a testvér vegye el az özvegyet és támasszon utódot testvérének.</verse>
				<verse number="29">Volt hét testvér. Az első megnősült, aztán meghalt utód nélkül.</verse>
				<verse number="30">(Feleségét) elvette a második, (de az is utód nélkül halt meg),</verse>
				<verse number="31">aztán elvette a harmadik és ugyanígy mind a hét. Meghaltak, anélkül hogy utódot hagytak volna hátra.</verse>
				<verse number="32">Utolsónak meghalt az asszony is.</verse>
				<verse number="33">A föltámadáskor tehát melyiküknek lesz a felesége? Hiszen mind a hétnek a felesége volt.”</verse>
				<verse number="34">Jézus így válaszolt: „A világ fiai nősülnek és férjhez mennek,</verse>
				<verse number="35">de akik méltók lesznek arra, hogy eljussanak a jövendő világba és a halálból való föltámadásra, nem nősülnek és nem mennek férjhez.</verse>
				<verse number="36">Hiszen meg sem halhatnak többé, mert hasonlók az angyalokhoz, és mivel a föltámadás fiai, az Isten fiai.</verse>
				<verse number="37">A halottak föltámadásáról Mózes is beszélt a csipkebokorról szóló részben, ahol az Urat Ábrahám Istenének, Izsák Istenének és Jákob Istenének nevezi.</verse>
				<verse number="38">Ő nem a holtak Istene, hanem az élőké, hiszen mindenki érte él.”</verse>
				<verse number="39">Erre néhány írástudó megjegyezte: „Mester, helyesen feleltél.”</verse>
				<verse number="40">Ezután nem mertek több kérdést intézni hozzá.</verse>
				<verse number="41">Dávid fia. Akkor ő kérdezte meg: „Hogyan állíthatják, hogy a Messiás Dávid fia?</verse>
				<verse number="42">Hiszen Dávid maga mondja a zsoltárok könyvében: Így szól az Úr az én Uramhoz: jobbom felől foglalj helyet</verse>
				<verse number="43">míg lábod alá zsámolyul alázom valamennyi ellenségedet.</verse>
				<verse number="44">Ha tehát Dávid Urának hívja őt, hogyan lehet az ő fia?”</verse>
				<verse number="45">Óvakodjatok az írástudóktól. Az egész nép hallatára így szólt tanítványaihoz:</verse>
				<verse number="46">„Óvakodjatok az írástudóktól, akik szívesen járnak hosszú köntösben és szeretik, ha nyilvános tereken köszöntik őket. Szívesen foglalják el az első székeket a zsinagógákban és a főhelyeket a lakomákon.</verse>
				<verse number="47">Föleszik az özvegyek házát és színleg nagyokat imádkoznak. Ezért súlyosabb ítélet vár rájuk.”</verse>
			</chapter>
			<chapter number="21">
				<verse number="1">A szegény asszony két fillérje. Aztán föltekintett és figyelte, hogyan dobják a gazdagok alamizsnájukat a templom perselyébe.</verse>
				<verse number="2">Észrevette, hogy egy szegény özvegyasszony két fillért dobott be.</verse>
				<verse number="3">Erre megjegyezte: „Bizony mondom nektek: ez a szegény özvegy többet dobott be, mint bárki a többiek közül.</verse>
				<verse number="4">A többiek ugyanis abból adtak alamizsnát Istennek, amiben bővelkednek, ez azonban mindent odaadott, ami szegénységéből telt: egész megélhetését.”</verse>
				<verse number="5">Jövendölés a világ végérol. Amikor néhányan megjegyezték, hogy milyen szép kövekkel és fogadalmi ajándékokkal van díszítve a templom, így szólt:</verse>
				<verse number="6">„Jönnek napok, amikor mindabból, amit itt láttok, kő kövön nem marad, mit le nem rombolnának.”</verse>
				<verse number="7">Azok megkérdezték: „Mester, mikor lesz mindez? S mi lesz a jele annak, hogy ez beteljesül?”</verse>
				<verse number="8">Ő így válaszolt: „Vigyázzatok, hogy valaki félre ne vezessen titeket. Sokan jönnek majd az én nevemben és azt mondják: én vagyok, és: eljött az idő. Ne menjetek utánuk!</verse>
				<verse number="9">Amikor háborúról és lázadásról hallotok, ne rémüldözzetek. Ennek előbb mind meg kell történnie, de ezzel még nem lesz itt a vég.”</verse>
				<verse number="10">Aztán így folytatta: „Nemzet nemzet ellen és ország ország ellen támad.</verse>
				<verse number="11">Nagy földrengés lesz itt is, ott is, éhínség és dögvész. Félelmetes tünemények és rendkívüli jelek tűnnek föl az égen.</verse>
				<verse number="12">De mindezek előtt kezet emelnek rátok és üldözni fognak titeket. Kiszolgáltatnak a zsinagógáknak és börtönbe vetnek. Királyok és helytartók elé is hurcolnak miattam.</verse>
				<verse number="13">Mindez alkalom lesz arra, hogy tanúságot tegyetek.</verse>
				<verse number="14">Véssétek szívetekbe: ne törjétek fejeteket előre, hogyan védekezzetek.</verse>
				<verse number="15">Én olyan ékesszólást és bölcsességet adok nektek, amelynek egy ellenfeletek sem tud ellenállni vagy ellentmondani.</verse>
				<verse number="16">Elárulnak szüleitek és testvéreitek, rokonaitok és barátaitok, sőt lesznek, akiket meg is ölnek.</verse>
				<verse number="17">Miattam mindenki gyűlölni fog titeket.</verse>
				<verse number="18">De egy hajszál sem vész el fejetekről.</verse>
				<verse number="19">Állhatatossággal fogjátok megőrizni lelketeket.</verse>
				<verse number="20">Előképe: Jeruzsálem pusztulása. Mikor pedig azt látjátok, hogy Jeruzsálemet hadsereg veszi körül, tudjátok meg, hogy elérkezett a pusztulása.</verse>
				<verse number="21">Akkor, aki Júdeában van, fusson a hegyekbe, aki a városban van, költözzék ki és aki vidéken van, vissza ne térjen.</verse>
				<verse number="22">A bosszúállás napjai ezek, hogy beteljesedjék mindaz, amit az Írás mond.</verse>
				<verse number="23">Jaj a várandós és szoptató asszonyoknak azokban a napokban! Nagy gyötrelem lesz e földön és az ítélet haragja e népen.</verse>
				<verse number="24">Lesznek, akik kardélen hullnak el, másokat rabságba hurcolnak a pogány népek közé. Jeruzsálemet pedig a pogányok fogják tiporni, amíg be nem teljesedik az idejük.</verse>
				<verse number="25">Krisztus második eljövetele. Jelek lesznek a Napban, Holdban és a csillagokban, a földön pedig kétségbeesett rettegés a népek között a tenger zúgása és háborgása miatt.</verse>
				<verse number="26">Az emberek megdermednek annak szorongó várásában, ami az egész világra következik.</verse>
				<verse number="27">A világmindenséget összetartó erők megrendülnek. Akkor majd meglátják az Emberfiát, amint eljön a felhőkben nagy hatalommal és dicsőséggel.</verse>
				<verse number="28">Amikor mindez beteljesül, tekintsetek föl és emeljétek föl fejeteket! Elérkezett a megváltástok.”</verse>
				<verse number="29">Hasonlat a fügefáról. Hasonlatot is mondott nekik: „Nézzétek a fügefát és a többi fákat.</verse>
				<verse number="30">Amikor látjátok, hogy már kihajtanak, tudjátok, hogy közel van a nyár.</verse>
				<verse number="31">E történtek láttára tudjátok meg, hogy közel van Isten országa.</verse>
				<verse number="32">Bizony mondom nektek: el nem múlik ez a nemzedék, amíg mindez meg nem történik.</verse>
				<verse number="33">Ég és föld elmúlik, de az én igéim el nem múlnak.</verse>
				<verse number="34">Virrasszatok! Vigyázzatok magatokra, hogy el ne nehezedjék szívetek tobzódásban, részegségben és az evilági gondok között, hogy ne váratlanul lepjen meg titeket az a nap.</verse>
				<verse number="35">Mint a csapda, úgy fog lecsapni mindazokra, akik a föld színén laknak.</verse>
				<verse number="36">Virrasszatok tehát szüntelenül és imádkozzatok; így lesztek méltók arra, hogy megmeneküljetek mindattól, ami bekövetkezik és hogy megálljatok az Emberfia előtt.”</verse>
				<verse number="37">Napközben a templomban tanított, éjszakára azonban kiment az Olajfák hegyére és ott tartózkodott.</verse>
				<verse number="38">Kora reggel az egész nép a templomba tódult, hogy hallgassák.</verse>
			</chapter>
			<chapter number="22">
				<verse number="1">A főtanács határozata. Közeledett a kovásztalan kenyér ünnepe, a húsvét.</verse>
				<verse number="2">A főpapok és az írástudók keresték a módját, hogyan ölhetnék meg őt. Féltek ugyanis a néptől.</verse>
				<verse number="3">Júdás eladja Mesterét. Akkor a sátán megszállta karióti Júdást, egyiket a tizenkettő közül.</verse>
				<verse number="4">Elment, hogy tárgyaljon a főpapokkal és az elöljárókkal, hogyan szolgáltathatná ki nekik.</verse>
				<verse number="5">Azok örömmel fogadták és megígérték, hogy pénzt adnak neki.</verse>
				<verse number="6">Ő beleegyezett, és csak a kedvező alkalmat kereste, hogy a nép tudta nélkül kiszolgáltassa nekik.</verse>
				<verse number="7">A húsvéti vacsora. Eljött a kovásztalan kenyér napja, amikor meg szokták ölni a húsvéti bárányt.</verse>
				<verse number="8">Jézus elküldte Pétert és Jánost ezzel a megbízatással: „Menjetek, készítsétek el a húsvéti vacsorát, hogy elfogyaszthassuk.”</verse>
				<verse number="9">„Hol készítsük el?” - kérdezték.</verse>
				<verse number="10">„Menjetek a városba, felelte, találkoztok ott egy vizeskorsót vivő emberrel. Menjetek utána abba a házba, ahová belép,</verse>
				<verse number="11">és mondjátok a házigazdának: a Mester kérdezteti: hol az a terem, ahol tanítványaimmal elfogyaszthatom a húsvéti vacsorát?</verse>
				<verse number="12">Ő mutatni fog nektek egy tágas, étkezésre berendezett termet, Ott készítsétek el.”</verse>
				<verse number="13">Ők elmentek és úgy találtak mindent, ahogy mondta. El is készítették a húsvéti vacsorát.</verse>
				<verse number="14">Mikor eljött az ideje, asztalhoz telepedett tizenkét apostolával.</verse>
				<verse number="15">Így szólt hozzájuk: „Vágyva vágytam arra, hogy elfogyasszam veletek ezt a húsvéti vacsorát, mielőtt szenvedek.</verse>
				<verse number="16">Mondom nektek, soha többé nem eszem ezt, amíg be nem teljesedik Isten országában.”</verse>
				<verse number="17">Aztán fogta a kelyhet, hálát adott és így szólt: „Vegyétek és osszátok el magatok közt.</verse>
				<verse number="18">Mondom nektek: nem iszom a szőlő terméséből addig a napig, amíg el nem jön Isten országa.”</verse>
				<verse number="19">Az eukarisztia alapítása. Aztán kenyeret vett kezébe, hálát adott, megtörte és ezekkel a szavakkal adta nekik: „Ez az én testem, amelyet értetek adok. Ezt cselekedjétek emlékezetemre.”</verse>
				<verse number="20">Ugyanígy a vacsora után fogta a kelyhet és így szólt: „Ez a kehely az új szövetség az én véremben, amit értetek ontok.</verse>
				<verse number="21">De nézzétek, az áruló keze velem van az asztalon.</verse>
				<verse number="22">Az Emberfia ugyan elmegy, amint el van rendelve, de jaj annak az embernek, aki elárulja.”</verse>
				<verse number="23">Erre kérdezgetni kezdték egymást, vajon melyikük az, aki ezt megteszi.</verse>
				<verse number="24">A tanítványok vetélkedése. Versengés is támadt köztük, hogy melyikük nagyobb.</verse>
				<verse number="25">Ő azonban így szólt hozzájuk: „Az uralkodók zsarnokoskodnak népükön s akik hatalmat gyakorolnak rajtuk, jótevőiknek hívatják magukat.</verse>
				<verse number="26">Köztetek ne így legyen, hanem a legnagyobb legyen olyan, mint a legkisebb, és az elöljáró olyan, mint a szolga.</verse>
				<verse number="27">Ki nagyobb: aki asztalnál ül, vagy aki fölszolgál? Ugye, az asztalnál ülő? Én mégis úgy vagyok köztetek, mint a szolga.</verse>
				<verse number="28">Ti viszont kitartotok velem megpróbáltatásaimban.</verse>
				<verse number="29">Ezért nektek adom az országot, mint ahogy Atyám nekem adta,</verse>
				<verse number="30">hogy asztalomnál egyetek és igyatok országomban, és trónon ülve ítéljétek Izrael tizenkét törzsét.”</verse>
				<verse number="31">Imádság Péterért. (Az Úr így folytatta:) „Simon, Simon, a sátán kikért titeket, hogy megrostáljon, mint a búzát.</verse>
				<verse number="32">Én azonban imádkoztam érted, hogy meg ne fogyatkozzék a hited, hogy te egykor megtérve megerősítsd testvéreidet.”</verse>
				<verse number="33">„Uram, tört ki az, készen vagyok, hogy börtönbe, sőt halálba menjek veled.”</verse>
				<verse number="34">Ő azonban így válaszolt: „Péter, mondom neked, mielőtt ma a kakas szól, háromszor fogod tagadni, hogy ismersz.”</verse>
				<verse number="35">Aztán tovább beszélt hozzájuk: „Mikor erszény, tarisznya és saru nélkül küldtelek titeket, szenvedtetek - e hiányt valamiben?” „Semmiben” - felelték.</verse>
				<verse number="36">„Most azonban, folytatta, akinek erszénye van, vigye magával, ugyanúgy tarisznyáját is. Akinek nincs, adja el köntösét és vegyen kardot.</verse>
				<verse number="37">Mondom nektek: meg kell valósulnia annak, amit az Írás mond: és a gonosztevők közé számították. Sorsom ugyanis beteljesedik.”</verse>
				<verse number="38">„Uram, kiáltották, nézd itt van két kard.” Ő csak annyit mondott: „Elég.” Jézus szenvedése</verse>
				<verse number="39">Jézus halálfélelme. Ezután kiment és szokása szerint az Olajfák hegyére tartott. Tanítványai követték.</verse>
				<verse number="40">Mikor odaért, így szólt hozzájuk: „Imádkozzatok, hogy kísértésbe ne essetek.”</verse>
				<verse number="41">Aztán mintegy kőhajításnyira tovább ment és térdre borulva így imádkozott:</verse>
				<verse number="42">„Atyám, ha lehetséges, vedd el tőlem ezt a kelyhet, de ne az én akaratom teljesedjék, hanem a tiéd.”</verse>
				<verse number="43">Akkor megjelent egy angyal a mennyből és megerősítette.</verse>
				<verse number="44">Majd halálfélelem vett erőt rajta és még állhatatosabban imádkozott. Verejtéke, mint megannyi vércsepp hullott a földre.</verse>
				<verse number="45">Aztán abbahagyta imádságát és tanítványaihoz ment, de a szomorúságtól kimerülten, alva találta őket.</verse>
				<verse number="46">„Mit alusztok? - szólt rájuk, keljetek föl és imádkozzatok, hogy kísértésbe ne essetek!”</verse>
				<verse number="47">Jézust elfogják. Még beszélt, amikor megjelent egy csapat. Júdás vezette, egy a tizenkettő közül. Jézushoz lépett és megcsókolta.</verse>
				<verse number="48">Jézus erre megkérdezte: „Júdás, csókkal árulod el az Emberfiát?”</verse>
				<verse number="49">Mikor tanítványai látták, hogy mi készül, így kiáltottak: „Uram, vágjunk közéjük karddal?”</verse>
				<verse number="50">Egyikük máris rásújtott a főpap szolgájára és levágta jobb fülét.</verse>
				<verse number="51">„Hagyjátok abba” - szólt rájuk Jézus. Aztán megérintette a fülét és meggyógyította.</verse>
				<verse number="52">Az ellene kivonuló főpapoknak, a templomőrség elöljáróinak és a véneknek pedig ezt mondta Jézus: „Mint valami rabló ellen úgy vonultatok ki kardokkal és dorongokkal!</verse>
				<verse number="53">Naphosszat együtt voltam veletek a templomban, mégsem emeltetek rám kezet. De ez a ti órátok: a sötétség hatalmáé.”</verse>
				<verse number="54">Péter tagadása. Akkor elfogták és a főpap házába kísérték. Péter messziről követte.</verse>
				<verse number="55">Ott az udvar közepén tüzet raktak és körülülték. Péter is közéjük ült.</verse>
				<verse number="56">Egy cselédlány meglátta, hogy ott ül a tűznél, szemügyre vette és megjegyezte: „Ez is vele volt.”</verse>
				<verse number="57">De ő tagadta: „Asszony, nem ismerem őt”.</verse>
				<verse number="58">Röviddel ezután meglátta őt egy másik: „Te is közéjük tartozol” - szólt rá. „Ember, tagadta Péter, nem tartozom közéjük.”</verse>
				<verse number="59">Alig telt el egy óra, ismét bizonygatta valaki: „De bizony, ez is vele volt, hiszen galileai.”</verse>
				<verse number="60">„Ember, tagadta Péter újra, nem tudom mit beszélsz.” Még beszélt máris megszólalt a kakas.</verse>
				<verse number="61">Az Úr erre megfordult és rátekintett Péterre. Péter akkor visszaemlékezett, hogy mit mondott neki az Úr: „Mielőtt ma a kakas szól, háromszor fogsz megtagadni engem.”</verse>
				<verse number="62">Kiment és keserves sírásra fakadt.</verse>
				<verse number="63">Jézus a főtanács előtt. Az emberek, akik őrizték, csúfot űztek belőle és bántalmazták.</verse>
				<verse number="64">Szemét bekötötték, (arcul ütötték) és így gúnyolták: „Találd el, ki ütött meg?”</verse>
				<verse number="65">Aztán mindenféle szidalommal illették.</verse>
				<verse number="66">Amint megvirradt, összegyűltek a nép vénei, a főpapok és az írástudók, és gyülekezetük elé állították őt. „Ha te vagy a Messiás, szólították föl, mondd meg nekünk”.</verse>
				<verse number="67">Ő azonban így felelt: „Ha állítom, nem hiszitek el.</verse>
				<verse number="68">Ha kérdezlek titeket, nem feleltek (és nem engedtek szabadon).</verse>
				<verse number="69">Mostantól fogva azonban az Emberfia a mindenható Isten jobbján fog ülni.”</verse>
				<verse number="70">Erre egyhangúan közbevágtak: „Tehát te vagy az Isten fia?”</verse>
				<verse number="71">„Jól mondjátok: én vagyok” - felelte. „Mi szükségünk van még tanúkra, kiáltották, hiszen magunk hallottuk, saját szájából.”</verse>
			</chapter>
			<chapter number="23">
				<verse number="1">Jézus Pilátus előtt. Akkor fölkerekedett az egész gyülekezet és Pilátushoz kísérte őt.</verse>
				<verse number="2">Ott vádolni kezdték. „Megállapítottuk, mondták, hogy ez félrevezeti népünket, megtiltja, hogy adót fizessünk a császárnak és Messiás - királynak mondja magát.”</verse>
				<verse number="3">Pilátus megkérdezte tőle: „Te vagy a zsidók királya?” „Én vagyok” - felelte ő.</verse>
				<verse number="4">Pilátus erre kijelentette a főpapoknak és a népnek: „Semmi vétket sem találok ebben az emberben.”</verse>
				<verse number="5">De azok erősködtek: „Tanításával fölizgatja a népet egész Júdeában, Galileától kezdve idáig.”</verse>
				<verse number="6">Ennek hallatára Pilátus megkérdezte, hogy Galileából való - e.</verse>
				<verse number="7">Amikor megtudta, hogy Heródes országából való, elküldte Heródeshez, aki azokban a napokban éppen Jeruzsálemben tartózkodott.</verse>
				<verse number="8">Jézus Heródes előtt. Jézus láttára Heródes igen megörült. Már régóta szerette volna őt látni, mert sokat hallott róla, és azt remélte, hogy valami csodát tesz a szeme láttára.</verse>
				<verse number="9">Hosszasan faggatta, de ő feleletre sem méltatta.</verse>
				<verse number="10">Odajöttek a főpapok és az írástudók is és szüntelenül vádolták.</verse>
				<verse number="11">Heródes akkor udvarával együtt gúnyt űzött belőle, csúfságból fehér ruhába öltöztette, aztán visszaküldte Pilátushoz.</verse>
				<verse number="12">Aznap Heródes és Pilátus jó barátok lettek, előbb ugyanis haragban voltak.</verse>
				<verse number="13">Jézus és Barabás. Pilátus ismét összehívta a főtanács tagjait és a népet,</verse>
				<verse number="14">és így szólt hozzájuk: „Elém vezettétek ezt az embert, mint a nép lázítóját. Jelenlétetekben kihallgattam őt, de az ellene fölhozott vádak közül egyben sem találtam vétkesnek.</verse>
				<verse number="15">Heródes sem, mert visszaküldte őt hozzám. Láthatjátok tehát, hogy semmit sem tett, amiért halálbüntetést érdemelne.</verse>
				<verse number="16">Megfenyítem tehát és szabadon bocsátom.”</verse>
				<verse number="17">Az ünnep napján szabadon kellett bocsátania egy (foglyot).</verse>
				<verse number="18">Akkor az egész tömeg kiáltozni kezdett: „Pusztuljon ez! Bocsásd szabadon Barabást.”</verse>
				<verse number="19">Azt a városban történt fölkelés és gyilkosság miatt vetették börtönbe.</verse>
				<verse number="20">Pilátus ismét hozzájuk fordult, mert szabadon akarta bocsátani Jézust.</verse>
				<verse number="21">De azok egyre kiáltoztak: „Keresztre, keresztre vele!”</verse>
				<verse number="22">Harmadszor is megkérdezte: „De hát mi rosszat tett? Semmi vétket sem találok benne, amiért halálbüntetést érdemelne. Megfenyítem tehát és szabadon bocsátom.”</verse>
				<verse number="23">De azok nem tágítottak és hangos kiáltozással követelték, hogy feszítse keresztre. Lármájuk egyre erősödött.</verse>
				<verse number="24">Pilátus erre úgy döntött, hogy eleget tesz követelésüknek.</verse>
				<verse number="25">Szabadon bocsátotta azt, aki lázadás, fölkelés és gyilkosság miatt volt börtönben, Jézust pedig kiszolgáltatta akaratuknak.</verse>
				<verse number="26">A keresztút. Miközben elvezették, megállítottak egy bizonyos cirenei Simont, aki a mezőről jött, és rátették a keresztet, hogy vigye Jézus után.</verse>
				<verse number="27">Nagy tömeg követte, köztük asszonyok is, akik siránkoztak és jajgattak miatta.</verse>
				<verse number="28">Jézus ezekkel a szavakkal fordult hozzájuk: „Jeruzsálem leányai, ne miattam sírjatok, sírjatok inkább magatok és gyermekeitek miatt.</verse>
				<verse number="29">Jönnek majd napok, amikor azt fogják mondani: boldogok a magtalanok és az asszonyok, akik nem szültek és nem szoptattak!</verse>
				<verse number="30">Akkor majd azt kiáltják a hegyeknek: szakadjatok ránk! És a domboknak: takarjatok el!</verse>
				<verse number="31">Ha így tesznek a zöldellő fával, mi lesz a sorsa az elszáradtnak?”</verse>
				<verse number="32">Vittek vele két kivégzésre ítélt gonosztevőt is.</verse>
				<verse number="33">Jézust keresztre feszítik. Mikor arra a helyre értek, amelynek Koponyahely a neve, keresztre feszítették. Ugyanígy a gonosztevőket is, az egyiket jobbról, a másikat balról.</verse>
				<verse number="34">Jézus akkor fölkiáltott: „Atyám, bocsáss meg nekik, mert nem tudják mit tesznek.” Azok pedig sorshúzással megosztoztak ruháin.</verse>
				<verse number="35">A nép bámészkodva állt ott, a főtanács tagjai pedig gúnyolódtak. „Másokat megszabadított, mondták, szabadítsa meg most önmagát, ha ő a Messiás, az Isten kiválasztottja.”</verse>
				<verse number="36">A katonák is elébe állva gúnyolták és ecettel kínálták.</verse>
				<verse number="37">„Ha te vagy a zsidók királya, mondták, szabadítsd meg magadat.”</verse>
				<verse number="38">Feje fölé egy görög, latin és héber nyelven írt táblát tettek: „Ez a zsidók királya.”</verse>
				<verse number="39">Az egyik megfeszített gonosztevő káromolta: „Nem te vagy a Messiás? Szabadítsd meg hát magadat és minket is.”</verse>
				<verse number="40">A másik ellenben feddő szavakkal rászólt: „Nem félsz az Istentől, hiszen te magad is ugyanazt a büntetést szenveded?</verse>
				<verse number="41">Mi ugyan joggal szenvedjük tetteink méltó büntetését, de ez semmi rosszat sem tett.”</verse>
				<verse number="42">Aztán hozzá fordult: „Jézus, emlékezzél meg rólam, amikor eljössz uralmaddal.”</verse>
				<verse number="43">Erre ő így felelt: „Bizony mondom neked: ma velem leszel a paradicsomban.”</verse>
				<verse number="44">Jézus halála. A hatodik óra táján sötétség támadt az egész földön. A kilencedik óráig tartott.</verse>
				<verse number="45">A Nap elsötétedett és a templom függönye középen kettéhasadt.</verse>
				<verse number="46">Jézus akkor hangosan fölkiáltott: „Atyám kezedbe ajánlom lelkemet.” Ezekkel a szavakkal kilehelte a lelkét.</verse>
				<verse number="47">A történtek láttára a százados Istent magasztalva mondta: „Ez az ember valóban igaz volt.”</verse>
				<verse number="48">Az egész tömeg, amely ott volt e jelenetnél és szemtanúja volt a történteknek, mellét verve ment haza.</verse>
				<verse number="49">Jézus ismerősei pedig, köztük az asszonyok is, akik Galileából kísérték el, távolabb állva szemlélték mindezt.</verse>
				<verse number="50">Jézust sírba helyezik. Volt egy József nevű tanácsos, derék és igaz ember, aki Arimateából, Júdea egy városából származott, és maga is várta Isten országát.</verse>
				<verse number="51">Ez nem értett egyet határozatukkal és eljárásukkal.</verse>
				<verse number="52">Bement Pilátushoz és elkérte Jézus testét.</verse>
				<verse number="53">Aztán levette a keresztről lepelbe takarta és egy sziklasírba helyezte, amelybe még senkit sem temettek.</verse>
				<verse number="54">Készület napja volt és már égtek a szombati fények.</verse>
				<verse number="55">Vele mentek a Galileából jött asszonyok is, hogy lássák a sírt, s hogy hogyan temetik el testét.</verse>
				<verse number="56">Hazatértükben illatszereket és illatos olajat vásároltak. A szombatot azonban a törvény szerint nyugalomban töltötték.</verse>
			</chapter>
			<chapter number="24">
				<verse number="1">Az asszonyok a sírnál. A hét első napján kora hajnalban kimentek a sírhoz és magukkal vitték az előkészített illatszereket is.</verse>
				<verse number="2">A követ a sírtól elhengerítve találták.</verse>
				<verse number="3">Amikor beléptek, nem találták az Úr Jézus testét.</verse>
				<verse number="4">Még magukhoz sem tértek meglepetésükből, amikor ragyogó öltözetben két férfi állt mellettük.</verse>
				<verse number="5">Félelmükben földre szegezték tekintetüket, de azok megszólították őket: „Mit keresitek az élőt a holtak közt?</verse>
				<verse number="6">Nincs itt, föltámadt. Jusson eszetekbe, mit mondott nektek, amikor még Galileában volt:</verse>
				<verse number="7">az Emberfiának, mondta, bűnös emberek kezére kell kerülnie, keresztre feszítik, de harmadnapra föltámad.”</verse>
				<verse number="8">Akkor eszükbe jutottak ezek a szavak.</verse>
				<verse number="9">Visszatérve a sírtól jelentették mindezt a tizenegynek és a többieknek.</verse>
				<verse number="10">Mária Magdolna, Johanna, Mária, Jakab anyja és még mások hozták ezt a hírt az apostoloknak.</verse>
				<verse number="11">De azok bolond beszédnek tartották szavaikat és nem hittek nekik.</verse>
				<verse number="12">Péter azonban menten a sírhoz futott. Amikor behajolt, csak az ott heverő lepleket látta. Igen meglepődött a látványon és hazament.</verse>
				<verse number="13">Az emmauszi tanítványok. Ketten közülük még aznap egy Emmausz nevű faluba mentek, amely Jeruzsálemtől hatvan stádiumnyira fekszik.</verse>
				<verse number="14">Közben beszélgettek mindarról, ami történt.</verse>
				<verse number="15">Miközben így beszélgettek és tanakodtak, egyszercsak maga Jézus közeledett és csatlakozott hozzájuk.</verse>
				<verse number="16">De szemük el volt takarva, hogy föl ne ismerjék.</verse>
				<verse number="17">Megszólította őket: „Miről társalogtok itt az úton?” Erre szomorúan megálltak.</verse>
				<verse number="18">Egyikük, akit Kleofásnak hívtak, hozzáfordult: „Te vagy az egyetlen idegen Jeruzsálemben, aki nem tudja, mi történt ott ezekben a napokban?”</verse>
				<verse number="19">„Micsoda?” - kérdezte. „A názáreti Jézus esete, felelték, aki szóban és tettben nagy hatású próféta volt Isten és az egész nép előtt.</verse>
				<verse number="20">Főpapjaink és elöljáróink halálra ítélték és keresztre feszítették.</verse>
				<verse number="21">Mi viszont azt reméltük, hogy ő fogja megszabadítani Izraelt. De ma már harmadnapja annak, hogy ez történt.</verse>
				<verse number="22">Igaz, hogy néhány közénk tartozó asszony megzavart minket.</verse>
				<verse number="23">Hajnalban a sírnál voltak, de nem találták a testét. Azzal a hírrel tértek vissza, hogy angyalok jelentek meg nekik, akik azt állították, hogy él.</verse>
				<verse number="24">Társaink közül néhányan a sírhoz mentek és úgy találtak mindent, ahogy az asszonyok mondták. Őt magát azonban nem látták.”</verse>
				<verse number="25">Erre ő így szólt: „Ti oktalanok, milyen nehezen hiszitek mindazt, amit a próféták jövendöltek!</verse>
				<verse number="26">Hát nem ezeket kellett elszenvednie a Messiásnak, hogy bemehessen dicsőségébe?”</verse>
				<verse number="27">Aztán Mózesen kezdve valamennyi prófétánál megmagyarázta, ami az Írásokban róla szól.</verse>
				<verse number="28">Közben odaértek a faluhoz, ahová tartottak. Úgy tett, mintha tovább akart volna menni.</verse>
				<verse number="29">De azok marasztalták: „Maradj velünk, kérték, mert esteledik és már lemenőben van a Nap.” Betért tehát, hogy velük maradjon.</verse>
				<verse number="30">Mikor asztalhoz ültek, kenyeret vett kezébe, megáldotta, megtörte és odanyújtotta nekik.</verse>
				<verse number="31">Erre megnyílt szemük és fölismerték. De ő eltűnt előlük.</verse>
				<verse number="32">„Ugye lángolt a szívünk, mondták egymásnak, mikor útközben beszélt hozzánk és kifejtette az Írásokat?”</verse>
				<verse number="33">Még abban az órában útra keltek és visszatértek Jeruzsálembe. Ott egybegyűlve találták a tizenegyet és társaikat.</verse>
				<verse number="34">Azok ezzel fogadták őket: „Az Úr valóban föltámadt és megjelent Simonnak.”</verse>
				<verse number="35">Erre ők is elbeszélték, ami az úton történt, és hogy hogyan ismerték föl a kenyértörésnél.</verse>
				<verse number="36">Jézus megjelenik az apostoloknak. Miközben erről beszéltek, Jézus megjelent közöttük és így szólt hozzájuk: „Békesség nektek! (Én vagyok, ne féljetek.)”</verse>
				<verse number="37">Zavarukban és félelmükben azt hitték, hogy szellemet látnak.</verse>
				<verse number="38">De ő így szólt hozzájuk: „Miért vagytok megzavarodva? S miért támad kétely szívetekben?</verse>
				<verse number="39">Nézzétek kezemet és lábamat! Én vagyok. Tapintsatok meg és lássátok! A szellemnek nincs húsa és csontja, mint nekem.”</verse>
				<verse number="40">E szavakra megmutatta nekik kezét és lábát.</verse>
				<verse number="41">De mivel örömükben még mindig nem hittek és még mindig a meglepetés hatása alatt álltak, megkérdezte tőlük: „Van itt valami ennivalótok?”</verse>
				<verse number="42">Adtak neki egy darab sült halat (és lépesmézet).</verse>
				<verse number="43">Fogta, szemük láttára evett belőle (és a maradékot odaadta nekik).</verse>
				<verse number="44">Búcsúbeszéd. Aztán így szólt hozzájuk: „Ez az, amit mondtam nektek, amikor még veletek voltam: be kell teljesülnie mindannak, amit Mózes törvényében, a prófétáknál és a zsoltárokban megjövendöltek rólam.”</verse>
				<verse number="45">Akkor megnyitotta elméjüket, hogy megértsék az Írásokat.</verse>
				<verse number="46">Majd így folytatta: „Meg volt tehát írva, hogy a Messiásnak szenvednie kell és harmadnapon halottaiból föl kell támadnia.</verse>
				<verse number="47">Nevében megtérést és bűnbocsánatot kell hirdetni, Jeruzsálemtől kezdve, minden népnek.</verse>
				<verse number="48">Ti tanúi vagytok ezeknek.</verse>
				<verse number="49">Én pedig elküldöm rátok Atyám megígért ajándékát. Maradjatok a városban, amíg erő nem tölt el a magasságból titeket.”</verse>
				<verse number="50">Jézus mennybemenetele. Ezután kivezette őket Betánia közelébe és kezét fölemelve megáldotta őket.</verse>
				<verse number="51">Áldás közben eltávozott tőlük és fölment a mennybe.</verse>
				<verse number="52">Azok leborulva imádták. Aztán nagy örömmel visszatértek Jeruzsálembe.</verse>
				<verse number="53">Állandóan a templomban tartózkodtak, dicsérték és magasztalták Istent. (Amen.)</verse>
			</chapter>
		</book>
		<book number="43">
			<chapter number="1">
				<verse number="1">Az isteni Ige. Kezdetben volt az Ige, és az Ige Istennél volt,</verse>
				<verse number="2">és Isten volt az Ige. Ő volt kezdetben Istennél.</verse>
				<verse number="3">Minden Ő általa lett, és nélküle semmi sem lett, Ami lett.</verse>
				<verse number="4">Benne élet volt, és az élet volt az emberek világossága.</verse>
				<verse number="5">A világosság a sötétségben világít, De a sötétség nem fogta föl.</verse>
				<verse number="6">A világ világossága Megjelent egy ember, Akit Isten Küldött. János volt a neve.</verse>
				<verse number="7">Azért jött, hogy tanúságot tegyen, Tanúságot a világosságról, hogy mindenki higgyen általa.</verse>
				<verse number="8">Nem ő volt a világosság, Csak tanúságot kellett tennie a világosságról.</verse>
				<verse number="9">Az igazi világosság, Mely minden embert megvilágosít, a világba jött.</verse>
				<verse number="10">A világban volt, A világ ő általa lett, Mégsem ismerte őt fel a világ.</verse>
				<verse number="11">Tulajdonába jött, De övéi nem fogadták be.</verse>
				<verse number="12">Mindannak azonban, aki befogadta, Hatalmat adott, hogy Isten fiává legyen, annak aki hisz őbenne.</verse>
				<verse number="13">Aki nem vérből, Sem a test ösztönéből, Sem a férfi akaratából, Hanem istentől született.</verse>
				<verse number="14">Az Ige megtestesülése Az Ige testté lett, és közöttünk lakott. Láttuk dicsőségét, az Atya egyszülöttének dicsőségét, akit kegyelem és igazság tölt be.</verse>
				<verse number="15">János tanúságot tesz róla és nyíltan megvallja: „Őróla mondtam: Aki utánam jön, nagyobb nálam, mert előbb volt, mint én.”</verse>
				<verse number="16">Mindnyájan az ő teljességéből merítünk, kegyelmet kegyelemre halmozva.</verse>
				<verse number="17">A törvényt Mózes által kaptuk, A kegyelem és az igazság Jézus Krisztussal valósult meg.</verse>
				<verse number="18">Istent sosem látta senki. Az egyszülött Isten, Aki az Atya keblén nyugszik, Ő nyilatkoztatta ki. Jézus nyilvános működésének kezdete</verse>
				<verse number="19">Keresztelő szent János első tanúsága. János így tett tanúságot: A zsidók papokat és levitákat küldtek hozzá Jeruzsálemből ezzel a kérdéssel: „Ki vagy te?”</verse>
				<verse number="20">Tagadás nélkül nyíltan megvallotta: „Én nem vagyok a messiás.”</verse>
				<verse number="21">„Hát akkor? Talán Illés vagy?” - kérdezték. „Nem vagyok”, felelt. „A Próféta vagy?” „Nem.”, felelte ismét.</verse>
				<verse number="22">Erre tovább faggatták: „Hát akkor ki vagy? Választ kell vinnünk azoknak, akik küldtek. Mit mondasz magadról?”</verse>
				<verse number="23">Így felelt: „Én a pusztába kiáltónak a szava vagyok. Egyengessétek az Úr útját amint Izaiás próféta mondta.”</verse>
				<verse number="24">Mivel a küldötte a farizeusok közül valók voltak, tovább kérdezték:</verse>
				<verse number="25">„Miért keresztelsz tehát, ha nem te vagy a messiás, sem Illés, sem a Próféta?”</verse>
				<verse number="26">János megint felelt nekik: „ Én csak vízzel keresztelek. De köztetek áll az, akit nem ismertek,</verse>
				<verse number="27">Aki utánam jön (és nagyobb nálam). Arra sem vagyok méltó, hogy a saruszíját megoldjam.”</verse>
				<verse number="28">Ez Betániában történt, a Jordánon túl, ahol János keresztelt.</verse>
				<verse number="29">Keresztelő szent János második tanúsága. Másnap látta, hogy Jézus közeledik feléje. Megszólalt: „Nézzétek, az Isten Báránya! Ő veszi el a világ bűnét.</verse>
				<verse number="30">Ő az akiről mondtam: Utánam jön egy férfiú, aki nagyobb nálam, mert előbb volt, mint én.</verse>
				<verse number="31">Én nem ismertem. De azért jöttem, és azért keresztelek vízzel, hogy megismertessem Izraelben.”</verse>
				<verse number="32">János aztán így folytatta tanúságát: „Láttam a Lelket, amint galamb képében leszállt az égből és rajta maradt.</verse>
				<verse number="33">Én nem ismertem őt, de aki küldött, hogy vízzel kereszteljek, megmondta: Akire látod, hogy rászáll a Lélek és rajta marad, ő az aki Szentlélekkel keresztel.</verse>
				<verse number="34">Én láttam és tanúskodom róla: Ő az Isten Fia.”</verse>
				<verse number="35">János és András meghívása. Másnap megint ott állt János két tanítványával.</verse>
				<verse number="36">Mikor látta, hogy Jézus közeledik így szólt: „Nézzétek, az Isten Báránya!”</verse>
				<verse number="37">Mihelyt a két tanítvány a szavakat hallotta, követte Jézust.</verse>
				<verse number="38">Jézus megfordult és látta, hogy követik. Megkérdezte őket:</verse>
				<verse number="39">„Mit akartok?” Azok így feleltek: „Rabbi - vagyis Mester - hol lakol?” „Jöjjetek nézzétek meg.”, válaszolta. Erre azok elmentek és megnézték, hol lakik. Aznap nála maradtak. Ez a tizedik óra körül történt.</verse>
				<verse number="40">Péter meghívása. A kettő közül egyik, aki János szavára követte őt, András volt, Simon Péter testvére.</verse>
				<verse number="41">Mihelyt találkozott testvérével, Simonnal, elmondta neki: „Megtaláltuk a Messiást”, vagyis a Fölkentet, és elvitte Jézushoz.</verse>
				<verse number="42">Jézus rátekintett és így szólt hozzá: „Te Simon vagy, János fia, Péter - vagyis Szikla - lesz a neved.”</verse>
				<verse number="43">Fülöp és Nátánel meghívása. Másnap, mikor Galileába akart menni, találkozott Fülöppel. „Kövess engem”, mondta neki Jézus.</verse>
				<verse number="44">Fülöp Betszaidából származott, András és Péter városából.</verse>
				<verse number="45">Fülöp találkozott Nátánáellel és közölte vele: „Megtaláltuk azt, akiről Mózes törvényében és a prófétáknál szó van: a názáreti Jézust, József fiát.”</verse>
				<verse number="46">„Jöhet valami jó Názáretből?” - kérdezte Nátánáel. „Jöjj, nézd meg”, felelte Fülöp.</verse>
				<verse number="47">Mikor Jézus látta, hogy Nátánáel közeledik hozzá, Igy szólt: „Nézzétek, ez egy igaz izraelita! Nincs benne kétszínűség!”</verse>
				<verse number="48">„Honnan ismersz engem?” kérdezte Nátánáel. Jézus Igy felelt: „Még mielőtt Fülöp hívott volna, láttalak a fügefa alatt.”</verse>
				<verse number="49">Nátánáel erre elismerte: „Rabbi, te vagy az Isten fia! Te vagy Izrael királya!”</verse>
				<verse number="50">Jézus Igy szólt: „Azért hiszel, mert azt mondtam: Láttalak a fügefa alatt Nagyobb dolgokat fogsz látni ennél.”</verse>
				<verse number="51">Aztán tovább folytatta: „Bizony, bizony mondom nektek: látni fogjátok, hogy megnyílik az ég és Isten angyalai föl - alá szállnak az Emberfia előtt.”</verse>
			</chapter>
			<chapter number="2">
				<verse number="1">A kánai menyegző. Harmadnapra menyegző volt a galileai Kánában. Jézus anyja is részt vett.</verse>
				<verse number="2">Jézus is hivatalos volt tanítványaival együtt a menyegzőre.</verse>
				<verse number="3">Mikor fogytán volt a bor, Jézus anyja megjegyezte: „Nincs már boruk.”</verse>
				<verse number="4">Jézus hozzá fordult: „Asszony, a mi dolgunk ez? Még nem jött el az én órám.”</verse>
				<verse number="5">Anyja akkor figyelmeztette a szolgákat: „Tegyétek, amit mond.”</verse>
				<verse number="6">Állt ott hat nagy korsó, a zsidóknál szokásos tisztálkodásra. Mindegyik két vagy három mérős volt.</verse>
				<verse number="7">Jézus megparancsolta nekik: „Töltsétek meg a korsókat vízzel.” Színig töltötték.</verse>
				<verse number="8">Akkor azt mondta nekik: „Most mertítsetek, és vigyétek oda a násznagynak.” Vittek neki.</verse>
				<verse number="9">A násznagy megízlelte a borrá vált vizet. Nem tudta honnan való, csak a szolgák tudták, akik a vizet merítették.</verse>
				<verse number="10">A násznagy hívatta a vőlegényt és a szemére vetette: „Minden ember először a jó bort adja, és csak miután megittasodtak, akkor az alábbvalót. Te mindeddig tartogattad a jó bort.”</verse>
				<verse number="11">Ezzel kezdte Jézus csodatetteit a galileai Kánában. Kinyilatkoztatta dicsőségét, tanítványai pedig hittek benne.</verse>
				<verse number="12">Ezután lement Kafarnaumba anyjával, testvéreivel és tanítványaival. Néhány napig ott maradtak.</verse>
				<verse number="13">A templom megtisztítása. Közel volt a zsidók húsvétja. Jézus felment Jeruzsálembe.</verse>
				<verse number="14">A templomban kereskedőket talált, akik ökröket, juhokat és galambokat árusítottak, és pénzváltókat, akik ott telepedtek le.</verse>
				<verse number="15">Kötelekből ostort font, és mindnyájukat kiűzte a templomból, a juhokkal és ökrökkel együtt, a pénzváltóknak pénzét szétszórta és asztalaikat fölforgatta.</verse>
				<verse number="16">A galambárusokhoz pedig így szólt: „Vigyétek el innen ezeket! Ne tegyétek atyám házát vásárcsarnokká!”</verse>
				<verse number="17">Tanítványainak akkor eszükbe jutott az Írás szava: „Buzgóság emészt el házadért.”</verse>
				<verse number="18">Erre a zsidók szót emeltek és megkérdezték: „Milyen csodajellel bizonyítod, hogy jogod van ehhez?”</verse>
				<verse number="19">Jézus így felelt: „Bontsátok le a templomot, és én harmadnapra felépítem azt.”</verse>
				<verse number="20">A zsidók megütköztek ezen: „Negyvenhat esztendeig épült ez a templom, és te három nap alatt akarod felépíteni?”</verse>
				<verse number="21">Ő azonban a saját testének a templomára gondolt.</verse>
				<verse number="22">Mikor aztán föltámadt holtából, tanítványai visszaemlékeztek erre a mondására és hittek az Írásnak meg Jézus szavainak.</verse>
				<verse number="23">Húsvét ünnepén amikor még Jeruzsálemben tartózkodott, sokan hittek benne, mert látták az általa művelt csodákat.</verse>
				<verse number="24">De Jézus nem bízott bennük, mert ismerte mindnyájukat.</verse>
				<verse number="25">Nem szorult rá, hogy felvilágosítsa bárki az emberről, mert tudta ő, hogy mi lakik az emberben.</verse>
			</chapter>
			<chapter number="3">
				<verse number="1">Jézus és Nikodémusz. Volt a farizeusok köztegy Nikodémusz nevű zsidó tanácsos.</verse>
				<verse number="2">Éjjnek idején felkereste Jézust. „Rabbi, szólt hozzá, tudjuk,hogy Istentől jött tanító vagy, mert senki nem tudilyen csodákat művelni, mint te, ha Isten nincs vele.”</verse>
				<verse number="3">Jézus erre kijelentette neki: „Bizony, bizony mondon neked, ha valaki újra nem születik, nem látja meg Isten országát.”</verse>
				<verse number="4">„Hogyan születhetik valaki, mikor már öreg.” - - Vágott szavába Nikodémusz. „Csak nem térhet vissza anyja méhébe, hogy újra szülessék?”</verse>
				<verse number="5">Jézus megmagyarázta: „Bizony, bizony mondom neked:Aki nem születik vízből és (Szent)lélekből, nemmehet be Isten országába.</verse>
				<verse number="6">Ami testből születik,az test, de ami lélekből születik, az lélek.</verse>
				<verse number="7">Ne csodálkozzál, hogy azt mondtam neked: Újra kell születnetek.</verse>
				<verse number="8">A szél ott fúj, ahol akar. Hallod zúgását, de nem tudod honnan jön és hová megy. Ez áll mindarra, aki lélektől született.”</verse>
				<verse number="9">„Hogyan lehetséges ez?” - kérdezte Nikodémusz.</verse>
				<verse number="10">Jézus így felelt: „Te Izrael tanítója vagy és nem érted?</verse>
				<verse number="11">Bizony, bizony mondom neked, arról beszélünk,amit tudunk,</verse>
				<verse number="12">arról tanúskodunk, amit láttunk, de tanúságunkat nem fogadjátok el.</verse>
				<verse number="13">Ha földieket mondok és nem hisztek, hogyan fogjátok majdel hinni, ha mennyeiekről szólok? Senki sem emelkedett fel a mennybe, csak az, aki alászállott amennyből: az Emberfia, (aki a mennyben van).</verse>
				<verse number="14">Amint Mózes felállította a kígyót a pusztában, úgy fogják felmagasztalni az Emberfiát is,</verse>
				<verse number="15">Hogy mindaz, aki benne hisz el ne vesszen, hanem örökké éljen.</verse>
				<verse number="16">Úgy szerette Isten a világot, hogy egyszülött fiát adta oda, hogy mindaz, aki benne hisz, el ne vesszen, hanem örökké éljen.</verse>
				<verse number="17">Isten nem azért küldte fiát a világba, hogy elítélje a világot, hanem hogy üdvözüljön általa a világ.</verse>
				<verse number="18">Aki hisz benne, azt nem ítéli el, de aki nem hisz, azt már elítélte, mert nem hitt Isten egyszülött fiában.</verse>
				<verse number="19">Az ítélet ez: „Az világosság a világba jött, de az emberek jobban szerették a sötétséget, mint a világosságot, mert gonoszat cselekedtek.</verse>
				<verse number="20">Mindaz, aki gonoszat cselekszik, gyűlöli a világosságot, és nem megy világosságra, hogy nyilvánosságra ne jussanak cselekedetei.</verse>
				<verse number="21">De aki az igazságot teszi, a világosságra megy, hogy nyilvánosságra jusson: cselekedeteit Istenben művelte.”</verse>
				<verse number="22">Jézus és Keresztelő János. Jézus ezután tanítványaival Judea földjére ment. Ott tartózkodott velük és keresztelt.</verse>
				<verse number="23">János is keresztelt Enonban, Szalim közelében, ott ugyanis sok víz volt. Az emberek odamentek és megkeresztelkedtek.</verse>
				<verse number="24">János akkor még nem volt börtönben.</verse>
				<verse number="25">Vita támadt János tanítványai és egy zsidó közt a tisztulási szertartásról, ezért Jánoshoz mentek.</verse>
				<verse number="26">„Mester, mondták neki, aki nálad volt a Jordánon túl, akiről tanúságot tettél, most szintén keresztel és mindenki hozzá tódul.”</verse>
				<verse number="27">János így válaszolt: „Az ember semmit sem vallhat magáénak, hacsak a mennyből nem kapta.</verse>
				<verse number="28">Ti magatok vagytok tanúim, hogy megmondtam: Én nem vagyok a Messiás, hanem csak előfutárja.</verse>
				<verse number="29">Az a vőlegény, akié a menyasszony, a vőlegény barátja csak ott álla vőlegény mellett, hallgatja szavát és szívből örül neki. Ezzel most az én örömöm is teljes.</verse>
				<verse number="30">Neki növekednie kell, nekem kisebbednem.”</verse>
				<verse number="31">Aki felülről jön, mindenkit felülmúl. Aki a földről való, az földies és földiekről beszél. Aki a mennyből jön felülmúl mindenkit.</verse>
				<verse number="32">Ő arról tanúskodik, amit látott és hallott, tanúságát azonban senki nem fogadja el.</verse>
				<verse number="33">De aki elfogadja tanúságát, megerősíti, hogy Isten igazmondó.</verse>
				<verse number="34">Akit Isten küldött, Isten igéit beszéli, mert Isten nem adja szűken a Lelket.</verse>
				<verse number="35">Az Atya szereti a Fiút, és mindent a kezébe adott. Aki a Fiúban hisz,az örökké él.</verse>
				<verse number="36">De aki nem hisz a Fiúnak, nem látja meg életét, hanem Isten haragja száll rá.</verse>
			</chapter>
			<chapter number="4">
				<verse number="1">Jézus Jákob kútjánál. A farizeusok úgy értesültek, hogy Jézus több tanítványt szerez, és többet keresztel, mint János.</verse>
				<verse number="2">Valójában Jézus maga nem keresztelt, hanem csak a tanítványai.</verse>
				<verse number="3">Mikor az Úr ezt megtudta, elhagyta Judeát és ismét Galileába tartott.</verse>
				<verse number="4">Keresztül kellett mennie Szamarián.</verse>
				<verse number="5">Útközben Szamaria egyik városába, Szikarba érkezett, közel ahhoz a földhöz, melyet Jákob fiának, Józsefnek adott.</verse>
				<verse number="6">Ott volt Jákob kútja. Jézus a megtett úttól fáradtan leült a kúthoz. Ez a hatodik órában történt.</verse>
				<verse number="7">Beszélgetés a szamariai asszonnyal. Oda jött egy szamariai asszony, hogy vizet merítsen. Jézus megkérte: „Adj innom.”</verse>
				<verse number="8">Tanítványai ugyanis elmentek a városba, hogy ennivalót vegyenek.</verse>
				<verse number="9">Az asszony elcsodálkozott: „Hogyan? Te zsidó létedre tőlem szamariai asszonytól kérsz inni?” A zsidók ugyanis nem érintkeznek a szamariaiakkal.</verse>
				<verse number="10">Jézus így felelt: „Ha ismernéd Isten ajándékát és azt, aki mondja neked: Adj innom, inkább te kérnéd őt,és ő élővizet adna neked.”</verse>
				<verse number="11">„Uram, szólt az asszony, hiszen vödröd sincs, a kút pedig mély. Honnan veszed az élővizet?</verse>
				<verse number="12">Csak nem vagy nagyobb Jákob atyánknál, aki nekünk ezt a kutat adta, melyből ő maga is ivott, meg fiai és állatai is?”</verse>
				<verse number="13">Jézus erre megjegyezte: „Mindaz, aki ebből a vízből iszik, ismét megszomjazik.</verse>
				<verse number="14">De aki abból a vízből iszik, melyet én adok, nem szomjazik meg soha többé. Az a víz melyet én adok, örök életre szökő vízforrás lesz benne.”</verse>
				<verse number="15">„Uram, kérte az asszony, add nekem ezt a vizet, hogy ne kelljen ide járnom meríteni.”</verse>
				<verse number="16">„Menj, szólt Jézus, Hívd el férjedet és jöjj ide.”</verse>
				<verse number="17">„Nincs férjem”, felelte az asszony. Jézus ráhagyta: „Jól mondtad: Nincs férjem.</verse>
				<verse number="18">Öt férjed volt, s akid most van, az sem a férjed. Ezt helyesen mondtad.”</verse>
				<verse number="19">„Uram, ismerte be az asszony, látom, próféta vagy.</verse>
				<verse number="20">Atyáink ezen a hegyen imádták az Istent, Ti pedig azt mondjátok, hogy Jeruzsálem az a hely, ahol imádni kell Őt.”</verse>
				<verse number="21">Jézus így válaszolt: „Hidd el nekem asszony eljön az óra, mikor sem ezen a hegyen, sem Jeruzsálemben nem fogják imádni az Atyát.</verse>
				<verse number="22">Ti azt imádjátok, amit nem ismertek, mi azt imádjuk, amit ismerünk, mert az üdvösség a zsidóktól van.</verse>
				<verse number="23">De eljön az óra, sőt már itt is van, amikor az igazi imádók lélekben és igazságban imádják az Atyát. Az Atya ilyen imádókat kíván.</verse>
				<verse number="24">Lélek az Isten: lélekben és igazságban kell őt imádni.”</verse>
				<verse number="25">Az asszony így szólt: „Tudom, hogy eljön a Messiás - vagyis a Fölkent. Mikor eljön, tudtunkra ad majd mindent.”</verse>
				<verse number="26">Jézus erre kijelentette: „Én vagyok az, aki veled beszélek.”</verse>
				<verse number="27">A tanítványok visszatérése. Közben visszatértek tanítványai. Meglepődtek, hogy asszonnyal beszélget, de egyikük sem kérdezte: „Mit akarsz tőle?” vagy: „Mit beszélsz vele?”</verse>
				<verse number="28">Az asszony pedig otthagyta korsóját, a városba sietett és elhíresztelte az embereknek:</verse>
				<verse number="29">„Jöjjetek, van itt egy ember, aki mindent elmondott, amit tettem. Talán ő a Messiás?”</verse>
				<verse number="30">Erre kimentek a városból és odasereglettek hozzá.</verse>
				<verse number="31">Közben a tanítványok kérték: „Mester, egyél.”</verse>
				<verse number="32">De ő visszautasította: „Van ennivalóm, amiről ti nem tudtok.”</verse>
				<verse number="33">A tanítványok erre kérdezgetni kezdték egymást: „Talán hozott valaki ennivalót neki?”</verse>
				<verse number="34">Jézus megmagyarázta nekik: „Az én eledelem az, hogy annak akaratát tegyem, aki engem küldött, és hogy elvégezzem művét.</verse>
				<verse number="35">Ugye azt mondjátok: Még négy hónap és eljön az aratás? De én azt mondom nektek: Emeljétek fel a szemeteket és nézzétek a szántóföldeket! Megértek már az aratásra.</verse>
				<verse number="36">Az arató már most megkapja bérét és egybegyűjti a termést az örök életre, hogy együtt örüljön a vető az aratóval.</verse>
				<verse number="37">Igaza van a közmondásnak: Egyik vet, a másik arat.</verse>
				<verse number="38">Én aratni küldtelek titeket azt, amit nem ti munkáltatok. Mások fáradoztak, ti pedig azok munkájába álltatok be.</verse>
				<verse number="39">Jézus és a szamariaiak. Abból a városból sok szamariai hitt benne, mert az asszony egyre bizonygatta: „Mindent megmondott, amit tettem.”</verse>
				<verse number="40">A szamariaiak tehát odaérve hozzá, kérték,hogy maradjon náluk. Ott is maradt két napig.</verse>
				<verse number="41">Tanítására még többen hittek benne.</verse>
				<verse number="42">Az asszonynak pedig azt mondták: „Most már nem a te beszédedre hiszünk, mert magunk hallottuk és meggyőződtünk róla: Ez valóban a világüdvözítője.”</verse>
				<verse number="43">Jézus Galileában. Két nap múlva folytatta útját Galileába.</verse>
				<verse number="44">Jézus ugyan maga volt rá tanú, hogy prófétának nincs becsülete a saját hazájában,</verse>
				<verse number="45">Mégis mikor Galileába érkezett, a galileaiak szívesen fogadták, mert látták mindazt, amit Jeruzsálemben művelt az ünnepen. Az ünnepen ugyanis ők is ott voltak.</verse>
				<verse number="46">Ismét a galileai Kánába ment, ahol a vizet borrá változtatta. Volt Kafarnaumban egy királyiképviselő, akinek betegen feküdt a fia.</verse>
				<verse number="47">Mikor meghallotta, hogy Jézus Judeából Galileába érkezett, felkereste őt és kérte, hogy jöjjön,gyógyítsa meg fiát. Már halálán volt.</verse>
				<verse number="48">Jézus így szólt: „Ha jeleket és csodákat nem láttok, nem hisztek.”</verse>
				<verse number="49">„Uram, kérte ismét a királyi tisztviselő,Jöjj el, míg meg nem hal gyermekem.”</verse>
				<verse number="50">„Menj csak, felelte Jézus, fiad él.” Hitt az ember Jézusszavainak és hazament.</verse>
				<verse number="51">Még út közben eléje jöttek szolgái és jelentették, hogy fia életben van.</verse>
				<verse number="52">Tudakozódott tőlük, melyik órában lett jobban.”Tegnap a hetedik órában hagyta el a láz”, válaszolták.</verse>
				<verse number="53">Az apa rájött, hogy éppen abban az órában mondta neki Jézus: „Fiad él.” Erre egészházával együtt hívő lett.</verse>
				<verse number="54">Ez volt Jézus második csodája. Akkor művelte, amikor Judeából Galileába ment.</verse>
			</chapter>
			<chapter number="5">
				<verse number="1">Gyógyítás a beteszda fürdőnél. Később ünnepük volt a zsidóknak és Jézus felment Jeruzsálembe.</verse>
				<verse number="2">Van Jeruzsálemben a Juhkapunál egy fürdő, Melynek héber neve Beteszda. Öt oszlopcsarnok áll mellette.</verse>
				<verse number="3">Ott igen sok beteg, vak, sánta és béna feküdt, s a víz mozdulására várt.</verse>
				<verse number="4">Az Úr angyala időnként leszállt a tóra és felkavarta a vizet. Aki ezután elsőnek lépett a felkavart vízbe, meggyógyult, bármilyen betegségben sínylődött is.</verse>
				<verse number="5">Feküdt ott egy ember, aki már harmincnyolc esztendeje volt beteg.</verse>
				<verse number="6">Mikor ezt Jézus ott fekve látta és megtudta, hogy már oly hosszú ideje szenved, megkérdezte: „Meg akarsz gyógyulni?”</verse>
				<verse number="7">„Uram, felelte a beteg, nincs emberem, aki levinne a fürdőbe, mikor felkavarodik a víz. Mire odaérek már más lép be előttem.”</verse>
				<verse number="8">Jézus erre így szólt: „Kelj fel, fogd az ágyadat és járj!” Az ember azonnal meggyógyult, fogta ágyát és járni kezdett.</verse>
				<verse number="9">Aznap éppen szombat volt.</verse>
				<verse number="10">A zsidók ezért rászóltak a meggyógyított emberre: „Szombat van, tilos vinned az ágyat.”</verse>
				<verse number="11">De az mentegetőzött: „ „Aki meggyógyított engem, az mondta: Fogd az ágyadat és járj!”</verse>
				<verse number="12">Azok megkérdezték: „Ki az, aki azt mondta neked: Fogd az ágyadat és járj?”</verse>
				<verse number="13">A meggyógyult azonban nem tudta ki volt, Mert Jézus a helyszínen összegyűlt néptömeg miatt eltávozott.</verse>
				<verse number="14">Később Jézus a templomban találkozott vele és megszólította: „Látod, meggyógyultál. Ne vétkezzél többet, hogy rosszabbul ne járj.”</verse>
				<verse number="15">Erre elment az ember és elmondta a zsidóknak, hogy Jézus gyógyította meg.</verse>
				<verse number="16">Jézus egylényegű az Atyával. A zsidók üldözték Jézust, mert mindezt szombaton művelte.</verse>
				<verse number="17">Jézus megmagyarázta nekik: „Atyám szüntelenül munkálkodik, ezért én is munkálkodom.”</verse>
				<verse number="18">A zsidók erre már életére törtek, mivel nemcsak megszegte a szombatot, hanem Istent is atyjának mondta és ezzel egyenlővé tette magát Istennel.</verse>
				<verse number="19">Jézus azonban tovább hirdette: „Bizony mondom nektek: A Fiú önmagától nem tehet semmit, csak azt teheti, amit az Atyánál lát. Amit ugyanis ő tesz, azt a Fiú ugyanúgy cselekszi.</verse>
				<verse number="20">Az Atya szereti a Fiút, és mindent megmutat neki, amit tesz. Sőt még nagyobb dolgokat is mutat neki, hogy csodálkozzatok rajta.</verse>
				<verse number="21">Amint az Atya halottakat támaszt fel és kelt életre, úgy a Fiú is életre kelti, akit akar.</verse>
				<verse number="22">Az Atya nem ítél senkit, az ítéletet teljesen a Fiúra bízta,</verse>
				<verse number="23">Hogy mindenki tisztelje a Fiút, amint tisztelik az Atyát. Aki a Fiút nem tiszteli, nem tiszteli az Atyát, aki őt küldte.</verse>
				<verse number="24">Bizony, bizony mondom nektek, aki igémet hallgatja és hisz annak, aki engem küldött, örök élete van és nem kerül itéletre, hanem már árment a halálból az életre.</verse>
				<verse number="25">Bizony, bizony mondom nektek: Eljön az óra és már itt is van, mikor a holtak meghallják Isten Fiának szavát, és akik hallgatnak rá, élni fognak.</verse>
				<verse number="26">Amint az Atyának élete van önmagában, úgy adta a Fiúnak is hogy élete legyen önmagában,</verse>
				<verse number="27">és hatalmat adott neki, hogy ítéletet tartson, mivel ő az emberfia.</verse>
				<verse number="28">Ne csodálkozzatok ezen. Eljön az óra, mikor a sírokban mindnyájan meghallják Isten Fiának szavát.</verse>
				<verse number="29">Akkor előjönnek, akik jót cselekedtek, az élet feltámadására, akik pedig gonoszat cselekedtek, az ítélet feltámadására.</verse>
				<verse number="30">Nem tehetek önmagamtól semmit. Amint hallom, úgy ítélek. Ítéletem igazságos, mert nem a magam akaratát keresem, hanem annak akaratát, aki engem küldött.</verse>
				<verse number="31">Az Atya tanúsága Jézusról. Ha én tanúskodom önmagamról, tanúságom nem érvényes,</verse>
				<verse number="32">Más tanúskodik rólam, és én tudom, hogy igaz az a tanúság, amit rólam tesz.</verse>
				<verse number="33">Ti Jánosnál tudakozódtatok, és ő tanúságot tett az igazságról.</verse>
				<verse number="34">De nekem nincs szükségem emberi tanúskodásra, csak azért mondom ezt, hogy üdvözüljetek.</verse>
				<verse number="35">Égő és világító fény volt ő, ti azonban csak ideig óráig akartatok fénysugarában gyönyörködni.</verse>
				<verse number="36">Olyan tanúságom van amely felülmúlja Jánosét: tetteim, amelyek végbevitelét rám bízta az Atya. Maguk a tettek, amelyeket végbeviszek, tanúskodnak rólam, hogy az Atya küldött engem.</verse>
				<verse number="37">Tehát maga az Atya, aki küldött, tanúskodik rólam. Ti viszont se szavát nem hallottátok, se színét nem láttátok,</verse>
				<verse number="38">És igéje sem marad bennetek, mert nem hisztek annak, akit küldött.</verse>
				<verse number="39">Vizsgáljátok az írásokat, hiszen azt tartjátok, hogy bennük találtok örök életet. Éppen azok tanúskodnak rólam.</verse>
				<verse number="40">Ti azonban nem akartok hozzám jönni, hogy életetek legyen.</verse>
				<verse number="41">A hitetlenség gyökere. Dicsőítést nem fogadok el az emberektől.</verse>
				<verse number="42">Ismerlek titeket: nincs bennetek Isten szeretete.</verse>
				<verse number="43">Atyám nevében jöttem, de nem fogadtatok el, ha más a saját nevében jön, azt elfogadjátok.</verse>
				<verse number="44">Hogyan lehetnétek hívők, mikor egymás dicsőítését elfogadjátok, de nem keresitek az egy Istentől származó dicsőséget?</verse>
				<verse number="45">Ne gondoljátok, hogy vádolni foglak benneteket az Atyánál. A ti vádlótok Mózes lesz, akiben reménykedtek.</verse>
				<verse number="46">Ha Mózesnek hinnétek, talán nekem is hinnétek, mert ő énrólam írt.</verse>
				<verse number="47">Ha az ő írásának nem hisztek, hogyan hinnétek az én szavamnak?”</verse>
			</chapter>
			<chapter number="6">
				<verse number="1">Csodálatos kenyérszaporítás. Ezután Jézus átkelt a galileai tengeren, Tibériás taván.</verse>
				<verse number="2">Nagy tömeg követte, mert látták a betegeken művelt csodákat.</verse>
				<verse number="3">Jézus felment egy hegyre, s ott leült tanítványaival.</verse>
				<verse number="4">Közel volt a húsvét, a zsidók ünnepe.</verse>
				<verse number="5">Mikor Jézus körültekintett és látta a nagy sokaságot, megkérdezte Fülöptől: Honnan veszünk kenyeret, hogy legyen mit enniük?”</verse>
				<verse number="6">Ezt azért kérdezte, hogy próbára tegye, mert ő maga tudta, mit akar tenni.</verse>
				<verse number="7">Fülöp így felelt: „Kétszáz dénár árú kenyér sem elég, hogy csak valami kevés is jusson mindegyiknek.”</verse>
				<verse number="8">Egyik tanítványa, András Simon Péter testvére közbeszólt:</verse>
				<verse number="9">„Van itt egy fiú öt árpakenyérrel és két hallal. De mi az ennyinek?”</verse>
				<verse number="10">„Telepítsétek le az embereket!” - szólt Jézus. Azon a helyen sok fű volt. Letelepedtek. A férfiak szám szerint mintegy ötezren voltak.</verse>
				<verse number="11">Jézus akkor fogta a kenyeret, hálát adott és kiosztotta a letelepülteknek. Ugyanígy adott a halakból is, amennyit csak akartak.</verse>
				<verse number="12">Miután jóllaktak, így szólt tanítványaihoz: „Szedjétek össze a maradékot, hogy el ne vesszen.”</verse>
				<verse number="13">Össze is szedték és tizenkét kosarat töltöttek meg az öt árpakenyér maradékából, mely az étkezők után maradt.</verse>
				<verse number="14">Mikor az emberek látták, hogy Jézus csodát művelt, beszélni kezdtek róla egymás közt: „Bizonyosan ez a Próféta, akinek el kell jönnie.”</verse>
				<verse number="15">Mikor Jézus észrevette, hogy jönni készülnek, és erőszakkal királlyá akarják tenni, visszavonult a hegyre egészen egyedül.</verse>
				<verse number="16">Jézus a vízen jár. Mikor beesteledett, tanítványai lementek a tóra.</verse>
				<verse number="17">Beszálltak a bárkába és elindultak a tavon Kafarnaum felé. Már rájuk sötétedett, de Jézus még mindig nem volt velük.</verse>
				<verse number="18">Erős szél fújt és a tó háborgott.</verse>
				<verse number="19">Mintegy huszonöt - harminc stádiumnyira eveztek már, amikor látták, hogy Jézus a vízen járva közeledik a bárkához. Nagyon megijedtek.</verse>
				<verse number="20">De ő bátorította őket: „Én vagyok, ne féljetek.”</verse>
				<verse number="21">Fel akarták venni a bárkába, de a bárka abban a pillanatban partot ért, éppen ott, ahová tartottak.</verse>
				<verse number="22">Az eukarisztikus beszéd. Másnap a tó túlsó oldalán maradt népnek eszébe jutott, hogy csak egy bárka volt ott. Tudták, hogy Jézus nem szállt a bárkába tanítványaival, Tanítványai ugyanis egyedül hajóztak el.</verse>
				<verse number="23">Közben Tibériásból több bárka jött a hely közelébe, ahol az Úrtól megáldott kenyeret ették.</verse>
				<verse number="24">Mikor tehát a nép látta, hogy Jézus és tanítványai már nincsenek ott, beszálltak a bárkákba és Kafarnaumba eveztek, hogy megkeressék Jézust.</verse>
				<verse number="25">Mikor megtalálták a tó túlsó partján, megkérdezték: „Mester, mikor jöttél ide?”</verse>
				<verse number="26">Jézus így válaszolt: „Bizony, bizony mondom nektek: Kerestek engem, de nem azért, mert csodát láttatok, hanem mert ettetek a kenyérből és jóllaktatok.</verse>
				<verse number="27">Ne fáradozzatok veszendő eledelért, Hanem azért, amely az örök életre megmarad, amelyet az Emberfia ad majd nektek: mellette tanúskodik az Atyaisten.”</verse>
				<verse number="28">Azok megkérdezték: „Mit tegyünk, hogy Istennek tetsző dolgot cselekedjünk?”</verse>
				<verse number="29">„Istennek tetsző dolog az, felelte Jézus, hogy higgyetek az ő küldöttjében.”</verse>
				<verse number="30">De ők tovább kérdezték: „Hadd lássuk milyen csodát művelsz, hogy higgyünk neked? Mit teszel?</verse>
				<verse number="31">Atyáink mannát ettek a pusztában, amint az Írás mondja: Kenyeret adott enni nekik.”</verse>
				<verse number="32">Jézus így felelt: Bizony, bizony mondom nektek: nem Mózes adott kenyeret az égből, hanem Atyám adja az igazi mennyei kenyeret.</verse>
				<verse number="33">Az az Isten kenyere, amely leszállt a mennyből és életet ad a világnak.”</verse>
				<verse number="34">„Uram, kiáltották, add nekünk mindig ezt a kenyeret!”</verse>
				<verse number="35">Jézus az élet kenyere. Jézus erre így szólt: „Én vagyok az élet kenyere. Aki hozzám jön, nem éhezik többé, és aki bennem hisz, nem szomjazik soha.</verse>
				<verse number="36">Megmondtam nektek: Láttok engem, és mégsem hisztek.</verse>
				<verse number="37">Minden, amit nekem ad az Atya, hozzám tartozik; aki tehát hozzám jön, azt nem dobom ki.</verse>
				<verse number="38">Nem azért szálltam le a mennyből, Hogy a magam akaratát cselekedjem, hanem annak akaratát, aki küldött engem.</verse>
				<verse number="39">Annak, aki küldött engem,az az akarata, hogy abból amit nekem adott, semmit el ne veszítsek, hanem feltámasszam az utolsó napon.</verse>
				<verse number="40">Atyám akarata az, hogy mindaz, aki látja a Fiút és hisz benne, örökké éljen. Én feltámasztom az utolsó napon.”</verse>
				<verse number="41">Ám a zsidók zúgolódni kezdtek ellene, mert azt mondotta: „Én vagyok a mennyből alászállott (élő) kenyér.”</verse>
				<verse number="42">Így érveltek: „Nem Jézus ez, a József fia? Atyját, anyját jól ismerjük. Hogyan mondhatja hát: A mennyből szálltam alá?”</verse>
				<verse number="43">Jézus rájuk szólt: „Ne zúgolódjatok!</verse>
				<verse number="44">Senki sem tud hozzám jönni, ha az Atya, aki küldött engem, nem vonzza.</verse>
				<verse number="45">Én feltámasztom őt az utolsó napon. A prófétáknál ezt olvassuk: Mindnyájan Isten tanítványai lesznek. Mindaz, aki hallgat az Atyára és tanul tőle, hozzám jön.</verse>
				<verse number="46">Nem mintha az Atyát látta volna valaki. Csak aki Istentől való, az látta az Atyát.</verse>
				<verse number="47">Bizony, bizony mondom nektek: Aki hisz (bennem), annak örök élete van.</verse>
				<verse number="48">Jézus az élet kenyere az Eukarisztiában. Én vagyok az élet kenyere.</verse>
				<verse number="49">Atyáitok mannát ettek a pusztában és mégis meghaltak.</verse>
				<verse number="50">Itt a mennyből alászállott kenyér, hogy aki eszik belőle, meg ne haljon.</verse>
				<verse number="51">Én vagyok a mennyből alászállott élő kenyér. Aki e kenyérből eszik, örökké él. A kenyér, melyet adni fogok, az én testem a világ életéért.</verse>
				<verse number="52">Vita támadt erre a zsidók közt: „Hogyan adhatja ez testét eledelül nekünk?” - mondták.</verse>
				<verse number="53">Jézus megerősítette: „Bizony, bizony mondom nektek: Ha nem eszitek az Emberfia testét és nem isszátok az ő vérét, nem lesz élet bennetek.</verse>
				<verse number="54">Aki eszi az én testem és issza az én vérem, annak örök élete van és én feltámasztom az utolsó napon.</verse>
				<verse number="55">Az én testem az valóban étel s az én vérem valóban ital.</verse>
				<verse number="56">Aki eszi az én testemet és issza az én véremet, bennem marad, és én őbenne.</verse>
				<verse number="57">Amint engem küldött az élő Atya és én az Atya által élek, úgy aki engem eszik, énáltalam él.</verse>
				<verse number="58">Itt a mennyből alászállott kenyér, ez nem olyan, mint a manna, melyet atyáitok ettek és mégis meghaltak. Aki ezt a kenyeret eszi, örökké él.”</verse>
				<verse number="59">Így tanított a kafarnaumi zsinagógában.</verse>
				<verse number="60">Az Eukarisztia és a hitetlenkedők. Ennek hallatára tanítványai közül többen megjegyezték: „Kemény beszéd ez! Ki fogadhatja el?”</verse>
				<verse number="61">Jézus tudta, hogy tanítványai zúgolódtak a miatt, hozzájuk fordult tehát: „Ez megbotránkoztat titeket?</verse>
				<verse number="62">Hát ha majd látjátok, hogy az Emberfia felmegy oda, ahol azelőtt volt?</verse>
				<verse number="63">A lélek az, ami éltet, a test nem használ semmit. Hozzátok intézett szavaim lélek és élet, de vannak köztetek, akik nem hisznek.”</verse>
				<verse number="64">Jézus ugyanis kezdettől fogva tudta, kik azok, akik nem hisznek és ki fogja őt elárulni.</verse>
				<verse number="65">„Ezért mondtam nektek, folytatta, senki sem jöhet hozzám, ha Atyám meg nem adja neki.”</verse>
				<verse number="66">Ettől fogva több tanítványa visszahúzódott tőle és már nem járt vele.</verse>
				<verse number="67">Jézus akkor megkérdezte a tizenkettőt: „Csak nem akartok ti is elmenni?”</verse>
				<verse number="68">Simon Péter felelt neki: „Uram, kihez menjünk? Neked örök életet adó igéid vannak.</verse>
				<verse number="69">Mi hisszük és tudjuk, hogy te vagy az Isten Szentje.”</verse>
				<verse number="70">Jézus erre megjegyezte: „Nem tizenkettőt választottam? S egy közületek mégis ördög.”</verse>
				<verse number="71">Ezt Júdásra értette, a karióti Simon fiára. Ő árulta el ugyanis, egy a tizenkettő közül.</verse>
			</chapter>
			<chapter number="7">
				<verse number="1">Jézus a sátoros ünnepre készül. Ezután Jézus bejárta Galileát. Nem akart Judeába menni, mert a zsidók életére törtek.</verse>
				<verse number="2">Közel volt a zsidók sátoros ünnepe.</verse>
				<verse number="3">Testvérei biztatták: „Menj csak el innen Judeába, hogy tanítványaid is lássák cselekedeteidet.</verse>
				<verse number="4">Senki sem cselekszik titokban, ha azt akarja, hogy tudomást szerezzenek róla. Ha képes vagy ilyenekre, lépj a nyilvánosság elé.”</verse>
				<verse number="5">Testvérei sem hittek ugyanis benne.</verse>
				<verse number="6">Jézus így felelt: „Az én időm még nem jött el, nektek az idő mindig megfelelő.</verse>
				<verse number="7">Titeket nem gyűlöl a világ, de engem gyűlöl, mert én bizonyítom, hogy cselekedetei gonoszak.</verse>
				<verse number="8">Menjetek csak fel az ünnepre, én most nem megyek fel erre az ünnepre, mivel időm még nem telt be.”</verse>
				<verse number="9">Így szólt és Galileában maradt.</verse>
				<verse number="10">Miután testvérei elzarándokoltak az ünnepre, ő is felment, de nem nyilvánosan, hanem titokban.</verse>
				<verse number="11">A zsidók keresték az ünnepen.</verse>
				<verse number="12">„Hol van ő?” - kérdezgették, s a nép között állandó szóbeszéd tárgya volt. Némelyek azt mondták: „Jó ember.” Mások: „Ellenkezőleg, félrevezeti a népet.”</verse>
				<verse number="13">De a zsidóktól való félelmében senki sem beszélt nyíltan róla.</verse>
				<verse number="14">Jézus a sátoros ünnepen. Az ünnep javarészén már túl voltak, amikor Jézus felment a templomba és tanítani kezdett.</verse>
				<verse number="15">A zsidók meglepődve kérdezték: „Hogyan érthet ez az írásokhoz, hiszen nem is tanult?”</verse>
				<verse number="16">Jézus megfelelt nekik: „Az én tanításom nem az enyém, hanem azé, aki engem küldött.</verse>
				<verse number="17">Aki kész megtenni az ő akaratát, felismeri majd, hogy tanításom Istentől való - e, vagy csak magamtól beszélek.</verse>
				<verse number="18">Aki magától beszél, saját dicsőségét keresi. De aki annak dicsőségét keresi, aki őt küldte, az igazmondó és nincs benne hamisság.</verse>
				<verse number="19">Úgy Mózes adta nektek a törvényt? Mégsem tartja meg senki közületek a törvényt. Miért törtök életemre?”</verse>
				<verse number="20">„Ördögöd van! - kiáltott közbe a nép, ugyan ki tör életedre?”</verse>
				<verse number="21">Jézus folytatta: „Egyetlen dolgot tettem és mindnyájan megütköztök rajta.</verse>
				<verse number="22">A körülmetélést Mózes rendelte el, - nem mintha Mózestől származnék, hanem az atyáktól - és ti szombaton is körülmetéltek.</verse>
				<verse number="23">Ha tehát valaki szombaton is körülmetélkedhetik, hogy Mózes törvényén csorba ne essék, miért haragusztok rám, ha az egész embert meggyógyítom szombaton?</verse>
				<verse number="24">Ne látszatra ítéljetek, hanem igazságosan!”</verse>
				<verse number="25">Néhány jeruzsálemi megjegyezte: „Nem ez az, akinek életére törnek?</verse>
				<verse number="26">Nézzétek, nyíltan beszél és nem szólnak rá semmit. Csak nem győződtek meg az elöljárók, hogy ő a Messiás?</verse>
				<verse number="27">De hiszen erről tudjuk, honnan jött. A Messiásról azonban, ha majd eljön, senki sem fogja tudni honnan való.”</verse>
				<verse number="28">Erre tanítás közben a templomban Jézus így kiáltott: „Ismertek engem, azt is tudjátok, honnan vagyok. Pedig én nem jöttem magamtól, Hanem az igaz küldött engem.</verse>
				<verse number="29">Ti nem ismeritek őt. Én ismerem, hiszen tőle vagyok és ő küldött.”</verse>
				<verse number="30">Erre meg akarták ragadni, de senki sem emelt rá kezet, mert még nem jött el az ő órája.</verse>
				<verse number="31">A nép közül sokan hittek benne. „Ha eljön a Messiás, tud - e több csodát művelni ennél?” - mondták.</verse>
				<verse number="32">A farizeusoknak tudomására jutott, hogy ez a szóbeszéd jár a nép között. A főpapok és farizeusok szolgákat küldtek tehát, hogy elfogják őt.</verse>
				<verse number="33">Jézus így szólt: „Csak rövid ideig vagyok még veletek, aztán ahhoz megyek, aki küldött.</verse>
				<verse number="34">Keresni fogtok engem, de nem találtok, mert ahol én vagyok, oda ti nem jöhettek.”</verse>
				<verse number="35">A zsidók erre tanakodni kezdtek: „Hová akar menni, hogy nem találjuk meg? Talán a pogányok közt élő telepesek közé megy, hogy tanítsa őket?</verse>
				<verse number="36">Mit jelent, amit mond: Keresni fogtok engem, de nem találtok, mert ahol én vagyok, oda ti nem jöhettek?”</verse>
				<verse number="37">Az ünnep utolsó napján. Az utolsó napon, az ünnep nagy napján, ott állt Jézus és hangos szóval hirdette:</verse>
				<verse number="38">„Aki szomjazik, jöjjön hozzám és igyék! Aki hisz bennem, annak szívéből, az Írás szerint, élő víz forrásai fakadnak.”</verse>
				<verse number="39">Ezt a Lélekről mondta, melyben a benne hívőknek kellett részesülniük. A Lélek ugyanis még nem jött el, mert Jézus még nem dicsőült meg.</verse>
				<verse number="40">E szavak hallatára néhányan a nép közül felkiáltottak: „Ez valóban a Próféta!” Mások meg: „Ez a Messiás!”</verse>
				<verse number="41">De voltak, akik megjegyezték: „Hát Galileából jön a Messiás?</verse>
				<verse number="42">Nem azt mondja az Írás: A Messiás Dávid családjából, és Betlehem városából jön, ahonnan Dávid származott?”</verse>
				<verse number="43">Erre szakadás támadt miatta a nép között.</verse>
				<verse number="44">Voltak, akik meg akarták őt ragadni, de senki sem tudott kezet emelni rá.</verse>
				<verse number="45">A szolgák is visszatértek a főpapokhoz és farizeusokhoz. Azok megkérdezték: „Miért nem hoztátok el Őt?”</verse>
				<verse number="46">A szolgák mentegetőztek: „Ember így még nem beszélt!”</verse>
				<verse number="47">„Talán titeket is félrevezetett? - kérdezték a farizeusok.</verse>
				<verse number="48">Hitt - e benne valaki a tanácstagok vagy a farizeusok közül?</verse>
				<verse number="49">Csak ez az átkozott népség, amely mit sem ért a törvényből!”</verse>
				<verse number="50">Egy közülük, Nikodémusz, aki egy alkalommal (éjjnek idején) felkereste, így szólt:</verse>
				<verse number="51">„Elítél - e törvényünk valakit, anélkül hogy kihallgatták volna és meggyőződtek volna arról, hogy mit tett?”</verse>
				<verse number="52">De az ok leintették: „Talán csak nem vagy te is galileai? Nézd meg (az Írásban) és meglátod, hogy Galileából nem támad próféta.”</verse>
				<verse number="53">Ezután mindannyiuk hazatért.</verse>
			</chapter>
			<chapter number="8">
				<verse number="1">A házasságtörő asszony. Jézus kiment az Olajfák hegyére.</verse>
				<verse number="2">Kora reggel ismét megjelent a templomban. A nép mind köréje sereglett, ő pedig leült és tanította őket.</verse>
				<verse number="3">Az írástudók és farizeusok akkor egy házasságtörésen ért asszonyt hoztak oda és elébe állították.</verse>
				<verse number="4">„Mester, mondták, ezt az asszonyt éppen most érték házasságtörésen.</verse>
				<verse number="5">Mózes azt parancsolta a törvényben, hogy az ilyent meg kell kövezni. Te mit mondasz?”</verse>
				<verse number="6">Ezzel próbára akarták tenni, hogy aztán vádolhassák. Jézus lehajolt és ujjával írni kezdett a földön.</verse>
				<verse number="7">További faggatásukra felegyenesedett és így szólt hozzájuk: „Aki bűn nélkül van közületek, az vesse rá az első követ!”</verse>
				<verse number="8">Aztán újra lehajolt és tovább írt a földön.</verse>
				<verse number="9">Ennek hallatára azok egymás után eltávoztak, kezdve az idősebbeken, úgy hogy Jézus egyedül maradt az előtte álló asszonnyal.</verse>
				<verse number="10">Jézus akkor felegyenesedett: „Asszony, szólt hozzá, hol vannak a vádlóid? Senki nem ítélt el téged?”</verse>
				<verse number="11">„Senki, Uram!” - felelte az. Mire Jézus így szólt: „Én sem ítéllek el. Menj, de többé ne vétkezzél!”</verse>
				<verse number="12">Jézus a világ világossága. Máskor így beszélt Jézus: „Én vagyok a világ világossága. Aki engem követ, nem jár sötétben, hanem övé lesz az élet világossága.”</verse>
				<verse number="13">Erre a Farizeusok megjegyezték: „Te önmagadról teszel tanúságot, tanúságod tehát nem érvényes.”</verse>
				<verse number="14">Jézus megfelelt nekik: „Még ha magamról teszek is tanúságot, érvényes az én tanúságom, mert tudom, honnét jöttem és hová megyek.</verse>
				<verse number="15">Ti viszont nem tudjátok, honnan jöttem és hová megyek. Ti test szerint ítéltek, én nem ítélek senkit.</verse>
				<verse number="16">Ha pedig ítélek, ítéletem érvényes, mert nem vagyok egyedül, hanem én és aki küldött engem: az Atya.</verse>
				<verse number="17">Márpedig a ti törvényetek is azt állítja, hogy két ember tanúsága érvényes.</verse>
				<verse number="18">Én teszek tanúságot önmagamról, és tanúságot tesz rólam az is, aki küldött engem: az Atya.”</verse>
				<verse number="19">Erre megkérdezték tőle: „Hol a te atyád?” „Sem engem nem ismertek, sem Atyámat, felelte Jézus, ha engemet ismernétek, Atyámat is ismernétek.”</verse>
				<verse number="20">Így beszélt Jézus a kincstárnál, mikor a templomban tanított. De senki sem fogta el őt, mert még nem jött el az ő órája.</verse>
				<verse number="21">A hitetlenség büntetése. Máskor meg Igy beszélt Jézus: „Én elmegyek. Ti kerestek majd engem, de meghaltok bűneitekben.</verse>
				<verse number="22">Ahová én megyek, oda ti nem jöhettek.” A zsidók megjegyezték: „Talán csak nem öli meg magát, hogy azt mondja: Ahová én megyek, oda ti nem jöhettek?”</verse>
				<verse number="23">De ő megmagyarázta nekik: „Ti innen alulról valók vagytok, én felülről vagyok; ti e világból vagytok, én nem vagyok ebből a világból.</verse>
				<verse number="24">Azért mondtam nektek: Meghaltok bűneitekben. Ha nem hiszitek ugyanis, hogy én vagyok, meghaltok bűneitekben.”</verse>
				<verse number="25">Erre megkérdezték: „De hát ki vagy te?” „Minek is beszélek egyáltalán nektek? - válaszolta Jézus.</verse>
				<verse number="26">Sokat kellene még rólatok mondanom és ítélnem. De aki küldött engem, igaz, és én azt hirdetem a világnak, amit tőle hallottam.”</verse>
				<verse number="27">Azok nem értették meg, hogy az Atyáról beszél nekik.</verse>
				<verse number="28">Jézus tovább folytatta: „Amikor majd felmagasztaljátok az Emberfiát, akkor meggyőződtök róla, hogy én vagyok, és hogy önmagamtól semmit sem teszek, hanem azt mondom amire Atyám tanított.</verse>
				<verse number="29">Aki küldött engem, velem van. Nem hagyott magamra, Mert én mindenkor azt teszem, ami neki kedves.”</verse>
				<verse number="30">E szavaira sokan hittek benne.</verse>
				<verse number="31">Ábrahám fiai. Jézus akkor a benne hívő zsidókhoz fordult: „Ha ti kitartotok tanításom mellett, valóban tanítványaim vagytok,</verse>
				<verse number="32">Megismeritek az igazságot, és az igazság szabaddá tesz titeket.”</verse>
				<verse number="33">Ők tiltakoztak: „Ábrahám fiai vagyunk, és soha nem szolgáltunk senkinek. Hogyan mondhatod te: Szabadok lesztek?”</verse>
				<verse number="34">Bizony, bizony mondom nektek, felelte Jézus, mindaz, aki bűnt cselekszik szolgája a bűnnek.</verse>
				<verse number="35">A szolga nem marad mindig a házban, de a Fiú mindig ott marad.</verse>
				<verse number="36">Ha tehát a Fiú tesz szabaddá titeket, valóban szabadok lesztek.</verse>
				<verse number="37">Tudom, hogy Ábrahám fiai vagytok, mégis életemre törtök, mert beszédem nem fog rajtatok.</verse>
				<verse number="38">Én azt mondom, amit Atyámnál láttam, ti azt teszitek, amit atyáitoktól hallottatok.”</verse>
				<verse number="39">Azok közbevágtak: „A mi atyánk Ábrahám.” Jézus azonban szavukon fogta őket: „Ha Ábrahám fiai vagytok, tegyétek is azt, amit Ábrahám tett.</verse>
				<verse number="40">De ti életemre törtök, bár az Istentől hallott igazságot mondom nektek. Ábrahám ezt nem tette. Ti azt teszitek, amit atyáitok tettek.”</verse>
				<verse number="41">De azok így gőgösködtek: „Mi nem vagyunk törvénytelen fiak, csak egy atyánk van: Isten.”</verse>
				<verse number="42">Jézus ismét szavukon fogta őket: „Ha Isten volna atyátok, szeretnétek engem is, mert én Istentől való vagyok és tőle jöttem. Nem a magam nevében jöttem, ő küldött engem.</verse>
				<verse number="43">Miért nem értitek beszédemet? Azért, mert nem tudjátok meghallgatni szavaimat.</verse>
				<verse number="44">A ti atyátok az ördög, és atyátok kívánságait akarjátok követni. Gyilkos az kezdet óta. Nem tartott ki az igazságban, mert nincs igazság benne. Amikor hazudik, saját természete szerint beszél. Hazug ő és a hazugság atyja.</verse>
				<verse number="45">Nekem viszont, aki igazat beszélek nem hisztek. Ki vádolhat közületek bűnről engem?</verse>
				<verse number="46">Ha igazat mondok (nektek), miért nem hisztek nekem?</verse>
				<verse number="47">Aki Istentől van hallgat Isten igéire. Ti azért nem hallgattok rá, mert nem vagytok Istentől.”</verse>
				<verse number="48">Jézus előbb volt, mint Ábrahám. Erre a zsidók nekitámadtak: „Ugye joggal mondjuk, hogy, szamaritánus vagy és ördögöd van.”</verse>
				<verse number="49">Jézus tiltakozott: „Nincs ördögöm. Én tisztelem Atyámat, ti viszont gyalázattal illettek engem.</verse>
				<verse number="50">De én nem keresem a magam dicsőségét: van, aki keresi és ítéletet mond.</verse>
				<verse number="51">Bizony, bizony mondom nektek: Aki tanításomat megtartja, halált nem lát sohasem.”</verse>
				<verse number="52">A zsidók közbevágtak: „Most látjuk, hogy ördögöd van. Ábrahám meghalt, a próféták is, és te azt mondod: Aki tanításomat megtartja, halált nem lát sohasem.</verse>
				<verse number="53">Nagyobb vagy talán Ábrahám atyánknál, aki meghalt? A próféták is meghaltak. Minek képzeled magadat?”</verse>
				<verse number="54">Jézus így válaszolt: „Ha én dicsőíteném magamat, dicsőségem semmit sem érne. Atyám az, aki dicsőít engem. Ti azt állítjátok, hogy ő a ti Istenetek, de nem ismeritek őt.</verse>
				<verse number="55">Én ismerem. Ha azt mondanám, hogy nem ismerem, hozzátok hasonló: hazug lennék. Én azonban ismerem őt, és szavát megtartom.</verse>
				<verse number="56">Ábrahám, a ti atyátok ujjongott, hogy láthatja napomat.</verse>
				<verse number="57">Látta és örvendezett.” A zsidók erre felháborodtak: „Még ötven esztendős sem vagy, és láttad Ábrahámot?”</verse>
				<verse number="58">Jézus így szólt: „Bizony mondom nektek, mielőtt Ábrahám lett volna, én vagyok.”</verse>
				<verse number="59">Azok köveket ragadtak, hogy megkövezzék. Jézus azonban eltűnt, s kiment a templomból.</verse>
			</chapter>
			<chapter number="9">
				<verse number="1">A vakon szülött meggyógyítása. Egyszer útközben látott egy vakon szülött embert.</verse>
				<verse number="2">Tanítványai megkérdezték tőle: „Mester, ki vétkezett, ez, vagy a szülei, hogy vakon született?”</verse>
				<verse number="3"></verse>
				<verse number="4">Nekünk addig kell véghezvinnünk annak műveit, aki küldött engem, míg nappal van. Eljön az éjszaka, amikor senki sem munkálkodhatik.</verse>
				<verse number="5">Amíg ebben a világban vagyok, világossága vagyok a világnak.”</verse>
				<verse number="6">E szavak után a földre köpött, sarat csinált a nyálból, a sarat a vak szemére kente és így szólt hozzá:</verse>
				<verse number="7">„Menj, mosakodjál meg Siloe tavában.” Ennek jelentése: „Küldött.” Az ember elment, megmosdott és ép szemmel tért vissza.</verse>
				<verse number="8">A szomszédok és akik azelőtt koldulni látták, kérdezgették egymást: „Nem ez az, aki itt ült és koldult?” Egyesek állították: „Ez az.”</verse>
				<verse number="9">Mások azonban tagadták: „Nem az, hanem csak hasonló hozzá.”</verse>
				<verse number="10">De ő kijelentette: „Én vagyok az.” Erre megkérdezték tőle: „Hogyan nyílt meg a szemed?”</verse>
				<verse number="11">Elmondta nekik: „Az az ember, akit Jézusnak hívnak, sarat csinált, bekente vele szememet és azt mondta: Menj Siloe tavához és mosakodjál meg. Én elmentem, megmosdottam és most látok.”</verse>
				<verse number="12">Azok megkérdezték: „Hol van ő? „ „Nem tudom.”, felelte.</verse>
				<verse number="13">A csoda kivizsgálása. Erre elvitték a farizeusokhoz az imént még vakot.</verse>
				<verse number="14">Aznap ugyanis, amikor Jézus sarat csinált és megnyitotta szemét, szombat volt.</verse>
				<verse number="15">A farizeusok is megkérdezték, hogyan nyerte vissza szeme világát. Nekik is elmondta: „Sarat tett a szememre, megmosdottam és most látok.”</verse>
				<verse number="16">Egyik - másik farizeus megjegyezte: „Nem Istentől való ez az ember, hiszen nem tartja meg a szombatot.”Mások viszont ellene vetették: „Hogyan tud bűnös ember ilyen csodákat művelni?” És szakadás támadt köztük.</verse>
				<verse number="17">Ismét faggatni kezdték a vakot: „Te mit mondasz róla, mivel visszaadta a szemed világát?” „Hogy próféta”, felelte az.</verse>
				<verse number="18">A zsidók ezért egyáltalán nem akarták elhinni, hogy vak volt és hogy visszanyerte látását. Odahívták tehát a vak szüleit és azokat kezdték faggatni:</verse>
				<verse number="19">„A ti fiatok ez? Erről mondjátok, hogy vakon született? Hogyan lehet, hogy most lát?”</verse>
				<verse number="20">Szülei így feleltek: „Azt tudjuk, hogy ez a mi fiunk, és hogy vakon született.</verse>
				<verse number="21">De hogyan nyerte vissza látását, azt nem tudjuk. Azt sem tudjuk, ki adta vissza szeme világát. Őt magát kérdezzétek, megvan a kora. Beszéljen ő magáról.”</verse>
				<verse number="22">Szülei azért beszéltek így, mert féltek a zsidóktól. A zsidók ugyanis elhatározták, hogy azt, aki Messiásnak meri vallani, kizárják a zsinagógából.</verse>
				<verse number="23">Ezért mondták a szülei: „Megvan a kora, őt kérdezzétek.”</verse>
				<verse number="24">Még egyszer hívták tehát a vakon született embert és figyelmeztették: „Adj dicsőséget Istennek! Mi tudjuk, hogy ez az ember bűnös.”</verse>
				<verse number="25">Az így felelt: „Hogy bűnös - e, nem tudom. Egyet tudok: Vak voltam, most pedig látok.”</verse>
				<verse number="26">Erre megint faggatni kezdték: „Mit csinált veled? Hogy adta vissza látásodat?”</verse>
				<verse number="27">„Már elmondtam nektek, felelte az, de nem hallgattak rá. Miért akarjátok még egyszer hallani? Talán tanítványai akartok lenni ti is?”</verse>
				<verse number="28">Erre megátkozták és azt mondták: „Te vagy az ő tanítványa.</verse>
				<verse number="29">Mi Mózes tanítványai vagyunk. Mi tudjuk, hogy Mózeshez szólt az Isten, de hogy ez honnan jön, nem tudjuk.”</verse>
				<verse number="30">Az ember azonban megjegyezte: „Éppen az a különös, hogy nem tudjátok honnan van, és mégis visszaadta a szemem világát.</verse>
				<verse number="31">Tudjuk viszont, hogy Isten nem hallgatja meg a bűnösöket. De ha valaki istenfélő és Isten akaratát teljesíti, azt meghallgatja.</verse>
				<verse number="32">Mióta a világ fennáll, sohasem lehetett hallani, hogy valaki visszaadta volna a vakon szülött látását.</verse>
				<verse number="33">Ha ő nem volna Istentől való, nem tehetett volna semmit.”</verse>
				<verse number="34">Azok elhallgattatták: „Bűnben születtél mindenestül, és te akarsz oktatni minket?” Azzal kidobták.</verse>
				<verse number="35">A vakon szülött hitvallása. Jézus meghallotta, hogy kidobták. Mikor találkozott vele, megszólította: „Hiszel az Emberfiában?”</verse>
				<verse number="36">„Ki az, Uram? - kérdezte. Hinni akarok benne.”</verse>
				<verse number="37">„Előtted áll, felelte Jézus, ő az, aki veled beszél.”</verse>
				<verse number="38">„Hiszek, Uram!” - kiáltotta és leborult előtte.</verse>
				<verse number="39">Jézus megjegyezte: „Azért jöttem a világra, hogy ítéletet tartsak; Akik nem látnak, lássanak, és akik látnak, elvakuljanak.”</verse>
				<verse number="40">Meghallotta ezt néhány körülötte álló farizeus és megkérdezte: „Csak nem vagyunk mi is vakok?”</verse>
				<verse number="41">Jézus így felelt: „Ha vakok volnátok, bűnötök nem volna. De ti azt mondjátok: Látunk. Ezért megmarad bűnötök.”</verse>
			</chapter>
			<chapter number="10">
				<verse number="1">Jézus a jó pásztor. „Bizony, bizony mondom nektek: aki nem az ajtón megy be a juhok aklába, hanem máshonnan mászik be, az tolvaj és rabló.</verse>
				<verse number="2">Aki az ajtón megy be, az a juhok pásztora.</verse>
				<verse number="3">Annak kinyit az őr és a juhok megismerik hangját. Nevükön szólítja juhait és kivezeti őket.</verse>
				<verse number="4">Miután kieresztette saját (juhait), megindul előttük, és a juhok követik őt, mert ismerik hangját.</verse>
				<verse number="5">Idegen után nem mennek, hanem elfutnak előle, mert az idegen hangját nem ismerik.”</verse>
				<verse number="6">Jézus ezt a példabeszédet mondta nekik, de ők nem értették, hogy mit akar vele mondani.</verse>
				<verse number="7">Jézus tovább folytatta: „Bizony, bizony mondom nektek: A juhok számára én vagyok az ajtó.</verse>
				<verse number="8">Mindannyian, akik előttem jöttek, tolvajok és rablók. Nem is hallgattak rájuk a juhok.</verse>
				<verse number="9">Én vagyok az ajtó: aki rajtam keresztül megy be, üdvözül, ki - bejár és legelőre talál.</verse>
				<verse number="10">A tolvaj csak azért jön, hogy lopjon, öljön és pusztítson. Én azért jöttem, hogy életük legyen és bőségben legyen.</verse>
				<verse number="11">Én vagyok a jó pásztor. A jó pásztor életét adja a juhokért.</verse>
				<verse number="12">A béres azonban, aki nem pásztor, akinek a juhok nem tulajdonai, otthagyja a juhokat és elfut, mikor látja, hogy jön a farkas. A farkas elragadja és szétkergeti őket.</verse>
				<verse number="13">A béres azért fut el, mert béres, és nem törődik a juhokkal.</verse>
				<verse number="14">Én vagyok a jó pásztor: ismerem enyéimet, és enyéim ismernek engem,</verse>
				<verse number="15">mint ahogy az Atya ismer engem és én ismerem az Atyát. Életemet adom a juhokért.</verse>
				<verse number="16">Más juhaim is vannak, amelyek nem ebből az akolból valók. Azokat is ide kell vezetnem. Hallgatni fognak a szavamra: egy akol lesz és egy pásztor.</verse>
				<verse number="17">Azért szeret engem az Atya, mert odaadom életemet, hogy aztán vissza is vegyem.</verse>
				<verse number="18">Senki sem veszi el tőlem: önként adom oda. Hatalmam van arra, hogy odaadjam, és hatalmam van arra, hogy visszavegyem. Ezt a feladatot kaptam Atyámtól.”</verse>
				<verse number="19">E beszéd miatt szakadás támadt a zsidók között.</verse>
				<verse number="20">Sokan közülük azt mondták: Ördöge van és megháborodott. Mit hallgatjátok?”</verse>
				<verse number="21">Mások viszont megjegyezték: „Ez nem megszállottnak a beszéde. Vagy talán képes arra az ördög, hogy vakok látását visszaadja?”</verse>
				<verse number="22">A templomszentelés ünnepén. A templomszentelés ünnepét ülték Jeruzsálemben.</verse>
				<verse number="23">Tél volt. Jézus éppen a templomban járt, Salamon tornácában.</verse>
				<verse number="24">Körülvették őt a zsidók és megkérdezték: „Meddig tartasz még bizonytalanságban minket? Ha te vagy a Messiás, mondd meg nekünk nyíltan,”</verse>
				<verse number="25">Jézus így felelt: „Mondtam már nektek, de nem hiszitek. Cselekedeteim, melyeket Atyám nevében művelek, tanuságot tesznek rólam.</verse>
				<verse number="26">De ti nem hiszitek, mert nem vagytok juhaim közül valók.</verse>
				<verse number="27">Az én juhaim hallgatnak szavamra, én ismerem őket, s ők követnek engem.</verse>
				<verse number="28">Én örök életet adok nekik: Nem vesznek el soha, és senki sem ragadja el őket a kezemből.</verse>
				<verse number="29">Atyám, aki nekem adta őket, hatalmasabb mindenkinél: senki sem ragadhatja el őket Atyám kezéből.</verse>
				<verse number="30">Én és az Atya egy vagyunk.”</verse>
				<verse number="31">A zsidók ismét köveket ragadtak, hogy megkövezzék.</verse>
				<verse number="32">Jézus szemükre vetette: „Sok jótettet cselekedtem nektek Atyám erejéből, e cselekedetek közül melyikért akartok megkövezni?”</verse>
				<verse number="33">A zsidók visszavágtak: „Jótettért nem kövezünk meg téged, hanem a káromlásért, mert ember létedre Istenné teszed magadat.”</verse>
				<verse number="34">Jézus megkérdezte tőlük: „Nincs megírva törvényetekben: Én mondtam: istenek vagytok?</verse>
				<verse number="35">Ha már azokat is isteneknek mondja az Írás, akikhez Isten igéje szólt, és az Írás nem veszíti érvényét,</verse>
				<verse number="36">Hogyan mondhatjátok arról, akit az Atya megszentelt és a világba küldött: káromkodol, mert azt mondtam: Isten Fia vagyok?</verse>
				<verse number="37">Ha nem cselekszem Atyám tetteit, ne higgyetek nekem.</verse>
				<verse number="38">De ha azokat cselekszem és nem akartok hinni, higgyetek a tetteknek, hogy végre lássátok és elismerjétek: az Atya Én bennem van és én az Atyában.”</verse>
				<verse number="39">Ismét el akarták fogni, de ő kiszabadult kezeik közül.</verse>
				<verse number="40">Jézus Pereában. Elment ismét a Jordánon túl arra a helyre, ahol János először keresztelt, és ott maradt.</verse>
				<verse number="41">Sokan keresték fel, mert így vélekedtek: „János ugyan semmi csodát sem művelt, de mindaz, amit őróla mondott igaz volt.”</verse>
				<verse number="42">És sokan hittek benne.</verse>
			</chapter>
			<chapter number="11">
				<verse number="1">Lázár halála. Betániában, Máriának és nővérének, Mártának falujában volt egy Lázár nevű beteg.</verse>
				<verse number="2">Mária kente meg az Urat illatos olajjal és törölte meg lábát a hajával.</verse>
				<verse number="3">Testvére, Lázár volt a beteg. A nővérek megüzenték neki: „Uram, akit szeretsz, beteg.”</verse>
				<verse number="4">Ennek hallatára Jézus így szólt: „A betegség nem okozza halálát, hanem Isten dicsőségére lesz, hogy ezáltal megdicsőüljön az Isten Fia.”</verse>
				<verse number="5">Jézus szerette Mártát, nővérét (Máriát) és Lázárt.</verse>
				<verse number="6">Mikor tehát meghallotta, hogy beteg, két napig még helyben maradt, de aztán így szólt tanítványaihoz:</verse>
				<verse number="7">„Menjünk ismét Judeába.”</verse>
				<verse number="8">„Mester, féltették tanítványai, most akartak megkövezni a zsidók, és te ismét odamégy?”</verse>
				<verse number="9">Jézus így válaszolt: „Nem tizenkét órája van a napnak? Aki nappal jár, nem botlik meg, mert e világ világosságában lát.</verse>
				<verse number="10">De aki éjszaka jár, megbotlik, mert nincs világossága.”</verse>
				<verse number="11">Így szólt, majd folytatta: „Lázár, a mi barátunk elaludt. Megyek, hogy felkeltsem álmából.”</verse>
				<verse number="12">„Uram, mondták a tanítványok, ha elaludt, meggyógyul.”</verse>
				<verse number="13">Jézus a haláláról beszélt, ők azonban azt gondolták, hogy alvásról beszél.</verse>
				<verse number="14">Erre Jézus nyíltan megmondta nekik:</verse>
				<verse number="15">„Lázár meghalt, de én örülök miattatok, hogy nem voltam ott, hogy higgyetek. Menjünk most hozzá.”</verse>
				<verse number="16">Tamás, melléknevén Didimusz, buzdította a többi tanítványt: „Menjünk mi is, haljunk meg vele együtt!”</verse>
				<verse number="17">Jézus Máriánál és Mártánál. Mikor Jézus megérkezett, Lázár már négy napja a sírban feküdt.</verse>
				<verse number="18">Betánia Jeruzsálem közelében volt, mintegy tizenöt stádiumnyira.</verse>
				<verse number="19">Így sok zsidó jött Máriához és Mártához, hogy vigasztalják őket testvérük miatt.</verse>
				<verse number="20">Jézus jöttének hallatára Márta azonnal eléje ment, Mária azonban otthon maradt.</verse>
				<verse number="21">„Uram, szólt Márta Jézushoz, ha itt lettél volna, nem halt volna meg a testvérem,</verse>
				<verse number="22">De tudom, hogy most is, bármit kérsz az Istentől, megadja neked.”</verse>
				<verse number="23">Jézus megnyugtatta: „Testvéred fel fog támadni.”</verse>
				<verse number="24">Márta megjegyezte: „Tudom, hogy fel fog támadni a feltámadáskor az utolsó napon.”</verse>
				<verse number="25">Jézus így szólt hozzá: „Én vagyok a feltámadás és az élet: aki bennem hisz, még ha meg is halt, élni fog.</verse>
				<verse number="26">Mindaz, aki belém vetett hittel él, nem hal meg sohasem. Hiszed ezt?”</verse>
				<verse number="27">„Igen, Uram, felelte, hiszem, hogy te vagy a Messiás, az (élő) Isten fia, aki a világra jön.”</verse>
				<verse number="28">E szavakkal elment, hívta nővérét, Máriát és csendben közölte vele: „Itt a mester, hív téged.”</verse>
				<verse number="29">Ennek hallatára az rögtön felkelt és hozzá sietett.</verse>
				<verse number="30">Jézus ugyanis még nem ért a faluba, hanem azon a helyen volt, ahol Mártával találkozott.</verse>
				<verse number="31">Mikor a zsidók, akik a házban maradtak vele és vígasztalták, látták, hogy Mária gyorsan felkel és kimegy, utána mentek. A sírhoz megy, gondolták, hogy ott sírjon.</verse>
				<verse number="32">Mikor Mária Jézus közelébe ért és meglátta őt, e szavakkal borult a lábához: „Uram, ha itt lettél volna, nem halt volna meg a testvérem.”</verse>
				<verse number="33">Amint Jézus látta, hogy sír és a vele jött zsidók is sírnak, lelke mélyéig megrendült.</verse>
				<verse number="34">„Hová tettétek őt?” - kérdezte. „Jöjj, Uram, felelték, nézd meg.”</verse>
				<verse number="35">Jézus könnyekre fakadt.</verse>
				<verse number="36">„Nézzétek, mondták a zsidók, mennyire szerette őt.”</verse>
				<verse number="37">Némelyek azonban megjegyezték: „Ő, aki visszaadta a vak látását, nem tudta volna megakadályozni, hogy ez meg ne haljon?”</verse>
				<verse number="38">Lázár feltámasztása. Jézus még mindig mélyen megindulva a sírhoz ment. Az egy kővel elzárt barlang volt.</verse>
				<verse number="39">„Vegyétek el a követ”, szólt Jézus. Márta, az elhunyt nővére megjegyezte: „Uram, már szaga van, hiszen negyednapos.”</verse>
				<verse number="40">Jézus így felelt: „Nem mondtam: ha hiszel, meglátod Isten dicsőségét?”</verse>
				<verse number="41">Elvették a követ. Jézus égre emelte tekintetét és így imádkozott: „Atyám, hálát adok neked, hogy meghallgattál.</verse>
				<verse number="42">Én ugyan tudom, hogy mindenkor meghallgatsz, csak a körülálló népért mondom, hogy higgyék: Te küldtél engem.”</verse>
				<verse number="43">E szavak után hangos szóval kiáltott: „Lázár, jöjj ki!”</verse>
				<verse number="44">A halott (azonnal) kijött. Lába és keze pólyával volt körültekerve, arca pedig kendővel bekötve. Jézus így szólt: „Oldjátok fel őt, hogy járni tudjon.”</verse>
				<verse number="45">A főtanács határozata Jézus ellen. Sok zsidó jött akkor Máriához és Mártához. Látták, amit Jézus tett és hittek benne.</verse>
				<verse number="46">Némelyek azonban a farizeusokhoz mentek és hírül vitték nekik, amit Jézus cselekedett.</verse>
				<verse number="47">A főpapok és farizeusok erre összehívták a főtanácsot és tanakodni kezdtek: „Mit tegyünk? Ez az ember nagyon sok csodát művel.</verse>
				<verse number="48">Ha tovább tűrjük, mindnyájan hinni fognak benne, aztán jönnek a rómaiak és elpusztítják szentélyünket és népünket.”</verse>
				<verse number="49">Egyikük, Kajafás, aki abban az évben főpap volt, közbeszólt:</verse>
				<verse number="50">„Ti nem értetek semmit. Nem látjátok át: jobb, hogy egy ember haljon meg a népért, mintsem, hogy az egész nép elpusztuljon.”</verse>
				<verse number="51">Ezt azonban nem magától mondotta, hanem mint főpap abban az évben, megjövendölte, hogy Jézus meg fog halni a népért.</verse>
				<verse number="52">De nemcsak a népért, hanem azért is, hogy Isten szétszórt fiait összegyűjtse.</verse>
				<verse number="53">Attól a naptól fogva határozott szándékuk volt, hogy megölik őt.</verse>
				<verse number="54">Jézus Efraimban. Jézus ezért már nem járt nyilvánosan a zsidók között, hanem visszavonult a sivatag szélén fekvő Efraim nevű városba. Ott tartózkodott tanítványaival együtt.</verse>
				<verse number="55">Közel volt a zsidók húsvétja. Arról a vidékről már húsvét előtt sokan felmentek Jeruzsálembe, hogy megszenteljék magukat.</verse>
				<verse number="56">Keresték Jézust és még a templomban is beszélgettek róla: „Mit gondoltok, nem jön el az ünnepre?”</verse>
				<verse number="57">A főpapok és a farizeusok ugyanis elrendelték, hogy ha valaki tudomást szerez hollétéről, jelentse fel, hogy elfoghassák.</verse>
			</chapter>
			<chapter number="12">
				<verse number="1">A betániai vacsora. Hat nappal húsvét előtt Jézus Betániába ment. Ott lakott Lázár, akit Jézus feltámasztott holtából.</verse>
				<verse number="2">Vacsorát rendeztek tiszteletére. Márta szolgált, Lázár meg együtt ült vele az asztalnál.</verse>
				<verse number="3">Mária pedig vett egy valódi nárduszból készült drága olajat. Megkente vele Jézus lábát és hajával megtörölte. A ház betelt az olaj illatával.</verse>
				<verse number="4">Egyik tanítványa, karióti Júdás, aki elárulta. Méltatlankodott ezért:</verse>
				<verse number="5">„Miért nem adták el inkább ezt az illatszert háromszáz dénárért; miért nem osztották ki a szegények közt?”</verse>
				<verse number="6">Ezt nem azért mondta, mintha a szegényekre lett volna gondja, hanem mivel tolvaj volt: ő kezelte a pénzt és elsikkasztotta a bevételt.</verse>
				<verse number="7">Jézus rászólt: „Hagyd békén, hadd tegye, hiszen temetésem napjára teszi.</verse>
				<verse number="8">Szegények mindig lesznek veletek, de én nem leszek mindig veletek.”</verse>
				<verse number="9">Határozat Lázár ellen. A zsidók közül sokan megtudták, hogy ő ott van. Odajöttek, de nemcsak Jézus kedvéért, hanem hogy Lázárt is lássák, akit feltámasztott holtából.</verse>
				<verse number="10">Erre a főpapok elhatározták, hogy Lázárt is megölik,</verse>
				<verse number="11">Mivel miatta sok zsidó ment oda és hitt Jézusban.</verse>
				<verse number="12">Bevonulás Jeruzsálembe. Másnap nagy tömeg vonult fel az ünnepre. Hallották, hogy Jézus Jeruzsálembe jön. Pálmaágakat fogtak és kivonultak eléje.</verse>
				<verse number="13">Így kiáltoztak: „Hozsanna! Áldott, ki az Úr nevében jön, Izrael királya!”</verse>
				<verse number="14">Akadt ott egy szamár, Jézus ráült. Erről mondja az Írás:</verse>
				<verse number="15">„Ne félj, Sion leánya! Nézd csak, királyod jön Szamárcsikó hátán.”</verse>
				<verse number="16">Tanítványai eleinte nem értették, de mikor Jézus megdicsőült, eszükbe jutott, hogy meg volt írva róla, úgy amint végbement.</verse>
				<verse number="17">A nép, amely ott volt, mikor Lázárt előhívta a sírból és feltámasztotta holtából, tanuságot tett róla.</verse>
				<verse number="18">Azért vonult elébe a tömeg, mert hallották, hogy ezt a csodát művelte.</verse>
				<verse number="19">A farizeusok viszont egymás szemére vetették: „Látjátok, hogy semmire sem mentek. Az egész világ utána fut!”</verse>
				<verse number="20">Jézus és a pogányok. Azok közt, akik felzarándokoltak, hogy az ünnepen imádják Istent, volt néhány pogány is.</verse>
				<verse number="21">Ezek Fülöphöz fordultak, aki a galileai Betszaidából származott, és kérték: „Uram, látni szeretnénk Jézust.”</verse>
				<verse number="22">Fülöp Andráshoz ment és megbeszélte vele. Aztán András és Fülöp megmondták Jézusnak.</verse>
				<verse number="23">Jézus így válaszolt: „Eljött az óra, mikor megdicsőül az Emberfia.</verse>
				<verse number="24">Bizony, bizony mondom nektek: Ha a búzaszem nem esik földbe és el nem hal, egyedül marad; de ha elhal, sok termést hoz.</verse>
				<verse number="25">Aki szereti életét, elveszíti azt; aki viszont gyűlöli életét e világon, megmenti azt az örök életre.</verse>
				<verse number="26">Aki szolgálni akar nekem, kövessen: ahol én vagyok, ott lesz az én szolgám is. Aki nekem szolgál, azt megtiszteli az Atya.</verse>
				<verse number="27">Szózat az égből. Most mélyen megrendült a lelkem. Mit is mondjak? Hogy szabadíts meg attól az órától, Atyám?</verse>
				<verse number="28">De hiszen éppen azért az óráért jöttem! Atyám, dicsőítsd meg nevedet.” Erre szózat hallatszott az égből: „Megdicsőítettem és továbbra is megdicsőítem.”</verse>
				<verse number="29">Az ott álló nép ennek hallatára azt gondolta, hogy mennydörgött. Némelyek azonban azt mondták: „Angyal beszélt vele.”</verse>
				<verse number="30">Jézus felvilágosította őket: „Nem értem hallatszott ez a szózat, hanem tiértetek.</verse>
				<verse number="31">Ítélet van most e világon, most vetik ki e világ fejedelmét.</verse>
				<verse number="32">Én pedig, ha felmagasztalnak a földről, mindent magamhoz vonzok.”</verse>
				<verse number="33">E szavakkal akarta jelezni, milyen halállal hal meg.</verse>
				<verse number="34">A nép ellene vetette: „Mi úgy hallottuk a törvényből, hogy a Messiás örökké megmarad. Hogyan mondhatod tehát, hogy az Emberfiát fel kell magasztalni? Kicsoda ez az Emberfia?”</verse>
				<verse number="35">Jézus így válaszolt nekik: „Már csak rövid ideig van nálatok a világosság. Járjatok a világosságban, amíg a tiétek, különben elborít titeket a sötétség. Aki a sötétségben jár nem tudja hová megy.</verse>
				<verse number="36">Amíg veletek van a világosság, higgyetek a világosságban, hogy a világosság fiai legyetek.” E szavak után Jézus elment és nem mutatkozott előttük.</verse>
				<verse number="37">A zsidók hitetlensége. Jóllehet ennyi csodát művelt a szemük láttára, mégsem hittek benne.</verse>
				<verse number="38">Így teljesedett be Izaiás próféta jövendölése: „Uram, ki hitte igehirdető szavunkat, És az Úr ereje ki előtt nyilvánult meg?”</verse>
				<verse number="39">Nem tudtak hinni, Izaiás ugyanis ezt is megjövendölte:</verse>
				<verse number="40">„Szemüket elvakította És megkérgesítette szívüket, Hogy szemükkel ne lássanak, Szívükben értelem ne legyen, és meg ne térjenek, Hogy meggyógyítsam őket.”</verse>
				<verse number="41">Így szólt Izaiás, aki látta dicsőségét és jövendölt róla.</verse>
				<verse number="42">A tanácstagok közül mégis sokan hittek benne, de a farizeusok miatt nem vallották be, hogy ki ne zárják őket a zsinagógából.</verse>
				<verse number="43">Többre tartották ugyanis az emberek megbecsülését, mint Isten dicsőségét.</verse>
				<verse number="44">Jézus isteni küldetése. Jézus hangos szóval hirdette: „Aki bennem hisz, nem énbennem hisz, hanem abban, aki küldött engem.</verse>
				<verse number="45">Aki engem lát, azt látja, aki küldött engem.</verse>
				<verse number="46">Én világosságul jöttem erre a világra, hogy aki bennem hisz, ne maradjon sötétségben.</verse>
				<verse number="47">Én nem ítélem el azt, aki hallgatja tanításomat, de nem tartja meg, hiszen nem azért jöttem, hogy elítéljem e világot, hanem hogy megmentsem a világot.</verse>
				<verse number="48">Van bírája annak, aki megvet engem és nem fogadja el tanításomat. A tőlem hirdetett ige ítéli el őt az utolsó napon.</verse>
				<verse number="49">Én nem magamtól beszéltem, hanem az Atya, aki küldött engem, ő parancsolta meg, mit mondjak és mit hirdessek.</verse>
				<verse number="50">És én tudom, hogy az ő parancsa örök élet. Amit tehát hirdetek, Úgy hirdetem, amint az Atya mondta nekem.”</verse>
			</chapter>
			<chapter number="13">
				<verse number="1">A lábmosás. Közel volt már húsvét ünnepe. Jézus tudta, hogy eljött az óra, amikor a világból vissza kell térnie az Atyához. Ekkor adta övéinek, akiket szeretett és a világban hagyott, szeretetének legnagyobb jelét.</verse>
				<verse number="2">A vacsora alkalmával történt. Az ördög már szívébe karióti Júdásnak, Simon fiának, hogy árulja el őt.</verse>
				<verse number="3">Jézus tudta, hogy mindent kezébe adott az Atya, és hogy Istentől jött és Istenhez megy,</verse>
				<verse number="4">Mégis felkelt a vacsorától, levetette felsőruháját, fogott egy kendőt és maga elé kötötte.</verse>
				<verse number="5">Aztán vizet öntött egy mosdótálba és mosni kezdte tanítványainak lábát, majd a derekára kötött kendővel megtörölte.</verse>
				<verse number="6">Mikor Simon Péterhez ért, Péter tiltakozott: „Uram, te akarod megmosni az én lábamat?”</verse>
				<verse number="7">Jézus így felelt: „Most nem érted, amit teszek, de később majd megérted.”</verse>
				<verse number="8">De Péter még jobban tiltakozott: „Az én lábamat meg nem mosod soha!” „Ha meg nem moslak, felelte Jézus, nem vagy közösségben velem.”</verse>
				<verse number="9">„Uram, kiáltott Péter, akkor ne csak lábamat, hanem kezemet és fejemet is.”</verse>
				<verse number="10">Jézus így szólt: „Aki megfürdött, annak csak lábát kell megmosni, akkor egészen tiszta lesz. Ti tiszták vagytok, de nem mindnyájan.”</verse>
				<verse number="11">Tudta ugyanis, ki árulja el, ezért mondta: „Nem vagytok tiszták mindnyájan.”</verse>
				<verse number="12">A lábmosás tanulsága. Miután megmosta lábukat, felvette felsőruháját és újra leült.</verse>
				<verse number="13">Aztán így szólt: „Megértettétek, mit tettem veletek? Ti Mesternek és Úrnak hívtok engem. Jól teszitek: az vagyok.</verse>
				<verse number="14">Ha tehát én, az Ur és Mester, megmostam lábatokat, nektek is mosnotok kell egymás lábát.</verse>
				<verse number="15">Példát adtam nektek: Amint én tettem veletek, ti is úgy tegyetek.</verse>
				<verse number="16">Bizony, bizony mondom nektek: Nem nagyobb a szolga uránál, sem a küldött küldőjénél.</verse>
				<verse number="17">Boldogok vagytok, ha megértitek ezt és így tesztek.</verse>
				<verse number="18">Nem mindnyájatokról mondom ezt: ismerem azokat, akiket választottam. De be kell teljesednie az Írásnak: „Ki megosztotta kenyerem, Sarkát emelte ellenem.”</verse>
				<verse number="19">Előre megmondom, mielőtt megtörténnék, hogy amikor megtörténik, higgyétek, hogy rólam van szó.</verse>
				<verse number="20">Bizony, bizony mondom nektek: Aki befogadja, akit küldök, engem fogad be, aki engem fogad be, azt fogadja be, aki küldött engem.”</verse>
				<verse number="21">Az áruló távozik. E szavak után Jézus mélyen megrendült lelkében, és kijelentette: „Bizony, bizony mondom nektek: Közületek egy elárul engem.”</verse>
				<verse number="22">A tanítványok erre összenéztek, mert nem tudták, hogy melyikükről mondja.</verse>
				<verse number="23">Tanítványai közül egyik, akit szeretett Jézus, ott nyugodott Jézus keblén</verse>
				<verse number="24">Simon Péter intett neki és kérte: „Kérdezd meg, kiről beszél?”</verse>
				<verse number="25">Az Jézus keblére hajolt és megkérdezte: „Uram, ki az?”</verse>
				<verse number="26">Jézus így felelt: „Az, akinek a bemártott falatot adom.” Ezzel bemártotta a falatot és karióti Júdásnak, Simon fiának nyújtotta.</verse>
				<verse number="27">A falat után mindjárt belé szállt a sátán. Jézus csak ennyit mondott: „Tedd meg hamarosan, amit tenni akarsz!”</verse>
				<verse number="28">Az asztaltársak közül senki nem értette, miért mondta ezt neki.</verse>
				<verse number="29">Mivel Júdásnál volt a pénz, némelyik azt gondolta, hogy Jézus megbízta: „Vedd meg az ünnepre, ami szükséges,” vagy pedig, hogy adjon valamit a szegényeknek.</verse>
				<verse number="30">Miután átvette a falatot, azonnal kiment. Éjszaka volt.</verse>
				<verse number="31">Az új parancsolat. Miután kiment, Jézus így szólt: „Most dicsőült meg az Emberfia, és benne megdicsőült az Isten.</verse>
				<verse number="32">Ha benne megdicsőült az Isten, Isten is meg fogja őt dicsőíteni önmagában, sőt hamarosan megdicsőíti.</verse>
				<verse number="33">Gyermekeim, már csak rövid ideig vagyok veletek. Keresni fogtok, de amint a zsidóknak mondtam, most nektek is mondom: Ahová én megyek, oda ti nem jöhettek.</verse>
				<verse number="34">Új parancsot adok nektek: Szeressétek egymást! Amint én szerettelek titeket, úgy szeressétek egymást ti is.</verse>
				<verse number="35">Arról ismerje meg mindenki, hogy tanítványaim vagytok, hogy szeretettel vagytok egymás iránt.”</verse>
				<verse number="36">Péter tagadásának megjövendölése. Simon Péter megkérdezte: „Uram, hová mégy?” „Ahová én megyek, felelte Jézus, oda most nem jöhetsz velem, de később majd követni fogsz.”</verse>
				<verse number="37">Péter fogadkozott: „Miért nem mehetek most veled? Életemet adom érted.”</verse>
				<verse number="38">Jézus így válaszolt: „Életedet adod értem? Bizony, bizony mondom neked: Mire a kakas megszólal, háromszor tagadsz meg engem.”</verse>
			</chapter>
			<chapter number="14">
				<verse number="1">Jézus megígéri a mennyei hazát. „Ne nyugtalankodjék szívetek! Higgyetek az Istenben, és bennem is higgyetek.</verse>
				<verse number="2">Atyám házában sok hely van, ha nem úgy volna, hiszen azért megyek, hogy helyet készítsek nektek.</verse>
				<verse number="3">Ha aztán elmentem és helyet készítettem már, ismét eljövök, és magammal viszlek titeket, hogy ti is ott legyetek, ahol én vagyok.</verse>
				<verse number="4">Hiszen ismeritek az utat oda, ahová megyek.”</verse>
				<verse number="5">„Uram, jegyezte meg Tamás, nem tudjuk hová mész, hogyan ismerhetnénk az utat?”</verse>
				<verse number="6">Jézus így szólt: „Én vagyok az út, az igazság és élet. Senki sem jut az Atyához, csak énáltalam.</verse>
				<verse number="7">Ha ismernétek engem, Atyámat is ismernétek. Mostantól fogva azonban ismeritek és látjátok őt.”</verse>
				<verse number="8">„Uram, szólt közbe Fülöp, mutasd meg nekünk az Atyát! Ez elég nekünk.”</verse>
				<verse number="9">Jézus így válaszolt: „Már oly régóta veletek vagyok és nem ismersz engem Fülöp? Aki engem lát, látja az Atyát is. Hogyan mondhatod hát: Mutasd meg nekünk az Atyát?</verse>
				<verse number="10">Nem hiszed, hogy én az Atyában vagyok és az Atya énbennem? A tanítást, amit hirdetek nektek, nem magamtól mondom, és a tetteket is Atyám cselekszi, aki bennem van.</verse>
				<verse number="11">Higgyétek, hogy én az Atyában vagyok, és az Atya énbennem. Ha másért nem, legalább tetteimért higgyetek.</verse>
				<verse number="12">Jézus megígéri a Szentlelket. Bizony, bizony mondom nektek: Aki bennem hisz, ugyanazokat a tetteket fogja végbevinni, amiket én magam cselekszem, sőt nagyobbakat is fog tenni azoknál, mert én az Atyához megyek.</verse>
				<verse number="13">Bármit kértek majd nevemben az Atyától, megteszem nektek, hogy az Atya megdicsőüljön a Fiúban.</verse>
				<verse number="14">Ha pedig tőlem kértek valamit nevemben, azt is meg fogom tenni.</verse>
				<verse number="15">Ha szerettek engem, megtartjátok parancsaimat.</verse>
				<verse number="16">Én pedig kérni fogom az Atyát, és más Vigasztalót ad nektek: az igazság lelkét, aki mindörökké veletek marad.</verse>
				<verse number="17">A világ nem kaphatja meg őt, mert nem látja és nem ismeri; de ti ismeritek, mert bennetek marad.</verse>
				<verse number="18">Egyesülés Jézussal. Nem hagylak árván titeket, eljövök hozzátok.</verse>
				<verse number="19">Rövid idő még, és a világ nem lát engem többé. De ti láttok engem, mert én élek és ti is élni fogtok.</verse>
				<verse number="20">Azon a napon megtudjátok, hogy én Atyámban vagyok, ti pedig énbennem és én tibennetek.</verse>
				<verse number="21">Aki ismeri és megtartja parancsaimat, az szeret engem. Aki pedig szeret engem, azt Atyám is szeretni fogja. Szeretni fogom őt én is és kinyilatkoztatom magamat neki.”</verse>
				<verse number="22">Júdás, nem a karióti, it közbeszólt: „Uram, hogy van az, hogy nekünk akarod kinyilatkoztatni magadat és nem a világnak?”</verse>
				<verse number="23">Jézus tovább folytatta: „ aki szeret engem, megtartja tanításomat. Atyám is szeretni fogja őt, hozzá megyünk és benne fogunk lakni.</verse>
				<verse number="24">Aki nem szeret engem, tanításomat nem tartja meg. A tanítás, amit hallotok, nem az enyém, hanem az Atyáé, aki küldött engem.</verse>
				<verse number="25">Krisztus békéje. Ezeket akartam nektek mondani, amíg veletek voltam.</verse>
				<verse number="26">A Vigasztaló pedig, akit az Atya nevemben küld, megtanít majd mindenre és eszetekbe juttat mindent, amit mondtam nektek.</verse>
				<verse number="27">Békességet hagyok rátok, az én békémet adom nektek. Én nem úgy adom nektek, amint a világ adja. Ne nyugtalankodjék szívetek és ne szorongjon!</verse>
				<verse number="28">Hiszen hallottátok, hogy azt mondtam: Elmegyek, de megint visszajövök hozzátok. Ha szeretnétek engem, csak örülnétek annak, hogy az Atyához megyek, mert az Atya nagyobb nálam.</verse>
				<verse number="29">Előre megmondtam, mielőtt megtörtént volna, hogy amikor megtörténik, higgyetek.</verse>
				<verse number="30">Már nem sokat beszélek veletek, mert jön a világ fejedelme:</verse>
				<verse number="31">Rajtam ugyan nincs hatalma, csak hogy megtudja a világ, hogy szeretem az Atyát, és úgy cselekszem, amint meghagyta nekem az Atya. - Keljetek fel, menjünk innét!”</verse>
			</chapter>
			<chapter number="15">
				<verse number="1">Jézus az igazi szőlőtő. „Én vagyok az igazi szőlőtő, Atyám a szőlőműves.</verse>
				<verse number="2">A szőlővesszőket, amelyek bennem gyümölcsöt nem hoznak, a gyümölcsözőket viszont megtisztítja, hogy még többet teremjenek.</verse>
				<verse number="3">Ti már tiszták vagytok a tőlem kapott tanítás hatására.</verse>
				<verse number="4">Maradjatok bennem, akkor én is bennetek maradok. Amint a szőlővessző sem tud gyümölcsöt hozni önmagától, ha nem marad a szőlővesszőn, úgy ti sem, ha nem maradtok bennem.</verse>
				<verse number="5">Én vagyok a szőlőtő, ti vagytok a szőlővesszők. Aki bennem marad és én őbenne, az bő termést hoz. Hiszen nélkülem semmit sem tehettek.</verse>
				<verse number="6">Aki nem marad bennem, azt kivetik, mint a szőlővesszőt, és elszárad. Összeszedik, tűzre vetik és elég.</verse>
				<verse number="7">Ha bennem maradtok és tanításom tibennetek, kérjetek, bármit akartok: megkapjátok.</verse>
				<verse number="8">Az dicsőíti meg Atyámat, ha sok gyümölcsöt hoztok és így tanítványaim lesztek.</verse>
				<verse number="9">Amint engem szeret az Atya, úgy szeretlek én is titeket. Maradjatok meg szeretetemben.</verse>
				<verse number="10">Ha parancsaimat megtartjátok, megmaradtok szeretetemben, amint én is megtartottam Atyám parancsait és szeretetében maradok.</verse>
				<verse number="11">Ezeket azért mondom nektek, hogy az én örömöm legyen tibennetek és örömötök ezzel teljes legyen.</verse>
				<verse number="12">A szeretet parancsa. Ez az én parancsom: Szeressétek egymást, mint ahogy én szeretlek titeket.</verse>
				<verse number="13">Nagyobb szeretete senkinek sincs annál, aki életét adja barátaiért.</verse>
				<verse number="14">Ti barátaim vagytok, ha megteszitek, amit parancsolok nektek.</verse>
				<verse number="15">Már nem mondalak titeket szolgáknak, mert a szolga nem tudja, mit tesz ura. Barátaimnak mondalak titeket, mert mindent tudtul adtam nektek, amit Atyámtól hallottam.</verse>
				<verse number="16">Nem ti választottatok engem, hanem én választottalak titeket és arra rendeltelek, hogy munkátokkal gyümölcsöt hozzatok: maradandó gyümölcsöt. Akkor mindent megad nektek az Atya, amit a nevemben kértek tőle.</verse>
				<verse number="17">Ez az én parancsom: Szeressétek egymást!</verse>
				<verse number="18">A világ gyűlölete. Ha a világ gyűlöl titeket, tudjátok meg: Engem előbb gyűlölt nálatok.</verse>
				<verse number="19">Ha a világból volnátok, a világ, mint övéit, szeretne titeket. De mivel nem vagytok ebből a világból valók, - Hiszen kiválasztottalak titeket a világból - gyűlöl titeket a világ.</verse>
				<verse number="20">Emlékezzetek vissza a tőlem kapott tanításra: Nem nagyobb a szolga uránál. Ha engem üldöztek, titeket is üldözni fognak. Ha az én tanításomat megtartották, a tiéteket is megtartják.</verse>
				<verse number="21">Mindezt miattam teszik veletek, mert nem ismerik azt, aki küldött engem.</verse>
				<verse number="22">Ha nem jöttem volna, és nem tanítottam volna őket, nem volna bűnük, így azonban nincs mentségük bűneikre.</verse>
				<verse number="23">Aki engem gyűlöl, Atyámat is gyűlöli.</verse>
				<verse number="24">Ha nem vittem volna végbe köztük olyan tetteket, amiket senki más nem cselekedett, nem volnának vétkesek. Most azonban látták ezeket és mégis gyűlölnek engem is, meg Atyámat is.</verse>
				<verse number="25">De teljesednie kell a jövendölésnek, amely törvényükben olvasható: Ok nélkül gyűlöltek engem.</verse>
				<verse number="26">Mikor eljön a Vigasztaló, akit az Atyától küldök nektek, az Igazság Lelke, aki az Atyától származik, ő tanuságot tesz rólam.</verse>
				<verse number="27">Ti is tegyetek tanúságot rólam, hiszen kezdettől velem vagytok.</verse>
			</chapter>
			<chapter number="16">
				<verse number="1">Ezeket mondtam nektek, hogy meg ne botránkozzatok.</verse>
				<verse number="2">Ki fognak zárni titeket a zsinagógákból. Sőt eljön az óra, mikor mindaz, aki megöl titeket, azt hiszi, hogy szolgálatot tesz Istennek.</verse>
				<verse number="3">Így tesznek veletek, mert nem ismerik sem az Atyát sem engem.</verse>
				<verse number="4">Azért mondtam ezeket, hogy amikor eljön az óra, eszetekbe jusson, hogy előre megmondtam nektek. Kezdetben nem mondtam ezeket, hiszen veletek voltam.</verse>
				<verse number="5">A vigasztaló Szentlélek. Most elmegyek ahhoz, aki küldött engem. De senki közületek nem kérdi tőlem: Hová mégy?</verse>
				<verse number="6">Hanem mivel ezeket mondtam, szomorúság tölti el szíveteket.</verse>
				<verse number="7">De én az igazságot mondom: Jobb nektek, ha én elmegyek, mert, ha nem megyek el, a Vigasztaló nem jön el hozzátok. De ha elmegyek, majd elküldöm hozzátok.</verse>
				<verse number="8">Amikor eljön, vádlón bizonyítja majd a világnak a bűnt, az igazságot és az ítéletet.</verse>
				<verse number="9">A bűnt: mert nem hittek bennem.</verse>
				<verse number="10">Az igazságot: mert az Atyához megyek és már nem láttok engem.</verse>
				<verse number="11">Az ítéletet: mert a világ fejedelmét már elítélték.</verse>
				<verse number="12">Még sok mondanivalóm volna, nem vagytok azonban elég erősek hozzá.</verse>
				<verse number="13">De amikor eljön ő az igazság Lelke, elvezet titeket a teljes igazságra. Nem magától fog szólni, hanem azt mondja majd, amit hall, és a jövendőt fogja hirdetni nektek.</verse>
				<verse number="14">Ő majd megdicsőít engem, mert az enyémből kapja, amit kijelent nektek.</verse>
				<verse number="15">Minden, ami Atyámé, enyém. Azért mondtam, hogy az enyémből kapja, amit kijelent nektek.</verse>
				<verse number="16">A viszontlátás vigasztaló reménye. Rövid idő és már nem láttok engem, ismét rövid idő és viszontláttok engem, (mert az Atyához megyek).”</verse>
				<verse number="17">A tanítványok közül néhányan így tanakodtak: „Mit akar ezzel mondani: Rövid idő és már nem láttok engem, ismét rövid idő és viszontláttok engem? És: az Atyához megyek?”</verse>
				<verse number="18">Megjegyezték tehát: „Mit akar ezzel mondani: Rövid idő? Nem értjük, mit beszél.”</verse>
				<verse number="19">Jézus észrevette, hogy kérdezni akarják, ezért így szólt: „ Arról tanakodtok, hogy azt mondtam: Rövid idő és már nem láttok engem, ismét rövid idő és viszontláttok engem.</verse>
				<verse number="20">Bizony, bizony mondom nektek: Ti majd sírtok és jajgattok, a világ azonban örülni fog. Ti szomorkodtok, de szomorúságotok örömre fordul.</verse>
				<verse number="21">Az asszony is, amikor szül, szomorkodik, mert eljött az órája, de amikor megszülte gyermekét, már nem emlékezik gyötrelmeire, mert örül, hogy ember született a világra.</verse>
				<verse number="22">Ti is, most ugyan szomorkodtok, de majd viszontlátlak titeket: akkor örülni fog szívetek és örömötöket senki sem veszi el többé tőletek.</verse>
				<verse number="23">Azon a napon nem lesz már kérdeznivalótok tőlem. Bizony, bizony mondom nektek: Bármit kértek majd nevemben az Atyától, megadja nektek.</verse>
				<verse number="24">Mindeddig semmit sem kértetek az én nevemben. Kérjetek és kaptok, hogy örömötök teljes legyen.</verse>
				<verse number="25">A búcsúbeszéd befejezése. Ezeket képletesen mondtam nektek. Eljön az óra, amikor már nem képletesen szólok, hanem nyíltan beszélek az Atyáról.</verse>
				<verse number="26">Azon a napon majd az én nevemben kértek, és nem mondom majd nektek, hogy én kérem az Atyát értetek.</verse>
				<verse number="27">Az Atya ugyanis szeret titeket, mivel ti szerettetek engem, és hittétek, hogy az Istentől jöttem.</verse>
				<verse number="28">Az Atyától jöttem és a világba léptem. Most elhagyom a világot és az Atyához megyek.”</verse>
				<verse number="29">A tanítványok erre megjegyezték: „Most nyíltan beszélsz, és nyoma sincs a képletes beszédnek.</verse>
				<verse number="30">Most elismerjük, hogy mindent tudsz és nincs szükséged, hogy valaki is kérdezzen téged. Ezért el hisszük, hogy Istentől jöttél.”</verse>
				<verse number="31">Jézus Így felelt: „Most hisztek?</verse>
				<verse number="32">Eljön az óra, már el is jött, amikor elszéledtek, ki ki a maga útján és engem magamra hagytok. De én nem vagyok egyedül, mert az Atya velem van.</verse>
				<verse number="33">Azért mondtam ezeket nektek, hogy békességtek legyen bennem. A világban üldözést szenvedtek, de bízzatok, én legyőztem a világot.”</verse>
			</chapter>
			<chapter number="17">
				<verse number="1">Jézus önmagáért imádkozik. E szavak után Jézus égre emelte szemét és így imádkozott: „Atyám, eljött az óra. Dicsőítsd meg Fiadat, hogy Fiad is megdicsőítsen téged.</verse>
				<verse number="2">Hatalmat adtál neki minden ember felett, hogy mindenkinek, akit neki adtál, örök életet adjon.</verse>
				<verse number="3">Az örök élet az, hogy ismerjenek téged, egyedül igaz Istent és akit küldtél, Jézus Krisztust.</verse>
				<verse number="4">Én megdicsőítettelek téged a földön. A művet, amelynek elvégzését rám bíztad, véghezvittem.</verse>
				<verse number="5">Most dicsőíts meg engem te, Atyám, magadnál, azzal a dicsőséggel, amelyben részem volt nálad, mielőtt a világ lett.</verse>
				<verse number="6">Imádkozik az apostolokért. Kinyilatkoztattalak téged az embereknek, akiket a világból nekem adtál. Tieid voltak és nekem adtad őket.</verse>
				<verse number="7">Tanításodat megtartották. Most már tudják, hogy minden, amit nekem adtál tőled van. A tanítást, amit nekem adtál, átadtam nekik.</verse>
				<verse number="8">Ők elfogadták és így valóban elismerték, hogy tőled jöttem, és elhitték, hogy te küldtél engem.</verse>
				<verse number="9">Értük könyörgök. Nem a világért könyörgök, hanem azokért, akiket nekem adtál.</verse>
				<verse number="10">Tieid ők, - hiszen mindaz, ami az enyém, a tiéd, és ami a tiéd, az enyém, - és én megdicsőültem bennük.</verse>
				<verse number="11">Én már nem vagyok e világban, de ők a világban vannak. Én hozzád megyek. Szent Atyám tartsd meg őket nevedben, amelyet nekem adtál, hogy egyek legyenek, mint mi.</verse>
				<verse number="12">Amíg velük voltam, én tartottam meg őket nevedben, amelyet nekem adtál. Megőriztem őket; senki más nem veszett el közülük, csak a kárhozat fia, hogy beteljesedjék az Írás.</verse>
				<verse number="13">Most hozzád megyek, ezeket pedig elmondom a világon, hogy örömöm teljesen az övék legyen. Átadtam nekik tanításodat.</verse>
				<verse number="14">A világ gyűlölte őket, mert nem e világból valók, ahogy én sem vagyok e világból.</verse>
				<verse number="15">Nem azt kérem, hogy vedd el őket a világból, hanem hogy óvd meg őket a gonosztól.</verse>
				<verse number="16">Hiszen nem e világból valók ők, amint én sem vagyok e világból.</verse>
				<verse number="17">Szenteld meg őket az igazságban: a te igéd igazság.</verse>
				<verse number="18">Amint te küldtél engem a világba, úgy küldöm én a világba őket.</verse>
				<verse number="19">Értük szentelem magam, hogy ők is szentek legyenek az igazságban.</verse>
				<verse number="20">Imádkozik az Egyházért. De nemcsak értük könyörgök, hanem azokért is, akik szavukra hinni fognak bennem.</verse>
				<verse number="21">Legyenek mindnyájan egyek. Amint te, Atyám, bennem vagy és én tebenned, úgy legyenek egyek ők is mibennünk, és így elhiggye a világ, hogy te küldtél engem.</verse>
				<verse number="22">Én átadtam nekik a dicsőséget, amit nekem adtál, hogy egyek legyenek, amint mi egyek vagyunk:</verse>
				<verse number="23">én őbennük, te énbennem, hogy így tökéletesen egyek legyenek ők is. Ismerje meg ebből a világ, hogy te küldtél engem, és hogy szereted őket, amint engem szerettél.</verse>
				<verse number="24">Atyám, akarom, hogy akiket nekem adtál, ott legyenek velem, ahol én vagyok, hogy lássák dicsőségemet, amit te adtál nekem, hiszen te szerettél engem a világ teremtése előtt.</verse>
				<verse number="25">Én igaz Atyám! A világ nem ismert meg téged. Én ismerlek téged, és így ők is megismerték, hogy te küldtél engem.</verse>
				<verse number="26">Megismertettelek velük és meg is foglak ismertetni, hogy a szeretet, amellyel engem szeretsz, bennük legyen és én őbennük.”</verse>
			</chapter>
			<chapter number="18">
				<verse number="1">Jézust elfogják. Miután Jézus ezeket mondta, kiment tanítványaival a Kédron patakon túlra. Volt ott egy kert.</verse>
				<verse number="2">Bement oda tanítványaival együtt. Júdás, aki elárulta, ismerte azt a helyet, mert Jézus gyakran járt oda tanítványaival.</verse>
				<verse number="3">Akkor Júdás kapott egy csapat katonát, a főpapoktól és a farizeusoktól pedig szolgákat. Kiment velük lámpákkal, fáklyákkal és fegyverekkel felszerelve.</verse>
				<verse number="4">Jézus tudta mindazt, ami rá várt, eléjük ment tehát és megszólította őket: „Kit kerestek?”</verse>
				<verse number="5">„A názáreti Jézust”, mondták azok. „Én vagyok”, felelte Jézus. Júdás, aki elárulta, ott állt köztük.</verse>
				<verse number="6">Amint tehát azt mondta: Én vagyok, meghátráltak és a földre estek.</verse>
				<verse number="7">Ő újra megkérdezte: „Kit kerestek?” „A názáreti Jézust”, ismételték azok.</verse>
				<verse number="8">„Mondtam már nektek, hogy én vagyok, felelte Jézus. Ha tehát engem kerestek, engedjétek el ezeket.”</verse>
				<verse number="9">Így teljesedett be, amit mondott: „Senkit sem vesztettem el azok közül, akiket nekem adtál.”</verse>
				<verse number="10">Simon Péternél azonban volt kard, kirántotta, rásújtott a főpap szolgájára és levágta annak jobb fülét. A szolgának Malkus volt a neve.</verse>
				<verse number="11">Jézus rászólt Péterre: „Tedd hüvelyébe kardodat! Ne ürítsem ki a kelyhet, melyet az Atya adott nekem?”</verse>
				<verse number="12">Jézus Annas és Kaifás előtt. A tiszt csapata élén és a zsidó őrség elfogta Jézust és megkötözte.</verse>
				<verse number="13">Először Annáshoz vitték, Kaifás apósához. Kaifás volt a főpap abban az évben.</verse>
				<verse number="14">Ő adta a zsidóknak a tanácsot: „Jobb, hogy egy ember haljon meg a népért.”</verse>
				<verse number="15">Simon Péter és egy másik tanítvány követte Jézust. Mivel az a tanítvány ismerőse volt a főpapnak, bejutott Jézussal a főpap udvarába.</verse>
				<verse number="16">Péter pedig kint maradt az ajtónál. A másik tanítvány, a főpap ismerőse, kiment, szólt az ajtónállónak és bevitte Pétert.</verse>
				<verse number="17">Az ajtónálló szolgáló közben megjegyezte: „Nem vagy te is ennek az embernek a tanítványai közül?”</verse>
				<verse number="18">„Nem vagyok”, felelte. A szolgák és a poroszlók a parázsló tűz körül álltak és melegedtek, mert hideg volt Péter is közéjük állt és melegedett.</verse>
				<verse number="19">A főpap tanítványai és tanításai felől kérdezte Jézust.</verse>
				<verse number="20">Jézus így felelt: „Én nyíltan beszéltem az emberek előtt. Mindig a zsinagógákban és a templomban tanítottam, ahová minden zsidónak bejárása van. Titokban semmit sem mondtam. Mit kérdezel engem?</verse>
				<verse number="21">Kérdezd azokat, akik hallották, mit beszéltem. Azok tudják, mit mondtam.”</verse>
				<verse number="22">E szavakra az egyik ott álló poroszló arcul ütötte Jézust. „Így felelsz a főpapnak?” - förmedt rá.</verse>
				<verse number="23">Jézus csak ennyit mondott: „Ha rosszul szóltam, bizonyítsd be a rosszat, de ha jól, miért ütsz engem?”</verse>
				<verse number="24">Annás akkor megkötözve elküldte őt Kaifás főpaphoz.</verse>
				<verse number="25">Simon Péter még mindig ott állt és melegedett. Újra megkérdezték tőle: „Nem vagy te is ennek a tanítványai közül?”</verse>
				<verse number="26">„Nem vagyok”, tagadta. Erre a főpap egyik szolgája, rokona annak, akinek Péter levágta a fülét, megjegyezte: „Hiszen ott láttalak vele a kertben.”</verse>
				<verse number="27">De Péter ismét tagadta. Erre mindjárt megszólalt a kakas.</verse>
				<verse number="28">Jézust kiszolgáltatják Pilátusnak. Kaifástól a helytartóságra vezették Jézust. Kora reggel volt. Azok nem mentek be a helytartóságra, hogy tisztátalanokká ne legyenek, hanem hogy megehessék a húsvéti bárányt.</verse>
				<verse number="29">Ezért Pilátus jött ki hozzájuk és megkérdezte: „Milyen vádat emeltek az ember ellen?”</verse>
				<verse number="30">Azok így feleltek: „Ha nem volna gonosztevő, nem szolgáltattuk volna ki neked.”</verse>
				<verse number="31">Pilátus szabadkozott: „Tartsátok meg és ítélkezzetek róla törvényetek szerint.” A zsidók azonban nem tágítottak: „Nekünk senkit sem szabad megölnünk.”</verse>
				<verse number="32">Így teljesedett be, amit Jézus mondott, mikor halálának módját megjövendölte.</verse>
				<verse number="33">Jézus első kihallgatása. Pilátus akkor visszament a helytartóságra, hívatta Jézust és megkérdezte tőle:</verse>
				<verse number="34">„Te vagy a zsidók királya?” Jézus így felelt: „Magadtól mondod ezt, vagy mások mondták neked rólam?”</verse>
				<verse number="35">„Hát zsidó vagyok én? - tört ki Pilátus. „Saját nemzeted és a főpapok szolgáltattak ki nekem. Mit tettél?”</verse>
				<verse number="36">Jézus így felelt: „Az én országom nem e világból való. Ha e világból volna országom, harcra kelnének szolgáim, hogy a zsidók kezére ne kerüljek. Az én országom azonban nem innen való.”</verse>
				<verse number="37">Pilátus közbeszólt: „Tehát király vagy?” Jézus ráhagyta: „Igen, király vagyok. Én arra születtem és azért jöttem e világra, hogy tanúságot tegyek az igazságról. Mindaz, aki igazságból való, hallgat szavamra.”</verse>
				<verse number="38">Pilátus vállat vont: „Mi az igazság?” E szavak után ismét kiment a zsidókhoz és kijelentette: „Én semmi vétket nem találok benne.</verse>
				<verse number="39">Az a szokás nálatok, hogy húsvétkor szabadon engedjek valakit, akarjátok - e, hogy elbocsássam a zsidók királyát?”</verse>
				<verse number="40">De azok újra kiáltozni kezdtek: „Ne ezt, hanem Barabást!” Barabás rabló volt.</verse>
			</chapter>
			<chapter number="19">
				<verse number="1">Jézus megostorozása. Erre Pilátus lefogatta és megostoroztatta Jézust.</verse>
				<verse number="2">A katonák tövisekből koronát fontak, fejére tették és bíborszínű köpenyt adtak rá.</verse>
				<verse number="3">Aztán eléje járultak és így gúnyolódtak: „Üdvözlégy, zsidók királya”, és arcul ütötték.</verse>
				<verse number="4">Pilátus ismét kiment és így szólt hozzájuk: „Nézzétek, elétek vezetem. Értsétek meg végre, hogy semmi vétket sem találok benne.”</verse>
				<verse number="5">Jézus akkor töviskoronával és bíborköpenyben kijött eléjük, Pilátus rámutatott: „Íme az ember!”</verse>
				<verse number="6">Láttára a főpapok és a szolgák nagy kiáltozásba törtek ki: „Keresztre vele, keresztre vele!” Pilátus ismét szabadkozott: „Vegyétek át és ti feszítsétek keresztre. Én semmi vétket sem találok benne.”</verse>
				<verse number="7">De a zsidók nem tágítottak: „Nekünk törvényünk van, és a törvény szerint meg kell halnia, mert Isten fiává tette magát.”</verse>
				<verse number="8">E szavak hallatára Pilátus még jobban megijedt.</verse>
				<verse number="9">Jézus második kihallgatása. Visszament a helytartóságra és újra megkérdezte Jézust: „Honnan való vagy te?” De Jézus nem felelt.</verse>
				<verse number="10">Pilátus erre figyelmeztette: „Nekem nem felelsz? Nem tudod, hogy hatalmam van arra, hogy keresztre feszítselek, és hatalmam van arra, hogy elbocsássalak téged?”</verse>
				<verse number="11">Jézus csak ennyit mondott: „Semmi hatalmad sem volna rajtam, ha onnan felülről nem kaptad volna. Annak, aki engem kiszolgáltatott neked, nagyobb a bűne.”</verse>
				<verse number="12">Ettől fogva Pilátus azon volt, hogy elbocsássa őt. A zsidók azonban fenyegetőzve kiáltották: „Ha elbocsátod, nem vagy a császár barátja. Mindaz, aki királlyá teszi magát, elleneszegül a császárnak.”</verse>
				<verse number="13">Az ítélet. E szavak hallatára Pilátus kivezettette Jézust. Bírói székébe ült a köves udvaron, melyet héberül Gabbatának neveznek.</verse>
				<verse number="14">Húsvét készületi napja volt, a hatodik óra táján. Így szólt a zsidókhoz: „Nézzétek itt a királyotok.”</verse>
				<verse number="15">Azok tovább kiáltoztak: „ El vele, el vele! Keresztre vele!” Pilátus megkérdezte: „Királyotokat feszítsem keresztre?” De a főpapok tiltakoztak: „Nincs királyunk, csak császárunk.”</verse>
				<verse number="16">Erre aztán kiszolgáltatta őt, hogy keresztre feszítsék. Azok átvették Jézust és elvezették.</verse>
				<verse number="17">Jézust keresztre feszítik. Ő keresztjét hordozva kiment az úgynevezett koponyhelyre, melynek héber neve Golgota.</verse>
				<verse number="18">Ott keresztre feszítették őt és vele két másikat kétfelől, középen pedig Jézust.</verse>
				<verse number="19">Pilátus táblát is készíttetett és a kereszt fölé erősíttette.</verse>
				<verse number="20">Az volt ráírva: „Názáreti Jézus a zsidók királya.” Sok zsidó olvasta azt a táblát, mert az a hely, ahol Jézust keresztre feszítették, közel volt a városhoz. Héberül, görögül és latinul volt írva.</verse>
				<verse number="21">Ezért a zsidó főpapok kérték Pilátust: „Ne azt írd: a zsidók királya, hanem, hogy azt mondta magáról: a zsidók királya vagyok.”</verse>
				<verse number="22">Pilátus elutasította őket: „Amit írtam, megírtam.”</verse>
				<verse number="23">Elosztják Jézus ruháit. Jézus keresztre feszítése után a katonák fogták ruháit és köntösét. Ruháit négy részre osztották, minden katonának egy részt. Köntöse varratlan volt, végig egy darabból szőve.</verse>
				<verse number="24">Megbeszélték egymás közt: „Ne hasítsuk el, vessünk rá sorsot, kié legyen.” Így teljesedett be az írás: „Elosztották ruháimat maguk között, és sorsot vetettek köntösöm fölött.” A katonák így is tettek.</verse>
				<verse number="25">Jézus végső rendelkezése. Jézus keresztje mellett ott állt anyja, anyjának nővére Mária, aki Kleofás felesége volt, és Mária Magdolna.</verse>
				<verse number="26">Mikor Jézus látta, hogy ott áll anyja és szeretett tanítványa, így szólt anyjához: „Asszony, nézd, ő a te fiad!”</verse>
				<verse number="27">Aztán a tanítványhoz fordult: „Nézd, ő a te anyád.” Attól az órától fogva házába fogadta őt a tanítvány.</verse>
				<verse number="28">Jézus halála. Jézus tudta, hogy minden beteljesedett már. Ezért, hogy az Írás valóra váljék, így szólt: „Szomjazom!”</verse>
				<verse number="29">Volt ott egy ecettel telt edény. Izsópra tűztek egy ecettel itatott szivacsot, és szájához emelték.</verse>
				<verse number="30">Amint Jézus az ecetet megízlelte, így szólt: „Beteljesedett!” Aztán lehajtotta fejét és kilehelte a lelkét.</verse>
				<verse number="31">Jézus oldalát megnyitják. Készület napja volt. A zsidók kérték tehát Pilátust, hogy töresse meg a keresztre feszítettek lábszárát, és vétesse le őket a keresztről, hogy ne maradjanak szombaton a kereszten. Az a szombat ugyanis nagy ünnep volt.</verse>
				<verse number="32">Jöttek a katonák és eltörték a lábszárát az egyiknek, aztán a másiknak is, akit vele együtt feszítettek meg.</verse>
				<verse number="33">Mikor azonban Jézushoz értek, látták, hogy már meghalt. Ezért nem törték el lábszárát,</verse>
				<verse number="34">hanem egyik katona lándzsával megnyitotta oldalát, melyből azonnal vér és víz folyt ki.</verse>
				<verse number="35">Aki ezt látta, tanúja lett, és tanúsága igaz. Ő tudja, hogy igazat mond, hogy ti is higgyetek.</verse>
				<verse number="36">Mindez ugyanis azért történt, hogy beteljesedjék az Írás: „Csontot ne törjetek benne.”</verse>
				<verse number="37">És más helyen: „Föltekintenek arra, akit keresztül szúrtak.”</verse>
				<verse number="38">Jézust sírba helyezik. Arimateai József tanítványa volt, de a zsidóktól való félelmében csak titokban, kérte Pilátust, hogy levehesse Jézus testét. Pilátus megengedte.</verse>
				<verse number="39">Mire az elment és levette Jézus testét. Odajött Nikodémus is, aki annakidején éjszaka ment Jézushoz, és hozott mintegy száz font mirha - és áloékeveréket.</verse>
				<verse number="40">Fogták Jézus testét és a főszerekkel együtt gyolcsba göngyölték. Így szokás temetni a zsidóknál.</verse>
				<verse number="41">Azon a helyen, ahol keresztre feszítették, volt egy kert, a kertben pedig új sírbolt, amelybe még senkit sem temettek.</verse>
				<verse number="42">Mivel a sír közel volt, a zsidók készületi napja miatt oda helyezték Jézust.</verse>
			</chapter>
			<chapter number="20">
				<verse number="1">Péter és János a sírnál. A hét első napján, amikor még sötét volt, Mária Magdolna kiment a sírhoz. Észrevette, hogy a követ elmozdították a sírtól.</verse>
				<verse number="2">Elfutott Simon Péterhez és a másik tanítványhoz, akit Jézus szeretett, és jelentette nekik: „Elvitték az Urat a sírból, és nem tudjuk, hova tették.”</verse>
				<verse number="3">Erre Péter és a másik tanítvány elindult és a sírhoz sietett. Együtt futott mind a kettő.</verse>
				<verse number="4">A másik tanítvány gyorsabban futott, mint Péter, és hamarabb ért a sírhoz.</verse>
				<verse number="5">Behajolt és meglátta a gyolcsokat, de nem ment be.</verse>
				<verse number="6">Nem sokkal utána odaért Simon Péter is, bement a sírba,</verse>
				<verse number="7">és ő is látta a gyolcsokat, meg a kendőt, mellyel fejét takarták be. Ez nem a gyolcs között volt, hanem külön összehajtva más helyen.</verse>
				<verse number="8">Akkor bement a másik tanítvány is, aki először ért a sírhoz. Látta és hitt.</verse>
				<verse number="9">Eddig ugyanis még nem értették meg az Írást, amely szerint fel kellett támadnia holtából.</verse>
				<verse number="10">A tanítványok aztán hazamentek.</verse>
				<verse number="11">Jézus megjelenik Mária Magdolnának. Mária ott állt a sír mellett és sírt. Amint így sírdogált, egyszer csak lehajolt és betekintett a sírba.</verse>
				<verse number="12">Látta, hogy ott, ahol Jézus teste feküdt, két fehérruhás angyal ül, az egyik fejnél, a másik lábnál.</verse>
				<verse number="13">Azok megszólították: „Asszony, miért sírsz?” „Elvitték Uramat és nem tudom, hová tették.”</verse>
				<verse number="14">Ezekkel a szavakkal hátrafordult, és meglátta, hogy ott áll Jézus, de nem tudta, hogy Jézus az.</verse>
				<verse number="15">Jézus megkérdezte: „Asszony, miért sírsz? Kit keresel?” Abban a hiszemben, hogy a kertész áll mögötte, így felelt: „Uram, ha te vitted el, mondd meg, hová tetted, hogy magammal vihessem.”</verse>
				<verse number="16">Jézus erre nevén szólította: „Mária!” Az megfordult és csak ennyit mondott: „Rabboni” - vagyis Mester.</verse>
				<verse number="17">Jézus így szólt: „Engedj el! Még nem mentem fel Atyámhoz. Menj most testvéreimhez és vidd hírül nekik: Felmegyek az én Atyámhoz és a ti Atyátokhoz, az én Istenemhez és a ti Istenetekhez.”</verse>
				<verse number="18">Mária Magdolna elment és hírül adta a tanítványoknak: „Láttam az Urat és ezt mondta nekem.”</verse>
				<verse number="19">Jézus megjelenik az apostoloknak. Estefelé, még a hét első napján, együtt voltak a tanítványok, zárt ajtók mögött, mert féltek a zsidóktól. Akkor eljött Jézus, közéjük lépett és így szólt hozzájuk: „Békesség nektek!”</verse>
				<verse number="20">E szavakkal megmutatta nekik kezét és oldalát. Az Úr láttára öröm fogta el a tanítványokat.</verse>
				<verse number="21">„Békesség nektek!” - ismételte. „Amint engem küldött az Atya, úgy küldelek én is titeket.”</verse>
				<verse number="22">E szavak után rájuk lehelt és folytatta: „Vegyétek a Szentlelket.</verse>
				<verse number="23">Akinek megbocsátjátok bűneit, bocsánatot nyert, akinek pedig megtartjátok, az bűnben marad.”</verse>
				<verse number="24">Jézus megjelenik Tamásnak. Tamás, melléknevén Didimusz egy a tizenkettő közül, nem volt velük, mikor eljött Jézus.</verse>
				<verse number="25">A tanítványok azonban megmondták neki: „Láttuk az Urat.” De ő kételkedett: „Ha csak nem látom kezén a szegek nyomát, és ujjammal a szegek helyét nem érintem, kezemet pedig oldalába nem teszem, nem hiszem.”</verse>
				<verse number="26">Nyolc nap múlva ismét együtt voltak a tanítványok, és Tamás is velük. Eljött Jézus zárt ajtón keresztül és közéjük lépett e szavakkal: „Békesség nektek!”</verse>
				<verse number="27">Aztán Tamáshoz fordult: „Tedd ide ujjadat, és nézd a kezemet. Nyújtsd ki kezedet s tedd az oldalamba. És ne légy hitetlen, hanem hívő.”</verse>
				<verse number="28">Tamás felkiáltott: „Én Uram, én Istenem!”</verse>
				<verse number="29">Jézus csak ennyit mondott: „Azért hiszel (Tamás), mert látsz engem? Boldog, aki nem lát és mégis hisz.”</verse>
				<verse number="30">Jézus még sok más csodát művelt tanítványai szemeláttára, de azokat nem írtam meg ebben a könyvben.</verse>
				<verse number="31">Ezeket viszont azért írtam, hogy higgyétek: Jézus a Messiás, az Isten Fia, és hogy a hit által életetek legyen benne.</verse>
			</chapter>
			<chapter number="21">
				<verse number="1">Jézus Tibériás tavánál. Ezután ismét megjelent Jézus tanítványainak, ezúttal Tibériás tavánál. Megjelenése így történt:</verse>
				<verse number="2">Együtt volt Simon Péter, Tamás, a galileai Kánából való Nátánáel, Zebedeus fiai és még két tanítvány.</verse>
				<verse number="3">Simon Péter így szólt: „Megyek halászni.” „Mi is megyünk veled”, mondták azok. Kimentek és beszálltak a bárkába. De azon az éjszakán semmit sem fogtak.</verse>
				<verse number="4">Mikor megvirradt, Jézus kint állt a parton, de a tanítványok nem ismerték fel, hogy Jézus az.</verse>
				<verse number="5">Jézus megszólította őket: „Fiaim, nincs valami ennivalótok?” „Nincsen”, felelték.</verse>
				<verse number="6">Ekkor azt mondta nekik: „Vessétek ki a hálót a bárka jobb oldalán, ott majd találtok.” Kivetették és alig bírták behúzni a nagy tömeg hal miatt.</verse>
				<verse number="7">Erre a tanítvány, akit Jézus szeretett, így szólt Péterhez: „Az Úr az!” Amint Simon Péter meghallotta, hogy az Úr az, felvette köntösét - mert neki volt vetkőzve - és a tóba vetette magát.</verse>
				<verse number="8">A többi tanítvány követte a bárkával. A halakkal telt hálót is maguk után húzták. Nem voltak messze a parttól, csak mintegy kétszáz könyöknyire.</verse>
				<verse number="9">Mikor partra szálltak, parázsló tüzet pillantottak meg, rajta halat és mellette kenyeret.</verse>
				<verse number="10">Jézus szólt nekik: „Hozzatok a most fogott halakból.” Erre Simon Péter visszament és partra vonta a hálót. Százötvenhárom nagy hal töltötte meg.</verse>
				<verse number="11">Noha ennyi volt benne, nem szakadt el a háló.</verse>
				<verse number="12">Jézus hívta őket: „Jöjjetek ide, egyetek!” A tanítványok közül senki sem merte megkérdezni: „Ki vagy?” - hiszen tudták, hogy az Úr az.</verse>
				<verse number="13">Akkor Jézus fogta a kenyeret és adott nekik, ugyanúgy halat is.</verse>
				<verse number="14">Ez volt a harmadik eset, hogy Jézus holtából való feltámadása után megjelent a tanítványoknak.</verse>
				<verse number="15">A főhatalom átadása Péternek. Étkezés után Jézus megkérdezte Pétert: „Simon, János fia, jobban szeretsz, mint ezek?” „Igen Uram, felelte, te tudod, hogy szeretlek.” Erre így szólt hozzá: „Legeltesd bárányaimat.”</verse>
				<verse number="16">Aztán ismét megkérdezte: „Simon, János fia, szeretsz engem?” „Igen Uram, te tudod, hogy szeretlek.” Erre azt mondta neki: „Legeltesd juhaimat.”</verse>
				<verse number="17">Majd harmadszor is megkérdezte: „Simon, János fia, szeretsz engem?” Péter elszomorodott, hogy harmadszor is kérdezte: szeretsz engem? és csak annyit mondott: „Uram te mindent tudsz, azt is tudod, hogy szeretlek téged.” Jézus ismét azt mondta: „Legeltesd juhaimat.”</verse>
				<verse number="18">Jövendölés Péterről és Jánosról. „Bizony, bizony mondom neked: Mikor fiatalabb voltál, magad övezted fel magadat, és oda mentél, ahova akartál. De majd ha megöregszel, kiterjeszted kezedet és más övez fel téged, aztán oda visz, ahova nem akarod.”</verse>
				<verse number="19">E szavakkal jelezte, hogy milyen halállal fogja megdicsőíteni Istent. Majd hozzáfűzte: „Kövess engem!”</verse>
				<verse number="20">Péter megfordult és látta, hogy utána jön a tanítvány, aki a vacsorán keblére borult és meg kérdezte: „Uram ki az, aki téged elárul?”</verse>
				<verse number="21">Láttára Péter Jézushoz fordult: „Uram, hát ővele mi lesz?”</verse>
				<verse number="22">Jézus így felelt: „Ha azt akarom, hogy így maradjon, amíg el nem jövök, mit törődöl vele? Te kövess engem!”</verse>
				<verse number="23">Így a tanítványok között elterjedt az a vélemény, hogy az a tanítvány nem hal meg. Jézus azonban nem azt mondta: „Nem hal meg”, hanem: Ha azt akarom, hogy így maradjon, amíg el nem jövök, mit törődöl vele?”</verse>
				<verse number="24">Befejezés. Ez az a tanítvány, aki tanúságot tesz minderről és ezeket írta. Tudjuk, hogy igaz az ő tanúsága.</verse>
				<verse number="25">Jézus még sok mást is cselekedett. Ha egyenként mind megírnák, azt hiszem, hogy az egész világ sem tudná befogadni a könyveket, amelyeket írni kellene.</verse>
			</chapter>
		</book>
		<book number="44">
			<chapter number="1">
				<verse number="1">Előző könyvemben kedves Teofil, elbeszéltem, mi mindent tett és tanított Jézus egészen mennybevétele napjáig,</verse>
				<verse number="2">amikor megbízást adott a Szentlélek által kiválasztott apostoloknak.</verse>
				<verse number="3">Szenvedése után sok csalhatatlan jellel bizonyította be ezeknek, hogy él; negyven napon át megjelent előttük s az Isten országáról beszélt nekik. Jézus mennybemenetelétől a Szentlélek eljöveteléig</verse>
				<verse number="4">Jézus mennybemenetele. Egy alkalommal, amikor együtt voltak, meghagyta nekik, hogy ne távozzanak el Jeruzsálemből, hanem várjanak az Atya ígéretére.</verse>
				<verse number="5">„Erről hallottatok tőlem, mondta: János csak vízzel keresztelt, ti azonban néhány nap múlva Szentlélekkel keresztelkedtek meg.”</verse>
				<verse number="6">Erre az egybegyűltek megkérdezték tőle: „Uram, tehát mostanában állítod helyre Izrael országát?”</verse>
				<verse number="7">Ő azonban így válaszolt: „Az Atya saját tetszése szerint határozta meg a megfelelő időpontot, nem rátok tartozik ennek ismerete.</verse>
				<verse number="8">De amikor a Szentlélek leszáll rátok, erőben részesültök, úgyhogy tanúságot tesztek majd rólam Jeruzsálemben, meg egész Júdeában és Szamariában, sőt egészen a föld végső határáig.”</verse>
				<verse number="9">E szavak után szemük láttára felemelkedett és felhő takarta el őt szemük elől.</verse>
				<verse number="10">Miközben merően nézték, miként száll az égbe, egyszerre csak két fehér ruhás férfi termett mellettük.</verse>
				<verse number="11">„Galileai férfiak, szólították meg őket, mit álltok itt égre emelt szemekkel? Ez a Jézus, aki közületek felment a mennybe, úgy jön el ismét, ahogy szemetek láttára mennybe szállt.”</verse>
				<verse number="12">Ezután az Olajfák hegyéről, amely Jeruzsálemtől szombatnapi járásra fekszik, visszatértek Jeruzsálembe.</verse>
				<verse number="13">Amint megérkeztek, felmentek az emeleti terembe. Itt aztán együtt maradt Péter és János, Jakab és András, Fülöp és Tamás, Bertalan és Máté, Jakab Alfeus fia és a buzgó Simon, s végül Júdás, Jakab testvére.</verse>
				<verse number="14">Mindezek az asszonyokkal, Máriával, Jézus anyjával és testvéreivel együtt egy szívvel - lélekkel, állhatatosan imádkoztak.</verse>
				<verse number="15">Mátyás apostollá választása. Ezekben a napokban Péter a testvérek között egy alkalommal szólásra emelkedett. Az egybegyűltek száma mintegy százhúsz lehetett.</verse>
				<verse number="16">„Testvérek! Be kellett teljesednie annak az írásnak, melyben a Szentlélek Dávid ajkával Júdásról, a Jézust foglyul ejtők vezetőjéről jövendölt.</verse>
				<verse number="17">Ő közénk tartozott, a mi szolgálatunk részese volt.</verse>
				<verse number="18">Gonoszsága bérén telket szerzett magának, mikor pedig lezuhant, kettéhasadt és minden bele kiömlött.</verse>
				<verse number="19">Jeruzsálem minden lakója tudomást szerzett erről, úgyhogy azt a telket nyelvükön Hakeldámának, vagyis Vérmezőnek nevezték el.</verse>
				<verse number="20">Mármost így szól az Írás a zsoltárok könyvében: Lakóhelyükből váljék sivatag, ne lakja senki sátrukat. Továbbá: Tisztségét kapja meg más.</verse>
				<verse number="21">Szükséges tehát, hogy valaki azok közül, akik mindig velünk tartottak, amíg az Úr Jézus közöttünk járt - kelt – János keresztségétől fogva egészen mennybevétele napjáig -</verse>
				<verse number="22">velünk együtt tanúskodjék az ő feltámadásáról.”</verse>
				<verse number="23">Erre kijelöltek kettőt: Józsefet, akit Barszabbásznak, más néven Jusztusznak is hívtak, és Mátyást.</verse>
				<verse number="24">Azután így imádkoztak: „Urunk, ki mindenkinek szívét ismered, mutasd meg, e kettő közül melyikre esett választásod,</verse>
				<verse number="25">hogy elfoglalja ebben a szolgálatban, az apostoli rendben a helyet, melyet Júdás hűtlenül elhagyott és így az őt megillető helyre jutott.”</verse>
				<verse number="26">Ezután sorsot vetettek rájuk. A sors Mátyásra esett, mire a többi tizenegy apostol közé sorolták.</verse>
			</chapter>
			<chapter number="2">
				<verse number="1">A Szentlélek eljövetele. Mikor elérkezett a pünkösd napja, mindnyájan együtt voltak ugyanazon a helyen.</verse>
				<verse number="2">Hirtelen, mintha csak heves szélvész közeledett volna, zaj támadt az égből és egészen betöltötte a házat, ahol összegyűltek.</verse>
				<verse number="3">Majd pedig szétoszló, tüzes nyelvek lobbantak föl előttük és leereszkedtek mindegyikükre.</verse>
				<verse number="4">Valamennyien elteltek Szentlélekkel és különféle nyelveken kezdtek beszélni, úgy, amint a Szentlélek szólásra indította őket.</verse>
				<verse number="5">Ekkortájt az ég alatt található mindenféle nemzetből tartózkodtak istenfélő zsidók Jeruzsálemben.</verse>
				<verse number="6">Mikor ez a zaj támadt, tömeg verődött össze és megzavarodott, mivel ki - ki tulajdon nyelvén hallotta beszélni őket.</verse>
				<verse number="7">„Ugye ezek, akik itt beszélnek, mindnyájan Galileából valók?</verse>
				<verse number="8">Hogyan hallhatja akkor mindegyikünk saját anyanyelvét?</verse>
				<verse number="9">Mi pártusok, médek, elamiták, Mezopotámia, Júdea, Kappadócia, Pontusz, Ázsia,</verse>
				<verse number="10">Frígia, Pamfília, Egyiptom és Líbia cirenei körzetének lakói, mi római zarándokok,</verse>
				<verse number="11">zsidók és prozeliták, krétaiak és arabok: halljuk, hogy a mi nyelvünkön hirdetik Isten csodás tetteit.”</verse>
				<verse number="12">Ámultak - bámultak valamennyien és kérdezgették egymástól: „Ugyan mi lehet ez?”</verse>
				<verse number="13">Mások meg gúnyosan megjegyezték: „Teleitták magukat édes borral!”</verse>
				<verse number="14">Péter pünkösdi beszéde. Péter erre a többi tizenegy közül előlépett és emelt hangon ezt a beszédet intézte hozzájuk: „Zsidó férfiak és Jeruzsálem minden lakója! Vegyétek tudomásul és figyelemmel hallgassátok szavamat!</verse>
				<verse number="15">Nem részegek ezek, ahogy azt ti gyanítjátok, hiszen a napnak harmadik órájában vagyunk,</verse>
				<verse number="16">hanem ez az, amit megmondott Joel próféta:</verse>
				<verse number="17">Így szól az Isten: Ez történik majd az utolsó napokban: szétárasztom minden emberre Lelkemet, fiaitok és lányaitok prófétálni fognak, az ifjak látomásokat látnak, s álmokat álmodnak a vének.</verse>
				<verse number="18">Még szolgáimra és szolgálóimra is kiárasztom Lelkemet azokban a napokban, hogy prófétái szót hallassanak.</verse>
				<verse number="19">Csodákat támasztok fönn az égen és jeleket lenn a földön: vért és tüzet és gomolygó füstöt.</verse>
				<verse number="20">A nap árnyékba, a hold vérbe borul mielőtt az Úr napja elérkezik, az a nagy és nyilvánvaló.</verse>
				<verse number="21">És mindenki üdvözülni fog, aki segítségül hívja az Úr nevét.</verse>
				<verse number="22">Izraelita férfiak, hallgassátok meg ezt az állításomat: a názáreti Jézust Isten igazolta előttetek azokkal a hatalmas csodákkal és jelekkel, amelyeket - mint ti is tudjátok - őáltala művelt köztetek.</verse>
				<verse number="23">Ezt a férfit Isten elhatározott rendelése és előretudása kiszolgáltatta nektek, s ti istentelenek keze által keresztre feszítettétek és meggyilkoltátok.</verse>
				<verse number="24">Isten azonban föloldozta a halál bilincseit és föltámasztotta őt. Lehetetlen is volt, hogy a halál fogva tartsa,</verse>
				<verse number="25">hiszen Dávid így jövendöl vele kapcsolatban: Szemem előtt az Úr mindenkoron, nem inghatok meg: ő áll jobbomon.</verse>
				<verse number="26">Hát szívem örvend, nyelvem énekel, és testem is békében nyugszik el.</verse>
				<verse number="27">Pokolnak lelkem, mert nem engeded, nem hagyod, rothadásra szentedet.</verse>
				<verse number="28">Az élet útját mutatod meg nékem, és eltöltesz orcád előtt gyönyörűséggel.</verse>
				<verse number="29">Testvéreim! Pátriárkánkról, Dávidról nyíltan beszélhetek előttetek. Ő meghalt, eltemették, és sírja mind a mai napig látható nálunk.</verse>
				<verse number="30">Mivel azonban próféta volt, ismerte Istennek számára esküvel tett ígéretét: az ő utódaiból ültet majd valakit trónjára.</verse>
				<verse number="31">Ezért a jövőbe látva a Messiás föltámadásáról mondta, hogy sem az alvilágban nem marad, sem testét nem éri rothadás.</verse>
				<verse number="32">Ezt a Jézust támasztotta föl az Isten: ennek mi mindannyian tanúi vagyunk.</verse>
				<verse number="33">Miután tehát Isten jobbjára emelkedett, megkapta az Atyától, majd pedig kiárasztotta a megígért Szentlelket. Ez az, amit ti láttok és hallotok.</verse>
				<verse number="34">Hiszen nem Dávid ment föl az égbe, s mégis azt mondja: Így szól az Úr az én Uramhoz: jobbom felől foglalj helyet,</verse>
				<verse number="35">míg lábad alá zsámolyul alázom valamennyi ellenségedet.</verse>
				<verse number="36">Tudja meg tehát Izrael egész háza teljes bizonyossággal, hogy Isten Úrrá és Messiássá tette azt a Jézust, akit ti keresztre feszítettetek.”</verse>
				<verse number="37">Ennek hallatára fájdalom járta át szívüket. „Mit tegyünk hát, testvérek?” - fordultak Péterhez és a többi apostolhoz.</verse>
				<verse number="38">„Tartsatok bűnbánatot, felelte Péter, és keresztelkedjék meg mindegyiktek Jézus Krisztus nevében bűneitek bocsánatára. Ezzel elnyeritek a Szentlélek ajándékát.</verse>
				<verse number="39">Az ígéret ugyanis nektek és gyermekeiteknek szól, valamint azoknak, akik távol vannak ugyan, de akiket meghív magához Urunk Istenünk.”</verse>
				<verse number="40">Számos egyéb szóval is biztatta és buzdította őket: „Meneküljetek ki e gonosz nemzedék közül.”</verse>
				<verse number="41">Erre azok, akik hajlottak szavára, megkeresztelkedtek. Aznap mintegy háromezer lélek csatlakozott hozzájuk.</verse>
				<verse number="42">A jeruzsálemi hívek élete. Ezek állhatatosan kitartottak az apostolok tanításában és közösségében, a kenyértörésben és az imádságban.</verse>
				<verse number="43">Szent félelem fogott el mindenkit, mert az apostolok által számos csodajel történt (Jeruzsálemben, és általános félelem uralkodott).</verse>
				<verse number="44">A hívek mind összetartottak és mindenük közös volt.</verse>
				<verse number="45">Birtokaikat eladták és az árát szétosztották kinek - kinek szükségéhez mérten.</verse>
				<verse number="46">Egy szívvel - lélekkel mindennap állhatatosan megjelentek a templomban. A kenyértörést házanként végezték, és örvendezve, tiszta szívvel fogyasztották el eledelüket.</verse>
				<verse number="47">Magasztalták az Istent és az egész nép szeretetében álltak. Az Úr pedig napról napra növelte az üdvösségre rendeltek számát.</verse>
			</chapter>
			<chapter number="3">
				<verse number="1">A béna koldus csodás gyógyulása. Péter és János egyszer a kilenc órai imádság idején a templom felé tartott.</verse>
				<verse number="2">Éppen akkor egy bénán született embert vittek arra. Őt mindennap odavitték a templomnak úgynevezett Ékes - kapujához, hogy a templomba menőktől alamizsnát kérjen.</verse>
				<verse number="3">Amikor meglátta Pétert és Jánost, amint éppen bemenőben voltak a templomba, alamizsnát kért tőlük.</verse>
				<verse number="4">Péter, Jánossal együtt, rátekintett és így szólt: „Nézz ránk!”</verse>
				<verse number="5">Erre az feléjük fordult, remélve, hogy kap tőlük valamit.</verse>
				<verse number="6">Péter azonban ezt mondta neki: „Aranyom, ezüstöm nincs, de amim van, neked adom: a názáreti Jézus Krisztus nevében (kelj föl és) járj!”</verse>
				<verse number="7">Ezzel jobb kezével megragadta és fölsegítette, mire annak tüstént erő szállt lábába és ízületeibe, úgyhogy fölugrott és járni kezdett.</verse>
				<verse number="8">Velük együtt bement a templomba, s ide - oda járkálva és ugrándozva dicsérte az Istent.</verse>
				<verse number="9">Az egész nép látta, hogy jár és Istent magasztalja.</verse>
				<verse number="10">Mikor pedig ráismertek, hogy ő az, aki alamizsnáért koldulva üldögélt a templom Ékes - kapujánál, nem tudták hová legyenek a csodálkozástól amiatt, ami vele történt.</verse>
				<verse number="11">Péter templomi beszéde. Mivel nem tágított Péter és János mellől, az egész nép mintegy lenyűgözve köréjük gyűlt az úgynevezett Salamon - tornácba.</verse>
				<verse number="12">Péter ennek láttára így kezdett beszélni a néphez: „Izraelita férfiak! Ugyan miért csodálkoztok ezen, vagy miért bámultok úgy ránk, mintha saját hatalmunkkal vagy jámborságunkkal értük volna el, hogy ez az ember járni tudjon?</verse>
				<verse number="13">Ábrahám, Izsák, Jákob Istene, atyáink Istene megdicsőítette szolgáját, Jézust, akit ti kiszolgáltattatok és megtagadtatok Pilátus előtt, noha az szabadon akarta bocsátani.</verse>
				<verse number="14">Megtagadtátok a szentet és igazat. Egy gyilkos szabadon bocsátását kértétek,</verse>
				<verse number="15">az élet szerzőjét pedig megöltétek. Isten azonban föltámasztotta őt holtából: ennek mi tanúi vagyunk.</verse>
				<verse number="16">S mivel mi hiszünk benne, azért adott az ő segítségül hívása erőt ennek az embernek, akit láttok és ismertek; a tőle származó hit adta meg neki ezt az ép egészséget mindnyájatok szeme láttára.</verse>
				<verse number="17">De tudom testvérek, hogy tudatlanságból cselekedtetek, amint elöljáróitok is.</verse>
				<verse number="18">Isten azonban ily módon vitte végbe azt, amit az összes próféták által már előre hirdetett, tudniillik, hogy Fölkentje szenvedni fog.</verse>
				<verse number="19">Tartsatok hát bűnbánatot és térjetek meg, hogy Isten eltörölje bűneiteket,</verse>
				<verse number="20">elérkezzék az Úrtól a megenyhülés ideje és elküldje Jézust, a számotokra előre rendelt Messiást.</verse>
				<verse number="21">Őt a mennynek kell befogadnia egészen a nagy megújulás koráig, melyről Isten már réges - rég beszélt szent prófétái által.</verse>
				<verse number="22">Mózes megmondta ugyanis: Urunk Istenünk hozzám hasonló prófétát támaszt majd nektek testvéreitek közül. Hallgassatok rá mindabban, amit majd mond nektek.</verse>
				<verse number="23">Mindazokat pedig, akik nem hallgatnak erre a prófétára, közösítsétek ki a népből.</verse>
				<verse number="24">Az összes próféta Sámueltől kezdve, és aki csak őutána szólt, szintén ezeket a napokat hirdette.</verse>
				<verse number="25">Ti vagytok a prófétáknak és annak a szövetségnek fiai, amelyet Isten atyáinkkal kötött, amikor így szólt Ábrahámhoz: a te utódaid által részesül áldásban a föld minden nemzetsége.</verse>
				<verse number="26">Isten szolgájának föltámasztása után először hozzátok küldte el őt, hogy áldástokra váljék, ha mindegyiktek megtér gonoszságából.”</verse>
			</chapter>
			<chapter number="4">
				<verse number="1">Péter és János a főtanács előtt. Még beszéltek a néphez, mikor a papok, a templomőrség parancsnoka és a szadduceusok odamentek hozzájuk.</verse>
				<verse number="2">Rossz néven vették ugyanis, hogy tanítják a népet, és Jézus példájával a halálból való föltámadást hirdetik.</verse>
				<verse number="3">Letartóztatták tehát, s mivel már esteledett, másnapig őrizetbe vették őket.</verse>
				<verse number="4">A beszéd hallgatóságából pedig sokan hívők lettek, úgyhogy a férfi hívek száma elérte az ötezret.</verse>
				<verse number="5">Másnap összegyűltek Jeruzsálem elöljárói, vénei és írástudói,</verse>
				<verse number="6">meg Annás főpap is, valamint Kajafás, János és Sándor, s mindenki, aki a főpapi osztályhoz tartozott.</verse>
				<verse number="7">Előállították és faggatni kezdték őket: „Micsoda hatalommal, vagy kinek a nevében tettétek ezt?”</verse>
				<verse number="8">Ekkor Péter a Szentlélekkel telve így válaszolt: „Népünk elöljárói és ti vének (halljátok)!</verse>
				<verse number="9">Ha ma egy nyomorékon gyakorolt jótett miatt azért hallgattok ki minket, hogy vajon mitől is gyógyult meg,</verse>
				<verse number="10">hát tudjátok meg mindnyájan és Izrael egész népe, hogy annak a názáreti Jézus Krisztusnak segítségével áll ez itt előttetek egészségesen, akit ti keresztre feszítettetek, de akit Isten föltámasztott holtából.</verse>
				<verse number="11">Ő az a kő, amelyet ti, az építők elvetettetek, de mégis szegletkővé lett.</verse>
				<verse number="12">Nincsen üdvösség senki másban, mert nincs más senki az emberek közt az ég alatt, aki által üdvözülhetnénk.”</verse>
				<verse number="13">Amikor látták Péter és János bátor szókimondását, s megtudták, hogy írástudatlan és tanulatlan emberek, meglepődtek. Fölismerték, hogy Jézus kíséretébe tartoztak.</verse>
				<verse number="14">Mivel azonban a meggyógyított embert is mellettük látták, semmi ellenvetést sem tehettek.</verse>
				<verse number="15">Kiküldték hát őket a gyűlésteremből, s aztán így tanakodtak:</verse>
				<verse number="16">„Mitévők legyünk ezekkel az emberekkel? Hiszen Jeruzsálem minden lakója tudja s nem is tagadhatjuk, hogy nyilvánvaló csoda történt általuk.</verse>
				<verse number="17">De hogy még inkább el ne terjedjen a híre a nép között, fenyegessük meg őket, hogy ne beszéljenek többé senkinek se erről az emberről.”</verse>
				<verse number="18">Ezután behívatták őket s megparancsolták, hogy egyáltalán ne beszéljenek és ne tanítsanak Jézus nevében.</verse>
				<verse number="19">Erre Péter és János így válaszolt: „Magatok ítéljétek meg, Isten előtt helyes volna - e inkább rátok hallgatni, mint az Istenre?</verse>
				<verse number="20">Mi nem hallgathatunk arról, amit láttunk és hallottunk!”</verse>
				<verse number="21">Erre újabb fenyegetések közt a népre való tekintettel szabadon bocsátották őket, mert semmi jogcímet nem találtak megbüntetésükre. Mindenki dicsőítette ugyanis Istent a megtörtént esemény miatt,</verse>
				<verse number="22">hiszen több, mint negyvenéves volt az az ember, akivel ez a csodás gyógyulás történt.</verse>
				<verse number="23">A hívek hálaadása és áldozatos élete. Kiszabadulásuk után övéikhez mentek és hírül vitték, hogy mi mindent mondtak nekik a főpapok és a vének.</verse>
				<verse number="24">Ennek hallatára azok egy szívvel - lélekkel fölfohászkodtak Istenhez ezekkel a szavakkal: „Urunk, te alkottad az eget és a földet, meg a tengert s mindazt ami bennük van.</verse>
				<verse number="25">Te így szóltál a Szentlélek által Dávid szolgád ajkával: Miért, hogy a nemzetek háborognak? Hívságokon a népek miért agyarkodnak?</verse>
				<verse number="26">Fölkelnek a földnek királyai, az Úr ellen s az ő Fölkentje ellen a fejedelmek összetanakodnak.</verse>
				<verse number="27">Valóban e városban egybegyűltek fölkent szent szolgád, Jézus ellen, Heródes és Poncius Pilátus a pogány nemzetekkel és Izrael népével,</verse>
				<verse number="28">hogy végrehajtsák, aminek megtörténtét hathatós akaratod elhatározta.</verse>
				<verse number="29">Most tehát Urunk, tekints fenyegetőzésünkre, és add meg szolgáidnak, hogy teljes bizalommal hirdessék igédet.</verse>
				<verse number="30">Nyújtsd ki kezedet, hogy gyógyulások, jelek és csodák történjenek szent szolgád, Jézus által.”</verse>
				<verse number="31">Amint így imádkoztak, megrendült a hely, ahol egybegyűltek. Mindnyájan elteltek Szentlélekkel és bátor bizalommal hirdették az Isten igéjét.</verse>
				<verse number="32">A hívők sokaságának egy volt a szíve - lelke. Egyikük sem mondott birtokából semmit sem a saját tulajdonának, hanem mindenük közös volt.</verse>
				<verse number="33">Az apostolok pedig nagy hatással tettek tanúságot az Úr Jézus (Krisztus) föltámadásáról, és nagy kegyelem munkálkodott mindnyájukban.</verse>
				<verse number="34">Nem is akadt köztük szűkölködő, mert azok, akiknek földjük vagy házuk volt, eladták, s az eladott javak árát elhozták és az apostolok lába elé tették.</verse>
				<verse number="35">Ebből aztán mindenkinek adtak kinek - kinek szükségéhez mérten.</verse>
				<verse number="36">József, a ciprusi származású levita, aki az apostoloktól a Barnabás nevet kapta - ez annyit jelent, mint a vigasztalás fia -</verse>
				<verse number="37">eladta a birtokában lévő szántóföldet, fogta az árát és az apostolok lába elé tette.</verse>
			</chapter>
			<chapter number="5">
				<verse number="1">Ananiás és Szafíra bűnhődése. Egy Ananiás nevű férfi feleségével, Szafírával együtt eladta egyik birtokát.</verse>
				<verse number="2">Feleségének tudtával azonban visszatartott az árából s csak egy részt vitt magával és azt tette az apostolok lába elé.</verse>
				<verse number="3">Péter azonban így szólt hozzá: „Ananiás, hogyan csábíthatta el szívedet a sátán, hogy be akarod csapni a Szentlelket, s hogy magadnál tartasz egy részt a föld árából?</verse>
				<verse number="4">Ugye a magadé maradhatott volna, ha pedig eladod, te rendelkezhettél volna vele? Miért vetemedtél ilyen dologra? Nem embereknek hazudtál, hanem az Istennek!”</verse>
				<verse number="5">E szavak hallatára Ananiás holtan rogyott össze. Nagy félelem fogta el mindazokat, akik ezt hallották.</verse>
				<verse number="6">A fiatalabb emberek pedig mindjárt fölemelték, aztán kivitték és eltemették.</verse>
				<verse number="7">Körülbelül három óra múlhatott el, amikor belépett felesége, mit sem tudva a történtekről.</verse>
				<verse number="8">„Mondd csak (asszony), szólította meg Péter, csakugyan ennyiért adtátok el a földet?” „Igen, ennyiért” - felelte az.</verse>
				<verse number="9">Péter ekkor rászólt: „Mire való volt megegyeznetek abban, hogy próbára tegyétek az Úr Lelkét? Nézd, azok, akik eltemették férjedet, már a küszöbre tették lábukat, hogy téged is kivigyenek.”</verse>
				<verse number="10">Erre az nyomban holtan rogyott össze lábainál. A belépő ifjak már halva találták; kivitték tehát és férje mellé temették.</verse>
				<verse number="11">Nagy félelem fogta el az egész egyházat, s mindenkit, aki csak hallott erről az eseményről.</verse>
				<verse number="12">Az egyház növekedése. Az apostolok által sok csodajel történt a nép között. Mindnyájan teljes egyetértésben tartózkodtak Salamon tornácában.</verse>
				<verse number="13">Mások közül senki sem mert közéjük elegyedni, a nép azonban nagyra becsülte őket.</verse>
				<verse number="14">Az Úrban hívő férfiak és nők sokasága pedig egyre növekedett.</verse>
				<verse number="15">Végül még a betegeket is kivitték az utcákra, s ott ágyakra és hordszékekre fektették őket, hogy ha Péter arra megy, legalább az árnyéka érje valamelyiküket (s megszabaduljanak betegségüktől).</verse>
				<verse number="16">Sőt a Jeruzsálemhez közel eső helységek népe is odatódult, magukkal hozva a betegeket és a tisztátalan lelkektől gyötörteket, s ezek mind meggyógyultak.</verse>
				<verse number="17">Az apostolokat újabb üldözés éri. De a főpapot és környezetét - vagyis a szadduceusok pártját - féltékenység fogta el.</verse>
				<verse number="18">Lefogatták tehát az apostolokat és nyilvános börtönbe vetették őket.</verse>
				<verse number="19">Az Úr angyala azonban éjjel kinyitotta a börtön ajtaját, kivezette őket és így szólt hozzájuk:</verse>
				<verse number="20">„Menjetek, álljatok ki és hirdessétek a népnek a templomban az erről az életről szóló tanítást!”</verse>
				<verse number="21">Hallgattak rá, s virradatkor bementek a templomba és prédikálni kezdtek. Mikor a főpap és kísérete megérkezett, összehívták a főtanácsot - vagyis a zsidó nép összes véneit - és üzentek a börtönbe, hogy vezessék elő őket.</verse>
				<verse number="22">De mikor a szolgák odaértek (és kinyitották) a börtönt, nem lelték őket. Visszatértek tehát és jelentették:</verse>
				<verse number="23">„A börtönt ugyan gondosan zárva találtuk, az őrök is ott álltak az ajtó előtt, de amikor benyitottunk, odabenn senkit sem találtunk.”</verse>
				<verse number="24">A templomőrség parancsnoka és a főpapok a hír hallatára nem tudták elképzelni, mi történhetett.</verse>
				<verse number="25">Egyszer csak beállított valaki s hírül hozta nekik: „Azok a férfiak, akiket ti börtönbe vetettetek, a templomban vannak és tanítják a népet.”</verse>
				<verse number="26">Erre a parancsnok szolgáival együtt elment és elhozta őket. Erőszakot nem alkalmaztak, mert féltek, hogy a nép kövekkel támad ellenük.</verse>
				<verse number="27">Elővezették tehát őket és a főtanács elé állították. Majd a főpap kérdőre vonta őket:</verse>
				<verse number="28">„Szigorúan megparancsoltuk nektek, hogy ne tanítsatok róla, és mégis egész Jeruzsálemet elárasztottátok tanításotokkal, s ránk akarjátok hárítani annak az embernek a vérét.”</verse>
				<verse number="29">De Péter és a többi apostol így válaszolt: „Inkább kell engedelmeskedni Istennek, mint az embereknek!</verse>
				<verse number="30">Atyáink Istene föltámasztotta Jézust, akit ti a keresztfára feszítve meggyilkoltatok.</verse>
				<verse number="31">Isten jobbja Fejedelemmé és Üdvözítővé emelte őt, hogy megtérítse Izraelt és megbocsássa bűneit.</verse>
				<verse number="32">Ezeknek a dolgoknak tanúi vagyunk mi és a Szentlélek, akit Isten megadott mindazoknak, akik engedelmeskednek neki.”</verse>
				<verse number="33">A hallgatóság erre olyan haragra lobbant, hogy arra gondoltak, megölik őket.</verse>
				<verse number="34">Gamáliel tanácsa. Fölállt azonban a főtanács egyik tagja, egy Gamáliel nevű farizeus, az egész nép előtt tiszteletben álló törvénytudó. Rövid időre kiküldette a vádlottakat, majd ezt a beszédet intézte a többiekhez:</verse>
				<verse number="35">„Izraelita férfiak: fontoljátok meg, mit akartok tenni ezekkel az emberekkel.</verse>
				<verse number="36">Nemrégiben föllépett ugyanis Teudás, aki nagyra tartotta magát. Szám szerint mintegy négyszáz férfi csatlakozott hozzá, de őt megölték, azokat pedig, akik hittek benne, szétverték és megsemmisítették.</verse>
				<verse number="37">Utána meg a galileai Júdás lépett föl a népszámlálás idején és maga köré csábította a népet. Elpusztult azonban ő is, és minden követője szétszóródott.</verse>
				<verse number="38">Ezért én most azt mondom nektek: ne zaklassátok ezeket az embereket, hanem engedjétek őket szabadon. Ha ugyanis ez a törekvés vagy ez a mozgalom emberektől származik, fölbomlik,</verse>
				<verse number="39">de ha Istentől van, nem tudjátok szétoszlatni őket, különben úgy tűnnék föl, mintha Isten ellen tusakodnátok.”</verse>
				<verse number="40">Azok igazat adtak neki. Behívatták az apostolokat, megbotoztatták őket, aztán meghagyták nekik, hogy ne beszéljenek Jézusról, s végül is szabadon engedték őket.</verse>
				<verse number="41">Ők pedig örvendezve távoztak a főtanács elől, mivel méltóknak bizonyultak, hogy Jézusért gyalázatot szenvedjenek.</verse>
				<verse number="42">Továbbra is mindennap tanítottak és hirdették a templomban és magánházakban Jézust, a Messiást.</verse>
			</chapter>
			<chapter number="6">
				<verse number="1">Hét diákonus választása. Azokban a napokban, mivel egyre nőtt a tanítványok száma, zúgolódás támadt a görögök között a zsidók ellen, mert özvegyeiket elhanyagolták a mindennapi alamizsna osztogatásnál.</verse>
				<verse number="2">Ezért a tizenkettő összehívta a tanítványok gyülekezetét. „Nem volna rendjén, mondták, hogy az asztalnál szolgáljunk, s közben elhanyagoljuk az Isten igéjét.</verse>
				<verse number="3">Azért testvérek, válasszatok ki magatok közül hét jó hírben álló, bölcs és Szentlélekkel eltelt férfit, és ezeket állítjuk be ebbe a munkába.</verse>
				<verse number="4">Mi pedig majd az imádságnak és az ige szolgálatának szenteljük magunkat.”</verse>
				<verse number="5">Ez a beszéd az egész gyülekezet tetszését megnyerte. Kiválasztották tehát Istvánt, akit hit és Szentlélek töltött el, továbbá Fülöpöt, Prohoroszt, Nikánort, Timont, Parmenászt és Miklóst, az antióchiai prozelitát.</verse>
				<verse number="6">Ezeket az apostolokhoz kísérték, azok pedig imádság közben rájuk tették kezüket.</verse>
				<verse number="7">Isten igéje meg tovább terjedt, úgyhogy a tanítványok száma igen megnövekedett Jeruzsálemben, sőt a papok közül is tömegesen hódoltak meg a hitnek.</verse>
				<verse number="8">István ellen vádat emelnek. Istvánt kegyelem és erő töltötte el, és nagy csodajeleket művelt a nép között.</verse>
				<verse number="9">Néhányan fölléptek ugyan a libertinusok, a cireneiek, az alexandriaiak meg a Kilíkiából és Ázsiából valók zsinagógájából,</verse>
				<verse number="10">és vitatkozni kezdtek Istvánnal, de olyan bölcsen beszélt a Lélek által, hogy nem tudtak ellenállni neki.</verse>
				<verse number="11">Erre fölbujtottak néhány embert, akik ezt állították: „Hallottuk, amint káromló szavakat mondott Mózes és Isten ellen.”</verse>
				<verse number="12">Így aztán annyira fölizgatták a népet, a véneket és az írástudókat, hogy végül is rárontottak, megragadták és elhurcolták a főtanács elé.</verse>
				<verse number="13">Ott hamis tanúkat szólaltattak meg: „Ez az ember minduntalan a szent hely és a törvény ellen beszél.</verse>
				<verse number="14">Hallottuk ugyanis, mikor azt hangoztatta, hogy a názáreti Jézus romba dönti ezt a helyet és megváltoztatja a Mózestől ránk hagyott szokásokat.”</verse>
				<verse number="15">Erre a főtanács valamennyi tagja mind őt figyelte, s olyannak látták arcát, mint egy angyalét.</verse>
			</chapter>
			<chapter number="7">
				<verse number="1">Szent István beszéde. Ő erre így kezdett beszélni: „Testvéreim és atyák, hallgassatok meg! A dicsőség Istene megjelent atyánknak Abrahámnak, mikor az még Mezopotámiában tartózkodott, vagyis mielőtt Háránba költözött volna, és így szólt hozzá:</verse>
				<verse number="2">Hagyd el földedet és rokonságodat, és menj arra a földre, amelyet én mutatok neked.</verse>
				<verse number="3">Erre ő eltávozott a kaldeusok földjéről és Háránba költözött. Innen pedig atyja halála után erre a földre vezette át, ahol most ti laktok.</verse>
				<verse number="4">Nem juttatott belőle neki még egy talpalatnyi földet sem, de megígérte, hogy birtokul adja majd neki és halála után utódainak - bár ekkor még nem volt fia.</verse>
				<verse number="5">Isten azt is megmondta, hogy utódai hazátlanok lesznek idegen földön, s hogy szolgaságba hajtják és sanyargatják őket négyszáz esztendőn keresztül.</verse>
				<verse number="6">De én ítéletet ülök a nemzet fölött, amelynek szolgái lesznek, mondta Isten, s ezután kivonulnak és ezen a helyen fognak nekem szolgálni.</verse>
				<verse number="7">Egyben megkötötte vele a körülmetélős szövetségét. Így született neki Izsák, akit körülmetélt a nyolcadik napon, Izsáknak meg Jákob, Jákobnak pedig a tizenkét pátriárka.</verse>
				<verse number="8">A pátriárkák irigységből eladták Józsefet Egyiptomba.</verse>
				<verse number="9">Isten azonban vele volt és minden viszontagságán keresztül segítette. Kegyeltté tette és bölcseséget adott neki a fáraó, Egyiptom királya előtt, úgy hogy ez megtette Egyiptom és egész udvara kormányzójává.</verse>
				<verse number="10">Akkoriban éhínség és nagy nyomor támadt egész Egyiptomban meg Kánaánban, és atyáink nem találtak élelmet maguknak.</verse>
				<verse number="11">Jákob azonban meghallotta, hogy Egyiptomban van gabona.</verse>
				<verse number="12">Elküldte hát atyáinkat első ízben. Második útjuk alkalmával József fölfedte kilétét testvérei előtt, s így a fáraó előtt kitudódott József származása.</verse>
				<verse number="13">Majd József magához hivatta atyját, Jákobot, hetvenöt lelket számláló egész rokonságával együtt.</verse>
				<verse number="14">Jákob tehát leköltözött Egyiptomba, s ott halt meg ő is, atyáink is.</verse>
				<verse number="15">Szikembe szállították és abba a sírba temették el őket, amelyet Abrahám ezüstpénzen vett meg a szikemi Hémor fiaitól.</verse>
				<verse number="16">Amikor már közel volt az Istentől Abrahámnak tett igéret ideje, a nép egyre nőtt és szaporodott Egyiptomban,</verse>
				<verse number="17">amíg csak egy más király nem vette át az uralmat Egyiptom fölött, aki nem ismerte Józsefet.</verse>
				<verse number="18">Ez álnok módon bánt a nemzetünkkel: azzal sújtotta atyáinkat, hogy ki kellett tenniük csecsemőiket, hogy ne maradjanak életben.</verse>
				<verse number="19">Ebben az időben született Mózes, aki Isten kedveltje volt.</verse>
				<verse number="20">Három hónapig az apai házban táplálták, és amikor kitették, a fáraó lánya vette magához és fia gyanánt neveltette.</verse>
				<verse number="21">Mózest megtanították az egyiptomiak minden bölcsességére. Szavaiban és tetteiben egyaránt hatalmas volt.</verse>
				<verse number="22">Amikor betöltötte negyvenedik évét, az a gondolata támadt, hogy meglátogatja testvéreit, Izrael fiait.</verse>
				<verse number="23">Mikor pedig látta, hogy egyikükkel igazságtalanul bánnak, védelmére kelt. Úgy állt bosszút a megkínzott emberért, hogy agyonütötte az egyiptomit.</verse>
				<verse number="24">Azt hitte, testvérei megértik, hogy Isten általa szabadítja föl őket, de azok nem értették meg.</verse>
				<verse number="25">Másnap megjelent köztük, amikor éppen perlekedtek. Ezekkel a szavakkal békítgette őket: Emberek, testvérek vagytok, hát miért bántjátok egymást?</verse>
				<verse number="26">De az aki bántalmazta a társát, félrelökte és rászólt: Ki tett téged elöljárónkká vagy bírónkká?</verse>
				<verse number="27">Csak nem akarsz megölni, mint ahogy tegnap megölted az egyiptomit?</verse>
				<verse number="28">E szavak hallatára Mózes elmenekült és Mádián földjére vándorolt, ahol két fia született.</verse>
				<verse number="29">Negyven esztendő telt el, mikor Sina hegyének pusztájában angyal jelent meg neki egy égő csipkebokor lángjában.</verse>
				<verse number="30">Mózes a jelenség láttára meglepődött, amint azonban odament, hogy megtekintse, az Úr szava hallatszott:</verse>
				<verse number="31">Én vagyok atyáid Istene, Abrahám, Izsák és Jákob Istene.</verse>
				<verse number="32">Mózes megrettent és nem mert odanézni. Az Úr pedig így beszélt hozzá: Oldd le a sarut lábadról, mert szent föld az a hely, amelyen állsz.</verse>
				<verse number="33">Jól láttam népem nyomorúságát Egyiptomban, hallottam sóhajtásukat. Azért szálltam alá, hogy megszabadítsam őket. Most hát Egyiptomba küldlek téged.</verse>
				<verse number="34">Isten azt a Mózest küldte vezérül és szabadítóul a csipkebokorban megjelent angyal által, akit megtagadtak, mikor azt mondták: Ki rendelt téged előljárónkká vagy bírónkká?</verse>
				<verse number="35">Ő vezette ki őket, ő művelt csodajeleket Egyiptom földjén, a Vörös - tengernél és a pusztában negyven esztendőn keresztül.</verse>
				<verse number="36">Ez a Mózes mondta Izrael fiainak: Hozzám hasonló prófétát támaszt majd nektek Isten testvéreitek közül, őt hallgassátok.</verse>
				<verse number="37">A pusztai együttlét során ő érintkezett az angyallal, aki Sina hegyén szólott hozzá és atyáinkhoz. Ő vette át az élet igéit, hogy velük közölje azokat.</verse>
				<verse number="38">Ám atyáink nem akartak engedelmeskedni neki, hanem visszautasították és szívükben visszavágytak Egyiptomba.</verse>
				<verse number="39">Ezért szólították föl Áront is: Készítess számunkra isteneket, azok vezessenek minket. Nem tudjuk ugyanis, mi történik a Mózessel, aki kihozott minket Egyiptom földjéről.</verse>
				<verse number="40">Egy borjúnak a bálványképét készítették el azokban a napokban. Áldozatot mutattak be a bálványnak és örömük telt saját kezük alkotásában.</verse>
				<verse number="41">Ezért Isten elfordult tőlük, és hagyta hogy a csillagsereget tiszteljék, amint meg van írva a próféták könyvében:</verse>
				<verse number="42">Izrael háza, mutattatok - e be nekem véres és égő áldozatokat Negyven esztendőn keresztül a pusztában?.</verse>
				<verse number="43">Ellenkezőleg, Molok sátrát, és istenetek, Remfám csillagát hordoztátok magatokkal. Ti magatok készítettétek e bálványokat, hogy imádjátok őket. Ezért Babilonon túl űzlek majd titeket.</verse>
				<verse number="44">A szövetség sátra atyáinkkal volt a pusztában. Így rendelte el ezt ő, amikor közölte Mózessel, hogy a látott minta szerint kell elkészítenie.</verse>
				<verse number="45">Ezt örökölték atyáink és behozták ide, mikor Józsue vezetésével birtokba vették a pogányok földjét, akiket Isten kiűzött atyáink elől. Így volt az egészen Dávid koráig.</verse>
				<verse number="46">Ő kegyelmet talált Istennél, és könyörgött hozzá, hadd készíthessen hajlékot Jákob Istenének.</verse>
				<verse number="47">A templomot azonban Salamon építette föl.</verse>
				<verse number="48">Csakhogy a Magasságbeli nem lakik emberi munkával emelt épületben, miként a próféta mondja:</verse>
				<verse number="49">Az én trónom az ég, És a föld lábaim zsámolya. Miféle házat építnétek nekem? - kérdi az Úr. Ugyan hol lenne az én nyugvóhelyem?</verse>
				<verse number="50">Hát nem az én kezem alkotott mindent?</verse>
				<verse number="51">Ti keménynyakúak, ti körülmetéletlen szívűek és fülűek! Mindig ellenálltatok a Szentléleknek, ti is, akárcsak atyáitok!</verse>
				<verse number="52">Melyik prófétát nem üldözték atyáitok? Leöldösték azokat, akik az Igaz eljöveteléről jövendöltek. Ti pedig árulói és gyilkosai lettetek Neki,</verse>
				<verse number="53">ti, akik az angyalok közvetítésével átvettétek ugyan a törvényt, de meg nem tartottátok.”</verse>
				<verse number="54">Szent István vértanúsága. Az első egyházüldözés. Amikor ezt meghallották, szívüket elöntötte a méreg és fogukat vicsorították feléje.</verse>
				<verse number="55">Ő azonban Szentlélekkel eltelve föltekintett az égre és, megpillantva az Isten dicsőségét és Jézust,</verse>
				<verse number="56">amint az Isten jobbján áll, fölkiáltott: „Bizony látom a megnyílt eget, s az Emberfiát, amint az Isten jobbján áll!”</verse>
				<verse number="57">Erre azok nagy hangon fölkiáltottak és befogták fülüket.</verse>
				<verse number="58">Azután egy emberként rárontottak s a városon kívül vonszolva megkövezték. A tanuk pedig ruhájukat egy Saul nevű ifjú lábához rakták le.</verse>
				<verse number="59">Amikor megkezdték István megkövezését, az így imádkozott: „Uram Jézus, vedd magadhoz lelkemet!”</verse>
				<verse number="60">Mikor pedig térdre rogyott, fönnhangon kiáltotta: „Uram, ne ródd föl nekik ezt a bűnt!”</verse>
			</chapter>
			<chapter number="8">
				<verse number="1">Alighogy ezt mondta, kilehelte lelkét. Saul pedig helyeselte meggyilkolását.</verse>
				<verse number="2">Azon a napon nagy üldözés tört ki a jeruzsálemi egyház ellen. Az apostolok kivételével valamennyien szétszéledtek Judea és Szamaria tájékára.</verse>
				<verse number="3">Istvánnak pedig istenfélő emberek megadták a végtisztességet és igen megsiratták.</verse>
				<verse number="4">Saul meg sanyargatta az egyházat: sorra járta a házakat, elhurcolta a férfiakat és asszonyokat és fogságba vetette őket. A palesztínai misszió.</verse>
				<verse number="5">Fülöp térítőmunkája Szamariában. A szétszéledt hívek, ahol csak megfordultak, hirdették az igét.</verse>
				<verse number="6">Így mikor Fülöp eljutott Szamaria városába, az ottaniaknak a Messiásról kezdett prédikálni.</verse>
				<verse number="7">A tömeg, amikor látta és hallotta, hogy Fülöp csodákat művel, teljes figyelemmel hallgatta szavait.</verse>
				<verse number="8">A tisztátalan lélek ugyanis nagy kiáltással eltávozott sok ördögtől megszállt emberből, s még sok béna és sánta is meggyógyult.</verse>
				<verse number="9">E miatt aztán nagy lett az öröm abban a városban.</verse>
				<verse number="10">Már régóta élt ebben a városban egy Simon nevű férfi. Ez varázsló volt, és elámította Szamaria népét azzal, hogy valami fontos személyiségnek adta ki magát.</verse>
				<verse number="11">Az egész lakósság apraja - nagyja hallgatott rá, s azt mondták: „Ez az Istennek igazán hatalmas ereje!”</verse>
				<verse number="12">Ragaszkodtak hozzá, mert már jó ideje félrevezette őket varázslataival.</verse>
				<verse number="13">De mikor hittek Fülöpnek, aki az Isten országát és Jézus Krisztust hirdette nekik, a férfiak és asszonyok egyaránt megkeresztelkedtek.</verse>
				<verse number="14">Sőt maga Simon is hívő lett, s megkeresztelkedése után Fülöphöz szegődött. A jelek és a történt nagy csodák láttára pedig csodálattal telt el.</verse>
				<verse number="15">Péter és János szamariai útja. Mikor a Jeruzsálemben tartózkodó apostolok hallották, hogy Szamaria befogadta az Isten igéjét, elküldték hozzájuk Pétert és Jánost.</verse>
				<verse number="16">Ezek odaérkeztük után imádkoztak értük, hogy rájuk szálljon a Szentlélek.</verse>
				<verse number="17">Még ugyanis egyikükre sem szállt le, mivel addig csak Jézus nevében voltak megkeresztelve.</verse>
				<verse number="18">Rájuk tették tehát kezüket, s azok megkapták a Szentlelket.</verse>
				<verse number="19">Amint pedig Simon látta, hogy az apostolok kézrátételére leszáll a Szentlélek, pénzt ajánlott föl nekik e szavakkal:</verse>
				<verse number="20">„Adjatok nekem is olyan hatalmat, hogy akire csak ráteszem a kezemet, elnyerje a Szentlelket.”</verse>
				<verse number="21">Péter azonban rászólt: „Vesszen el a pénzed veled együtt, mivel azt gondoltad, hogy az Isten adományát pénzen meg lehet vásárolni.</verse>
				<verse number="22">Semmi közöd vagy jogod sincs ehhez a dologhoz, mert szíved nem tiszta Isten előtt.</verse>
				<verse number="23">Térj meg tehát gonoszságodból, kérd Istent, hogy bocsássa meg szívednek ezt a gondolatát.</verse>
				<verse number="24">Látom ugyanis, hogy elöntött a keserű epe és rabul ejtett a gonoszság köteléke.”</verse>
				<verse number="25">„Könyörögjetek értem az úrhoz, kérte ekkor Simon, hogy semmi se érjen abból, amiről beszéltetek.”</verse>
				<verse number="26">Azok pedig miután tanúságot tettek és az úr igéjét hirdették, visszatértek Jeruzsálembe. Közben még sok szamariai faluban hirdették az evangéliumot.</verse>
				<verse number="27">Az etióp udvarnok megtérése. Az úr angyala pedig így szólt Fülöphöz: „Kelj föl és menj délre a Jeruzsálemből Gázába vezető elhagyott útra.”</verse>
				<verse number="28">Fölkerekedett tehát és odasietett. Akkor egy etióp ember - mégpedig az etiópok királynőjének, Kandakénak magas rangú udvari tisztje, főkincstárosa - éppen Jeruzsálemben volt imádkozni.</verse>
				<verse number="29">Visszatértében kocsiján ülve Izaiás prófétát olvasgatta.</verse>
				<verse number="30">A Lélek ekkor ezt sugallta Fülöpnek: „Indulj és szegődj ahhoz a kocsihoz!” Fülöp oda is sietett és meghallotta, hogy Izaiás prófétát olvassa. Megkérdezte tőle:</verse>
				<verse number="31">„Ugyan bizony megérted - e, amit olvasol?” „Hogyan is érthetném, viszonozta az, hacsak valaki meg nem magyarázza?” Meg is kérte Fülöpöt, hogy szálljon föl és üljön melléje.</verse>
				<verse number="32">Az Írásnak pedig éppen a következő szakaszát olvasta: „Akár csak a juhot, úgy vitték leölésre, S miként a bárány elnémul nyírója előtt, ő sem nyitotta szólásra ajkát.</verse>
				<verse number="33">Gyalázatos módon ítéltek fölötte. Utódairól ki adhat számot? Hisz élete elenyészik a földről.”</verse>
				<verse number="34">Kérlek, kiről mondja ezt a próféta, érdeklődött Fülöptől az udvarnok, önmagáról vagy valaki másról?”</verse>
				<verse number="35">Erre Fülöp beszélni kezdett és ebből az írásból kiindulva Jézust hirdette neki.</verse>
				<verse number="36">Amint így tovább haladtak az úton, egy tóhoz jutottak. Az udvarnok fölkiáltott: „Nézd csak itt víz van: mi gátol meg abban, hogy megkeresztelkedjem?”</verse>
				<verse number="37">(Fülöp így válaszolt: „Ha teljes szívvel hiszel, lehetséges.” Ő erre kijelentette: „Hiszem, hogy Jézus Krisztus az Isten Fia.”)</verse>
				<verse number="38">S ezzel megállíttatta a kocsit. Fülöp és az udvarnok bementek együtt a vízbe, s Fülöp megkeresztelte őt.</verse>
				<verse number="39">Alighogy kiléptek a vízből, az Úr Lelke elragadta Fülöpöt. Az udvarnok nem is látta őt többé, de azért boldogan folytatta útját.</verse>
				<verse number="40">Fülöp pedig Azótusban termett és amíg csak Cezáreába nem ért, útközben minden helységben hirdette az evangéliumot.</verse>
			</chapter>
			<chapter number="9">
				<verse number="1">Saul megtérése. Saul pedig még mindig dühtől lihegve halállal fenyegette az úr tanítványait. A főpap elé járulva kérte,</verse>
				<verse number="2">adjon neki ajánlólevelet a damaszkuszi zsinagógához, hogy megkötözve Jeruzsálembe hozhassa azokat a férfiakat és asszonyokat, akikről ki tudja deríteni, hogy ezt a tanítást követik.</verse>
				<verse number="3">Útközben már Damaszkusz közelébe érkezett, amikor hirtelen mennyei fény ragyogta körül.</verse>
				<verse number="4">A földre zuhanva hallotta, hogy egy hang így szól hozzá: „Saul, Saul, miért üldözöl engem?”</verse>
				<verse number="5">Erre megkérdezte: „Ki vagy te, Uram?” „Én vagyok Jézus, felelte, akit te üldözöl. (Nehéz neked az ösztöke ellen rugdalóznod.” Erre remegve és álmélkodva így szólt: „Uram, mit akarsz tőlem, mit tegyek?” Az úr ezt válaszolta:)</verse>
				<verse number="6">„Kelj föl, menj be a városba, ott majd megmondják, mit kell tenned.”</verse>
				<verse number="7">Útitársai lenyűgözve álltak mellette, mert, bár a hangot hallották, senkit sem láttak.</verse>
				<verse number="8">Saul meg, mikor föltápászkodott a földről, hiába a nyitotta ki a szemét, semmit sem látott. Úgy vezették be kezénél fogva Damaszkuszba.</verse>
				<verse number="9">Három napig nem látott és étlen - szomjan maradt.</verse>
				<verse number="10">Élt akkor Damaszkuszban egy Ananiás nevű tanítvány. Ezt az Úr látomásban megszólította: „Ananiás!” „Itt vagyok Uram”, felelte.</verse>
				<verse number="11">Az Úr ekkor ezt az utasítást adta neki: „Azonnal menj el az úgynevezett Egyenes - utcába. Júdás házában keress föl egy Saul nevű tarzusi férfit, most éppen imádkozik.”</verse>
				<verse number="12">- Az látomásban megpillantott akkor egy Ananiás nevű férfit, amint belép és ráteszi kezét, hogy visszanyerje látását. -</verse>
				<verse number="13">„Uram, felelte Ananiás, több felől hallottam erről az emberről, hogy milyen sokat ártott Jeruzsálemben szentjeidnek.</verse>
				<verse number="14">Itt meg fölhatalmazása van a főpapoktól, hogy bilincsbe verje mindazokat, akik a te nevedet hívják segítségül.”</verse>
				<verse number="15">Az Úr azonban így szólt hozzá: „Menj csak, mert őt választottam eszközül, hogy nevemet hirdesse a pogányok, királyok és Izrael fiai előtt,</verse>
				<verse number="16">Megmutatom majd neki, mennyit kell értem szenvednie.”</verse>
				<verse number="17">Ananiás elindult, belépett a házba és e szavak kíséretében tette rá a kezét: „Saul testvérem, engem az Úr Jézus küldött, aki megjelent előtted az idevezető úton, hogy visszanyerd látásodat és eltelj Szentlélekkel.”</verse>
				<verse number="18">Tüstént valami hályog féle vált le a szeméről és visszanyerte szemevilágát.</verse>
				<verse number="19">Erre azonnal megkeresztelkedett, majd ételt vett magához és erőre kapott. Saul első föllépése. Ezután bizonyos ideig a damaszkuszi tanítványok között tartózkodott.</verse>
				<verse number="20">Hamarosan hirdetni kezdte a zsinagógákban Jézusról, hogy ő az Isten Fia.</verse>
				<verse number="21">Azok pedig, akik hallgatták, csodálkozva megjegyezték: „Hát nem ő az, aki Jeruzsálemben vesztére tört azoknak, akik ennek az embernek hívei, s ide is azért jött, hogy bilincsbe verve hurcolja őket a főpapok elé?”</verse>
				<verse number="22">Saul pedig mind nagyobb erővel lépett föl és zavarba hozta a damaszkuszi zsidókat, mivel bizonyította, hogy Jézus a Messiás.</verse>
				<verse number="23">Hosszabb idő elmúltával a zsidók azon kezdtek tanakodni, hogy megölik őt.</verse>
				<verse number="24">Saulnak azonban tudomására jutott a tervük. Azok viszont még a kapukat is éjjel - nappal szemmel tartották, hogy meg tudják gyilkolni.</verse>
				<verse number="25">Végül a tanítványok éjnek idején a falon keresztül szöktették ki, úgy hogy egy kosárban bocsátották le.</verse>
				<verse number="26">Jeruzsálembe érve a tanítványokhoz akart csatlakozni, de mindenki tartott tőle, mert nem akarták elhinni, hogy is tanítvánnyá lett.</verse>
				<verse number="27">Végül Barnabás maga mellé vette és elkísérte az apostolokhoz. Elbeszélte nekik, hogyan látta meg útközben az Urat, hogy az mit mondott neki, s hogy milyen nyíltan kiállott Damaszkuszban Jézus ügye mellett.</verse>
				<verse number="28">Ettől kezdve velük együtt járt - kelt Jeruzsálemben, s nyíltan megvallotta az Urat.</verse>
				<verse number="29">A görög nyelvű zsidókhoz is beszélt és vitába szállt velük. Ezek azonban az élete ellen törtek.</verse>
				<verse number="30">Amikor ez a testvérek tudomására jutott, lekísérték Cezáreába és Tarzusba küldték.</verse>
				<verse number="31">Péter liddai és joppei tartózkodása. Az Egyház ekkor egész Judeában, Galileában és Szamariában békét élvezett és tovább terjedt. Az Úr félelmében élt és a Szentlélek vigasza töltötte el.</verse>
				<verse number="32">Péter ekkor mindenfelé körüljárt és így eljutott a liddai hívekhez is.</verse>
				<verse number="33">Itt egy Éneász nevű béna emberre talált, aki már nyolc éve ágyban fekvő beteg volt.</verse>
				<verse number="34">„Éneász, szólította meg Péter, Urunk Jézus Krisztus meggyógyít téged. Kelj föl és vesd be ágyadat.”</verse>
				<verse number="35">Az föl is kelt erre azonnal. Lidda és Száron valamennyi lakója megtekintette és megtért az Úrhoz.</verse>
				<verse number="36">Joppéban éIt akkor egy Tabita nevű asszony. A neve annyit jelent, mint gazella. Ez egészen a jócselekedeteknek és az alamizsnálkodásnak szentelte magát.</verse>
				<verse number="37">Éppen azokban a napokban megbetegedett és meghalt. Lemosták tehát és kiterítették az emeleti teremben.</verse>
				<verse number="38">Minthogy pedig Joppé közel van Liddához és a tanítványok meghallották, hogy Péter ott tartózkodik, két embert küldtek hozzá ezzel a kéréssel: „Ne sajnáld a fáradságot és jöjj el hozzánk!”</verse>
				<verse number="39">Péter erre velük együtt útnak indult. Amint megérkezett, fölvezették a fölső szobába. Az özvegyek mind körülállták és sírva mutogatták neki azokat a köntösöket és ruhákat, amelyeket Tabita még életében készített számukra.</verse>
				<verse number="40">Péter mindenkit kiküldött, azután térdreborulva imádkozott. Majd a halott felé fordulva kiáltotta: „Tabita, kelj föl!” Erre az fölnyitotta szemét, s mikor meglátta Pétert, fölült.</verse>
				<verse number="41">Ő odanyújtotta kezét és fölsegítette. Azután behívta a híveket meg az özvegyeket és átadta nekik az életre keltettet.</verse>
				<verse number="42">Az eseménynek egész Joppéban híre terjedt és sokan hívei lettek az Úrnak.</verse>
				<verse number="43">Péter pedig még meglehetősen sok ideig Joppéban maradt egy Simon nevű tímárnál.</verse>
			</chapter>
			<chapter number="10">
				<verse number="1">Kornéliusz látomása. Cezáreában élt akkor egy Kornéliusz nevű férfi, az itálianak nevezett zászlóalj századosa.</verse>
				<verse number="2">Jámbor és istenfélő ember volt egész házanépével együtt. Sok alamizsnát osztott ki a nép között, és állandóan imádkozott Istenhez.</verse>
				<verse number="3">Egyszer a nap kilencedik órájában egy látomásban tisztán látta, hogy az Isten angyala belép hozzá és megszólítja: „Kornéliusz!”</verse>
				<verse number="4">Ő rátekintett és megrémülve kérdezte: „Mi az, uram?” Az így szólt: „Imádságaid és alamizsnád fölszálltak Isten színe elé s ő megemlékezett róluk.</verse>
				<verse number="5">Azért most küldj néhány embert Joppéba, és hivasd ide Simont, akit más néven Péternek hívnak.</verse>
				<verse number="6">Ez egy bizonyos Simon tímárnak a tengerparton fekvő házában vendégeskedik. (Ő majd megmondja neked mi tévő légy.)”</verse>
				<verse number="7">A hírhozó angyal távozása után magához hivatott két cselédet és egy parancsnoksága alatt álló istenfélő katonát.</verse>
				<verse number="8">Mindent elbeszélt nekik s aztán elküldte a őket Joppéba.</verse>
				<verse number="9">Péter joppei látomása. Másnap, mikor ezek úton voltak és már közeledtek a városhoz, Péter körülbelül a hatodik óra felé fölment a tetőre imádkozni.</verse>
				<verse number="10">Közben megéhezett s enni szeretett volna. Mialatt ennivalót készítettek számára, elragadtatásba esett.</verse>
				<verse number="11">Látta, hogy megnyílik az ég és valami lepedőféle ereszkedik le négy csücskénél fogva a földre.</verse>
				<verse number="12">Mindenféle négylábú állat, földi csúszómászó és égi madár volt benne. „Rajta Péter, szólt hozzá egy hang, öld meg és egyél!”</verse>
				<verse number="13">„Szó sincs róla Uram, felelte Péter, hiszen sohasem ettem semmi közönségeset vagy tisztátalant.”</verse>
				<verse number="14">De a hang újból, másodszor is rászólt: „Amit az Isten tisztává tett, te ne tartsd tisztátalannak!”</verse>
				<verse number="15">Ez háromszor megismétlődött, s végül a tárgy hirtelen fölemelkedett az égbe.</verse>
				<verse number="16">Kornéliusz küldöttei Péterhez érkeznek. Péter még azon tűnődött, mit jelenthet ez a látomás, amelyben része volt, mikor Kornéliusz küldöttei Simon háza után tudakozódva megálltak a kapu előtt.</verse>
				<verse number="17">Hangos szóval érdeklődtek, hogy Simon, más nevén Péter, ott van - e szálláson.</verse>
				<verse number="18">Amint tehát Péter a látomáson töprengett, azt mondta neki a Lélek: „Nézd, három ember keres téged.</verse>
				<verse number="19">Azonnal menj le hozzájuk. Ne tétovázz, hanem menj el velük, mert én küldtem őket.”</verse>
				<verse number="20">Erre Péter lement az emberekhez és így szólt: „Én vagyok, akit kerestek. Mi járatban vagytok?”</verse>
				<verse number="21">Azok így feleltek: „Kornéliusz százados, aki az egész zsidó lakosság tanúsága szerint derék és istenfélő férfi, egy szent angyaltól intést kapott, hogy hivasson téged házába és hallgassa meg beszédedet.”</verse>
				<verse number="22">Erre betessékelte a házba és vendégül látta őket.</verse>
				<verse number="23">Péter meglátogatja Kornéliuszt. Másnap velük együtt útnak indult.</verse>
				<verse number="24">Néhány joppéi testvér is velük tartott. Következő nap beértek Cezáreába. Kornéliusz már várta őket; rokonait és bizalmas barátait is egybehívta.</verse>
				<verse number="25">Mikor Péter odaért, Kornéliusz elébe sietett és lábához borulva hódolt előtte.</verse>
				<verse number="26">Péter azonban fölemelte őt és azt mondta: „Kelj föl, hiszen én is csak ember vagyok.”</verse>
				<verse number="27">Mikor azután vele beszélgetve beljebb került és ott találta a nagy számban egybegyűlteket, ezekkel a szavakkal fordult hozzájuk:</verse>
				<verse number="28">„Tudjátok, mennyire tilos a zsidó embernek, hogy idegenhez csatlakozzék vagy vele érintkezzék. Nekem azonban Isten tudomásomra hozta, hogy egy ember sem nevezhető közönségesnek vagy tisztátalannak.</verse>
				<verse number="29">Ezért ellenkezés nélkül eleget tettem a meghívásnak. Most viszont szeretném tudni, mi célból hivattatok engem?”</verse>
				<verse number="30">„Éppen most van négy napja, felelte Kornéliusz, hogy a kilenc órai imádságot végeztem házamban.</verse>
				<verse number="31">Egyszer csak egy ragyogóruhájú férfi jelent meg előttem és ezt mondta:</verse>
				<verse number="32">Kornéliusz, Isten meghallgatta imádságodat és megemlékezett alamizsnáidról.</verse>
				<verse number="33">Küldj ezért Joppéba és hivasd Simont, akit más néven Péternek hívnak s aki Simon tímárnak a tengerparton fekvő házában tartózkodik.</verse>
				<verse number="34">Tüstént üzentem tehát érted és te voltál olyan szíves és eljöttél. Most tehát mindnyájan az Úr színe előtt várjuk, hogy meghallgassuk mindazt, amire neked az Úr megbízatást adott.”</verse>
				<verse number="35">Ekkor Péter így kezdett beszélni: „Valóban el kell ismernem, hogy Isten nem személyválogató. Ellenkezőleg, bármely nemzethez tartozó ember kedves előtte, ha eltölti az ő félelme és igaz tetteket visz végbe.</verse>
				<verse number="36">Ő Izrael fiai előtt hallatta szavát, amikor békét hirdetett Jézus Krisztus által, aki a mindenség Ura.</verse>
				<verse number="37">Ti tudjátok, hogy mi történt Galileától kezdve egész Judeában a János által hirdetett keresztség után,</verse>
				<verse number="38">s hogy miként kente föl Isten a názáreti Jézust Szentlélekkel és csodaerővel; s ez ahol csak megfordult, jót tett és meggyógyította az ördögtől megszálltakat, mert vele volt az Isten.</verse>
				<verse number="39">Mi tanúi vagyunk mindannak, amit a zsidók földjén és Jeruzsálemben vett. Őt ugyan keresztfára feszítették és megölték,</verse>
				<verse number="40">de Isten harmadnapon föltámasztotta és nyilvánvalóan megmutatta,</verse>
				<verse number="41">ha nem is az egész népnek, hanem az Isten által előre kijelölt tanuknak, vagyis nekünk, akik vele együtt ettünk – ittunk halottaiból való föltámadása után.</verse>
				<verse number="42">Ő megparancsolta nekünk: hirdessük a népnek és bizonyítsuk, hogy ő az, akit Isten elevenek és holtak bírájául rendelt.</verse>
				<verse number="43">Valamennyi próféta tanúságot tesz róla, hogy mindaz, aki hisz benne, általa elnyeri bűnei bocsánatát.”</verse>
				<verse number="44">Péter még ki sem mondta ezeket a szavakat, mikor a Szentlélek leszállt mindazokra, akik a beszédet hallgatták.</verse>
				<verse number="45">A zsidó - keresztények, akik Péterrel együtt érkeztek oda, csodálkoztak, hogy a Szentlélek ajándéka a pogányokra is kiárad.</verse>
				<verse number="46">Hallották ugyanis, hogy nyelveken beszélnek és magasztalják az Istent.</verse>
				<verse number="47">„Meg lehet tagadni azoktól a keresztvizet, szólalt meg ekkor Péter, akik éppen úgy elnyerték a Szentlelket, mint mi?”</verse>
				<verse number="48">Elrendelte tehát, hogy kereszteljék meg őket Jézus Krisztus nevében. Tőle pedig azt kérték, hogy maradjon náluk néhány napig.</verse>
			</chapter>
			<chapter number="11">
				<verse number="1">Péter Jeruzsálemben igazolja eljárását. Az apostolok és a judeai testvérek meghallották, hogy a pogányok is befogadták az Isten igéjét.</verse>
				<verse number="2">Mikor tehát Péter visszatért Jeruzsálembe, a zsidó - keresztények szemére vetették:</verse>
				<verse number="3">„Te körülmetéletlen embereket látogattál meg és velük együtt étkeztél!”</verse>
				<verse number="4">Péter azonban szép sorjában hozzáfogott az események elbeszéléséhez:</verse>
				<verse number="5">„Joppé városában tartózkodtam és imádkoztam, amikor elragadtatásomban látomást láttam. Valami nagy lepedőhöz hasonló ereszkedett le négy csücskénél fogva az égből, s egészen elém ért.</verse>
				<verse number="6">Mikor szemügyre véve beletekintettem, négylábú földi állatokat, vadakat és csúszómászókat meg égi madarakat pillantottam meg.</verse>
				<verse number="7">Egyúttal egy hangot hallottam, amely fölszólított: Rajta Péter, öld meg és egyél.</verse>
				<verse number="8">De én szabadkoztam: Szó sincs róla Uram, hiszen közönséges vagy tisztátalan ételt sohasem vettem a számba.</verse>
				<verse number="9">Ekkor a mennyei szózat másodszor is szólt:</verse>
				<verse number="10">Amit az Isten tisztává tett, te ne tartsd tisztátalannak! Ez háromszor megismétlődött s végül az egész megint fölemelkedett az égbe.</verse>
				<verse number="11">Akkor nyomban három állt meg a ház előtt, amelyben tartózkodtunk. Cezáreából küldték őket hozzám.</verse>
				<verse number="12">A Lélek pedig azt mondta nekem, hogy tartsak velük habozás nélkül. Velem jött ez a hat testvér is, és így tértünk be az illető férfi házába.</verse>
				<verse number="13">Ő aztán elbeszélte nekünk, hogyan látott meg egy angyalt a házában, aki hozzálépve így szólt: Üzenj Joppéba és hivasd Simont, más néven Pétert.</verse>
				<verse number="14">Ő majd olyan dolgokat hirdet neked, melyek révén üdvözülsz te és egész házadnépe,</verse>
				<verse number="15">Azután alighogy beszélni kezdtem leszállt rájuk a Szentlélek, akár csak ránk legelőször.</verse>
				<verse number="16">Ekkor eszembe jutott az Úr mondása, melyben így szólt: János vízzel keresztelt, ti azonban Szentlélekkel fogtok megkeresztelkedni.</verse>
				<verse number="17">Ha tehát Isten ugyanazt az ajándékot adta nekik, mint nekünk, akik hittünk az Úr Jézus Krisztusban ki vagyok én, hogy útjába állhattam volna az Istennek?”</verse>
				<verse number="18">Ennek hallatára lecsillapodtak és magasztalták az Istent: „Tehát a pogányoknak is megadta Isten az életre vezető bűnbánatot.”</verse>
				<verse number="19">Az antióhiai egyház alapítása. Azok, akik az István miatt kitört üldözés elől szétszéledtek, eljutottak egész Föníciáig Ciprusig és Antióhiáig, de nem hirdették az igét senki másnak csak zsidóknak.</verse>
				<verse number="20">Akadt azonban köztük néhány ciprusi és cirenei férfi. Ezek Antióhiába érve a görögökkel is szóba álltak és hirdetni kezdték nekik az Úr Jézus evangéliumát.</verse>
				<verse number="21">Velük is volt az Úr segítsége, úgyhogy nagyszámú hívő tért az Úrhoz.</verse>
				<verse number="22">Ennek híre eljutott a jeruzsálemi egyházba s ezért elküldték Barnabást Antióhiába.</verse>
				<verse number="23">Mikor odaérkezett, örvendezve látta az Úr kegyelmét és mindnyájukat buzdította, hogy őszinte szívvel ragaszkodjanak az Úrhoz.</verse>
				<verse number="24">Derék ember volt ugyanis, telve Szentlélekkel és hittel. Így aztán meglehetősen nagy tömeg csatlakozott az Úrhoz.</verse>
				<verse number="25">Barnabás erre elutazott Tarzusba,</verse>
				<verse number="26">hogy fölkeresse Sault, s mikor megtaIálta, elvitte Antióhiába. Egy álló esztendőn keresztül résztvettek az összejöveteleken, és nagy sereg embert oktattak, úgyhogy a tanítványokat először Antióhiában nevezték keresztényeknek.</verse>
				<verse number="27">Ezidőtájt próféták jöttek le Jeruzsálemből Antióhiába.</verse>
				<verse number="28">Egyikük, névszerint Agábusz, szólásra emelkedett és a Lélek sugallatára jelezte, hogy nagy éhínség lesz az egész földkerekségen. Ez be is következett Klaudiusz idejében.</verse>
				<verse number="29">A tanítványok erre elhatározták, hogy mindegyikük küld valamit tehetségéhez mérten a Judeában lakó testvérek megsegítésére.</verse>
				<verse number="30">Meg is tették, s az adományokat Barnabással és Saullal elküldték az elöljárókhoz.</verse>
			</chapter>
			<chapter number="12">
				<verse number="1">Jakab vértanúsága, Péter csodálatos szabadulása. Ugyanebben az időben Heródes király lefogatta az Egyház néhány tagját és bántalmazta őket.</verse>
				<verse number="2">Így például Jakabot, János testvérét karddal kivégeztette.</verse>
				<verse number="3">Mivel látta, hogy ez megnyeri a zsidók tetszését, ezt azzal tetézte, hogy Pétert is letartóztatta a kovásztalan kenyér ünnepének idején.</verse>
				<verse number="4">Lefogatása után börtönbe vetette és négytagú katonai őrség gondjára bízta. Az volt a szándéka, hogy húsvét elmúltával a nép elé vezetteti.</verse>
				<verse number="5">Míg Pétert a börtönben fogva tartották, az Egyház szüntelen könyörgött érte Istenhez.</verse>
				<verse number="6">Mikor pedig Heródes éppen arra készült, hogy elővezetteti, azon az éjszakán Péter két katona között aludt kettős lánccal megbilincselve, az őrök meg a kapu előtt tartották szemmel a börtönt.</verse>
				<verse number="7">Ekkor hirtelen az Úr angyala jelent meg mellette, a helyiséget pedig fény árasztotta el. Megütötte Péter oldalát és ezekkel a szavakkal ébresztette föl: „Kelj föl gyorsan!”</verse>
				<verse number="8">Erre a bilincsek lehullottak a kezéről. „Vedd föl övedet és sarudat”, parancsolta az angyal. Mikor ezt megtette, az ismét megszólalt: „Vesd magadra köpenyedet, s kövess engem!”</verse>
				<verse number="9">Követte őt kifelé, de azt sem tudta, valóság - e az, amit az angyal művel. Úgy tűnt föl ugyanis neki, mintha látomást Iátna.</verse>
				<verse number="10">Áthaladva az első, majd a második őrségen, a város felé nyíló vaskapuhoz jutottak. Ez magától kinyílott előttük. Kint még végigmentek egy utcán, s ekkor az angyal hirtelen eltűnt mellőle.</verse>
				<verse number="11">Péter pedig magához térve fölkiáltott: „Most már igazán tudom, hogy az Úr elküldte angyalát és kimentett Heródes kezéból, meg mindabból, amire a zsidó nép számított!”</verse>
				<verse number="12">Mihelyt kiismerte magát, Máriának, János, más néven Márk anyjának házához sietett. Ide sokan egybegyűltek imádkozni.</verse>
				<verse number="13">Mikor zörgetett a bejárat ajtaján, egy Ródé nevű szolgáló jött, hogy megtudja ki az.</verse>
				<verse number="14">Amint ráismert Péter hangjára, örömében nem nyitotta ki a kaput, hanem beszaladt és elhíresztelte, hogy Péter áll a kapu előtt.</verse>
				<verse number="15">„Elment az eszed!” - mondták neki. De az erősítgette, hogy úgy van. Erre megjegyezték: „Talán az angyala lehet.”</verse>
				<verse number="16">Péter meg váltig zörgetett. Mikor végre ajtót nyitottak, csodálkozva bámultak rá.</verse>
				<verse number="17">Ő kezével intett, hogy hallgassanak, s aztán elbeszélte, miképp vezette ki az Úr a börtönből. Végül azt mondta: „Jelentsétek ezt Jakabnak és a testvéreknek.” Aztán útra kelt és más helyre távozott.</verse>
				<verse number="18">Virradatkor nem kis riadalom támadt a katonák közt, hogy mi lett Péterrel.</verse>
				<verse number="19">Heródes meg kerestette, s mikor nem találta, vallatóra fogta az őröket, majd börtönbe vettette őket. Azután Judeából Cezáreába távozott és ott tartózkodott.</verse>
				<verse number="20">Heródes Agrippa halála. A király igen neheztelt Tírusz és Szidon lakóira. Ezek azonban közös megállapodással hozzájárultak, és Blasztusznak, a király kamarásának megnyerése után békét kértek, mivel vidékük a királyi tartományból szerezte az élelmet.</verse>
				<verse number="21">A kitűzött napon Heródes királyi ruhába öltözve ítélőszékébe ült és beszédet intézett hozzájuk.</verse>
				<verse number="22">A nép pedig így kiáltozott: „Ez már egy isten szava, nem emberé!”</verse>
				<verse number="23">Isten angyala azonban azonmód lesújtott rá, mert nem hárította Istenre ezt a hódolatot. Férgek emésztették meg, úgy adta ki lelkét.</verse>
				<verse number="24">Az Úr igéje pedig egyre szélesebb körben terjedt.</verse>
				<verse number="25">Barnabás és Saul föladatuk végeztével visszatértek Jeruzsálembe. A Márknak nevezett Jánost is magukkal vitték.</verse>
			</chapter>
			<chapter number="13">
				<verse number="1">Barnabást és Sault útra küldik. Az antióhiai egyházban több próféta és tanító volt, például Barnabás, a Nigernek nevezett Simeon, a cirenei Lúciúsz, továbbá Manaén, aki Heródes negyedesfejedelemmel együtt nevelkedett, és Saul.</verse>
				<verse number="2">Mikor egy alkalommal istentiszteletet végeztek és böjtöt tartottak, a Szentlélek így intézkedett: „Rendeljétek Barnabást és Sault arra a munkára, amelyre szántam őket.”</verse>
				<verse number="3">Erre böjtöt tartottak és imádkoztak, majd rájuk tették kezüket s útra bocsátották őket.</verse>
				<verse number="4">Pál és Barnabás Ciprus szigetén. Ők tehát a Szentlélektól küldve lementek Szeleukiába és onnan áthajóztak Ciprusba.</verse>
				<verse number="5">Szalamiszbe érve a zsidó zsinagógában hirdették Isten igéjét.</verse>
				<verse number="6">János is segítséqükre volt. Mikor bejárták Páfuszig az egész szigetet, találkoztak egy Barjézu nevű zsidó varázslóval és hamis prófétával.</verse>
				<verse number="7">Ez a jószándékú Szergiusz Paulusz helytartó kíséretéhez tartozott, aki magához kérette Barnabást és Pált, mert hallani kívánta az Isten igéjét.</verse>
				<verse number="8">De Elimász, vagyis a varázsló - a neve ugyanis ezt jelenti - akadékoskodott és igyekezett eltéríteni a helytartót a hittel.</verse>
				<verse number="9">Saul, más néven Pál azonban Szentlélekkel eltelve rászegezte tekintetét és így kiáltott:</verse>
				<verse number="10">„Te minden csalárdsággal és álnoksággal terhes ördögfia, minden igazság ellensége, hát nem hagyod abba az áskálódást az Úr egyenes útja ellen?</verse>
				<verse number="11">Ezért most az Úr keze rád nehezedik: megvakulsz és egy ideig nem látod a napvilágot.” Tüstént vak sötétség szakadt rá, és botorkálva keresgélte, hogy valaki kezét nyujtsa neki.</verse>
				<verse number="12">A történtek láttára a helytartó hívő lett, mert egészen lenyűgözte az Úr tanítása.</verse>
				<verse number="13">Az apostolok a piszidiai Antióhiában. Pál Es utitársai Páfuszból tengerre szállva a pamfiliai Pergébe jutottak.</verse>
				<verse number="14">János azonban elvált tőlük és visszatért Jeruzsálembe. Ők viszont Pergéből tovább utazva a piszidiai Antióhiába érkeztek. Egy szombati napon aztán betértek a zsinagógába és helyet foglaltak.</verse>
				<verse number="15">A törvény és a próféták olvasása után a zsinagóga előljárói hozzájuk küldtek ezzel a kéréssel: „Testvérek, ha volna néhány buzdító szavatok a néphez, csak beszéljetek!”</verse>
				<verse number="16">Ekkor Pál fölemelkedett és kezével csöndet parancsolva beszélni kezdett:</verse>
				<verse number="17">„Izraelita férfiak, s ti istenfélők, figyeljetek! Izrael népének Istene kiválasztotta atyáinkat és az egyiptomi tartózkodás idején nagy néppé tette őket. Majd hatalmas karjának oltalma alatt kivezette őket onnan</verse>
				<verse number="18">és negyven esztendőn keresztül gondjukat viselte a pusztában.</verse>
				<verse number="19">Hét nemzetet pusztított el Kánaán földjén, és földjüket birtokukká tette.</verse>
				<verse number="20">Mindez körülbelül négyszázötven évig tartott. Ezután egészen Sámuel prófétáig bírákat adott nekik.</verse>
				<verse number="21">Ettől fogva királyt kívántak, s ezért Isten negyven esztendőre Sault, Kisz fiát adta nekik Benjamin törzséből.</verse>
				<verse number="22">Később ennek eltávolítása után Dávidot emelte királyukká. Róla így nyilatkozott: Jessze fiában, Dávidban szívem szerint való férfire találtam, aki minden akaratomat teljesíti.</verse>
				<verse number="23">Ígéretéhez híven az ő utódaiból támasztotta Isten Izrael üdvözítőjét Jézust,</verse>
				<verse number="24">akinek eljövetele előtt János a bűnbánat keresztségét hirdette Izrael egész népének.</verse>
				<verse number="25">János pályafutásának bevégzésekor kijelentette: Nem az vagyok, akinek engem tartotok. De jön már utánam az, akivel szemben még arra sem vagyok méltó, hogy saruját leoldjam a lábáról.</verse>
				<verse number="26">Testvéreim! Abrahám nemzetségének fiai és köztetek lévő istenfélők! Ez az üdvösséget hozó hír nekünk szól.</verse>
				<verse number="27">Igaz, Jeruzsálem lakói és elöljárói nem ismerték el őt, ítéletükkel azonban csak beteljesítették a próféták szavát, amelyet minden szombaton olvasnak;</verse>
				<verse number="28">mert bár semmi halálbüntetésre méltót nem találtak benne, Pilátustól mégis kivégeztetését követelték.</verse>
				<verse number="29">Mikor pedig mindent elvégeztek, ami meg volt írva róla, levették a keresztfáról és sírba fektették.</verse>
				<verse number="30">Isten azonban harmadnapon föltámasztotta halottaiból,</verse>
				<verse number="31">és ő jónéhány napon keresztül megjelent azoknak, akik vele együtt mentek föl Galileából Jeruzsálembe. Ezek most tanúságot tesznek róla a nép előtt.</verse>
				<verse number="32">Mi is ezt az örvendetes hírt hirdetjük nektek: Isten atyáinknak tett ígéretét nekünk,</verse>
				<verse number="33">az ő gyermekeiknek teljesítette azáltal, hogy föltámasztotta Jézust. Ez van megírva a második zsoltárban: Az én Fiam vagy, Én ma szültelek.</verse>
				<verse number="34">Azt pedig, hogy föltámasztotta halottaiból, úgy hogy többé már nem tér vissza az enyészetbe, így mondta meg:</verse>
				<verse number="35">Nektek váltom be a Dávidnak szóló szent ígéretet. Másutt meg így szól: Nem hagyod hogy rothadás érje szentedet,</verse>
				<verse number="36">Dávid ugyanis bár a maga idejében Isten akaratának szolgált, meghalt; eltemették atyái mellé és bizony elrothadt.</verse>
				<verse number="37">De azt, akit Isten (halottaiból) föltámasztott, nem érte rothadás.</verse>
				<verse number="38">Vegyétek tudomásul, testvéreim, hogy ő általa a bűnök bocsánatát hirdetjük nektek. Mindattól, amitől Mózes törvénye által nem nyerhettétek el a megigazulást,</verse>
				<verse number="39">Ő általa megigazul mindenki, aki hisz.</verse>
				<verse number="40">Ügyeljetek ezért, hogy be ne teljesedjék rajtatok a próféták mondása:</verse>
				<verse number="41">Ide nézzetek, ti önteltek, Csodálkozzatok és semmisüljetek meg! Olyan művet hajtok végre napjaitokban, Hogy el sem hiszitek, ha valaki elbeszéli nektek.”</verse>
				<verse number="42">Kifelé menet megkérték őket, hogy a következő szombaton is beszéljenek ezekről a dolgokról.</verse>
				<verse number="43">Sőt mikor a zsinagóga szétoszlott a zsidók és az istenfélő prozeliták közül sokan követték Pált és Barnabást. Azok pedig hozzájuk szólva buzdították őket, hogy tartsanak ki Isten kegyelmében.</verse>
				<verse number="44">A következő szombaton aztán majdnem az egész város egybegyűlt, hogy hallja az Isten igéjét:</verse>
				<verse number="45">Mikor azonban a zsidók meglátták a nagy tömeget, féltékenység fogta el őket és rágalmakat szórva akarták meghazudtolni Pál szavait.</verse>
				<verse number="46">Pál és Barnabás azonban nyilt bátorsággal kijelentették: „Először nektek kellett hirdetnünk Isten igéjét. De mivel visszautasítjátok azt és nem tartjátok magatokat méltóknak az örök életre, most a pogányokhoz fordulunk.</verse>
				<verse number="47">Az Úr ugyanis ezt a parancsot adta nekünk: A pogányok világosságává tettelek, hogy üdvösségük légy egészen a föld végső határáig.”</verse>
				<verse number="48">A pogányok ennek hallatára örvendezve magasztalták az úr igéjét. Hittek is mindazok, akik az örök életre voltak rendelve.</verse>
				<verse number="49">Az Úr igéje így az egész vidéken elterjedt.</verse>
				<verse number="50">A zsidók azonban fölbujtatták az előkelő istenfélő asszonyokat és a város elöljáróit, s üldözést szítva Pál és Barnabás ellen, kiutasították őket arról a vidékről.</verse>
				<verse number="51">Azok erre lerázták feléjük lábuk porát és Ikóniumba mentek.</verse>
				<verse number="52">A tanítványokat pedig a Szentlélek öröme töltötte el.</verse>
			</chapter>
			<chapter number="14">
				<verse number="1">Ikónium, Lisztra és Derbé. Ikóniumban szintén a zsidók zsinagógájába tértek be, s olyan eredménnyel prédikáltak, hogy zsidók és pogányok tömegesen fogadták be a hitet.</verse>
				<verse number="2">A hitetlen zsidók azonban fölkeltették a pogányok rosszindulatát testvéreikkel szemben.</verse>
				<verse number="3">Mégis hosszabb ideig ott maradtak, bátran szólva az arról, aki maga tett bizonyságot kegyelmet hirdető tanítása mellett azzal, hogy általuk csodajeleket művelt.</verse>
				<verse number="4">A város lakóssága két pártra szakadt, mivel némelyek a zsidókkal, mások pedig az apostolokkal tartottak.</verse>
				<verse number="5">Végül a pogányok, valamint a zsidók vezetőikkel együtt támadásra készültek, hogy bántalmakkal illessék és megkövezzék őket.</verse>
				<verse number="6">Ők azonban megtudták ezt és elmenekültek Likaónia városaiba: Lisztrába és Derbébe, s ezek környékére.</verse>
				<verse number="7">Ott hirdették az evangéliumot.</verse>
				<verse number="8">Lisztrában élt akkor egy ember, aki nem tudott a lábára állni. Béna volt ugyanis születésétől fogva és még soha egy tapodtat sem tett.</verse>
				<verse number="9">Ez hallgatta Pál beszédét, ő pedig rá tekintett és látta rajta, hogy elegendő hite van arra, hogy meggyógyuljon.</verse>
				<verse number="10">Hangosan rákiáltott tehát: „Állj egyenesen a lábadra!” Az talpra ugrott és járni kezdett.</verse>
				<verse number="11">Mikor a tömeg látta, hogy Pál mit művelt, likaóniai nyelven fölkiáltott: „Istenek szálltak le hozzánk emberi formát öltve!”</verse>
				<verse number="12">Barnabást Jupiternek nevezték el, Pált pedig, minthogy ő vitte a szót, Merkúrnak.</verse>
				<verse number="13">Sőt a város előtt álló Jupiter - templom papja bikákat és koszorúkat hozatott a kapuk elé, és a tömeggel együtt áldozatot akart bemutatni.</verse>
				<verse number="14">Amint Barnabás és Pál apostol meglátta ezt ruhájukat megszaggatva a tömeg közé rohantak.</verse>
				<verse number="15">„Emberek, mit csináltok? - kiáltották. Mi is hozzátok hasonló halandó emberek vagyunk, s éppen azt hirdetjük nektek, hogy ezektől a bálványoktól térjetek meg az élő Istenhez, aki az eget, a földet és a tengert alkotta, s mindazt, ami csak bennük van.</verse>
				<verse number="16">Ő az előző korszakban megengedte, hogy a pogányok mind a maguk útját kövessék.</verse>
				<verse number="17">Bár akkor sem maradt bizonyíték nélkül, mert jót cselekedett: az égből esőt és termékeny időt küldött számotokra, s bőven adott eledelt és szívderítő italt.”</verse>
				<verse number="18">Még ezekkel a szavakkal is alig bírták lecsillapítani a tömeget, hogy áldozatot ne mutasson be nekik.</verse>
				<verse number="19">Néhány zsidó azonban utánuk jött Antióhiából és Ikóniumból. Ezek a nép megnyerése után megkövezték Pált, majd abban a hitben, hogy meghalt, a városon kívülre vonszolták.</verse>
				<verse number="20">De mikor a tanítványok köréje gyűltek, fölkelt és bement a városba. Másnap aztán Barnabással együtt útrakelt Derbébe.</verse>
				<verse number="21">Ebben a városban is hirdették az evangéliumot és sok tanítványt toboroztak.</verse>
				<verse number="22">Az első missziós körút betejezése. Ezután visszafordultak Lisztrába, Ikóniúmba és Antióhiába. Erőt öntöttek a tanítványok lelkébe, buzdították őket, hogy tartsanak ki a hitben, mert „sok viszontagságon át kell bemennünk az Isten országába.”</verse>
				<verse number="23">Minden egyház élére preszbitereket rendeltek és végül imádság és böjt között az Úr oltalmába ajánlották őket, akinek hívei lettek.</verse>
				<verse number="24">Piszidián keresztülhaladva Pamfíliába jutottak,</verse>
				<verse number="25">majd pergei igehirdetésük után lementek Attáliába.</verse>
				<verse number="26">Innét aztán Antióhiába hajóztak, ahonnan Isten kegyelmének ajánlva a most elvégzett munka teljesítésére rendelték őket.</verse>
				<verse number="27">Megérkezésük után összehívták az egyházat és elbeszélték, mi mindent tett velük az Isten, s hogyan tárta föl a pogányok előtt a hit kapuját.</verse>
				<verse number="28">Ezután jóideig a tanítványok körében tartózkodtak.</verse>
			</chapter>
			<chapter number="15">
				<verse number="1">Az apostoli zsinat Néhányan, akik judeából érkeztek oda, így tanították a testvéreket: „Ha nem metélkedtek körül Mózes törvénye szerint, nem üdvözülhettek.”</verse>
				<verse number="2">Mivel pedig Pál és Barnabás élénken ellenkeztek és vitába szálltak velük, elhatározták, hogy Pál és Barnabás, s még néhányan a többiek közül menjenek föl Jeruzsálembe az apostolokhoz és a preszbiterekhez e vitás kérdés ügyében.</verse>
				<verse number="3">Így tehát az egyház utasítására útnak indultak. Fönícián és Szamarián való átutazásuk alkalmával elbeszélték a pogányok megtérését és ezzel nagy örömet szereztek az összes testvéreknek.</verse>
				<verse number="4">Mikor megérkeztek Jeruzsálembe, az egyház, az apostolok és a preszbiterek szívesen fogadták őket. Ők pedig elbeszélték, mi mindent művelt általuk az Isten.</verse>
				<verse number="5">Erre azonban fölállt néhány a farizeusi szektából megtért hívő és kijelentette: „Körül kell metélni őket és rájuk kell parancsolni, hogy tartsák meg Mózes törvényét.”</verse>
				<verse number="6">Erre az apostolok és preszbiterek összegyűltek a kérdés megvizsgálására.</verse>
				<verse number="7">A heves vitatkozás során Péter szólásra emelkedett: „Testvéreim! Tudjátok, hogy Isten már hosszabb ideje kiválasztott közületek, hogy a pogányok az én számból hallják az evangélium szavát és a hitre térjenek.</verse>
				<verse number="8">A szíveket vizsgáló Isten kinyilvánította akaratát, mikor nekik éppen úgy megadta a Szentlelket, mint nekünk,</verse>
				<verse number="9">és nem tett különbséget köztünk s köztük, mikor a hit által szívüket megtisztította.</verse>
				<verse number="10">Most tehát mit kísértitek az Istent azzal, hogy azt az igát akarjátok a tanítványok nyakára tenni, amelyet sem atyáink, sem mi nem bírtunk elviselni?</verse>
				<verse number="11">Ellenkezőleg a mi hitünk, az hogy Urunk Jézus (Krisztus) kegyelme által üdvözülünk, és éppen így ők is.”</verse>
				<verse number="12">Erre az egész gyülekezet lecsillapodott, s meghallgatta Barnabást és Pált, amint elbeszélték, milyen sok csodás jelet művelt általuk Isten a pogányok között.</verse>
				<verse number="13">Mikor elhallgattak, Jakab szólalt föl: „Testvéreim, hallgassatok meg engem!</verse>
				<verse number="14">Simon elbeszélte, hogyan mutatta meg ezelőtt Isten, hogy a pogányok közül akar magának népet választani.</verse>
				<verse number="15">Ezzel megegyeznek a próféták szavai. Azt mondja ugyanis az Írás:</verse>
				<verse number="16">Ezek után újjáépítem Dávid leomlott sátrát, Omladékait újjáépítem és helyreállítom,</verse>
				<verse number="17">Hogy a többi ember is keresse az Urat, Valamint minden nép, melyet rólam neveznek el. Az Úr mondja ezt és meg is teszi.</verse>
				<verse number="18">Ez az ő örök határozata.</verse>
				<verse number="19">Ezért véleményem szerint nem kell háborgatni azokat, akik a pogányok közül tértek meg Istenhez.</verse>
				<verse number="20">Azt azonban írjuk meg nekik, hogy tartózkodjanak a bálványoktól eredő megfertőződéstől, a törvénytelen házasságtól, a fojtott állattól és vértől.</verse>
				<verse number="21">Mózesnek ugyanis minden városban régtől fogva van hirdetője, hiszen minden szombaton olvassák a zsinagógában.”</verse>
				<verse number="22">A jeruzsálemi határozat. Ekkor az apostolok és a preszbiterek az egész egyházzal együtt elhatározták, hogy néhányat kiválasztanak maguk közül, és Pállal meg Barnabással Antióhiába küldik őket: mégpedig Júdást, más néven Barzabást, és Szilást, akik vezető szerepet töltöttek be a testvérek közt.</verse>
				<verse number="23">Ezt az írást küldték velük: „Az apostolok és preszbiterek testvéri üdvözletüket küldik az Antióhiában, Sziriában és Ciliciában élő, pogányok közül származó testvéreknek.</verse>
				<verse number="24">Hallottuk, hogy néhány közülünk való, megbízatásunk nélkül tanítva megzavar titeket és földúlta lelketeket.</verse>
				<verse number="25">Ezért megállapodásra jutva jónak láttuk, hogy kiválasszunk és hozzátok küldjünk egy - két férfit a számunkra igen kedves Pállal és Barnabással,</verse>
				<verse number="26">akik egészen a mi Urunk Jézus Krisztusnak szentelték magukat.</verse>
				<verse number="27">Elküldtük tehát Júdást és Szilást, akik ugyanezeket személyesen élőszóval is tudtotokra adják.</verse>
				<verse number="28">A szentlélek és mi magunk azt tartottuk helyesnek, hogy a következő szükséges dolgokon kívül semmi más terhet ne rakjunk rátok.</verse>
				<verse number="29">Tehát tartózkodjatok a bálványoknak áldozott dolgoktól, a vértől a fojtott állattól és a törvénytelen házasságtól: Ha ezektől őrizkedtek, helyesen cselekedtek. Üdvözlünk titeket!”</verse>
				<verse number="30">A határozat kihirdetése. Azok tehát útrabocsátásuk után lementek Antióhiába. Itt egybegyűjtötték a közösséget és átadták a levelet.</verse>
				<verse number="31">Azok örömmel olvasták a vigasztaló sorokat.</verse>
				<verse number="32">Júdás és Szilás, akik maguk is próféták voltak, sok beszédben buzdították és erősítgették a testvéreket.</verse>
				<verse number="33">Hosszabb ottartózkodás után békében elváltak a testvérektől és visszatértek megbízóikhoz.</verse>
				<verse number="34">(Szilás mégis úgy gondolta, hogy jobb lesz ha ottmarad. Így aztán Júdás egyedül ment el Jeruzsálembe.)</verse>
				<verse number="35">Pál és Barnabás viszont Antióhiában maradt, s a többiekkel együtt tanították és hirdették az Úr igéjét. Szent Pál másodig útja.</verse>
				<verse number="36">Antióhiától Troászig. Bizonyos idő múltán Pál így szólt Barnabáshoz: „Menjünk vissza és nézzünk utána, hogy megy a soruk a testvéreknek azokban a városokban, ahol hirdettük az Úr igéjét.”</verse>
				<verse number="37">Barnabás magával akarta vinni a Márknak nevezett Jánost is.</verse>
				<verse number="38">Pál azonban azon a véleményen volt, hogy ne vigyék megint magukkal, mert Pamfiliában elhagyta őket, és nem ment velük a munkába.</verse>
				<verse number="39">Így nézeteltérés támadt köztük s elváltak egymástól. Barnabás Márk kíséretében Ciprusba hajózott,</verse>
				<verse number="40">Pál viszont Szilást választotta, s azután a testvérektől az Úr kegyelmébe ajánlva útnak indult.</verse>
				<verse number="41">Bejárta Szíriát és Ciliciát, s megszilárdította az egyházakat. (Meghagyta nekik, hogy tartsák meg az apostolok és preszbiterek rendelkezéseit.)</verse>
			</chapter>
			<chapter number="16">
				<verse number="1">Eljutott Derbébe és Lisztrába is. Itt találkozott egy Timóteus nevű tanítvánnyal, egy hívó zsidó anyának, de pogány apának fiával.</verse>
				<verse number="2">A lisztrai és ikóniumi testvérek dícsérőleg nyilatkoztak róla.</verse>
				<verse number="3">Pál azt akarta, hogy szegődjék hozzá utitársul. Ezért az illető helységekben élő zsidókra való tekintettel körülmetéltette.</verse>
				<verse number="4">Mindenki tudta ugyanis, hogy az apja pogány volt. Mikor pedig sorra járták a városokat, lelkükre kötötték, hogy tartsák meg az apostolok és a jeruzsálemi preszbiterek által hozott végzéseket.</verse>
				<verse number="5">Így az egyházak megerősödtek a hitben és híveik száma napról - napra gyarapodott.</verse>
				<verse number="6">Mivel a Szentlélek megtiltotta, hogy Ázsiában prédikáljanak, Frigián és a galaták földjén utaztak keresztül.</verse>
				<verse number="7">Mízia határához érve megkíséreIték ugyan, hogy Bitiniába menjenek, de Jézus Lelke nem engedte meg nekik.</verse>
				<verse number="8">Ezért keresztülvágtak Mízián és lementek Troászba.</verse>
				<verse number="9">Itt egy éjszaka Pálnak látomása volt: egy macedón férfi állt eléje ezzel a kéréssel: „Jöjj át Macedóniába és segíts rajtunk!”</verse>
				<verse number="10">E jelenés után mindjárt azon voltunk, hogy elinduljunk Macedóia felé, abban a biztos tudatban, hogy Isten rendelt minket oda az evangélium hirdetésére.</verse>
				<verse number="11">A filippi események. Troászban tengerre szállva egyenesen Szamotrákiába értünk,</verse>
				<verse number="12">másnap Neápoliszba, innen meg Filippibe, amely Macedónia azon részének legjelentősebb városa és kolónia. Ebben a városban néhány napot töltöttünk.</verse>
				<verse number="13">Szombaton kimentünk a kapun kívül a folyóhoz, mert sejtettük, hogy ott van az imádság helye. Letelepedtünk és beszélni kezdtünk a körénk gyűlt asszonyokhoz.</verse>
				<verse number="14">A hallgatóság között volt egy Lídia nevű istenfélő bíborárus asszony Tiatíra városából. Ennek az Úr megnyitotta szívét, hogy figyelemmel hallgassa Pál szavait.</verse>
				<verse number="15">Házanépével együtt megkeresztelkedett, s utána így rimánkodott: „Ha véleményetek szerint az Úr híve vagyok, térjetek be házamba és ott vegyetek szállást.” S erővel rá is vett minket erre.</verse>
				<verse number="16">Egy alkalommal mikor az imaház felé tartottunk, egy jósszellemtől megszállott leány jött velünk szembe. Ez a leány jövendöléseivel nagy hasznot hajtott gazdáinak.</verse>
				<verse number="17">Pált és minket követve így kiáltozott: „Ezek az emberek a fölséges Isten szolgái, akik az üdvösség útját hirdetik nektek.”</verse>
				<verse number="18">Ezt több napon át megismételte. Pált bántotta a dolog, ezért hátrafordult és rászólt a lélekre: „Jézus Krisztus nevében parancsolom, menj ki belőle.” Ki is szállott belőle azonnal.</verse>
				<verse number="19">Amikor gazdái észrevették, hogy odavan a kereseti lehetőségük, megragadták Pált és Szilást és a fórumra hurcolták őket az előljárókhoz.</verse>
				<verse number="20">A bírák elé állítva így vádolták őket: „Ezek az emberek zavart keltenek városunkban.</verse>
				<verse number="21">Zsidók, és olyan szokásokat hirdetnek, amelyeket mi római létünkre nem fogadhatunk el és nem követhetünk.”</verse>
				<verse number="22">A nép is ellenük fordult, a bírák pedig letépték róluk ruháikat és megvesszőztették őket.</verse>
				<verse number="23">Sok ütést mértek rájuk, majd börtönbe vetették őket. A börtönőrnek meghagyták, hogy gondosan ügyeljen rájuk.</verse>
				<verse number="24">Az a kapott parancs értelmében börtönbe vetette őket és lábukat kalodába zárta.</verse>
				<verse number="25">Éjféltájban Pál és Szilás zsoltárokat énekelve dicsérték az Istent, a foglyok meg hallgatták őket.</verse>
				<verse number="26">Ekkor hirtelen olyan erős földrengés támadt, hogy még a börtön alapfalai is beleremegtek. Az ajtók mind fölcsapódtak és mindenkiről leoldódtak a bilincsek.</verse>
				<verse number="27">Mikor a börtönőr álmából fölriadva látta, hogy a börtön ajtói tárva - nyitva állnak, kihúzta kardját és öngyilkosságot akart elkövetni, azt hitte, hogy a foglyok megszöktek.</verse>
				<verse number="28">Pál azonban harsány hangon rákiáltott: „Ne tégy kárt magadban, hiszen mindnyájan itt vagyunk!”</verse>
				<verse number="29">Az őr világot kért, berohant és remegve borult Pál és Szilás lábához,</verse>
				<verse number="30">majd pedig kivezette őket s ezt kérdezte: „Uraim, mit kell tennem, hogy üdvözüljek?”</verse>
				<verse number="31">„Higgy az Úr Jézusban, felelték azok, így házadnépével együtt üdvözülsz.”</verse>
				<verse number="32">Ezután hirdették neki és egész házanépének Isten igéjét.</verse>
				<verse number="33">Ő pedig azonnal éjnek idején megmosta sebüket s rögtön meg is keresztelkedett minden hozzátartozójával együtt.</verse>
				<verse number="34">Bevezette őket otthonába és asztalt terített nekik. Az Istenbe vetett hit örömmel töltötte el őt és egész családját.</verse>
				<verse number="35">Reggel azután a bírák törvényszéki szolgákat küldtek ezzel az üzenettel: „Bocsásd el azokat az embereket.”</verse>
				<verse number="36">A börtönőr rögtön elmondta a hírt Pálnak: „A bírák üzenték, hogy bocsássalak el titeket. Menjetek tehát, távozzatok békében.”</verse>
				<verse number="37">Pál azonban így válaszolt: „Római polgár létünkre ítélet nélkül nyilvánosan megvesszőztek, majd pedig börtönbe vetettek minket; most meg titokban akarnak minket kiutasítani? Ezt már nem! Jöjjenek és ők maguk kísérjenek ki minket.”</verse>
				<verse number="38">A törvényszéki szolgák ezeket a szavakat hírül vitték a bíráknak. Ezek ijedten hallották, hogy rómaiakról van szó.</verse>
				<verse number="39">Odasiettek tehát s bocsánatkérések közöt kikísérték őket s egyben kérték, hogy hagyják el a várost.</verse>
				<verse number="40">A börtönból való szabadulásuk után betértek Lídiához. A viszontlátás alkalmával lelket öntöttek a testvérekbe, majd útra keltek.</verse>
			</chapter>
			<chapter number="17">
				<verse number="1">Tesszalonikában. Amfipoliszon és Apollónián át Tesszalonikába érkeztek, ahol a zsidóknak zsinagógájuk volt.</verse>
				<verse number="2">Pál szokása szerint bement hozzájuk és három szombaton keresztül vitatkozott velük.</verse>
				<verse number="3">Az Írásból kiindulva kifejtette és megmagyarázta: „A Messiásnak szenvednie kellett és föl kellett támadnia halottaiból”, továbbá: „Ez a Jézus a Messiás, akit én hirdetek nektek.”</verse>
				<verse number="4">Néhányan hittek közülük és Pálhoz meg Sziláshoz csatlakoztak, az istenfélő görögök közül pedig egész seregestül, s az előkelő asszonyok közül is jóegypáran.</verse>
				<verse number="5">A zsidók ekkor féltékenységükben maguk mellé vettek a csőcselékből néhány bűnözőt, és csődületet támasztva izgalomba hozták a várost. Majd Jázon háza előtt csoportosulva megkísérelték, hogy kihozzák őket a nép közé.</verse>
				<verse number="6">De nem találták meg őket, s ezért Jázont és néhány testvért vonszoltak az elöljárók elé.</verse>
				<verse number="7">„Ezek az emberek az egész világon zavart keltenek, kiáltozták, most itt is megjelentek, s Jázon befogadta őket. Pedig mindannyian a császár rendelete ellen foglalnak állást, mert azt mondják, hogy más a király, mégpedig Jézus.”</verse>
				<verse number="8">Meg is tévesztették a népet és az elöljárókat, akik hallgattak rájuk.</verse>
				<verse number="9">Ezért Jázontól biztosítékot kaptak, s aztán szabadon bocsátották őket.</verse>
				<verse number="10">Béreában. A testvérek Pált és Szilást azonnal, még az éjjel Béreába küldték. Itt megérkezésük után bementek a zsidók zsinagógájába.</verse>
				<verse number="11">Ezek már tisztességesebbek voltak, mint a tesszalonikaiak. Nagy készséggel fogadták az igét, és nap - nap után kutatták az Írást, vajjon a dolgok valóban úgy állnak - e.</verse>
				<verse number="12">Sokan megtértek közülük, s az előkelő pogány asszonyok és férfiak közül is számosan.</verse>
				<verse number="13">De mikor a tesszalonikai zsidók megtudták, hogy Pál Béreában is hirdeti az Isten igéjét, odamentek és ott is fölizgatták és föllázították a tömeget.</verse>
				<verse number="14">A testvérek azonban Pált azonnal útra bocsátották és egészen a tengerig kísérték, Szilás és Timóteus viszont ottmaradt.</verse>
				<verse number="15">Pált kísérői Aténig vezették el, majd onnan visszafordultak. Azt az utasítást hozták tőle Szilás és Timóteus számára, hogy mentől hamarabb menjenek utána.</verse>
				<verse number="16">Az areopáguszi beszéd. Amíg Pál Aténban várakozott rájuk, elszorult a szíve a bálvánnyal teli város láttára.</verse>
				<verse number="17">A zsinagógában vitába szállt a zsidókkal és az istenfélőkkel, a fórumon pedig mindennap az éppen ottlévőkkel.</verse>
				<verse number="18">Egykét epikureus és sztoikus bölcselő vitatkozni kezdett vele. Volt, aki így nyilatkozott: „Ugyan mit akar ez a szószátyár mondani?” Mások pedig: „Új istenek hirdetőjének látszik.” Jézust és a föltámadást hirdette ugyanis nekik.</verse>
				<verse number="19">Erre aztán az Areopáguszra vezették és megkérdezték tőle: „Megtudhatnánk, mi az az új tanítás, amelyet hirdetsz?</verse>
				<verse number="20">Valami különös dolgot hallunk ugyanis tőled. Ezért hát tudni akarjuk, miről van szó. „</verse>
				<verse number="21">Az összes aténiek tudniillik, meg az ott időző idegenek nem töltötték mással idejüket, mint újdonságok elbeszélésével vagy meghallgatásával.</verse>
				<verse number="22">Így aztán Pál az Areopágusz közepén szólásra emelkedett: „Aténi férfiak! Látom, hogy minden szempontból nagyon vallásos emberek vagytok.</verse>
				<verse number="23">Amint ugyanis körbejárva megtekintettem szentélyeiteket, olyan oltárra akadtam, amelyen ez a fölírás állott: Az ismeretlen istenek. Nos hát én ezt hirdetem nektek, akit ti ismeretlenül is tiszteltek.</verse>
				<verse number="24">A világot és minden bennelévő dolgot teremtő Isten nem lakik kézzel épített templomokban, hiszen ő a mennynek és földnek Ura.</verse>
				<verse number="25">Semmiben sem szorul emberi kéz szolgálatára, hiszen ő ad mindenkinek életet, lehelletet, mindent.</verse>
				<verse number="26">Ő telepítette le az egy őstől származó emberi nemet az egész föld színén, s megszabta ittlakásuk pontos idejét és határát.</verse>
				<verse number="27">S mindezt azért, hogy keressék Istent, hátha rátalálnak, míg utána tapogatóznak, hiszen nincs messze egyikünktől sem.</verse>
				<verse number="28">Benne élünk, mozgunk és vagyunk amint ezt már egyik - másik költőtök is megmondta: Az ő fiai vagyunk.</verse>
				<verse number="29">Ha tehát az Isten fiai vagyunk, nem szabad azt gondolnunk, hogy az istenség emberi művészettel és tervek szerint formált aranyhoz, ezüsthöz vagy kőhöz hasonló.</verse>
				<verse number="30">Isten eddig szemet hunyt a tudatlanság ideje fölött, most azonban tudomására hozza az embereknek, hogy mindenhol, mindenkinek meg kell térnie.</verse>
				<verse number="31">Kiszemelt ugyanis egy napot, amelyen igazságos ítéletet ül majd a világ fölött egy arra rendelt férfi által. Erről mindenkinek bizonyítékot nyujtott azzal, hogy föltámasztotta őt halottaiból.”</verse>
				<verse number="32">A halottak föltámadásának hallatára némelyek gúnyolódni kezdtek, mások meg azt mondták: „Erről majd még máskor is meghallgatunk téged.”</verse>
				<verse number="33">Pál erre eltávozott közülük.</verse>
				<verse number="34">Néhányan mégis csatlakoztak hozzá és hívők lettek. Ezek közt van Dénes, az Areopágusz tagja, egy Damarisz nevű asszony és még egypáran.</verse>
			</chapter>
			<chapter number="18">
				<verse number="1">Szent Pál korintusi tartózkodása. Ezek után Pál Aténből Korintusba távozott.</verse>
				<verse number="2">Itt találkozott egy Aquila nevű pontuszi származású zsidóval és feleségével, Priszcillával. Ezek nemrég érkeztek Itáliából, mert Klaudiusz elrendelte, hogy az összes zsidóknak el kell hagyniuk Rómát.</verse>
				<verse number="3">Pál hozzájuk költözött és mivel ugyanazt a mesterséget űzte - sátorkészítők voltak ugyanis - náluk maradt és velük dolgozott.</verse>
				<verse number="4">Minden szombaton fölszólalt a zsinagógában, és (az Úr Jézusra hivatkozva) igyekezett meggyőzni a zsidókat és pogányokat.</verse>
				<verse number="5">Mikor pedig Szilás és Timóteus megérkezett Macedóniából, Pál egészen az igehirdetésnek szentelte magát. Bizonyítékot tárt a zsidók elé, hogy Jézus a Messiás.</verse>
				<verse number="6">Gyalázkodó ellenmondásukra így kiáltott föl: „A saját fejetekre szálljon véretek! Én ártatlan vagyok. Mostantól fogva a pogányokhoz fordulok.”</verse>
				<verse number="7">Ezzel elköltözött onnan, és egy Ticiusz Jusztusz nevű istenfélő ember házában szállt meg, akinek lakása a zsinagóga mellé épült.</verse>
				<verse number="8">Kriszpusz, a zsinagóga elöljárója egész családjával hitt az Úrban, és ok korintusi is megtért és megkeresztelkedett azok közül, akik hallgatták őt.</verse>
				<verse number="9">Az Úr egy éjjel látomásban így szólt Pálhoz: „Ne félj, hanem beszélj és ne hallgass!</verse>
				<verse number="10">Én veled vagyok: senki sem fog hozzád nyúlni vagy ártani neked. Nagyszámú népem lakik ugyanis ebben a városban.”</verse>
				<verse number="11">Ottmaradt tehát másfél évig, s ezalatt az Úr igéjét tanította.</verse>
				<verse number="12">Gallió ahájai prokonzulsága idején azonban a zsidók egy akarattal Pálra rontottak és a törvényszék elé hurcolták.</verse>
				<verse number="13">„Ez az ember, vádolták, törvényellenes istentiszteletre beszéli rá az embereket.”</verse>
				<verse number="14">Pál már éppen szólásra nyitotta ajkát, amikor Gallió így szólt a zsidókhoz: „Ti zsidók, ha csakugyan valami törvénytelenségről vagy gonosztettről volna szó, türelemmel lennék hozzátok annak rendje szerint.</verse>
				<verse number="15">De ha valami tanításról, személyekről vagy saját törvényetekről vetődik föl vitás kérdés, magatok lássátok. Ilyesmiben én nem akarok bíró lenni.”</verse>
				<verse number="16">Ezzel elkergette őket az ítélőszék elől. Erre a hellenista zsidók valamennyien megragadták Szosztenészt, a zsinagóga fejét,</verse>
				<verse number="17">és ott az ítélőszék előtt elpáholták. Gallió pedig minde0el semmit sem törődött.</verse>
				<verse number="18">Hazatérés Antióhiába. Pál még jóideig ottmaradt, aztán búcsút vett a testvérektől. Priszcilla és Aquila társaságában elhajózott Sziria felé. Kenkreában lenyíratta a haját, mert fogadalmat tett. Efezusba érve elvált tőlük.</verse>
				<verse number="19">Ő maga pedig bement a zsinagógába és beszédet mondott a zsidók előtt.</verse>
				<verse number="20">Kérték ugyan, hogy huzamosabb ideig maradjon, de nem állt rá,búcsúzkodás közben azonban megigérte:</verse>
				<verse number="21">„Ha Isten is úgy akarja, még visszatérek hozzátok.” Efezusban tengerre szállva lement Cezáreába.</verse>
				<verse number="22">Innen fölutazott az egyház üdvözlésére s aztán lement Antióhiába. Szent Pál harmadik útja.</verse>
				<verse number="23">Apolló efezusi és működése. Bizonyos ideig itt tartózkodott, majd útnak eredt. Sorjában bejárta a galaták földjét és Frigiát, lelket öntve valamennyi tanítványba.</verse>
				<verse number="24">E közben egy Apolló nevű, alexandriai zsidó érkezett Efezusba. Ékesszóló és az Írásban igen jártas ember volt.</verse>
				<verse number="25">Már kapott valami oktatást az Úr tanításáról. Buzzgó lélekkel és helyesen hirdette és tanította a Jézusra vonatkozó dolgokat, de még csak János keresztségéről tudott.</verse>
				<verse number="26">Bátor bizalommal kezdett beszélni a zsinagógában. Amikor Priszcilla és Aquila meghallották, magukhoz hívták és behatóbban elmagyarázták neki Isten tanítását.</verse>
				<verse number="27">Mikor pedig Ahájába akart menni, a testvérek bíztatták és írtak a tanítványoknak, hogy fogadják őt szívesen. Odaérkezve azután tehetségével sokban hasznukra volt a híveknek.</verse>
				<verse number="28">A nyilvánosság előtt eredményesen megcáfolta a zsidókat azzal, hogy bebizonyította az Írás alapján, hogy Jézus a Messiás.</verse>
			</chapter>
			<chapter number="19">
				<verse number="1">Szent Pál Efezusba érkezik. Apolló korintusi tartozkódása idején Pál a fölső tartományokon áthaladva Efezusba érkezett.</verse>
				<verse number="2">Itt néhány tanítványra talált. „Megkaptátok a Szentlelket megtéréstek után?” - kérdezte tőlük. „Még csak azt sem hallottuk, felelték azok, hogy van - e Szentlélek.”</verse>
				<verse number="3">Erre megkérdezte: „Mivel keresztelkedtetek meg akkor?” „János keresztségével”, válaszolták.</verse>
				<verse number="4">„János a bűnbánat keresztségével keresztelt, magyarázta ekkor Pál a népet meg arra bíztatta, hogy higgyenek abban, aki ő utána jön, vagyis Jézsuban.”</verse>
				<verse number="5">Ennek hallatára megkeresztelkedtek az Úr Jézus nevében.</verse>
				<verse number="6">Mikor pedig Pál rájuk tette kezét, leszállt rájuk a Szentlélek, nyelveken kezdtek beszélni és prófétáltak.</verse>
				<verse number="7">Ezek az emberek együttvéve mintegy tizenketten voltak.</verse>
				<verse number="8">Az efezusi apostolkodás. Azután a zsinagógába bejárogatva három hónapon át bátor tevékenységet fejtett ki és meggyőző beszédeket mondott az Isten országáról.</verse>
				<verse number="9">Némelyek azonban megátalkodtak és nem fogadták be a hitet, sőt gyalázták a tanítást a nyilvánosság előtt. Ezért eltávozott közülük, a tanítványokat is különválasztotta tőlük és egy bizonyos Tirannus iskolájában mindennap beszélt hozzájuk.</verse>
				<verse number="10">Ez így tartott két esztendeig, úgyhogy Ázsia minden lakója, a zsidók és pogányok egyaránt hallották az Úr igéjét.</verse>
				<verse number="11">Isten rendkívüli csodákat is művelt Pál útján.</verse>
				<verse number="12">Még kendőit és kötényét is levették róla, és mikor betegekre terítették, a betegség elhagyta azokat s a gonosz lelkek is kiszálltak belőlük.</verse>
				<verse number="13">Némely csatangoló zsidó ördögűző szintén megkísérelte, hogy az Úr nevét olvassa rá a gonosz lelkektől megszállottakra. Ezt mondták: „Rád olvasom Jézust, akit Pál hirdet.”</verse>
				<verse number="14">Egy zsidó főpapnak, Szkévának hét fia is próbálkozott ezzel.</verse>
				<verse number="15">A gonosz lélek azonban így vágott vissza nekik: „Jézust ismerem, Pálról is tudok, de ti kik vagytok?”</verse>
				<verse number="16">S ezzel az ember, akiben a gonosz lélek lakott, rájuk vetette magát. Kettőjüket leteperte és úgy elbánt velük, hogy ruhátlanul és sebektől borítve menekültek ki abból a házból.</verse>
				<verse number="17">Erről azután Efezus valamennyi lakója, zsidó és pogány egyaránt tudomást szerzett. Mindnyájukat nagy félelem fogta el és nagy lett a becsülete az Úr Jézus nevének.</verse>
				<verse number="18">Sok hívő előállott és nyíltan feltárta tetteit.</verse>
				<verse number="19">Azok közül pedig, akik varázslással foglalkoztak, jó sokan összehordták könyveiket és mindenki szemeláttára elégették, Ezek értéke ötvenezer ezüstre volt becsülhető.</verse>
				<verse number="20">Így az Úr erejének segítségével az ige tovább terjedt és gyarapodott.</verse>
				<verse number="21">Az események után Pál lelkében az a terv érlelődött meg, hogy átmegy Macedóniába és Ahájába, azután pedig Jeruzsálembe utazik. „Ottlétem után, mondta, még Rómát is látnom kell.”</verse>
				<verse number="22">Segítőtársai közül kettőt, Timóteust és Erasztust Macedóniába küldte, maga egy ideig még Ázsiában maradt.</verse>
				<verse number="23">Az ezüstművesek zavargása. Ebben az időben nem kis zavargás támadt az (Úr) tanításával kapcsolatban.</verse>
				<verse number="24">Egy Demeter nevű ezüstműves ezüst Artemisz - templomocskák készítésével nem csekély keresethez juttatta az iparosokat.</verse>
				<verse number="25">Egybegyűjtötte őket és a többi hasonló foglalkozásúakat és így szólt hozzájuk: „Emberek! Tudjátok, hogy ez a mesterség biztosítja jólétünket.</verse>
				<verse number="26">Látjátok és halljátok azt is, hogy ez a Pál nemcsak Efezusban, hanem majdnem egész Ázsiában nagy tömeget meggyőzött és más fölfogásra birt. Azt mondja ugyanis, hogy nem istenek azok, amiket kézzel csinálunk.</verse>
				<verse number="27">Ezzel azonban nemcsak az a veszély fenyeget, hogy megvetik mesterségünket, hogy semmibe veszik a nagy istennő, Artemisz templomát, és káros következménnyel lesz fölségére, pedig egész Ázsia, sőt az egész világ tiszteli.”</verse>
				<verse number="28">Mikor ezt hallották, elöntötte őket a düh és felkiáltottak: „Nagy az efezusiak Artemisze!”</verse>
				<verse number="29">Az egész városban nagy fölfordulás keletkezett. Közös megegyezéssel a színházba rohantak, magukkal hurcolva a macedóniai Gájuszt és Arisztarhuszt, Pál társait.</verse>
				<verse number="30">Erre Pál a nép közé akart menni, de tanítványai nem engedték.</verse>
				<verse number="31">Néhányan az ázsiai főtisztviselők közül is, akik barátai voltak, üzenetet küldtek neki azzal a kéréssel, hogy ne menjen a színházba.</verse>
				<verse number="32">Ott meg össze - vissza kiabáltak, mert a zűrzavar olyan nagy volt a népgyűlésben, hogy többnyire még azt sem tudták, mért gyűltek össze.</verse>
				<verse number="33">Végül kihúzták a tömeg közül Sándort, mivel a zsidók előtuszkolták. Sándor kezével hallgatást intett és védekezni akart.</verse>
				<verse number="34">De mikor észrevették, hogy zsidó, lármában törtek ki és mindnyájan vagy két órán keresztül harsogták: „Nagy az efezusiak Artemisze!”</verse>
				<verse number="35">Végre a jegyző lecsöndesítette a tömeget. „Efezusi férfiak, szólította meg őket, van - e ember, aki ne tudná, hogy Efezus városa a nagy Artemisznek és égből alászállott szobrának imádója?</verse>
				<verse number="36">Minthogy e felől senki sem kételkedik, le kell higgadnotok, és nem szabad semmit sem meggondolatlanul tennetek.</verse>
				<verse number="37">Idehoztátok ezeket az embereket, pedig nem szentségtörők s nem is káromolták a mi istennőnket.</verse>
				<verse number="38">Ha tehát Demeternek és iparostársainak panaszuk van valaki ellen, a törvénynapok és helytartók rendelkezésükre állnak, ott tegyenek panaszt.</verse>
				<verse number="39">Ha meg más valami vitás kérdés merül föl, azt a törvényszerű népgyűlésen lehet elintézni.</verse>
				<verse number="40">Még abba a veszélybe kerülhetünk ugyanis, hogy följelentenek minket a mai zavargás miatt és semmi okot sem tudunk fölhozni, amivel számot tudnánk adni erről a csődületről.” Beszéde végeztével pedig föloszlatta a gyűlést.</verse>
				<verse number="41"></verse>
			</chapter>
			<chapter number="20">
				<verse number="1">Pál útnak indul. A fölfordulás megszűntével Pál magához hivatta a tanítványokat. Buzdította őket, majd elbúcsúzott és Macedóniába utazott.</verse>
				<verse number="2">Végigjárta ennek a kerületeit és sok beszédet intézett az ottaniakhoz. Majd Görögországba ment és ott tartózkodott három hónapon keresztül.</verse>
				<verse number="3">Mikor ezután Szíriába készült hajózni, a zsidók cselt szőttek ellene. Ezért úgy döntött, hogy Macedónián keresztül tér vissza.</verse>
				<verse number="4">Ázsiáig vele együtt tartott a béreai Szópáter, Pirrusz fia, s tesszalonikiak közül pedig Arisztarhusz és Szekundusz, továbbá a derbei Gájusz és Timóteus, végül Ázsiából Tihikusz és Trofimusz.</verse>
				<verse number="5">Ezek előrementek és Troászban vártak ránk.</verse>
				<verse number="6">Mi pedig a kovásztalan kenyér napjai után hajóztunk el Filippiből és öt nap múlva utolértük őket Troászban, ahol egy hetet töltöttünk.</verse>
				<verse number="7">A hét első napján egybegyűltünk a kenyértörésre. Pál beszédet intézett hozzájuk, s mivel másnap el akart utazni, egészen éjfélig nyújtotta beszédét.</verse>
				<verse number="8">A teremben, ahol összegyűltünk, volt lámpa bővében.</verse>
				<verse number="9">Egy Eutihusz nevő ifjú, aki az ablaknál ült, Pál hosszú prédikációja közben mély álomba merült. Úgy elnyomta az álom, hogy lezuhant a harmadik emeletről.</verse>
				<verse number="10">Holtan szedték föl. Pál lement hozzá, aztán ráborult és átkarolva őt így szólt: „Ne nyugtalankodjatok, mert a lelke még benne van.”</verse>
				<verse number="11">Aztán fölment, elvégezte a kenyértörést és evett. Még jó sokáig, egész virradatig beszélt, s végül útra kelt.</verse>
				<verse number="12">Az ifjút pedig élve vezették oda, és ez nem kis vigasztalásukra szolgált.</verse>
				<verse number="13">Pál Milétuszban búcsút vesz az efezusiaktól. Mi pedig hajóra szállva Asszoszba mentünk, hogy ott vegyük föl Pált. Ő rendelkezett így, mert maga szárazon akarta megtenni az utat.</verse>
				<verse number="14">Mikor Asszoszban találkoztunk, fölvettük őt és úgy értünk Mitilénébe.</verse>
				<verse number="15">Másnap innen elhajózva Kiosz elé jutottunk, a következő nap Számoszon kötöttünk ki, az erre következőn pedig megérkeztünk Milétuszba.</verse>
				<verse number="16">Pál ugyanis elhatározta, hogy elhajózik Efezus mellett, hogy Ázsiában időt ne veszítsen. Sietett, hogy hacsak lehetséges, pünkösd napjára Jeruzsálemben legyen.</verse>
				<verse number="17">Milétuszból azután beüzent Efezusba és magához kérette az egyház preszbitereit.</verse>
				<verse number="18">Mikor ezek megérkeztek, így szólt hozzájuk: „Ti tudjátok, hogy Ázsiába jövetelem első napjától fogva hogyan éltem közöttetek.</verse>
				<verse number="19">Az Úrnak mély alázatossággal, könnyek és zaklatások közt szolgáltam, melyek a zsidók ármánykodása következtében értek engem.</verse>
				<verse number="20">Semmit sem vontam meg tőletek, ami hasznotokra szolgálhatott, hanem nyilvánosan és magánházakban tanítottalak titeket.</verse>
				<verse number="21">Zsidóknak és pogányoknak lelkükre beszéltem, hogy térjenek meg Istenhez és higgyenek Jézusban, a mi Urunkban.</verse>
				<verse number="22">Most pedig belső kényszerűség hajt, hogy Jeruzsálembe menjek.</verse>
				<verse number="23">Nem tudom, hogy mi történik majd ott velem, legfeljebb annyit, hogy a Szentlélek minden városban értésemre adta, hogy bilincs és megpróbáltatás vár rám.</verse>
				<verse number="24">De én nem becsülöm sokra az életemet, csak véghez tudjam vinni pályafutásomat és az Úr Jézustól rám ruházott föladatomat: az Isten kegyelméről szóló evangélium hirdetését.</verse>
				<verse number="25">És bizony tudom azt is, hogy közületek, akik közt az Isten országát hirdetve jártam, egy sem lát meg többé.</verse>
				<verse number="26">Ezért hát szentül állítom nektek a mai napon: senkinek a vére nem szárad rajtam.</verse>
				<verse number="27">Nem rejtettem el semmit sem, hanem Isten teljes akaratát föltártam előttetek.</verse>
				<verse number="28">Vigyázzatok magatokra és az egész nyájra. Azért rendelt ennek élére titeket elöljárókul a Szentlélek, hogy igazgassátok az Isten egyházát, amelyet tulajdon vérével szerzett meg.</verse>
				<verse number="29">Tudom, hogy távozásom után ragadozó farkasok törnek rátok és nem kegyelmeznek a nyájnak.</verse>
				<verse number="30">Sőt még köztetek is támadnak olyanok, akik csalárd beszéddel magukhoz akarják csábítani a tanítványokat.</verse>
				<verse number="31">Őrködjetek tehát és véssétek emlékezetetekbe, hogy három éven át éjjel - nappal szüntelenül könnyek közt intettem mindegyikteket.</verse>
				<verse number="32">Most pedig Istennek és az ő kegyelmébe ajánllak titeket. Neki hatalma van arra, hogy fölépítse művét és megadja nektek az összes többi szentekkel közös örökséget.</verse>
				<verse number="33">Nem kívántam senki ezüstjét, aranyát vagy ruháját.</verse>
				<verse number="34">Ti tudjátok, hogy ezek a kezek keresték meg azt, amire nekem és környezetemnek szüksége volt.</verse>
				<verse number="35">Minden alkalommal megmutattam nektek, hogy hogyan kell dolgozni és ezzel a gyöngéket segíteni. Jézus szavaira emlékezve, aki azt mondta: Nagyobb boldogság adni, mint kapni.”</verse>
				<verse number="36">Ezeket mondta, aztán térdre hullott és mindnyájukkal közösen imádkozott.</verse>
				<verse number="37">Valamennyien hangos sírásra fakadtak és Pál nyakába borulva csókolgatták őt.</verse>
				<verse number="38">Az a mondása fájt nekik leginkább, hogy többé nem fogják viszontlátni. Végül elkísérték őt a hajóhoz.</verse>
			</chapter>
			<chapter number="21">
				<verse number="1">Úton Jeruzsálem felé. Miután elváltunk tőlük, elhajóztunk s egyenes irányba haladva Kószba értünk, másnap meg Roduszba és onnét Patarába.</verse>
				<verse number="2">Itt egy Föniciába induló hajóra találtunk. Fölszálltunk tehát és kifutottunk a nyilt tengerre.</verse>
				<verse number="3">Föltünt előttünk Ciprus, ezt balkéz felől elhagytuk és Szíriába hajóztunk. Tiruszban kötöttünk ki, mert a hajónak ott kellett leadnia rakományát.</verse>
				<verse number="4">Megkerestük a tanítványokat és hét napig náluk maradtunk. Ezek a Lélek sugallatára azt tanácsolták Pálnak, hogy ne menjen föl Jeruzsálembe.</verse>
				<verse number="5">Mikor e napok elteltével tovább folytattuk utunkat, valamennyien, feleségestül, gyerekestül kikísértek minket a városon kívül.</verse>
				<verse number="6">A tengerparton térdreborulva imádkoztunk, majd kölcsönös búcsúzkodás után mi hajóra szálltunk, ők meg hazatértek.</verse>
				<verse number="7">Hajóutunk befejezéséül Ptolemaiszba érkeztünk. Üdvözöltük a testvéreket s egy napig náluk maradtunk.</verse>
				<verse number="8">Másnap aztán tovább haladva Cezáreába jutottunk. Itt betértünk Fülöp evangelista, a hét diakónus egyikének házába, s nála szálltunk meg.</verse>
				<verse number="9">Fülöpnek négy prófétai tehetséggel megáldott leánya volt.</verse>
				<verse number="10">Néhánynapi ott tartózkodásunk tartama alatt egy Agábusz nevű próféta érkezett oda Júdeából.</verse>
				<verse number="11">Ez hozzánk lépett, elvette Pál övét és összekötözte vele saját lábát és kezét e szavak kíséretében: „Ezt mondja a Szentlélek: azt a férfit, akié ez az öv, a zsidók így kötözik majd meg Jeruzsálemben és kiszolgáltatják a pogányoknak.”</verse>
				<verse number="12">Mikor ezt meghallottuk, mi is meg az odavalók is kértük őt, hogy ne menjen föl Jeruzsálembe.</verse>
				<verse number="13">Pál azonban így felelt: „Miért sírtok és miért szomorítjátok meg szívemet? Hiszen én kész vagyok arra, hogy az Úr Jézusért Jeruzsálemben nemcsak a megkötözést, hanem a halált is elviseljem.”</verse>
				<verse number="14">S mivel nem tudtuk őt meggyőzni, megnyugodtunk és azt mondtuk: „Legyen meg az Úr akarata.”</verse>
				<verse number="15">E napok elmúltával tehát nekikészülődtünk és fölmentünk Jeruzsálembe.</verse>
				<verse number="16">Néhány Cezáreai tanítvány szintén velünk tartott és elvezetett minket a ciprusi Mnázonhoz, egy régi tanítványhoz, hogy nála vegyünk szállást. Szent Pál fogsága</verse>
				<verse number="17">Szent Jakab apostol tanácsa. Mikor megérkeztünk Jeruzsálembe, a testvérek szívesen fogadtak minket.</verse>
				<verse number="18">Másnap Pál velünk együtt meglátogatta Jakabot. Ez alkalommal a preszbiterek is mind megjelentek.</verse>
				<verse number="19">Köszöntötte őket, aztán apróra elbeszélte, mi mindent művelt Isten a pogányok közt az ő szolgálata által.</verse>
				<verse number="20">Azok meghallgatták, aztán Istent magasztalták, hozzá pedig így szóltak: „Látod testvér, hány ezren vannak a zsidók közt, akik megtértek, de azért mind féltékenyen megtartják a törvényt.</verse>
				<verse number="21">Felőled viszont azt hallották, hogy a Mózestól való elpártolásra tanítod a pogányok közt élő zsidókat, s azt mondtad volna nekik, hogy ne végezzék el fiaikon a körülmetélést és ne éljenek a szokások szerint.</verse>
				<verse number="22">Mi a teendő ezek szerint? (Elkerülhetetlen, hogy a tömeg össze ne csődüljön, mert) mindenképpen megtudják, hogy ideérkeztél.</verse>
				<verse number="23">Fogadd meg tehát tanácsunkat: van nálunk négy férfi, akik fogadalmat vállaltak magukra.</verse>
				<verse number="24">Vedd őket magad mellé, végezd el velük együtt a tisztulási szertartást és fizess értük, hogy megnyiratkozzanak. Ebből mindenki megérti, hogy semmi sem igaz abból, amit felőled híreszteltek, hanem te is megtartod a törvényt és szerinte élsz.</verse>
				<verse number="25">Ami pedig a pogányok közül megtérteket illeti, már megírtuk végzésünket, hogy tartózkodjanak a bálványoknak áldozott hústól, a vértől, a fojtott állattól és a törvénytelen együttéléstől.”</verse>
				<verse number="26">Erre Pál másnap az illető férfiak kíséretében elvégezte a tisztulási szertartást, velük együtt bement a templomba és bejelentette, hogy a tisztulás ideje akkor végződik, amikor mindegyikükért bemutatják az áldozatot.</verse>
				<verse number="27">Az Apostolt elfogják. A hét nap már letelőben volt, mikor az Ázsiából való zsidók észrevették őt a templomban.</verse>
				<verse number="28">Fölizgatták az egész népet, megragadták és kiabálni kezdtek: „Izraelita férfiak, segítsetek! Ez az az ember, aki mindenfelé és mindenki előtt a nép, a törvény és e szent hely ellen irányuló tanításokat terjeszt. Sőt még pogányokat is behozott a templomba és megfertőzte ezt a helyet.”</verse>
				<verse number="29">Látták ugyanis vele a városban az efezusi Trofiumuszt és azt hitték, hogy a templomba is bevezette.</verse>
				<verse number="30">Az egész város forrongani kezdett, s a nép összecsődült. Pált megragadták és kivonszolták a templomból, a kapukat pedig azonnal bezárták.</verse>
				<verse number="31">Már - már azon voltak, hogy megölik, amikor a helyőrség ezredeséhez eljutott a hír, hogy egész Jeruzsálemben zavargás tört ki.</verse>
				<verse number="32">Az tüstént katonákat és tiszteket vett maga mellé és lesietett hozzájuk. Azok az ezredes és a katonák láttára abbahagyták Pál ütlegelését.</verse>
				<verse number="33">Ekkor az ezredes odalépett, letartóztatta és kettős bilincsbe verette. Aztán megkérdezte, hogy kicsoda és mit tett.</verse>
				<verse number="34">A tömegből azonban össze - vissza kiabáltak. Mivel a zaj miatt semmi biztosat sem tudott megállapítani, megparancsolta, hogy vigyék a várba.</verse>
				<verse number="35">A lépcsőhöz érve a katonáknak úgy kellett vinniük őt a nép erőszakoskodása miatt.</verse>
				<verse number="36">A tömeg ugyanis utána tódult és kiáltozott: „Halált reá!”</verse>
				<verse number="37">Már azon voltak, hogy beviszik a várba, amikor Pál megszólította az ezredest: „Szabad valamit mondanom neked?” „Te tudsz görögül?” - kérdezte az.</verse>
				<verse number="38">„Nem te vagy az az egyiptomi, aki nemrégen négyezer szikáriust lázított föl és vezetett ki a pusztába?”</verse>
				<verse number="39">„Én tarzusi zsidó vagyok, felelte Pál, a híres ciliciai város polgára. Kérlek, engedd meg, hogy néhány szót intézzek a néphez.”</verse>
				<verse number="40">Mikor az megadta az engedélyt, Pál a lépcsőre állva kezével intett a népnek. Miután mély csönd keletkezett, zsidó nyelven így szólította meg őket.</verse>
			</chapter>
			<chapter number="22">
				<verse number="1">Pál védekező beszéde. „Testvérek és atyák! Hallgassátok meg védekezésemet, melyet most elétek terjesztek.”</verse>
				<verse number="2">Amint meghallották, hogy zsidóul szól hozzájuk, még inkább elcsöndesedtek.</verse>
				<verse number="3">Ő meg így folytatta: „Zsidó ember vagyok, a ciciliai Tarzusban születtem, de ebben a városban nevelkedtem Gamáliel lábainál. Az ősi törvény szigorú megtartására tanítottak, és Isten buzgó híve voltam, akár ma ti is mindannyian.</verse>
				<verse number="4">Ezt a felekezetet halálosan gyűlöltem, férfiakat és asszonyokat kötöztem meg és vetettem börtönbe.</verse>
				<verse number="5">Maga a főpap és a tanács a tanúm erre. Levelet is kaptam tőlük és úgy mentem el a damaszkuszi testvérekhez, hogy az ottani híveket megkötözve Jeruszálembe hurcoljam megbüntetés végett.</verse>
				<verse number="6">Azonban útközben, mikor már Damaszkuszhoz közeledtem, délfelé hirtelen mennyei fény sugárzott körül.</verse>
				<verse number="7">A földre zuhantam, majd egy hangot hallottam: Saul, Saul, miért üldözöl engem?</verse>
				<verse number="8">Erre én megkérdeztem: Ki vagy Te, Uram? Ő pedig így válaszolt: Én vagyok a názáreti Jézus, akit te üldözöl.</verse>
				<verse number="9">Társaim látták ugyan a fényt, a hozzám szóló hangot azonban nem hallották.</verse>
				<verse number="10">Mit tegyek hát Uram? - kérdeztem akkor. Az Úr pedig azt mondta nekem: Kelj föl és menj be Damaszkuszba, ott majd megmondják neked mindazt, amit tenned kell.</verse>
				<verse number="11">Mivel azonban a tündöklő fény hatása következtében elvesztettem látásomat, kísérőim kezemnél fogva vezettek, és így értem be Damaszkuszba.</verse>
				<verse number="12">Itt egy bizonyos törvénytisztelő férfi, akiről az ott lakó zsidók mind jó véleménnyel voltak,</verse>
				<verse number="13">fölkeresett és elém állva ezt mondta nekem: Pál testvérem, láss újból!</verse>
				<verse number="14">S én abban a pillanatban megláttam őt. Ő meg így folytatta: Atyáink Istene előre arra rendelt téged, hogy megismerd akaratát, hogy meglássad az Igazat és tulajdon hangját halljad.</verse>
				<verse number="15">Ezért minden ember előtt tanúskodnod kell arról, amit láttál és hallottál.</verse>
				<verse number="16">Most tehát mire vársz még? Rajta, a keresztség által mosd le bűneidet és hívd segítségül az ő nevét.</verse>
				<verse number="17">Később, amikor Jeruzsálembe visszatérve a templomban imádkoztam, elragadtatásba estem.</verse>
				<verse number="18">Őt láttam, amint így szól hozzám: Siess, gyorsan távozz el Jeruzsálemből, mert nem fogadják el rólam szóló tanúságtételedet.</verse>
				<verse number="19">Uram, feleltem ekkor, ők tudják, hogy én voltam az, aki a benned hívőket fogságba vetettem, és a zsinagógákban megostoroztattam.</verse>
				<verse number="20">S mikor Istvánnak, a te vértanúdnak vére ömlött, én ott voltam, helyeseltem tettüket és gyilkosai ruháját őriztem.</verse>
				<verse number="21">Ő azonban azt mondta nekem: Csak menj, mert én messzire, a pogányok közé küldelek téged.”</verse>
				<verse number="22">Egészen eddig a mondatig meghallgatták, de ekkor nagy hangon kiabálni kezdtek: „Pusztítsd el a föld színéről az ilyent! Nem érdemli meg, hogy éljen!”</verse>
				<verse number="23">Ordítottak, köpenyüket lengették és port szórtak a levegőbe.</verse>
				<verse number="24">Ezért az ezredes bevitte a várba azzal a meghagyással, hogy ostorral fogják vallatóra. Így akarta megtudni, mi okból kiabáltak ellene.</verse>
				<verse number="25">Pál azonban, mikor szíjakkal lekötözték, megkérdezte a mellette álló századostól: „Nektek talán szabad római polgárt ítélet nélkül megostoroznotok?”</verse>
				<verse number="26">A százados ennek hallatára odalépett az ezredeshez és jelentette a dolgot: „Mit akarsz tenni? Ez az ember római polgár.”</verse>
				<verse number="27">Erre az ezredes odasietett és megkérdezte tőle: „Mondd csak, római vagy?” „Igen.” - felelte ő.</verse>
				<verse number="28">„Én drága pénzen jutottam ehhez a polgárjoghoz”, mondta ekkor az ezredes. „Én viszont abban születtem”, válaszolta Pál.</verse>
				<verse number="29">Azok, akik a kínvallatásra készültek, nyomban félreálltak. Az ezredes szintén megijedt, mikor arra gondolt, hogy római polgár létére megkötöztette.</verse>
				<verse number="30">Az Apostol a főtanács előtt. Másnap aztán szerette volna pontosabban megtudni, hogy a zsidók mivel vádolják. Levétette bilincseit, összehívta a főpapokat és az egész főtanácsot, aztán elővezettette Pált és eléjük állította.</verse>
			</chapter>
			<chapter number="23">
				<verse number="1">Pál tekintetét a főtanácsra vetve beszélni kezdett: „Testvérek! Én mind a mai napig tiszta lelkiismerettel éltem Isten akarata szerint.”</verse>
				<verse number="2">Ananiás főpap erre ráparancsolt a mellette állókra, hogy verjék őt szájon.</verse>
				<verse number="3">Pál azonban így vágott vissza neki: „Megver még téged az Isten, te fehérre meszelt fal! Leülsz, hogy a törvény szerint ítélkezzél fölöttem, s aztán a törvény ellenére azt parancsolod, hogy üssenek meg.”</verse>
				<verse number="4">A körülállók azonban figyelmeztették: „Az Isten főpapját szidod?”</verse>
				<verse number="5">„Nem tudtam testvérek, viszonozta Pál, hogy ő a főpap. Hiszen az Írás azt mondja: Ne átkozd néped fejedelmét.”</verse>
				<verse number="6">Pál jól tudta, hogy egyik felük a szadduceusok, a másik pedig a farizeusok közül kerül ki. Ezért így kiáltott föl a főtanács előtt: „Testvérek, én farizeus vagyok, farizeusok ivadéka! A holtak föltámadásába vetett remény miatt állok a bíróság előtt.”</verse>
				<verse number="7">Erre a szavára egyenetlenség támadt a farizeusok és a szadduceusok között, s a gyülekezet két táborra szakadt.</verse>
				<verse number="8">A szadduceusok ugyanis azt állítják, hogy nincs föltámadás, sem angyal, sem lélek, a farizeusok viszont mindezt vallják.</verse>
				<verse number="9">Nagy lárma keletkezett. A farizeusok pártjából fölemelkedett néhány törvénytudó és hadakozva kijelentette: „Semmi rosszat sem találunk ebben az emberben. Hátha egy szellem vagy egy angyal szólott hozzá?”</verse>
				<verse number="10">A vitatkozás egyre inkább elfajult. Ezért az ezredes, attól tartva, hogy Pált széttépik, katonaságot hivatott, hogy ragadja ki közülük és vezesse föl a várba.</verse>
				<verse number="11">A következő éjszakán az Úr megjelent neki és így szólt: „Légy állhatatos. Ahogy tanúságot tettél rólam Jeruzsálemben, úgy kell tanúságot tenned Rómában is.”</verse>
				<verse number="12">A zsidók merényletet terveznek. Napkelte után a zsidók közül néhányan összeszövetkeztek és átok terhe alatt kötelezték magukat, hogy se ételt se italt nem vesznek addig magukhoz, amíg Pált meg nem ölik.</verse>
				<verse number="13">Negyvennél többen voltak, akik így összeesküdtek.</verse>
				<verse number="14">Ezek a következő szavakkal állítottak be a főpapokhoz és a vénekhez: „Átok terhe alatt köteleztük magunkat, hogy egy falatot sem veszünk a szánkba, amíg Pált meg nem öljük.</verse>
				<verse number="15">Most tehát a főtanáccsal együtt jelentsétek az ezredesnek, hogy hozassa őt elétek, mintha csak tüzetesebben meg akarnátok vizsgálni az ügyet. Mi pedig készen állunk, hogy jövet meggyilkoljuk őt.”</verse>
				<verse number="16">Pál nővérének a fia azonban értesült a cselvetésről. Bement tehát a várba és tudtára adta Pálnak.</verse>
				<verse number="17">Pál erre magához hívatta az egyik századost és megkérte: „Vezesd el ezt az ifjút az ezredeshez, mert valami jelentenivalója van számára.”</verse>
				<verse number="18">Az elkísérte az ezredeshez és jelentette: „A fogoly Pál magához hivatott és megkért, hogy vezessem hozzád ezt az ifjút. Valami mondanivalója van számodra.”</verse>
				<verse number="19">Az ezredes kezénél fogva félrevonta és megkérdezte: „Miről akarsz engem értesíteni?”</verse>
				<verse number="20">„A zsidók megállapodtak abban, felelte ő, hogy megkérnek, küldesd Pált holnap a főtanács elé, mintha csak pontosabban akarnák megismerni az ügyét.</verse>
				<verse number="21">De te ne higgy nekik. Több mint negyven ember tőrbe akarja csalni. Ezek ugyanis átok terhe alatt kötelezték magukat, hogy nem esznek és nem isznak, amíg meg nem ölik őt. Már készen állnak és várják, hogy ígéretedet add neki.”</verse>
				<verse number="22">Az ezredes ekkor ezzel a meghagyással bocsátotta el az ifjút: „Egy szóval se említsd senkinek sem, hogy ezeket tudtomra adtad.”</verse>
				<verse number="23">Pált Cezáreába viszik. Azután két századost hivatott magához és ezt az utasítást adta nekik: „Tartsatok készenlétben az éjjel harmadik órájától kezdve kétszáz gyalogost, hogy Cezáreába menjenek, s ezenkivül hetven lovast és kétszáz dárdást.</verse>
				<verse number="24">Szereljetek föl hátasállatokat is, és ültessétek rá Pált, hogy épségben jusson el Félix helytartóhoz.”</verse>
				<verse number="25">Levelet is írt, mely a következőket tartalmazta:</verse>
				<verse number="26">„Klaudiusz Liziász üdvözletét küldi Félixnek, a kegyelmes helytartónak.</verse>
				<verse number="27">A zsidók elfogták ezt a férfit és meg akarták ölni, mire karhatalommal közbeléptem, mert megtudtam, hogy római polgár.</verse>
				<verse number="28">Meg akartam tudni, hogy milyen vádat hoznak föl ellene, s ezért elvittem őt a főtanácsukba,</verse>
				<verse number="29">Úgy vettem észre, hogy törvényük vitás kérdéseivel kapcsolatban vádolják, de semmi bűne nincsen, ami miatt halált vagy bilincset érdemelne.</verse>
				<verse number="30">Mivel pedig azt is jelentették nekem, hogy merényletet terveznek ellene, azonnal hozzád küldtem. A vádlókat is értesítettem, hogy forduljanak hozzád, ha valami keresetük van ellene. Jó egészséget!”</verse>
				<verse number="31">A katonák tehát a kapott parancs értelmében átvették Pált és elvitték az éj folyamán Antipatriszba.</verse>
				<verse number="32">Másnap aztán a lovasokat továbbküldték vele, ők meg visszatértek a várba.</verse>
				<verse number="33">Azok pedig Cezáreába érve átadták a levelet a helytartónak s Pált is eléje állították.</verse>
				<verse number="34">Az elolvasta a levelet, majd megkérdezte, melyik tartományból való. Mikor megtudta, hogy ciliciai, kijelentette:</verse>
				<verse number="35">„Majd kihallgatlak, mikor vádlóid is megjelennek.” Végül megparancsolta, hogy Heródes várában tartsák őrizetben.</verse>
			</chapter>
			<chapter number="24">
				<verse number="1">A zsidók vádat emelnek az Apostol ellen. Öt nap múlva Ananiás főpap néhány vén és egy ügyvéd, Tertullusz kíséretében leutazott, s jelentkezett a helytartó előtt, hogy vádat emeljen Pál ellen.</verse>
				<verse number="2">Ennek elővezetése után hozzálátott a vád előadásához: „A te gondoskodásod folytán tökéletes nyugalomban élünk és sok dologban javulás állt be ennek a népnek életében.</verse>
				<verse number="3">Ezt mindig és mindenütt hálás lélekkel ismerjük el, kegyelmes Félix.</verse>
				<verse number="4">De hogy hosszasabban föl ne tartóztassalak, kérlek, kegyeskedj szokásod szerint röviden meghallgatni minket. Meggyőződtünk arról, hogy ez hitvány ember:</verse>
				<verse number="5">Az egész földkerekségen lázadást szít az összes zsidók közt és a názáretiek felekezetének ő áll az élén.</verse>
				<verse number="6">Sőt a templomot is meg akarta szentségteleníteni, s ezért elfogtuk.</verse>
				<verse number="7">(Törvényünk szerint akartunk fölötte ítélkezni, de Liziász ezredes karhatalommal kiragadta őt kezünkből, s elrendelte, hogy vádlói eléd járuljanak.)</verse>
				<verse number="8">Hallgasd ki, tőle megtudhatod, hogy mi az igazság mind e vádpontjainkkal kapcsolatban.”</verse>
				<verse number="9">A zsidók is erősítgették, hogy minden így van.</verse>
				<verse number="10">A helytartó ekkor intett Pálnak, hogy fölszólalhat. „Tudom, hogy sok esztendeje szolgáltatsz igazságot ennek a népnek, kezdte ő beszédét, ezért hát nyugodt lélekkel adom elő védekezésemet.</verse>
				<verse number="11">Meggyőződhetsz arról, hogy nincs tizenkét napja, hogy Jeruzsálembe érkeztem imádkozni.</verse>
				<verse number="12">Nem is találtak úgy rám a templomban vagy a zsinagógában, de meg a városban sem, hogy valakivel veszekedtem volna vagy csődületet idéztem volna elő.</verse>
				<verse number="13">Az ellenem emelt vádakat sem tudják előtted bizonyítani.</verse>
				<verse number="14">Azt azonban megvallom neked, hogy atyáim Istenét a szerint a tanítás szerint szolgálom, amelyet ők eretnekségnek mondanak, de hiszek mindabban, ami meg van írva a törvényben és a prófétákban.</verse>
				<verse number="15">Istenbe vetett reménnyel hiszem, hogy az igazak és a gonoszok föl fognak támadni. Ezt különben ők maguk is várják.</verse>
				<verse number="16">Ezért magam is törekszem, hogy lelkiismeretem mindig feddhetetlen legyen Isten és az emberek előtt.</verse>
				<verse number="17">Több év elmúlta után azért jelentem meg, hogy alamizsnát hozzak népemnek, áldozatot mutassak be (és fogadalmat teljesítsek.)</verse>
				<verse number="18">Ez alkalommal találtak rám megtisztulásom után a templomban, de nem tömeggel vagy zavart keltve.</verse>
				<verse number="19">Mondja meg az a pár ázsiai zsidó, akinek meg kellett volna jelennie előtted, hogy vádat emeljen, ha valami panasza van ellenem,</verse>
				<verse number="20">vagy akár ezek maguk, hogy találtak - e bennem valami gonoszságot, mikor a főtanács előtt álltam?</verse>
				<verse number="21">Talán csak nem abban az egyetlen mondatban, amit köztük állva kiáltottam: A holtak föltámadásának ügyében állok ma ítélőszéketek előtt?”</verse>
				<verse number="22">Félix ekkor elutasította őket, mert sok mindent tudott a tanításról. „Majd ha Liziász ezredes ideérkezik, mondta, akkor fogok ügyetekben döntést hozni.”</verse>
				<verse number="23">A századosnak pedig azt az utasítást adta, hogy tartsa őrizetben, de hagyja nyugton és ne akadályozzon meg senkit ismerősei közül, ha szolgálatára akar lenni.</verse>
				<verse number="24">A pör elnyújtása. Néhány nap mulva Félix zsidó feleségével, Druzillával együtt megjelent, hivatta Pált és meghallgatta őt a Jézus Krisztusban való hitről.</verse>
				<verse number="25">Mikor azonban az igazságosságról, az önmegtartóztatásról és a jövendő életről kezdett el magyarázni, Félix megrettenve közbeszólt: „Most csak menj, megfelelő időben majd hivatni foglak.”</verse>
				<verse number="26">E mellett azt is remélte, hogy Páltól pénzt tud majd kizsarolni. Éppen ezért gyakran hivatta és elbeszélgetett vele.</verse>
				<verse number="27">Két év múlva azután Félixnek Porciusz Fesztusz lett az utódja. Mivel pedig a zsidók kedvében akart járni, Pált a fogságban hagyta.</verse>
			</chapter>
			<chapter number="25">
				<verse number="1">Pál a császárhoz föllebez. Fesztusz három napra rá, hogy megérkezett, föllátogatott Jeruzsálembe.</verse>
				<verse number="2">A főpapok és az előkelő zsidók eléje járultak és előadták panaszukat Pál ellen.</verse>
				<verse number="3">Azt a kegyet kérték tőle, hogy hozassa föl őt Jeruzsálembe. Így akarták ugyanis tőrbecsalni és eltenni láb alól.</verse>
				<verse number="4">Fesztusz azonban azt válaszolta, hogy Pált Cezáreában őrizteti, maga pedig hamarosan elutazik.</verse>
				<verse number="5">„Jöjjenek le velem azok, mondta, akik illetékesek a dologban, s emeljenek vádat ellene, ha valóban bűntényt követett el.”</verse>
				<verse number="6">Legföljebb nyolc - tíz napig tartózkodott köztük, azután lement Cezáreába. Másnap elfoglalta helyét a bírói emelvényen és elővezettette Pált.</verse>
				<verse number="7">Miután megjelent, a Jeruzsálemből lejött zsidók körülállták és sok súlyos vádat hoztak föl ellene, de bizonyítani nem tudták.</verse>
				<verse number="8">Pál viszont így védekezett: „Én sem a zsidók törvénye, sem a templom, sem a császár ellen nem vétettem semmit.”</verse>
				<verse number="9">Fesztusz azonban a zsidók kedvében akart járni, ezért ezt a kérdést intézte Pálhoz: „Beleegyezel abba, hogy fölmenj Jeruzsálembe és ezek mondjanak ítéletet fölötted az én jelenlétemben?”</verse>
				<verse number="10">Pál azonban így válaszolt: „Császári bíróság előtt állok, itt kell ítélni fölöttem. A zsidókon semmi jogtalanságot nem követtem el, amint ezt magad is igen jól tudod.</verse>
				<verse number="11">Ha vétkeztem, vagy valami halált érdemlő dolgot, készen állok a halálra. Ha azonban vádaskodásuknak semmi alapja sincsen, senki sem ajándékozhat engem oda nekik. A császárhoz föllebezek.”</verse>
				<verse number="12">Fesztusz néhány szót váltott tanácsosaival, majd kijelentette: „A császárhoz föllebeztél, a császár elé fogsz járulni.”</verse>
				<verse number="13">Agrippa király látogatása Fesztusznál. Néhány nap múlva Agrippa király és Berniké Cezáreába érkezett Fesztusz üdvözlésére.</verse>
				<verse number="14">Több napja ott időztek már, amikor Fesztusz a király előtt szóvá tette Pál ügyét: „Félix itthagyott egy foglyot.</verse>
				<verse number="15">Mikor Jeruzsálemben voltam, a zsidó főpapok és vének hozzám fordultak ügyében és elitélését követelték.</verse>
				<verse number="16">Azt feleltem nekik, hogy a rómaiak senkit sem szoktak kiszolgáltatni, amíg a vádlottat nem szembesítik vádlóival s alkalmat nem adnak neki, hogy védekezhessék a vád ellen.</verse>
				<verse number="17">Mikor aztán többen idejöttek, másnap késedelem nélkül az itélőszékbe ültem és elővezettettem ezt a férfit.</verse>
				<verse number="18">A vádlók előálltak, de nem hozakodtak elő ellene olyan gonoszság vádjával, mint én gondoltam volna,</verse>
				<verse number="19">hanem vallásukkal kapcsolatban volt vitás kérdésük vele, meg valami meghalt Jézust illetően, akiről Pál azt erősítgette, hogy él.</verse>
				<verse number="20">Mivel azonban én nem igazodom el ezekben a kérdésekben, megkérdeztem, hajlandó - e fölmenni Jeruzsálembe, hogy ott ítélkezzenek fölötte ebben az ügyben.</verse>
				<verse number="21">Pál azonban föllebezett, hogy ügyét tartsák fönn a császár döntése számára. Ezért addig, amíg el nem tudom küldeni a császárhoz, őrizetben tartom.”</verse>
				<verse number="22">„Magam is szeretném hallani ezt az embert”, mondta ekkor Agrippa Fesztusznak. „Holnap meghallgathatod”, válaszolta ő.</verse>
				<verse number="23">Az Apostol Agrippa király előtt. Másnap Agrippa és Berniké nagy pompával bevonult a tárgyalóterembe az ezredesekkel és a város előkelő polgáraival együtt, s aztán Fesztusz parancsára elővezették Pált.</verse>
				<verse number="24">„Agrippa király és ti mindnyájan, akik körünkben megjelentetek, szólalt föl ekkor Fesztusz, ő az, aki miatt a zsidók tömegestül hozzám járultak Jeruzsálemben és itt is, s akiről azt kiabálták, hogy nem szabadd életben maradnia.</verse>
				<verse number="25">Én azonban úgy találtam, hogy nem követett el semmi olyant, ami miatt halált érdemelne. De mivel a Fölséghez föllebezett, hogy elküldöm hozzá.</verse>
				<verse number="26">Viszont nem tudok pontos adatokat róla írni az uralkodónak. Ezért vezettettem elétek, és kiváltkép te eléd, Agrippa király, hogy a kihallgatás megtörténte után legyen mit írnom.</verse>
				<verse number="27">Észszerűtlennek tartom ugyanis, hogy a foglyot az ellene emelt vádak jelentése nélkül küldjem el.”</verse>
			</chapter>
			<chapter number="26">
				<verse number="1">Agrippa király erre Pálhoz fordult e szavakkal: „Megengedjük, hogy szólj a magad érdekében.” Pál erre kiterjesztette kezét, majd belekezdett védekező beszédébe.</verse>
				<verse number="2">„Boldognak tartom magamat, Agrippa király, hogy a te jelenlétedben védekezhetem a zsidók összes vádaskodásai ellen, annál is inkább,</verse>
				<verse number="3">mivel te ismered a zsidóknál honos összes szokásokat és vitás kérdéseket. Kérlek tehát, hallgass meg türelmesen.</verse>
				<verse number="4">Életem kezdettől fogva népem környezetében, Jeruzsálemben folyt, és ifjúkoromtól kezdve ismeretes az összes zsidók előtt.</verse>
				<verse number="5">Régtől fogva ismernek, s ha akarják, ők is megerősíthetik, hogy vallásuk legszigorúbb felekezete szerint éltem, mint farizeus.</verse>
				<verse number="6">Most meg azért állok itt és várom ítéletemet, mert reméltem Isten atyáinknak tett ígéretében,</verse>
				<verse number="7">pedig tizenkét törzsünk is abban reménykedik, hogy elnyeri ezt, ha éjjel - nappal állandóan teljesíti szolgálatát. E miatt a reménység miatt vádolnak engem a zsidók, király.</verse>
				<verse number="8">Mi hihetetlent találtok abban, hogy Isten halottakat támaszt föl?</verse>
				<verse number="9">Eleinte én is azt gondoltam, hogy határozottan a názáreti Jézus ellen kell szegülnöm,</verse>
				<verse number="10">s ezt meg is tettem Jeruzsálemben. A főpapok fölhatalmazásával sok szentet fogságba vetettem és kivégzésük mellett szavaztam.</verse>
				<verse number="11">Zsinagógáról zsinagógára jártam, sokszor megkínoztattam őket s így akartam őket káromlásra kényszeríteni. Sőt mindinkább elfogott a düh velük szemben, úgy hogy még idegen városokban is üldöztem őket.</verse>
				<verse number="12">Egy alkalommal a főpapok fölhatalmazásával és engedélyével Damaszkusz felé tartottam.</verse>
				<verse number="13">Ekkor útközben déltájban napnál vakítóbb fényt láttam, király, amely körülragyogott engem és útitársaimat. Mindnyájan földre buktunk.</verse>
				<verse number="14">Ekkor egy hangot hallottam, amely zsidó nyelven így szólt hozzám: Saul, Saul, miért üldözöl engem? Hiába rugdalózol az ösztöke ellen!</verse>
				<verse number="15">Én erre megkérdeztem: Ki vagy Te Uram? Én vagyok Jézus, felelte az Úr, akit te üldözöl.</verse>
				<verse number="16">De kelj föl, állj talpra. Azért jelentem meg előtted, hogy terjesztője és tanúja légy annak, amit láttál és amit még ezután mutatok neked.</verse>
				<verse number="17">Megoltalmazlak népeddel és a pogányokkal szemben.</verse>
				<verse number="18">Ezek közé (most) azért küldelek, hogy fölnyisd szemüket, hogy a sötétségből a világosságba, a sátán hatalmából az Istenhez térjenek, s így elnyerjék a bűnbocsánatot és helyet kapjanak azok között, akiket a belém vetett hit megszentelt.</verse>
				<verse number="19">Ezért hát, Agrippa király, nem voltam hirtelen a mennyei látomás iránt,</verse>
				<verse number="20">hanem hirdettem először a damaszkusziaknak, jeruzsálemieknek és egész Judea lakósainak, majd a pogányoknak is, hogy tartsanak bűnbánatot és térjenek meg Istenhez a bűnbánat méltó tettei által.</verse>
				<verse number="21">Ezek miatt fogtak el a zsidók a templomban és voltak azon, hogy megöljenek.</verse>
				<verse number="22">Isten oltalma azonban megsegített mind a mai napig. Tanúságot tettem kicsinyek és nagyok előtt. Semmi mást nemmondtam azon kívül, amit Mózes és a próféták megjövendöltek:</verse>
				<verse number="23">vagyis hogy a Messiás szenvedni fog, elsőnek támad föl a halottak közül, s világosságot hirdet népének és a pogányoknak.”</verse>
				<verse number="24">Mikor védekező beszédében eddig jutott, Fesztusz harsány hangon közbekiáltott: „Elment az eszed, Pál! A sok tudomány elvette az eszedet.”</verse>
				<verse number="25">„nem vagyok én esztelen, kegyelmes Fesztusz, viszonozta Pál, hanem igaz és józan szavakat hirdetek.</verse>
				<verse number="26">A király, akihez éppen ezért bátran beszélek, ismeri ezeket a dolgokat. Valóban nem hinném, hogy valami is ismeretlen volna előtte ezek közül, hiszen mindez nem zugban történt.</verse>
				<verse number="27">Agrippa király, hiszel a prófétákban? Tudom, hogy hiszel!”</verse>
				<verse number="28">Erre Agrippa azt mondja Pálnak: „Kevés híja, hogy keresztény nem leszek.”</verse>
				<verse number="29">Pál erre így felelt: „Arra kérem az Istent, hogy akár kevés, akár sok, nemcsak te, hanem egész mai hallgatóságom olyan legyen mint én, e bilincsek kivételével.”</verse>
				<verse number="30">Ekkor a király, a helytartó, Berniké és a köröttük ülők fölemelkedtek helyükről.</verse>
				<verse number="31">Távozásuk közben ezeket a szavakat váltották egymás közt: „Ez az ember semmit sem tett, ami halált vagy bilincset érdemelne.”</verse>
				<verse number="32">Agrippa pedig így nyilatkozott Fesztusz előtt: „Ezt az embert szabadon lehetett volna bocsátani, ha nem föllebezett volna a császárhoz.”</verse>
			</chapter>
			<chapter number="27">
				<verse number="1">A hajóút első szakasza. Mikor megtörtént a döntés, hogy hajón indulunk Itáliába, Pált és még több foglyot átadtak az Auguszta zászlóalj Júliusz nevű századosának.</verse>
				<verse number="2">Egy adramitteni hajóra szálltunk föl, amely az ázsiai kikötők felé tartott, és kifutottunk a tengerre. Velünk tartott a tesszalonikai macedón Arisztarhusz is.</verse>
				<verse number="3">Másnap megérkeztünk Szidonba. Júliusz emberségesen bánt Pállal és megengedte, hogy fölkeresse barátait, s hogy azok gondját viselhessék.</verse>
				<verse number="4">Innen továbbindulva az ellenszél miatt Ciprus tulsó partja mellett hajóztunk el,</verse>
				<verse number="5">majd a ciliciai és pamfiliai tengeren keresztülhaladva a liciai Mirába érkeztünk.</verse>
				<verse number="6">A százados itt egy Itáliába induló alexandriai hajóra talált, s arra szállított át minket.</verse>
				<verse number="7">Hajónk több napon át lassan haladt előre, s csak nagy nehezen jutottunk el Knidusz elé. Mivel a szél gátolt minket, Szalmóné táján Kréta alá hajóztunk.</verse>
				<verse number="8">Üggyel - bajjal haladtunk a partok mellett s végül egy Jókikötőnek nevezett helyhez értünk. Ennek közelében fekszik Lászája városa.</verse>
				<verse number="9">Az idó igen eljárt, és a hajózás már nem volt biztonságos, hiszen a böjt is elmúlt már. Ezért Pál figyelmeztette őket:</verse>
				<verse number="10">„Emberek, látom, hogy a hajózás kezd gyötrelmessé és, nemcsak a rakományra és hajóra, hanem a mi életünkre nézve is, veszélyessé válni.”</verse>
				<verse number="11">A százados azonban inkább bizott a kormányosban és a hajó gazdájában, mint Pál szavaiban.</verse>
				<verse number="12">A kikötő sem volt alkalmas a telelésre, ezért aztán a többség abban a tervben állapodott meg, hogy elhajózunk onnét, és amennyiben lehetséges, Főnixbe tartanak és ott telelnek. Ez egy krétai kikötő, amely védelmet nyújt a délnyugati és északnyugati széllel szemben.</verse>
				<verse number="13">Tengeri vihar. Gyönge déli szél fújt, ezért azt gondolták, hogy tervüket végre tudják hajtani. Fölvonták tehát a horgonyt, és tovább indultak Kréta mentén.</verse>
				<verse number="14">Kisvártatva azonban az Euraquilónak nevezett forgószél csapott le ránk.</verse>
				<verse number="15">Belekapott a hajóba, úgyhogy nem tudtunk a széllel szemben tovább haladni. Föladtuk a harcot, s a szél elragadott minket.</verse>
				<verse number="16">Mikor elfutottunk egy Klauda nevű kis sziget mellett, alig tudtuk megmenteni a csónakot.</verse>
				<verse number="17">Miután mégis fölhúzták, védőintézkedést alkalmaztak: körülkötözték a hajót, s mivel attól tartottak, hogy a Szirtiszre vetődnek, lebocsátották a lassítót és így haladtak tovább.</verse>
				<verse number="18">A rettenetes vihar hányt - vetett minket, s ezért másnap a rakomány egy részét a tengerbe dobták.</verse>
				<verse number="19">Harmadnapon pedig saját kezükkel kidobálták a hajófölszerelést.</verse>
				<verse number="20">Több napon át sem a nap, sem a csillagok nem tűntek föl, a nagy vihar pedig folyton dühöngött: így hát oda volt már megmenekülésünk minden reménye.</verse>
				<verse number="21">Mikor már az étel sem kellett, Pál ezekkel a szavakkal lépett hozzájuk: „Emberek! Rám kellett volna hallgatnotok: nem lett volna szabad elindulni Kréta alól, s ilyen veszélyt és kárt venni a nyakunkba.</verse>
				<verse number="22">De most arra biztatlak titeket, ne vesszétek el bizalmatokat, mert emberéletben nem lesz veszteség, csak a hajó megy tönkre.</verse>
				<verse number="23">Az éjjel ugyanis megjelent előttem annak az Istennek az angyala, akié vagyok és akinek szolgálok, és ezt közölte velem:</verse>
				<verse number="24">Ne félj Pál! Neked meg kell jelenned a császár előtt, ezért Isten a kedvedért megkiméli mindazokat, akik veled utaznak.</verse>
				<verse number="25">Bízzatok hát emberek, mert én hiszek Istenben, hogy minden úgy történik, ahogy közölte velem.</verse>
				<verse number="26">Valami szigetre kell kivetődnünk.”</verse>
				<verse number="27">Hajótörés. Már a tizennegyedik éjszaka szakadt ránk, mióta az Adrián hajóztunk, mikor a hajósoknak éjféltájban az a sejtésük támadt, hogy valamilyen szárazföldhöz közeledünk.</verse>
				<verse number="28">Erre lebocsátották a mélységmérőt és húsz ölet mértek, kevéssel odább ismét lebocsátva tizenöt ölet mértek.</verse>
				<verse number="29">Aztán attól tartva, hogy szirtek közé sodródunk, a hajó faráról négy horgonyt eresztettek le, és sóvárogva várták a hajnalhasadást.</verse>
				<verse number="30">A hajósok meg akartak szökni a hajóról, ezért azzal az ürüggyel, mintha a hajó orráról akarnának horgyony kivetni, arra készültek, hogy a csónakot tengerre bocsássák.</verse>
				<verse number="31">Pál azonban figyelmeztette a százados és a katonákat: „Ha ezek nem maradnak a hajón, ti nem menekülhettek meg.”</verse>
				<verse number="32">Erre a katonák elvágták a csónakot tartó köteleket s hagyták hogy kiessék.</verse>
				<verse number="33">Mikor pirkadni kezdett, Pál mindnyájukat kérte, hogy vegyenek magukhoz valami táplálékot. „Ma már a tizennegyedik napja, hogy étlen vesztegeltek, és semmit sem vesztek magatokhoz.</verse>
				<verse number="34">Ezért nagyon kérlek titeket, vegyetek magatokhoz valami táplálékot, az javatokra szolgál. Egyikteknek sem vész el még a hajaszála sem a fejéről.”</verse>
				<verse number="35">Ezeket mondva kezébe vette a kenyeret, mindnyájuk szeme láttára hálát adott Istennek, majd megtörte és enni kezdett.</verse>
				<verse number="36">Erre mindnyájan megnyugodtak s szintén vettek magukhoz eledelt.</verse>
				<verse number="37">Összesen kétszázhetvenhatan voltunk a hajón.</verse>
				<verse number="38">Majd mikor jóllaktunk az étellel, úgy könnyítettek a hajón, hogy a gabonát a tengerbe hányták.</verse>
				<verse number="39">Mikor aztán megvirradt, nem ismerték föl a szárazföldet, de észrevettek egy öblöt, amelynek lapos partja volt. Gondolták, hogy ha lehetséges, erre futtatják föl a hajót.</verse>
				<verse number="40">A horgonyokat eloldották és hagyták a tengerbe veszni, egyben meglazították a kormányrúdak köteleit is. A vezérvitorlát fölhúzták a szél fúvásának irányában, és így igyekeztek a part felé.</verse>
				<verse number="41">Egy földnyelv elé érkezve ráhajtották a hajót. A hajó orra ugyan megakadt és mozdulatlan maradt, a tatja azonban kezdett szétmállani az erős hullámverés következtében.</verse>
				<verse number="42">A katonák akkor elhatározták, hogy megölik a foglyokat, hogy valamelyik ki ne ússzék és meg ne szökjék.</verse>
				<verse number="43">A százados azonban meg akarta menteni Pált, s ezért megtiltotta tervük megvalósítását. Megparancsolta tehát, hogy először azok szálljanak ki, akik tudnak úszni, és igyekezzenek kijutni a szárazra.</verse>
				<verse number="44">A többieket pedig úgy vitték ki: némelyeket deszkákon, másokat a hajó roncsain. Így aztán mindenki épségben kijutott a partra.</verse>
			</chapter>
			<chapter number="28">
				<verse number="1">A máltai tartózkodás. Megmenekülésünk után megtudtuk, hogy a szigetet Máltának hívják.</verse>
				<verse number="2">A bennszülöttek igazán emberségesen bántak velünk: tüzet raktak és mindnyájunkat odahívtak a ránkszakadt eső és hideg elől.</verse>
				<verse number="3">Pál összeszedett egy csomó rőzsét, de mikor a tűzre rakta, a hőség elől egy vipera kúszott elő és a kezére vetette magát.</verse>
				<verse number="4">Mikor a bennszülöttek meglátták a kezén csüngő állatot, ezt mondogatták egymásnak: „Ez az ember bizonyosan gyilkos, mert kimenekült ugyan a tengerből, de az Igazság nem hagyja életben.”</verse>
				<verse number="5">Ő azonban lerázta az állatot a tűzbe és semmi baja sem történt.</verse>
				<verse number="6">Azok pedig várták, hogy fölpuffad vagy holtan rogy össze. Várták is jóideig, de mikor látták, hogy semmi baj sem éri, véleményt változtattak és azt mondták róla, hogy isten.</verse>
				<verse number="7">Azon a vidéken volt a vidék első tisztviselőjének, Publiusznak a birtoka. Ez házába fogadott és három napig szívesen látott minket.</verse>
				<verse number="8">Publiusz apja történetesen láztól és vérhastól gyötörve feküdt. Pál bement hozzá, s imádsággal és kézrátétellel meggyógyította.</verse>
				<verse number="9">Erre az eseményre aztán a sziget többi betege is odajött és meggyógyultak.</verse>
				<verse number="10">Nagy tiszteletben is tartottak minket, s mikor hajóra szálltunk, minden szükségessel elhalmoztak.</verse>
				<verse number="11">A hajóút utolsó szakasza. Három hónap múlva egy alexandriai hajón tovább indultunk. Ez a hajó a szigeten telelt és a Dioszkúrok jelvényét viselte.</verse>
				<verse number="12">Szirakúzába érve három napig ott vesztegeltünk.</verse>
				<verse number="13">Innen a part mellett haladva Régiumba érkeztünk. Egy nappal később déli szél támadt, s így a következő napon Puteoliba érkezhetünk.</verse>
				<verse number="14">Itt testvérekre találtunk, kérésükre egy hétig ott maradtunk és azután indultunk tovább Róma felé.</verse>
				<verse number="15">A testvérek, amint hírt kaptak rólunk, elénk siettek egészen Forum Appii és Tres Tabernae tájékáig. Pál láttukra hálát adott Istennek és bizalomra gerjedt.</verse>
				<verse number="16">Rómába érkezésünk után Pál engedélyt kapott, hogy magánlakásban maradhasson egy katona őrizete mellett.</verse>
				<verse number="17">Szent Pál Rómában hirdeti Krisztust. Harmadnapra magához kérette a tekintélyesebb zsidókat. Mikor összejöttek, ezekkel a szavakkal fordult hozzájuk: „Testvéreim, én semmit sem tettem a nép vagy az ősi szokások ellen, mégis bilincsbe verve adtak át Jeruzsálemből a rómaiak kezébe.</verse>
				<verse number="18">Ezek megvizsgálták az ügyemet s aztán szabadon akartak bocsátani, mert semmi főbenjáró vétséget nem követtem el.</verse>
				<verse number="19">Azonban a zsidók tiltakozása következtében kénytelen voltam a császárhoz föllebbezni, de nem azért, mintha népem ellen akarnék vádaskodni.</verse>
				<verse number="20">Ez az oka annak, hogy látni kívántalak titeket és néhány szót akartam szólni hozzátok. Ezt a bilincset ugyanis Izrael reménysége miatt verték rám.”</verse>
				<verse number="21">Azok erre kijelentették neki: „Nem kaptunk levelet felőled Júdeából, és az ideérkező testvérek közül sem hozott senki hírt vagy mondott valami rosszat.</verse>
				<verse number="22">Szeretnénk tőled hallani, milyen fölfogást vallasz. Azt tudjuk ugyanis erről a felekezetről, hogy mindenütt ellenzésre talál.”</verse>
				<verse number="23">Megállapodtak vele egy napban, és ekkor igen sokan eljöttek hozzá a lakására. Meggyőző erővel magyarázott nekik Isten országáról, és reggeltől estig igyekezett megnyerni őket Jézusnak a Mózes törvényéből és a prófétákból merített érvekkel.</verse>
				<verse number="24">Némelyek elfogadták azt, amit mondott, mások meg hitetlenek maradtak.</verse>
				<verse number="25">Végül, mivel nem értettek egyet, szétoszlottak. Pál ekkor ezt a mondást olvasta rájuk: „Helyesen szólt a Szentlélek, mikor Izaiás próféta által ezt mondta atyáitoknak:</verse>
				<verse number="26">Menj el ehhez a néphez és így beszélj: Hallani fogtok, de nem érttek, Nézni fogtok, de nem láttok.</verse>
				<verse number="27">Megkérgesedett ennek a népnek a szíve: Fülükre nagyot hallanak És behunyják szemüket, Hogy szemükkel ne lássanak És ne halljanak fülükkel, Szívükben értelem ne legyen És meg ne térjenek, Hogy meggyógyítsam őket.</verse>
				<verse number="28">Vegyétek tehát tudomásul, hogy Isten üdvözítő szándéka a pogányoknak szól majd, s azok hallgatni fognak rá.”</verse>
				<verse number="29">Ezekre a szavakra a zsidók nagy vitatkozva eltávoztak tőle.</verse>
				<verse number="30">Két álló esztendeig maradt bérbevett szállásán.</verse>
				<verse number="31">Mindenki fogadott, aki betért hozzá, és nagy bizalommal akadálytalanul tanította az Úr Jézus Krisztusról szóló igazságokat.</verse>
			</chapter>
		</book>
		<book number="45">
			<chapter number="1">
				<verse number="1">Címzés és apostoli üdvözlet. Pál, Krisztus Jézus szolgája, a meghívott apostol, akit Isten evangéliumának hirdetésére választott ki,</verse>
				<verse number="2">melyet már a szent iratokban prófétái által előre meghirdetett Fiáról</verse>
				<verse number="3">- aki test szerint Dávid nemzettségéből született,</verse>
				<verse number="4">de akit a megszentelő Lélek szerint, a halálból való feltámadásával Isten hatalmas Fiául rendelt -, Jézus Krisztusról, a mi urunkról.</verse>
				<verse number="5">Általa kaptunk kegyelmet és apostoli küldetést minden néphez, hogy készségessé tegyük őket a benne való hitre.</verse>
				<verse number="6">Ezek közé tartoztok ti is, Jézus Krisztus meghívottai.</verse>
				<verse number="7">Isten szeretteinek, a meghívott szenteknek, akik Romában élnek. Kegyelem nektek és békesség Atyánktól, az Istentől, és az Úr Jézus Krisztustól.</verse>
				<verse number="8">Hálaadás. Először is hálát adok Jézus Krisztus által Istenemnek mindnyájatokért, mert hitetekről az egész világon dicsérettel szólnak.</verse>
				<verse number="9">tanúm rá az Isten, akinek odaadással szolgálok Fia evangéliumában, hogy szüntelenül megemlékezem rólatok könyörgéseimben</verse>
				<verse number="10">mindenkor, s azért esedezem, hogy végre valahára Isten segítségével hozzátok juthassak.</verse>
				<verse number="11">Nagyon szeretnélek ugyanis látni titeket, hogy megerősödésetekre némi lelki kegyelmet juttassak nektek,</verse>
				<verse number="12">vagyis hogy a ti hitetek és az én hitem által kölcsönösen megvigasztalódjunk.</verse>
				<verse number="13">Szeretném, ha tudnátok testvéreim, hogy gyakran feltettem magamban, hogy hozzátok megyek, de ez mindeddig akadályba ütközött. Szerettem volna köztetek is valami eredményt elérni, mint a többi pogány nép között.</verse>
				<verse number="14">Adósa vagyok görögnek és barbárnak, bölcsnek és tudatlannak.</verse>
				<verse number="15">Ezért, amennyiben rajtam áll, kész vagyok, hogy nektek, Romaiaknak is hirdessem az evangéliumot.</verse>
				<verse number="16">Nem szégyellem az evangéliumot, hiszen Isten ereje az minden hívőnek, elsősorban a zsidónak, aztán a pogánynak üdvösségére.</verse>
				<verse number="17">Isten igaz volta nyilvánul meg ugyanis benne, mely a hitből árad minden hívőre, amint írva van: „Az igaz a hitből él.” Megigazulás Jézus Krisztusban Az emberiség megigazulásra szorul</verse>
				<verse number="18">A pogányok bűnössége. Megnyilvánul az égből Isten haragja az emberek minden istentelenségével és gonoszságával szemben, akik (Isten) igazságát rosszindulatból elfojtják.</verse>
				<verse number="19">Ami ugyanis Istenről megismerhető, az világos előttünk, mert Isten nyilvánvalóvá tette számunkra.</verse>
				<verse number="20">Hiszen ami benne láthatatlan: örök ereje és isteni mivolta, a világ teremtése óta művei alapján értelemmel felismerhető.</verse>
				<verse number="21">Éppen ezért nincs mentség számukra. Noha felismerték az Istent, nem dicsőítették őt mint Istent, s nem adtak hálát neki, hanem szégyent vallottak okoskodásukban és oktalan szívük elborult.</verse>
				<verse number="22">Azzal kérkedtek, hogy bölcsek, de oktalanokká váltak.</verse>
				<verse number="23">Felcserélték a hallhatatlan Isten dicsőségét halandó emberek, sőt madarak, négylábúak és csúszómászók képmásával.</verse>
				<verse number="24">Ezért Isten szívük hajlama szerint kiszolgáltatta őket a tisztátalanságnak, hadd becstelenítsék meg saját testüket.</verse>
				<verse number="25">Hiszen Isten igazságát felcserélték a hamissággal, s inkább a teremtménynek hódoltak és szolgáltak, mint a Teremtőnek, aki mindörökké áldott. Amen.</verse>
				<verse number="26">Ezért szolgáltatta ki őket Isten alávaló szenvedélyeiknek. Asszonyaik ugyanis a természetes szokást természetellenessel cserélték fel.</verse>
				<verse number="27">Ugyanúgy a férfiak is, abbahagyva az asszonnyal való természetes életet, egymás iránt gerjedtek vágyra, férfi férfival űzött ocsmányságot. De el is vették eltévelyedésük megszolgált bérét.</verse>
				<verse number="28">Amint Istent nem méltatták arra, hogy teljesen elismerjék, úgy Isten is romlott eszükre hagyta őket, hadd viselkedjenek alávalóan.</verse>
				<verse number="29">Telve is vannak minden gonoszsággal, hitványsággal, (paráznasággal,) kapzsisággal, romlottsággal; telve irigységgel, gyilkos szándékkal, vetélkedéssel, ármánykodással, gonoszlelkűséggel.</verse>
				<verse number="30">Árulók, rágalmazók, istengyűlölők, gyalázkodók, kevélyek, kérkedők, fortélyos gazok, szüleiknek engedetlenek,</verse>
				<verse number="31">oktalanok, megbízhatatlanok, lelketlenek, (hitszegők,) könyörtelenek.</verse>
				<verse number="32">Felismerték ugyanis Isten rendelkezését, hogy aki ilyesmit tesz, méltó a hlálra, mégis megteszik, sőt még helyeselnek is a tetteseknek.</verse>
			</chapter>
			<chapter number="2">
				<verse number="1">A zsidók bűnössége. Nincs tehát mentség számodra, bárki légy is, te ember, aki másokat megítélsz. Mikor ugyanis mást megítélsz, önmagadat marasztalod el, hiszen ugyanazt teszed, te ítélkező.</verse>
				<verse number="2">Márpedig tudjuk, hogy Isten ítélete igazságosan sújt azokra, akik ilyesmit tesznek.</verse>
				<verse number="3">Azt hiszed talán, te ember, aki megítéled azokat, akik ilyesmit tesznek, de magad ugyanazt teszed, hogy kibújhatsz Isten ítélete alól?</verse>
				<verse number="4">Vagy semmibe sem veszed Isten végtelen jóságát, türelmét és elnézését? Nem szívleled meg, hogy Isten kegyessége bűnbánatra indít?</verse>
				<verse number="5">Pedig konoksággal és megrögzött szíveddel csak büntetést halmozol magadra, Isten haragjának és igazságos ítélete megnyilvánulásának napjára.</verse>
				<verse number="6">Ő megfizet kinek - kinek tettei szerint:</verse>
				<verse number="7">örök élettel annak, aki kitartó jócselekedettel dicsőségre, tiszteletre és halhatatlanságra törekszik;</verse>
				<verse number="8">haraggal és bosszúval annak, aki szembeszáll vele és nem hajlik az igazságra, hanem a gonoszsággal tart.</verse>
				<verse number="9">Kín és gyötrelem minden embernek, aki gonoszat tesz, elsősorban a zsidónak, azután a pogánynak.</verse>
				<verse number="10">Viszont dicsőség, tisztelet és békesség mindannak, aki jót tesz, elsősorban a zsidónak, aztán a pogánynak.</verse>
				<verse number="11">Isten ugyanis nem személyválogató.</verse>
				<verse number="12">A törvény megtartása és megszegése. Mindaz, aki a törvény nélkül vétkezett, a törvény nélkül vész el, aki pedig a törvény alatt vétkezett, a törvény erejével kerül ítéletre,</verse>
				<verse number="13">mert Isten szemében nem a törvény meghallgatója igaz, hanem a törvény megtartója igazul meg.</verse>
				<verse number="14">Amikor a pogány a törvény híján a természet szavára teszi meg a törvényben foglaltakat, törvény hiányában önmagának törvénye.</verse>
				<verse number="15">Ezzel igazolja, hogy a törvény követelménye szívébe van írva, amiről lelkiismerete tanúskodik és önítélete is, mely hol vádolja, hol fölmenti -</verse>
				<verse number="16">azon a napon, amikor evangéliumom szerint Isten Jézus Krisztus által ítélkezik az ember rejtett dolgai fölött.</verse>
				<verse number="17">De hogyha te, aki zsidónak mondod magadat, s a törvényre támaszkodol és Istennel hivalkodol;</verse>
				<verse number="18">te aki ismered akaratát és meg tudod különböztetni a jót és a rosszat, mert a törvény kioktatott;</verse>
				<verse number="19">te, aki magadat vakok vezetőjének, sötétben élők világosságának, oktalanok tanítójának,</verse>
				<verse number="20">éretlenek mesterének tartod; te, aki a törvény által hozzájutottál a tudás és igazság szabályához, -</verse>
				<verse number="21">hogy van az, hogy te, aki mást tanítasz, magadat nem tanítod? Te, aki azt hirdeted: Ne lopj, magad lopsz?</verse>
				<verse number="22">Aki azt mondod: Házasságot ne törj, magad házasságot törsz? Te, aki utálod a bálványokat, templomrablást követsz el?</verse>
				<verse number="23">Te, aki a törvénnyel kérkedel, törvényszegéssel gyalázod az Istent?</verse>
				<verse number="24">Meg is van írva: „Miattatok káromolják Isten nevét a pogányok.”</verse>
				<verse number="25">A körülmetélés értéke. A körülmetélés hasznodra válik, ha a törvényt megtartod, de ha áthágod a törvényt, körülmetéltből körülmetéletlenné válsz.</verse>
				<verse number="26">Ha viszont a körülmetéletlen megtartja a törvény követelményeit, körülmetéletlen volta ugye körülmetéltségnek számít?</verse>
				<verse number="27">Bizony a származása szerint körülmetéletlen, aki teljesíti a törvényt, ítélkezik fölötted, aki a törvény betűje és a körülmetélés ellenére is törvényszegő vagy.</verse>
				<verse number="28">Nem az a zsidó ugyanis, aki látszatra az, s nem az a körülmetéltség, ami külsőleg a testen látható,</verse>
				<verse number="29">hanem az a zsidó, aki bensejében az, s szíve nem betű szerint, hanem lélek szerint körülmetélt. Ez az, aki nem embertől, hanem Istentől kapja az elismerést.</verse>
			</chapter>
			<chapter number="3">
				<verse number="1">A zsidók kiváltságai. Mi előnye van tehát a zsidónak? S mi haszna a körülmetéltnek?</verse>
				<verse number="2">Minden tekintetben sok. Először is az, hogy Isten rájuk bízta kinyilatkoztatását.</verse>
				<verse number="3">De hogyan? Ha némelyek hitetlenek voltak, vajon hitetlenségük megszünteti Isten hűségét?</verse>
				<verse number="4">Egyáltalán nem. Ellenkezőleg: Isten igaz, mégha minden ember hazug is. Így mondja az Írás: „Ám te Uram, igaz vagy igéidben És diadalmas ítéleteidben.”</verse>
				<verse number="5">De mit szóljunk ahhoz, hogy gonoszságunkból lesz nyilvánvalóvá Isten igazsága? Hát, emberileg szólva, nem igazságtalan az Isten, amikor haragjával sújt?</verse>
				<verse number="6">Semmiképp sem. Különben hogyan ítélkezhetnék Isten a világ fölött?</verse>
				<verse number="7">De hogyha Isten igazsága hazugságom révén csak nőttön nő az ő dicsőségére, miért marasztal el engem bűnösnek?</verse>
				<verse number="8">S miért ne tennénk rosszat, hogy jó származzék belőle, amint némelyek rágalmaznak minket és azt állítják, hogy mi ilyesmit mondunk. Ezek elmarasztalása jogos.</verse>
				<verse number="9">A zsidók és pogányok egyformán bűnösök. Hogy áll tehát a dolog? Különbek vagyunk náluk? Egyáltalán nem. Hiszen az előbb bizonyítottuk be, hogy a zsidó is, a pogány is mind alá van vetve a bűnnek.</verse>
				<verse number="10">Meg van írva: „Nincs igaz egy sem;</verse>
				<verse number="11">Nincs aki értene, Nincs, aki Istennel törődne.</verse>
				<verse number="12">Mind tévelyegnek, Romlásra váltak valamennyien, Egyetlen egy sincs, aki jót tegyen.</verse>
				<verse number="13">Tátongó sír a torkuk És nyelvükkel csalárdul szólanak, Áspisok mérge ajkaik alatt.</verse>
				<verse number="14">Szájukat lepi keserűség, átok,</verse>
				<verse number="15">A vérontásra, arra gyors a lábuk.</verse>
				<verse number="16">Romlás és balság jár útjukon,</verse>
				<verse number="17">A béke útja idegen nekik,</verse>
				<verse number="18">Az Isten félelmét nem ismerik.”</verse>
				<verse number="19">Mi pedig tudjuk, hogy bármit mond a törvény, a törvény alatt élőnek mondja, hogy némuljon el minden száj s az egész világ bűnösnek vallja magát Isten előtt.</verse>
				<verse number="20">A törvény tettei által ugyanis senki meg nem igazul előtte, sőt a bűn megismerése is a törvény által történik. A megigazulás útja</verse>
				<verse number="21">Hit Jézus Krisztusban. Most azonban az Istenben való megigazulás a törvénytől függetlenül lett nyilvánvalóvá.</verse>
				<verse number="22">Erről tanúskodnak a törvény és a próféták: az Isten előtt történő megigazulásról a Jézus Krisztusban való hit által, melyben minden hívő részesül. Ebben nincs különbség.</verse>
				<verse number="23">Mindnyájan vétkeztek ugyanis és nélkülözik Isten dicsőségét.</verse>
				<verse number="24">Kegyelme jóvoltából azonban ingyen történik megigazulásuk Jézus Krisztus megváltása által.</verse>
				<verse number="25">Őt adta oda az Isten véres engesztelő áldozatul a hit által, hogy kimutassa igazságosságát.</verse>
				<verse number="26">Isteni türelmében ugyanis büntetlenül hagyta a korábban elkövetett vétkeket, hogy kimutassa igazságosságát a mostani időben. Így bizonyul igazságosnak ő maga és teszi megigazulttá a Jézus (Krisztusban) hívőt.</verse>
				<verse number="27">Hol van hát dicsekvésed? Semmivé lett. Miféle törvény által? A tettek törvénye által? Nem, hanem a hit törvénye által.</verse>
				<verse number="28">Mi ugyanis azt valljuk, hogy az ember a törvény tetteitől függetlenül a hit által igazul meg.</verse>
				<verse number="29">Talán csak a zsidóké az Isten, s nem a pogányoké is? Bizony a pogányoké is.</verse>
				<verse number="30">Hiszen ugyanaz az Isten teszi megigazulttá a hívő körülmetéltet és hite által a körülmetéletlent.</verse>
				<verse number="31">Érvénytelenítjük talán a törvényt a hit által? Szó sincs róla! Ellenkezőleg: megszilárdítjuk a törvényt.</verse>
			</chapter>
			<chapter number="4">
				<verse number="1">Ábrahám példája. Kérdezzük csak, mire jutott testi ősatyánk Ábrahám?</verse>
				<verse number="2">Ha ugyanis Ábrahám tettei által igazult meg, akkor volna mivel dicsekednie. De Isten előtt nincs neki mivel.</verse>
				<verse number="3">Mit is mond az Írás? „Ábrahám hitt Istennek és ez megigazulására szolgált.”</verse>
				<verse number="4">Márpedig aki tetteket visz végbe, annak a bér nem kegyelemből, hanem fizetség címén jár.</verse>
				<verse number="5">Aki viszont nem tetteket visz véghez, hanem hisz abban, aki a bűnöst igazzá teszi, annak hite szolgál megigazulására (Isten kegyelmének rendelése szerint).</verse>
				<verse number="6">Ezért már Dávid is boldognak hirdeti az embert, akit Isten tettek nélkül tesz megigazulttá:</verse>
				<verse number="7">„Boldog, akinek bűne megbocsátva S befödve gonoszsága,</verse>
				<verse number="8">Boldog férfiú, akinek az Úr Vétkeit föl nem rója.”</verse>
				<verse number="9">Vajon ez a boldogság csak a körülmetéltet illeti meg, vagy a körülmetéletlent is? Hiszen azt mondják: Ábrahámnak hite szolgált megigazulására.</verse>
				<verse number="10">Nos hát hogyan szolgált neki? Körülmetélt vagy körülmetéletlen állapotában? Bizony nem körülmetélt, hanem körülmetéletlen állapotban.</verse>
				<verse number="11">Azért kapta a körülmetélés jelét, mint a körülmetéletlenségben nyert hitbeli megigazulás pecsétjét, hogy atyja legyen minden körülmetéletlen hívőnek s így részesüljenek ők is a megigazulásban,</verse>
				<verse number="12">és hogy atyja legyen a körülmetélteknek. Nemcsak azoknak tehát, akiket körülmetéltek, hanem azoknak is, akik a még körül nem metélt atyánk, Ábrahám hitének nyomán járnak.</verse>
				<verse number="13">Isten ígérete és a hit. Az az ígéret ugyanis, hogy Ábrahám és utódai öröklik a világot, nem a törvénnyel, hanem a hitbeli megigazulással kapcsolatban hangzott el.</verse>
				<verse number="14">Ha ugyanis a törvény alatt élők az örökösök, akkor a hit hiábavaló, az ígéret pedig mit sem ér.</verse>
				<verse number="15">De hiszen a törvény büntetést eredményez! Ahol azonban nincs törvény, ott törvényszegés sincs.</verse>
				<verse number="16">Azért hangzott el a hittel kapcsolatban, hogy a kegyelemből tett ígéret minden utód számára biztos legyen, nemcsak azok számára, akik a törvény alatt élnek, hanem azok számára is, akik Ábrahám hitéből valók.</verse>
				<verse number="17">Az Írás e szava szerint: „Sok nép atyjává rendeltelek” - ő mindnyájunk atyja Isten előtt, mert abban hitt, aki életre kelti a holtakat s létre hívja a nemlétezőket.</verse>
				<verse number="18">Ábrahám hite. Ő a remény ellenére is reménykedve hitte, hogy sok nép atyja lesz az ígéret szerint: „Éppúgy lesz utódod.”</verse>
				<verse number="19">Nem gyengült meg hitében, s holott már majdnem száz esztendős volt, nem gondolt életerejét vesztett testére, sem Sárának elapadt méhére.</verse>
				<verse number="20">Nem kételkedett Isten ígéretében hitetlenül, hanem erős maradt hitében és megadta az Istennek járó tiszteletet.</verse>
				<verse number="21">Meg volt győződve, hogy van hatalma ígéretének beváltására.</verse>
				<verse number="22">Ez szolgált megigazulására.</verse>
				<verse number="23">De nem csak miatta van megírva: „(Megigazulására) szolgált” - hanem miattunk is.</verse>
				<verse number="24">Nekünk is arra szolgál, ha hiszünk abban, aki föltámasztotta halottaiból Urunkat (Jézus Krisztust),</verse>
				<verse number="25">aki vétkeinkért halált szenvedett és megigazulásunkért föltámadt.</verse>
			</chapter>
			<chapter number="5">
				<verse number="1">Békessség Istennel. Miután tehát a hit által megigazultunk, éljünk békében az Istennel Urunk Jézus Krisztus által.</verse>
				<verse number="2">Általa, a hit segítségével, utunk nyílt a kegyelemhez, amelyben élünk és dicsekszünk is Isten (fia) dicsőségének reménységével.</verse>
				<verse number="3">De nemcsak ezzel, hanem szenvedéseinkkel is dicsekszünk, mert tudjuk, hogy a szenvedésből türelem sarjad,</verse>
				<verse number="4">a türelemből kipróbált erény, a kipróbált erényből pedig remény.</verse>
				<verse number="5">A remény pedig nem csal meg, mert Isten szeretete kiáradt szívünkbe a ránk árasztott Szentlélek által.</verse>
				<verse number="6">Krisztus ugyanis akkor, amikor még erőtlenek voltunk, a meghatározott időben meghalt a gonoszokért.</verse>
				<verse number="7">Pedig az igazért is alig hal meg valaki, legföljebb a jótevőért adja életét az ember.</verse>
				<verse number="8">Isten azonban azzal bizonyítja irántunk való szeretetét, hogy amikor még bűnösök voltunk,</verse>
				<verse number="9">Krisztus meghalt értünk. Most tehát, amikor már megigazultunk vérében, sokkal inkább megment minket a büntetéstől.</verse>
				<verse number="10">Ha ugyanis akkor, amikor még ellenségei voltunk, Fia halála által kiengesztelődött velünk az Isten, mennyivel inkább szabadulunk meg most, hogy kibékültünk vele, annak élete által.</verse>
				<verse number="11">De nemcsak, hogy kibékültünk, hanem még dicsekszünk is az Istenben Urunk Jézus Krisztus által, aki most megszerezte nekünk a kiengesztelődést.</verse>
				<verse number="12">Ádám és Krisztus. Ezért, amint a bűn egy ember által lépett a világba, s a bűn miatt a halál, és így a halál minden emberre átterjedt, mert mindnyájan bűnbeestek.</verse>
				<verse number="13">Bűn volt ugyan a világon a törvényadás előtt is. A bűn azonban nem számítódik be, amikor nincs törvény.</verse>
				<verse number="14">Ám a halál mégis uralkodott Ádámtól Mózesig azokon, akik nem vétkeztek Ádám törvényszegéséhez hasonlóan, aki az Eljövendőnek előképe.</verse>
				<verse number="15">De a kegyelemmel nem úgy áll a dolog, mint a bűnbeeséssel. Ha ugyanis egynek bűnbeesése miatt oly sokan meghaltak, Isten kegyelme s az egy embernek, Jézus Krisztusnak kegyelmi ajándéka még bővebben kiárad sokakra.</verse>
				<verse number="16">A kegyelemmel tehát nem úgy áll a dolog, mint az egy ember bűnével. Az ítélet ugyanis az egy miatti büntetést hozott, a kegyelem viszont sok vétekből megigazulásra vezet.</verse>
				<verse number="17">Ha ugyanis egynek bűnbeesése miatt, egy által uralkodott a halál, mennyivel inkább uralkodnak az egy Jézus Krisztus által az életben azok, akik bőséges kegyelem és a megigazulás ajándékát kapják.</verse>
				<verse number="18">Amint tehát egynek bűnbeeséséből büntetés szállt minden emberre, úgy árad minden emberre életadó megigazulás egynek igaz volta miatt.</verse>
				<verse number="19">Amint ugyanis egynek engedetlensége miatt bűnössé váltak sokan, úgy sokan megigazulnak egynek engedelmessége miatt.</verse>
				<verse number="20">Közbejött a törvény, hogy fokozódjék a bűnözés. Amikor azonban elhatalmasodott a bűn, túláradt a kegyelem,</verse>
				<verse number="21">hogy amint halált hozóan uralkodott a bűn, úgy uralkodjék az örökéletre szóló megigazulás révén a kegyelem is a mi Urunk Jézus Krisztus által.</verse>
			</chapter>
			<chapter number="6">
				<verse number="1">Fölszabadulás a bűn rabságából. Mit mondjunk tehát? Megmaradjunk a bűnben, hogy túláradjon a kegyelem?</verse>
				<verse number="2">Szó sincs róla. Hiszen már meghaltunk a bűnnek. Hogyan élhetnénk hát továbbra is benne?</verse>
				<verse number="3">Vagy nem tudjátok, hogy mindnyájan, akik megkeresztelkedtünk Jézus Krisztusra, halárára kereztelkedtünk meg?</verse>
				<verse number="4">A keresztség által ugyanis vele együtt a halálba temetkeztünk, hogy amint Krisztus az Atya dicsősége által föltámadt halottaiból, úgy mi is új életet éljünk.</verse>
				<verse number="5">Ha ugyanis halálának hasonlósága által egybenőttünk vele, akkor föltámadásában is úgy leszünk.</verse>
				<verse number="6">Hiszen tudjuk, hogy a régi ember bennünk azért feszíttetett keresztre vele együtt, hogy a bűnös test elpusztuljon és ne szolgájlunk többé a bűnnek.</verse>
				<verse number="7">Aki ugyanis meghalt, megszabadult a bűntől.</verse>
				<verse number="8">Ha tehát meghaltunk Krisztussal, hisszük, hogy (Krisztussal) együtt élni is fogunk.</verse>
				<verse number="9">Hiszen tudjuk, hogy a halottaiból föltámadt Krisztus többé nem hal meg, a halál többé nem uralkodik rajta.</verse>
				<verse number="10">Halálával ugyanis egyszer s mindenkorra meghalt a bűnnek, életével azonban Istennek él.</verse>
				<verse number="11">Ezért úgy tekintsétek ti is magatokat, hogy meghaltatok a bűnnek, de éltek az Istennek Krisztus Jézusban, (a mi Urunkban).</verse>
				<verse number="12">Ne uralkodjék tehát halandó testetekben a bűn, s ne engedelmeskedjetek kívánságainak.</verse>
				<verse number="13">Tagjaitokat ne vessétek oda a gonoszság eszközéül a bűn szolgálatára, hanem mint halálból életre keltek, adjátok át magatokat az Isten szolgálatára, tagjaitokat pedig az igazság eszközéül az Istennek.</verse>
				<verse number="14">A bűn ugyanis már nem lesz úrrá rajtatok, mert nem a törvény alatt, hanem a kegyelemben éltek.</verse>
				<verse number="15">Az igaz élet szolgálatában. Mi következik ebből? Vétkezzünk tehát, mert nem a törvény alatt, hanem a kegyelemben élünk?</verse>
				<verse number="16">Isten mentsen! Nem tudjátok, hogy annak szolgálatában vagytok és annak kell engedelmeskednetek, akinek mint szolgák alárendelitek magatokat: vagy a bűnnek, ami halálra vezet, vagy az engedelmességnek, ami megigazulásra visz?</verse>
				<verse number="17">De hála Istennek, hogy bár a bűnnek szolgái voltatok, szívből engedelmeskedtetek annak a tanításnak, melyre oktattak.</verse>
				<verse number="18">A bűntől megszabadulva az igaz élet szolgái lettetek.</verse>
				<verse number="19">Testi gyarlóságtok miatt emberi módon szólok. Ahogy tagjaitokat a tisztátalanság és gonoszság szolgálatában a bűnre adtátok, úgy adjátok most tagjaitokat az igazság szolgálatában az életszentségre.</verse>
				<verse number="20">Amíg ugyanis a bűn szolgái voltatok, szabadok voltatok az igazságtól.</verse>
				<verse number="21">Mi hasznotok volt akkor abból, ami miatt most szégyenkeztek? Hiszen annak vége a halál.</verse>
				<verse number="22">Most azonban fölszabadultatok a bűn alól és Istennek szolgái lettetek.</verse>
				<verse number="23">Gyümölcsötök a megszentelődés, célotok az örök élet. A bűn zsoldja ugyanis a halál, Isten kegyelmi ajándéka azonban az örök élet Krisztus Jézusban, a mi Urunkban.</verse>
			</chapter>
			<chapter number="7">
				<verse number="1">Fölszabadulás a mózesi törvény alól. Nem tudjátok, testvérek - hiszen olyanokhoz szólok, akik ismerik a törvényt - hogy a törvény addig uralkodik az emberen, amíg él?</verse>
				<verse number="2">A férjes asszonyt például törvény köti életben lévő férjéhez, férje elhunytával azonban fölszabadul a férj törvénye alól.</verse>
				<verse number="3">Ha tehát férje életében más férfié lesz, házasságtörőnek mondják, de férje holta után szabad a törvény kötelezettségétől s nem válik házasságtörővé, ha más férfié lesz.</verse>
				<verse number="4">Éppígy, testvérek, ti is meghaltatok a törvénynek Krisztus teste által, hogy ahhoz tartozzatok, aki halottaiból föltámadt. Most tehát teremjünk gyümölcsöt Istennek.</verse>
				<verse number="5">Amíg ugyanis test szerint éltünk, a törvény által fölébresztett bűnös szenvedélyek működtek tagjainkban s a halál gyümölcsét teremték.</verse>
				<verse number="6">Most azonban fölszabadultunk a törvény alól, mert meghaltunk annak, ami lenyűgözött, s ezért új lélekben, s nem az elavult betű szerint szolgálunk.</verse>
				<verse number="7">A törvény és a bűn. Mit mondjunk tehát? Talán bűn a törvény? Szó sincs róla! A bűnt azonban csak a törvény által ismertem meg, mert a bűnös kívánságot nem ismertem volna, ha a törvény nem mondaná:</verse>
				<verse number="8">Ne kívánd meg! Ám a tilalom alkalmat nyújtott a bűnnek arra, hogy fölébresszen bennem minden kívánságot. Ahol ugyanis törvény nincs, ott halott a bűn.</verse>
				<verse number="9">Valamikor törvény nélkül éltem.</verse>
				<verse number="10">De mihelyt jött a törvény parancsa, a bűn föléledt, én pedig meghaltam. Így a parancs, melynek az életre kellett volna vezetnie, halálomra vált.</verse>
				<verse number="11">A parancs ugyanis alkalmat adott a bűnnek, hogy félrevezessen és megöljön.</verse>
				<verse number="12">A törvény tehát szent: parancsa is szent, igaz és jó.</verse>
				<verse number="13">Ami tehát jó, az vált halálomra? Szó sincs róla! Inkább a bűn, mely, hogy bűn - mivoltát megmutassa, azzal okozta halálomat, ami jó, s így a parancs által bizonyítja szerfölött bűnös voltát.</verse>
				<verse number="14">Az ember belső meghasonlottsága. Tudjuk, hogy a törvény lelki, én azonban testi vagyok, a bűnnek rabja.</verse>
				<verse number="15">Magam sem értem mit teszek, mert nem azt teszem, amit szeretnék, (a jót), hanem, amit gyűlölök, (a rosszat).</verse>
				<verse number="16">Ha pedig azt teszem, amit nem akarok, elismerem a törvényről, hogy jó,</verse>
				<verse number="17">s így már nem én cselekszem, hanem a bennem lakó bűn.</verse>
				<verse number="18">Tudom ugyanis, hogy a jó nem lakik bennem, vagyis testemben, mert akarni ugyan kész volnék, de arra, hogy a jót meg is tegyem, nem vagyok képes.</verse>
				<verse number="19">Hisz nem azt teszem, amit szeretnék, a jót, hanem a rosszat teszem, amit nem akarok.</verse>
				<verse number="20">Ha pedig azt teszem, amit nem akarok, akkor már nem is én cselekszem azt, hanem a bennem lakó bűn.</verse>
				<verse number="21">Így tehát erre törvényt találok: Bár a jót szeretném tenni, a rosszra vagyok kész.</verse>
				<verse number="22">A belső ember szerint örömömet találom Isten törvényében,</verse>
				<verse number="23">de más törvényt tapasztalok tagjaimban: ez küzd értelmem törvénye ellen és a bűn törvényének rabjává tesz, amely tagjaimban van.</verse>
				<verse number="24">Én szerencsétlen ember! Ki szabadít meg e halálra szán testtől?</verse>
				<verse number="25">Hála legyen Istennek, Jézus Krisztus, a mi Urunk által! Értelmemmel tehát Isten törvényének szolgálok, testemmel azonban a bűn törvényének.</verse>
			</chapter>
			<chapter number="8">
				<verse number="1">A Krisztusban újjászületett ember boldogsága. Nincs tehát már semmi ítéletre méltó azokban, akik Krisztusban élnek, (s nem a test szerint).</verse>
				<verse number="2">Hiszen a lélek törvénye, melyet a Jézus Krisztusban való élet ad, fölszabadított téged a bűnnek és a halálnak törvénye alól.</verse>
				<verse number="3">Amire ugyanis a törvény képtelen volt, mert a test miatt erőtlenné vált, azt Isten hajtotta végre. Tulajdon Fiát küldte el a bűn miatt a bűnös testhez hasonló alakban, hogy elítélje a testben lévő bűnt,</verse>
				<verse number="4">s hogy beteljesedjék rajtunk, akik nem a test, hanem a lélek szerint élünk, amit csak rendel a törvény.</verse>
				<verse number="5">Aki test szerint él, testi dolgokra vágyik, aki lélek szerint, lelkiekre törekszik.</verse>
				<verse number="6">A test vágyódása halálra vezet, a lélek törekvése életre és békére.</verse>
				<verse number="7">A test vágyódása ugyanis Isten ellen van, mert nem veti alá magát Isten törvényének, hiszen nem is képes rá.</verse>
				<verse number="8">Aki test szerint él, nem lehet kedves Isten előtt.</verse>
				<verse number="9">Ti azonban nem test, hanem lélek szerint éltek, ha valóban Isten Lelke lakik bennetek. Akiben ugyanis nincs Krisztus Lelke, az nem tartozik hozzá.</verse>
				<verse number="10">Ha Krisztus bennetek van, a test ugyan holt a bűn miatt, de a lélek él a megigazulás következtében.</verse>
				<verse number="11">Ha pedig bennetek van annak Lelke, aki föltámasztotta Jézust halottaiból, ő, aki Krisztus (Jézust) halottaiból föltámasztotta, életre kelti a ti halandó testeteket is a bennetek lakó Lelke által.</verse>
				<verse number="12">Az istenfiúság. Ezért hát testvérek, nem tartozunk a testnek azzal, hogy test szerint éljünk.</verse>
				<verse number="13">Ha ugyanis test szerint éltek, meg fogtok halni, de ha lélekkel megölitek a test cselekedeteit, élni fogtok.</verse>
				<verse number="14">Akiket Isten Lelke vezérel, azok Isten fiai.</verse>
				<verse number="15">Nem a szolgaság lelkét kaptátok ugyanis, hogy ismét félelemben éljetek, hanem a fogadott fiúság Lelkét kaptátok, melyben azt kiáltjuk: „Abba, Atya!”</verse>
				<verse number="16">Maga a Lélek tesz tanúságot lelkünkben, hogy Isten fiai vagyunk.</verse>
				<verse number="17">Ha pedig fiai, akkor örökösei is: örökösei Istennek, Krisztusnak pedig társörökösei. Előbb azonban szenvednünk kell vele együtt, hogy vele együtt meg is dicsőüljünk.</verse>
				<verse number="18">A mennyei dicsőség. Az a véleményem, hogy a jelen szenvedések nem mérhetők az eljövendő dicsőséghez, mely nyilvánvalóvá lesz rajtunk.</verse>
				<verse number="19">A sóvárgással eltelt természet Isten fiainak megnyilvánulását várja.</verse>
				<verse number="20">Hiszen a természet is hiábavalóságnak van alávetve, nem önként, hanem a miatt, aki alávetette.</verse>
				<verse number="21">De megmarad az a reménye, hogy a mulandóság szolgai állapotából fölszabadul Isten fiainak dicsőséges szabadságára.</verse>
				<verse number="22">Tudjuk ugyanis, hogy az egész természet együtt sóhajtozik és vajúdik mindaddig.</verse>
				<verse number="23">De nem csak az, hanem mi is, akik magunkban hordjuk a Lélek zsengéit: mi is sóhajtozunk és várjuk a fogadott fiúságot, testünk megváltását.</verse>
				<verse number="24">Meg vagyunk ugyan váltva, de még reménységben élünk. A remény azonban, amit beteljesedni látunk, nem remény.</verse>
				<verse number="25">Hiszen ki remélné azt, amit lát? Ha tehát reméljük, amit nem látunk, akkor várjunk csak türelemmel.</verse>
				<verse number="26">Gyöngeségünkben segítségünkre van a Lélek is, mert nem tudjuk, hogyan imádkozzunk helyesen. A Lélek azonban maga könyörög helyettünk szavakba nem foglalható sóhajtásokkal.</verse>
				<verse number="27">Aki vizsgálja a szíveket, tudja, hogy mit kíván a Lélek, mert Isten tetszése szerint jár közben a szentekért.</verse>
				<verse number="28">Tudjuk, hogy az Istent szeretőknek minden javukra szolgál, azoknak, akiket rendelése értelmében (szentségre) hívott.</verse>
				<verse number="29">Akiket ugyanis eleve ismert, azokat előre arra rendelte, hogy hasonlókká váljanak Fia képmásához. Így lesz elsőszülött sok testvér között.</verse>
				<verse number="30">Akiket pedig előre elrendelt, azokat meg is hívta, akiket meghívott, azokat megigazultakká is tette, akiket pedig megigazultakká tett, azokat meg is dicsőítette.</verse>
				<verse number="31">Isten kegyelmének magasztalása. Mit szóljunk ehhez? Ha Isten velünk, ki ellenünk?</verse>
				<verse number="32">Ő tulajdon Fiát sem kímélte, hanem odaadta mindnyájunkért: Hogyan ne ajándékozna nekünk vele együtt mindent?</verse>
				<verse number="33">Ki emel vádat Isten választottjai ellen? Hiszen Isten tette megigazultakká őket. Ki ítéli el őket?</verse>
				<verse number="34">Velük Krisztus Jézus, aki meghalt, sőt föl is támadt és az Isten jobbján közben is jár értünk.</verse>
				<verse number="35">Ki ragadhat el minket Krisztus szeretetétől? Nyomor vagy szükség, üldöztetés vagy éhínség, ruhátlanság, életveszély vagy kard?</verse>
				<verse number="36">Hiszen meg van írva: „Minket mindenkor teérted irtanak, S vágóbirkák módjára tartanak.”</verse>
				<verse number="37">De mindezen diadalmaskodunk ő általa, aki szeret minket.</verse>
				<verse number="38">Biztos vagyok ugyanis abban, hogy sem halál, sem élet, sem angyalok, sem fejedelemségek, sem jelenvalók, sem jövendők,</verse>
				<verse number="39">sem hatalmasságok, sem magasság, sem mélység, sem egyéb teremtmény el nem szakíthat minket Isten szeretetétől, mely Krisztus Jézusban, a mi Urunkban van.</verse>
			</chapter>
			<chapter number="9">
				<verse number="1">Az apostol együtt érez népével. Igazat mondok Krisztusban, nem hazudom. Lelkiismeretem tanúskodik mellettem a Szentlélekkel:</verse>
				<verse number="2">Nagy az én szomorúságom és szüntelen szívem fájdalma.</verse>
				<verse number="3">Inkább azt kívánnám, hogy magam legyek átkozottként távol Krisztustól testvéreimért, test szerint való rokonaimért, az izraelitákért.</verse>
				<verse number="4">Övéik az istenfiúság, a dicsőség, a szövetségek, a törvényadás, az istentisztelet és az ígéretek.</verse>
				<verse number="5">Övéik az atyák és test szerint közülük való Krisztus, aki mindenek fölött való, mindörökké áldott Isten. Ámen.</verse>
				<verse number="6">A zsidó nép és Isten ígéretei. Arról szó sincs, hogy Isten szava megdőlt volna. Hiszen nem mind izraelita, aki Izraeltől származik.</verse>
				<verse number="7">És nem is mindnyájan Ábrahám gyermekei azért, mert leszármazottjai. Inkább: „Izsák utódait hívják ivadékoknak.”</verse>
				<verse number="8">Más szóval: Nem a testnek gyermekei Istennek, hanem az ígéret gyermekei számítanak utódoknak.</verse>
				<verse number="9">Az ígéret ugyanis így hangzik: „Az időben eljövök és Sárának fia lesz.”</verse>
				<verse number="10">De nemcsak nála volt így, hanem Rebekkánál is, aki egytől, Izsák atyánktól foganta fiait.</verse>
				<verse number="11">Mielőtt azonban világra jöttek volna, s mielőtt még jót vagy rosszat tettek volna, - hogy érvényesüljön Isten szabad választása,</verse>
				<verse number="12">mely a tettektől függetlenül csak a meghívó akaratától függ - Rebekka ezt a kijelentést kapta: „Az idősebb szolgál majd a fiatalabbnak.”</verse>
				<verse number="13">Írva van ugyanis: „Jákobot szerettem, Ézsaut pedig gyűlöltem.”</verse>
				<verse number="14">Isten szabad választása. Mit szóljunk ehhez? Nem igazságtalanság ez Isten részéről?</verse>
				<verse number="15">Szó sincs róla! Hiszen megmondta Mózesnek: „Azon könyörülök, akin akarok, és kegyelmes vagyok az iránt, aki iránt nekem tetszik.”</verse>
				<verse number="16">Tehát nem azon múlik, aki erőlködik vagy aki törtet, hanem az irgalmas Istenen.</verse>
				<verse number="17">Az Írás ugyanis azt mondja a Fáraónak: „Azért támasztottalak téged, hogy megmutassam rajtad hatalmamat és hogy híre terjedjen nevemnek világszerte.”</verse>
				<verse number="18">Így hát azon könyörül, akin akar, s azt teszi megátalkodottá, akit akar.</verse>
				<verse number="19">Erre ezt az ellenvetést teszed: „Miért von felelősségre akkor mégis? Hiszen ki állhat ellen akaratának?”</verse>
				<verse number="20">Ember, ki vagy te, hogy perbe szállj az Istennel? Mondhatja - e a mű mesterének: Miért alkottál engem ilyennek?</verse>
				<verse number="21">Vagy nem a fazekastól függ, hogy ugyanabból az anyagból egyik edényt díszesnek, a másikat közönségesnek készíti?</verse>
				<verse number="22">Ha tehát Isten nagy türelemmel elviselte a harag edényeit, melyeket pusztulásra szánt, hogy megmutassa haragját és kinyilvánítsa hatalmát?</verse>
				<verse number="23">Ha viszont az irgalom edényein, melyeket a dicsőségre készített, dicsőségének gazdagságát akarja megmutatni?</verse>
				<verse number="24">Ilyeneknek hívott meg minket, nemcsak a zsidók, hanem a pogányok közül is.</verse>
				<verse number="25">Isten új népe. Ozeásnál így szól: „Népemnek hívom azt, amely nem - népem, S kedveltnek azt, amely nem kedves nekem, (S irgalmat nyertnek azt, amely irgalom híján volt).</verse>
				<verse number="26">A helyett hogy azt mondanák nekik: Nem vagytok az én népem, Az élő Isten fiainak hívják majd őket.”</verse>
				<verse number="27">Izaiás pedig fönnszóval hirdeti Izraelről: „Ha annyi is Izrael fiainak száma, mint a tenger fövenye, csak a maradék üdvözül.”</verse>
				<verse number="28">Beteljesíti és hamarosan végre is hajtja a földön jövendölését az Úr.</verse>
				<verse number="29">Azt is előre megmondta Izaiás: „Ha a seregek Ura nem hagyott volna nekünk utódot, Olyanok lettünk volna, mint Szodoma, És Gomorrához hasonlóan jártunk volna.”</verse>
				<verse number="30">A zsidó nép bűnössége. Mit szóljunk ehhez? A pogányok, akik nem törekedtek megigazulásra, megigazulást nyertek, mégpedig a hit által igazultak meg.</verse>
				<verse number="31">A zsidó nép viszont, mely a törvényből eredő megigazulásra törekedett, nem jutott el a törvény teljesítésére.</verse>
				<verse number="32">Ugyan miért nem? Mert nem a hittel, hanem tettekkel törekedett rá. Megbotlottak a botlás kövében,</verse>
				<verse number="33">amint írva van: „A botlás kövét és a botrány szikláját teszem le Sionban, S szégyent nem vall, aki hisz benne.”</verse>
			</chapter>
			<chapter number="10">
				<verse number="1">Testvérek! Szívem vágya és könyörgésem az Istenhez, hogy üdvözüljenek.</verse>
				<verse number="2">Tanúságot teszek róluk, hogy van bennük buzgóság Istenért, de hiányzik a helyes megértés.</verse>
				<verse number="3">Félreismerik ugyanis az Istentől eredő megigazulást, és a magukéval próbálják helyettesíteni. Nem vetik alá magukat az Istentől eredő megigazulásnak.</verse>
				<verse number="4">Márpedig a törvény végső célja Krisztus, aki által minden hívő megigazul.</verse>
				<verse number="5">Hit nélkül nincs megigazulás. Mózes azt írja a törvényből eredő megigazulásról: „Csak az ember fog élni általa, aki teljesíti.”</verse>
				<verse number="6">A hitből eredő megigazulásról viszont így szól: „Ne kérdezd magadban: Ki megy föl a mennybe?” - tudniillik, hogy Krisztust lehozza.</verse>
				<verse number="7">Vagy: „Ki száll le az alvilágba?” - tudniillik, hogy Krisztust fölhozza a holtak országából.</verse>
				<verse number="8">Mit mond is hát? „Közel van hozzád az ige, ajkadon és szívedben van” - tudniillik a hit igéje, melyet hirdetünk.</verse>
				<verse number="9">Ha száddal vallod, hogy Jézus az Úr, és szívedben hiszed, hogy Isten föltámasztotta őt halottaiból, üdvözülsz.</verse>
				<verse number="10">A szívbéli hit ugyanis megigazulásra, a szóbeli megvallás az üdvösségre szolgál.</verse>
				<verse number="11">Az Írás is azt mondja: „Senki szégyent nem vall, aki hisz benne.”</verse>
				<verse number="12">Nincs különbség zsidó meg pogány közt, mert mindnyájunknak egy az Ura, aki bőkezű mindazok iránt, akik segítségül hívják.</verse>
				<verse number="13">„Mindaz, aki az Úr nevét hívja segítségül, üdvözül.”</verse>
				<verse number="14">A zsidó nép maga okozta hitetlenségét. De hogyan is hívhatják segítségül azt, akiben nem hisznek? S hogy higgyenek abban, akiről nem hallottak? S hogyan halljanak hírnök nélkül?</verse>
				<verse number="15">S hogyan hirdessen az, akit nem küldtek? Hiszen meg van írva: „Mily kedves a lépte annak, (aki békét hirdet,) aki jó hírt hoz.”</verse>
				<verse number="16">De nem mindnyájan engedelmeskednek az evangéliumnak. Ezért kérdi Izaiás is: „Uram, ki hisz a tőlünk hallottaknak?”</verse>
				<verse number="17">A hit tehát hallásból ered, a hallás pedig Krisztus igéjéből.</verse>
				<verse number="18">De kérdem: Vajon nem hallották? Hiszen „Végig a földön szárnyal szavuk, Világ végéig elhat szózatuk.”</verse>
				<verse number="19">Tovább kérdem: Éppen Izrael nem értette meg? Már Mózes megfelelt rá: Féltékenységre ingerellek azok ellen, kik nem - népem, Haragra indítlak az értelmetlen nép ellen.</verse>
				<verse number="20">Izaiás meg nyíltan megmondja: Ki nem keresett, rám talált, Fölismert, ki utánam nem járt.</verse>
				<verse number="21">Izraelhez azonban így szól: „Naphosszat kitárom karomat a hitetlen, ellenszegülő nép felé.”</verse>
			</chapter>
			<chapter number="11">
				<verse number="1">A zsidó nép kiválasztott maradéka. Azt kérdem tehát: Vajon Isten elvetette népét? Szó sincs róla! Hisz én is izraelita vagyok, Ábrahám véréből, Benjámin törzséből.</verse>
				<verse number="2">Isten nem vetette el népét, melyet öröktől fogva kiválasztott. Nem tudjátok mit mond az Írás Illés történetében, mikor így vádolta Izraelt Isten előtt:</verse>
				<verse number="3">„Uram, prófétáidat fölkoncolták, oltáraidat lerombolták, csak magam maradtam meg, de nekem is életemre törnek.”</verse>
				<verse number="4">S mit felelt rá az isteni szózat? „Megtartottam magamnak hétezer férfit, akik nem hajtottak térdet Báál előtt.”</verse>
				<verse number="5">Így a jelenben is van egy maradék, akiket a kegyelem választott ki.</verse>
				<verse number="6">De ha ez kegyelem alapján történt, akkor nem tettek fejében, különben a kegyelem már nem volna kegyelem.</verse>
				<verse number="7">A pogányok megtérésének hatása a zsidó népre. Hogy is állunk tehát?</verse>
				<verse number="8">Amit Izrael keresett, azt nem érte el. Csak a kiválasztott maradék érte el. A többiek elvakultak, amint meg van írva:</verse>
				<verse number="9">„Isten értelmetlen lelket adott nekik, látásra nem nyíló szemet, hallásra nem táruló fület mind a mai napig. „</verse>
				<verse number="10">És Dávid azt mondja: „Asztaluk legyen csapdává és tőrré Megtorlásukra, meg botránykővé.</verse>
				<verse number="11">Homályosodjék el szemük ne lássanak, És nyomorítsd görbére hátukat.”</verse>
				<verse number="12">Kérdem tehát: Azért botlottak meg, hogy elessenek? Szó sincs róla! Vétkükből inkább üdvösség fakadt a pogányoknak, hogy versenyre serkentse őket.</verse>
				<verse number="13">Ha pedig vétkük gazdagítja a világot és megfogyatkozásuk is hasznos a pogányoknak, mennyivel inkább lesz azzá teljes számuk.</verse>
				<verse number="14">Nektek pogányoknak meg azt mondom: Amennyiben a pogányok apostola vagyok, hivatásomat nagyra tartom.</verse>
				<verse number="15">Szeretném versengésre serkenteni véreimet és szeretnék legalább néhányat közülük az üdvösségre vezetni.</verse>
				<verse number="16">Ha ugyanis már elvetésük is megbékélése a világnak, mi más lesz fölvételük, ha nem élet a halálból?</verse>
				<verse number="17">Ha szent a búza zsengéje, szent lesz a kenyér is; s ha szent a gyökér, szentek lesznek az ágak is.</verse>
				<verse number="18">Ha egyik - másik ág le is tört, s te vad olajfa létedre beléjük lettél oltva, és részese lettél az olajfa gyökerének és dús nedvének, ne dicsekedjél az ágak rovására.</verse>
				<verse number="19">Ha mégis dicsekednél, tudd meg: Nem te hordozod a gyökeret, hanem a gyökér téged.</verse>
				<verse number="20">Mondhatnád ugyanis: Letörtek az ágak, hogy én legyek beoltva. Ez igaz.</verse>
				<verse number="21">A hitetlenség miatt törtek le, te viszont a hit által állsz. Ne légy tehát fönnhéjázó, inkább félj.</verse>
				<verse number="22">Ha ugyanis a természetes ágaknak nem kegyelmezett Isten, hátha neked sem kegyelmez.</verse>
				<verse number="23">Értsd meg hát Isten jóságát, föltéve, ha megmaradsz a jóban, különben téged is lenyesnek.</verse>
				<verse number="24">De ők is be lesznek oltva, ha nem maradnak meg hitetlenségükben, mert Istennek van hatalma ahhoz, hogy újra beoltsa őket.</verse>
				<verse number="25">Ha tehát téged levágtak a természetes vadolajfáról, és a természet rendjén kívül beoltottak a nemes olajfába, mennyivel inkább lesznek beoltva saját olajfájukba azok, akik természet szerint is odavalók.</verse>
				<verse number="26">A zsidók jövendő megtérése. Nem szeretném, testvérek, hogy tájékozatlanok maradjatok e titok dolgában, hogy bölcseknek ne képzeljétek magatokat. A vakság csak részben veri Izraelt, míg a pogányok teljes számban meg nem térnek.</verse>
				<verse number="27">Akkor majd egész Izrael üdvözül, amint írva van: „Sionból jön a szabadító, Ki eltörli Jákob gonoszságát:</verse>
				<verse number="28">Ez lesz szövetségem velük, Amikor megbocsátom bűnüket.”</verse>
				<verse number="29">Az evangéliumot tekintve ugyan ellenségek, a ti javatokra, de a kiválasztás által kedvesek őseik miatt.</verse>
				<verse number="30">Isten ugyanis nem bánja meg kegyelmi adományát és meghívását.</verse>
				<verse number="31">Hiszen, amint egykor ti nem hittetek Istennek, de most azoknak hitetlensége miatt irgalmasságot találtatok,</verse>
				<verse number="32">Úgy ők ma hitetlenekké lettek az irántatok tanúsított irgalmasság miatt, hogy egykor majd irgalomra találjanak.</verse>
				<verse number="33">Isten hagyta, hogy mindnyájan hitetlenségbe merüljenek, hogy mindenkin könyörüljön.</verse>
				<verse number="34">Mekkora a mélysége Isten gazdagságának, bölcsességének és tudásának! Mily megfoghatatlanok szándékai, Mily kifürkészhetetlenek útjai!</verse>
				<verse number="35">Vajon ki látta az Úr gondolatait? Tanácsot ki adott neki?</verse>
				<verse number="36">Ki kölcsönzött neki, Hogy visszakövetelhetné tőle?</verse>
			</chapter>
			<chapter number="12">
				<verse number="1">Minden belőle, általa és érte van, Dicsőség neki mindörökké! Ámen.</verse>
				<verse number="2">Istennek tetsző élet. Testvérek, Isten irgalmára kérlek titeket: Adjátok testeteket élő, szent, Istennek tetsző áldozatul.</verse>
				<verse number="3">Ez legyen észszerű hódolatotok. Ne szabjátok magatokat e világhoz, hanem alakuljatok át gondolkodástok megújulásával, hogy fölismerjétek, mi az Isten akarata, mi a helyes, mi kedves neki, és mi a tökéletes.</verse>
				<verse number="4">A nekem adott kegyelemnél fogva azt mondom mindegyiteknek: Senki se becsülje magát kelleténél többre, hanem gondolkodjék magáról mindenki józanul az Istentől neki juttatott hit mértéke szerint.</verse>
				<verse number="5">Amint ugyanis egy testben több tagunk van, de nem ugyanaz a föladata mindegyik tagnak,</verse>
				<verse number="6">éppúgy sokan egy testet alkotunk Krisztusban, egyenkint viszont egymásnak tagjai vagyunk.</verse>
				<verse number="7">A nekünk adott kegyelemnek megfelelően azonban különböző ajándékaink vannak: aki a prófétálást kapta, prófétáljon a hit szabályai szerint;</verse>
				<verse number="8">aki tisztséget kapott, gyakorolja tisztségét; aki tanító, oktasson;</verse>
				<verse number="9">aki a buzdítás ajándékát kapta, buzdítson; aki alamizsnát oszt, tegye egyszerűségben; aki elöljáró, legyen gondos; aki irgalmasságot gyakorol, tegye derűsen.</verse>
				<verse number="10">Felebaráti szeretet. Szeressetek tettetés nélkül. gyűlöljétek a rosszat, ragaszkodjatok a jóhoz.</verse>
				<verse number="11">Ami a testvéri szeretetet illeti, legyetek gyöngédek, tiszteletadás dolgában legyetek előzékenyek.</verse>
				<verse number="12">Igyekvéstekben ne lankadjatok, legyetek buzgó lelkűek: az Úr az, akinek szolgáltok!</verse>
				<verse number="13">Legyetek örvendezők a reménységben, béketűrők a nyomorúságban, állhatatosak az imádságban.</verse>
				<verse number="14">Segítsetek a szenteken, ha szükségben vannak, s gyakoroljátok a vendégszeretetet.</verse>
				<verse number="15">Áldjátok üldözőiteket, áldjátok és ne átkozzátok!</verse>
				<verse number="16">Örvendezzetek az örvendezőkkel, a sírókkal pedig sírjatok. Éljetek egyetértésben.</verse>
				<verse number="17">Ne legyetek fönnhéjázók, hanem alkalmazkodjatok az egyszerű emberekhez. Ne képzeljétek magatokat önmagatoktól okosaknak.</verse>
				<verse number="18">Ellenségszeretet. Rosszért rosszal senkinek se fizessetek. Törekedjetek a jóra (nemcsak Isten, hanem) az emberek előtt is.</verse>
				<verse number="19">Amennyiben rajtatok múlik, lehetőleg éljetek minden emberrel békességben.</verse>
				<verse number="20">Bosszút ne álljatok, szeretteim, hanem hagyjátok az ítélet haragjára, mert írva van: „Enyém a bosszú, én majd megfizetek”, mondja az Úr.</verse>
				<verse number="21">Sőt „ha ellenséged éhezik, adj neki enni; ha szomjazik, adj neki inni; mert ha így teszel, égő parazsat raksz a fejére.”</verse>
			</chapter>
			<chapter number="13">
				<verse number="1">Ne győzzön rajtad a rossz, te győzd le jóval a rosszat.</verse>
				<verse number="2">Engedelmesség a fölöttes hatalom iránt. Mindenki vesse alá magát a fölöttes hatalomnak. Nincs ugyanis hatalom, csak Istentől. Ahol hatalom van, azt Isten rendelte.</verse>
				<verse number="3">Aki tehát szembeszáll a hatalommal, Isten rendelésének szegül ellene. Az ellenszegülő pedig magára vonja az ítéletet.</verse>
				<verse number="4">A felsőbb hatalom nem arra való, hogy elijesszen a jótettől, hanem a rossztól. Azt szeretnéd tehát, hogy ne kellejen a hatalomtól tartanod?</verse>
				<verse number="5">Tedd a jót, és megdicsér. Isten eszköze ugyanis a te javadra. De ha rosszat teszel, félj, mert nem hiába viseli a kardot. Isten eszköze ugyanis, hogy végrehajtsa az ítéletet a gonosztevőn.</verse>
				<verse number="6">Alá kell rendelnetek magatokat, nemcsak a megtorlás, hanem a lelkiismeret miatt is.</verse>
				<verse number="7">Ezért fizettek adót is, hiszen Isten szolgái, akik behajtják.</verse>
				<verse number="8">Adjátok meg tehát mindenkinek, ami jár neki: akinek adó, annak adót, akinek vám, vámot, akinek hódolat, hódolatot, akinek tisztelet, tiszteletet.</verse>
				<verse number="9">A törvény tökéletes teljesítése. Ne tartozzatok senkinek semmivel, csak kölcsönös szeretettel, mert aki felebarátját szereti, teljesíti a törvényt.</verse>
				<verse number="10">Ezeket a parancsolatokat: „Ne paráználkodjál, ne ölj, ne lopj, (hamisan ne tanúskodjál,) másét ne kívánd”, s a többit mind ez az egy foglalja össze: „Szeresd felebarátodat, mint önmagadat.”</verse>
				<verse number="11">A szeretet nem tesz rosszat a felebarátnak. A törvény tökéletes teljesítése tehát a szeretet.</verse>
				<verse number="12">Így tegyetek, hiszen ismeritek a mai időket. Itt az óra, hogy fölébredjünk álmunkból. Hiszen üdvösségünk közelebb van, mint mikor hívők lettünk.</verse>
				<verse number="13">Múlóban az éjszaka, a nappal közel. Vessük le hát a sötétség tetteit, s öltsük magunkra a világosság fegyvereit.</verse>
				<verse number="14">Éljünk tisztességesen, mint nappal, ne lakmározásban és részegeskedésben, ne fajtalanságban és tobzódásban, ne civódásban és versengésben.</verse>
			</chapter>
			<chapter number="14">
				<verse number="1">Inkább az Úr Jézus Krisztust öltsétek magatokra, és ne dédelgessétek testeteket, hogy bűnös kívánságokra ne gerjedjen.</verse>
				<verse number="2">Óvás a szeretetlenségtől. Karoljátok föl az aggályos lelkiismeretűt, a nélkül hogy fölfogását elítélnétek.</verse>
				<verse number="3">Van, aki azt hiszi, hogy mindent ehetik, az aggályos azonban csak zöldségfélével táplálkozik.</verse>
				<verse number="4">Aki eszik, ne vesse meg azt, aki nem eszik; aki pedig nem eszik, ne ítélje el azt, aki eszik. Hiszen az Isten magáénak tekinti őt.</verse>
				<verse number="5">Ki vagy te, hogy más szolgája fölött ítélkezel? Saját urának áll vagy bukik. De meg fog állni, mert van elég hatalma az Úrnak ahhoz, hogy fönntartsa.</verse>
				<verse number="6">Van, aki különbséget tesz a napok közt, a másik meg minden napot jónak tart. kövesse mindenki a maga meggyőződését.</verse>
				<verse number="7">Aki tekintettel van a napokra, az Úrért teszi. S aki eszik, az Úrra való tekintettel eszik, hiszen hálát ad az Istennek. Aki viszont nem eszik, az Úrra való tekintettel nem eszi, és ő is hálát ad Istennek.</verse>
				<verse number="8">Egyikünk sem él, s egyikünk sem hal meg önmagának.</verse>
				<verse number="9">Míg élünk, az Úrnak élünk, s ha meghalunk, az Úrnak halunk meg. Tehát akár élünk, akár halunk, az Úré vagyunk.</verse>
				<verse number="10">Krisztus ugyanis azért halt meg és támadt föl, hogy holtakon is, élőkön is uralkodjék.</verse>
				<verse number="11">Miért ítéled hát el testvéredet? Miért veted meg felebarátodat? Hiszen mindnyájan megjelenünk Isten ítélőszéke előtt.</verse>
				<verse number="12">Így mondja az Írás: „Megesküdtem önmagamra, szól az Úr: Előttem hajlik meg minden térd, S Minden nyelv Istent magasztalja.”</verse>
				<verse number="13">Tehát mindegyikünk magáról ad számot Istennek.</verse>
				<verse number="14">Óvás a megbotránkoztatástól. Ezentúl tehát ne ítéljük el egymást, hanem inkább arra törekedjetek, hogy ne okozzatok a testvérnek megütközést vagy botránkozást.</verse>
				<verse number="15">Tudom, s meg vagyok győződve az Úr Jézusban, hogy magában véve semmi sem tisztátalan, csak annak tisztátalan, aki tisztátalannak tartja.</verse>
				<verse number="16">De ha testvéred elszomorodik az ételed miatt, már nem a szeretet szellemében jársz el. Ne okozd ételeddel annak vesztét, akiért Krisztus meghalt.</verse>
				<verse number="17">Ne hagyjátok, hogy ócsárolják szabadságtokat.</verse>
				<verse number="18">Hiszen Isten országa nem eszem - iszom, hanem igazság, béke és öröm a Szentlélekben.</verse>
				<verse number="19">Aki így szolgál Krisztusnak, az kedves Isten előtt, s rokonszenves az embereknek.</verse>
				<verse number="20">Ezért törekedjünk arra, ami békességet s egymás épülését szolgálja.</verse>
				<verse number="21">Az étel miatt ne rontsd le Isten művét. Minden tiszta ugyan, de ártalmára lesz annak, aki botrányt okozva eszik.</verse>
				<verse number="22">Jobb, ha nem eszel húst és nem iszol bort, s egyebet sem teszel, ami miatt testvéred megütközik, (megbotránkozik vagy meginog).</verse>
				<verse number="23">Saját meggyőződésedet tartsd meg Isten előtt. Boldog az, akinek nem kell visszavonnia, amit helyesnek tart.</verse>
			</chapter>
			<chapter number="15">
				<verse number="1">Akinek azonban kétsége támad s mégis eszik, el van ítélve, mert nem meggyőződése szerint tett. Mindaz, ami nem meggyőződésből történik, bűn.</verse>
				<verse number="2">Megértés az aggályosokkal szemben. Nekünk erőseknek az a kötelességünk, hogy elviseljük az aggályosok gyarlóságát, s ne a magunk javát keressük.</verse>
				<verse number="3">Törekedjék mindegyikünk felebarátja kedvére, javára és épülésére. Hiszen Krisztus sem kereste a maga kedvét.</verse>
				<verse number="4">Írva van ugyanis róla: „Gyalázóid szidalma engem ér.”</verse>
				<verse number="5">Mindazt, amit valaha megírtak, okulásunkra írták, hogy az Írásból türelmet és vigasztalást merítsünk reményünk megőrzésére.</verse>
				<verse number="6">Adja nektek a türelem és vigasztalás Istene, hogy Krisztus Jézus akarata szerint egyetértők legyetek.</verse>
				<verse number="7">Így egy szívvel, egy szájjal magasztalhatjátok Istent, Urunk Jézus Krisztus Atyját.</verse>
				<verse number="8">Fogadjátok el tehát egymást, amint Krisztus is elfogadott titeket Isten dicsőségére.</verse>
				<verse number="9">Azt mondom ugyanis: Krisztus (Jézus) vállalta a zsidóság szolgálatát, hogy bebizonyítsa Isten igazmondását és valóra váltsa az atyáknak tett ígéreteket.</verse>
				<verse number="10">A pogányok viszont irgalmassága miatt magasztalják az Istent, amint írva van: „Azért áldalak a népek közepett, És énekelem, Uram, a nevedet.”</verse>
				<verse number="11">Aztán meg így szól: „Örvendjetek népével együtt, ti pogányok.”</verse>
				<verse number="12">Majd ismét: „Dicsérjétek az Urat minden népe, Minden nemzetek dicsérjétek.”</verse>
				<verse number="13">Izaiás meg azt mondja: „Sarja támad Jesszének, Ki a népek uralkodójává emelkedik, Benne bíznak a pogány nemzetek.”</verse>
				<verse number="14">Töltsön el titeket a reménység Istene a hit teljes örömével és békéjével, hogy a Szentlélek erejéből bővelkedjetek a reményben. Befejezés</verse>
				<verse number="15">A levél megokolása. Meg vagyok győződve róla, testvéreim, hogy tele vagytok jóindulattal, és oly bőséges tudással rendelkeztek, hogy magatok is figyelmeztethetitek egymást.</verse>
				<verse number="16">Itt - ott merészebben írtam (testvéreim), hogy egyet - mást emlékezetetekbe idézzek az Istentől kapott kegyelem címén.</verse>
				<verse number="17">Krisztus Jézus szolgájának kell lennem a pogányok közt és Isten evangéliumának szent szolgálatát kell végeznem, hogy a pogány népek a Szentlélektől megszentelt kedves áldozati ajándékká legyenek.</verse>
				<verse number="18">Ezzel tehát dicsekedhetem Krisztus Jézusban Isten előtt.</verse>
				<verse number="19">Nem merek ugyanis beszélni, csak arról, amit Krisztus vitt végbe általam szóval és tettel a pogányok megtérítésére, jelek és csodák hatásával és a Szentlélek erejével.</verse>
				<verse number="20">Így Jeruzsálemtől Illíriáig bejártam az egész vidéket és hirdettem Krisztus evangéliumát.</verse>
				<verse number="21">De becsületbeli dolognak tartottam, hogy ne ott hirdessem az evangéliumot, ahol Krisztus neve már ismerős volt, s ne a mástól rakott alapra építsek, mert írva van:</verse>
				<verse number="22">„Akiknek nem hirdették, majd meglátják, S megértik majd, kik hírét sem hallották.”</verse>
				<verse number="23">Az Apostol útitervei. Ez az, ami sokszor meggátolt abban, hogy hozzátok menjek.</verse>
				<verse number="24">Mivel azonban nem akad már tennivalóm ezen a vidéken, s már több éve készülök hozzátok, remélem,</verse>
				<verse number="25">hogy amikor átkelek Hispániába, átutazóban láthatlak titeket és útbaigazítást kaphatok tőletek. Előbb azonban ki akarom pihenni magamat köztetek.</verse>
				<verse number="26">Most Jeruzsálembe indulok a szentek szolgálatára.</verse>
				<verse number="27">Macedónia és Ahája jónak látta, hogy gyűjtést rendezzen a jeruzsálemi szegény hívek javára.</verse>
				<verse number="28">Jónak látták, de tartoznak is nekik vele, mert ha lelki javaikban osztoznak a pogányok, kötelesek az anyagiakban segítségükre lenni.</verse>
				<verse number="29">Amikor ezt befejeztem és a gyűjtés eredményét átadtam nekik, útba ejtve titeket, Hispániába utazom.</verse>
				<verse number="30">Jól tudom, hogy amikor hozzátok megyek, Krisztus (evangéliumának) bőséges áldásával érkezem.</verse>
				<verse number="31">Kérlek titeket, testvéreim, ami Urunk Jézus Krisztusra, s a Szentlélek szeretetére, támogassatok értem mondott imádságtokkal az Istennél,</verse>
				<verse number="32">hogy megszabaduljak a judeai hitetlenektől, és a szentek szívesen vegyék Jeruzsálemnek tett szolgálatomat.</verse>
				<verse number="33">Akkor, ha Istennek úgy tetszik, örömmel mehetek hozzátok, hogy körötökben fölüdüljek. Legyen mindnyájatokkal a békesség Istene. Amen.</verse>
			</chapter>
			<chapter number="16">
				<verse number="1">Ajánlás és üdvözlések. Ajánlom nektek nővérünket, Főbét, aki a kenkreai egyház szolgálatában áll.</verse>
				<verse number="2">Fogadjátok őt szentekhez méltóan az Úrban és támogassátok őt, amiben csak rátok szorul, mert ő is soknak volt támasza, nekem magamnak is.</verse>
				<verse number="3">Köszöntsétek Priszkát és Aquilát, munkatársaimat Krisztus Jézusban. Ők életüket kockáztatták értem.</verse>
				<verse number="4">Ezért nemcsak én vagyok hálás nekik, hanem a pogányokból megtért minden egyházközség.</verse>
				<verse number="5">Köszöntsétek a házukban gyülekező közösséget. Köszöntsétek kedves Epenetuszomat, Ázsia zsengéjét Krisztusban.</verse>
				<verse number="6">Köszöntsétek Máriát, aki sokat fáradt értetek.</verse>
				<verse number="7">Köszöntsétek rokonaimat és fogolytársaimat, Andronikuszt és Júniát, akiket az apostolok körében nagyra becsülnek, s akik előttem lettek keresztényekké.</verse>
				<verse number="8">Köszöntsétek az Úrban szeretett Ampliátuszomat.</verse>
				<verse number="9">Köszöntsétek Urbánuszt, munkatársunkat Krisztusban, és az én kedves Sztakiszomat.</verse>
				<verse number="10">Köszöntsétek Apelleszt, aki helytállt Krisztusért.</verse>
				<verse number="11">Köszöntsétek Arisztobulosz házanépét. Köszöntsétek rokonomat Heródiont. Köszöntsétek Nárcisszusz házanépét, akik hívők az Úrban.</verse>
				<verse number="12">Köszöntsétek Trifénát és Trifószát, akik az Úrért fáradnak. Köszöntsétek a szeretett Perziszt, aki sokat fáradt az Úrért.</verse>
				<verse number="13">Köszöntsétek az Úr választottját Rúfuszt és anyját, aki nekem is az.</verse>
				<verse number="14">Köszöntsétek Aszinkrinuszt, Flegont, Hermeszt, Patrobászt, Hermászt és a velük lévő testvéreket.</verse>
				<verse number="15">Köszöntsétek Filologuszt és Júliát, Nereuszt és nővérét, meg Olimpiászt és a velük lévő összes szenteket.</verse>
				<verse number="16">Köszöntsétek szent csókkal egymást. Krisztus minden egyháza köszönt titeket.</verse>
				<verse number="17">Óvás a hamis tanítóktól. Testvérek, figyelmeztetlek titeket, tartsátok szemmel azokat, akik ellentétben azzal a tanítással, amit tanultatok, egyenetlenséget és botrányt okoznak. Kerüljétek őket!</verse>
				<verse number="18">Az ilyenek nem Krisztus Urunknak szolgálnak, hanem a hasuknak, s nyájas szavakkal és hízelgéssel megtévesztik a gyanútlanok szívét.</verse>
				<verse number="19">Engedelmességtek híre mindenüvé eljutott: örömöm is telik bennetek. De azt szeretném, hogy járatosak legyetek a jóban, a rosszban viszont járatlanok.</verse>
				<verse number="20">A békesség Istene hamarosan összetiporja a sátánt lábatok alatt. A mi Urunk Jézus Krisztus kegyelme legyen veletek!</verse>
				<verse number="21">Üdvözletek Korintusból. Üdvözöl titeket munkatársam Timóteus és rokonaim Lúciusz, Jázon meg Szoszipáter.</verse>
				<verse number="22">Üdvözöllek titeket az Úrban én, Terciusz is, aki a levelet írtam.</verse>
				<verse number="23">Üdvözöl titeket Gájusz, aki nekem és az egész közösségnek is házigazdája. Üdvözöl titeket Erásztusz, a város vagyonkezelője és Quártusz testvér.</verse>
				<verse number="24">(A mi Urunk Jézus Krisztus kegyelme legyen veletek! Amen.)</verse>
				<verse number="25">Isten dicsérete. Annak pedig, akinek hatalma van arra, hogy megerősítsen titeket evangéliumomban, a Jézus Krisztusról szóló tanításban, abban a kinyilatkoztatott titokban, amelyre örök idők óta csönd borult,</verse>
				<verse number="26">de most az örök Isten parancsára a próféták írásai nyilvánvalóvá és minden nemzet előtt ismeretessé tették, hogy a hit elfogadására jussanak:</verse>
				<verse number="27">Neki, az egyedül bölcs Istennek, (Tisztelet és) dicsőség, Jézus Krisztus által, Örökön - örökké. Amen.</verse>
			</chapter>
		</book>
		<book number="46">
			<chapter number="1">
				<verse number="1">Címzés és apostoli üdvözlet. Pál, Jézus Krisztusnak Isten akaratából meghívott apostola, és Szosztenész testvér,</verse>
				<verse number="2">Isten Corintusi egyházának, a Krisztus Jézusban megszentelteknek, a meghívott szenteknek, mindazokkal együtt, akik ott vagy itt bárhol segítségül hívják a mi Urunk Jézus Krisztus nevét.</verse>
				<verse number="3">Kegyelem nektek és békesség Atyánktól, az Istentől, és az Úr Jézus Krisztustól.</verse>
				<verse number="4">Hálaadás. Szüntelenül hálát adok Istenemnek miattatok Isten kegyelméért, melynek Krisztus Jézusban részesei lettetek.</verse>
				<verse number="5">Benne meggazdagodtatok minden tanításban és ismeretben.</verse>
				<verse number="6">A Krisztusról szóló tanítás megerősödött köztetek.</verse>
				<verse number="7">Így semmiféle kegyelemnek nem vagytok híjával, csak Urunk Jézus Krisztus megjelenését várjátok,</verse>
				<verse number="8">aki mindvégig meg is erősít titeket, hogy feddhetetlenek legyetek Urunk Jézus Krisztus (eljövetele) napján.</verse>
				<verse number="9">Hűséges az Isten: ő hívott meg Fiának, Jézus Krisztusnak, a mi Urunknak közösségébe. Különböző visszaélések elitélése A pártoskodás</verse>
				<verse number="10">A pártoskodás oktalansága. Testvérek, a mi Urunk Jézus Krisztus nevére kérlek titeket: ugyanazt valljátok mindnyájan! Ne szakadjatok pártokra, hanem forrjatok össze egyazon elvben, egyazon felfogásban!</verse>
				<verse number="11">Azt a hírt hozta ugyanis Kloé háza népe felőletek, testvérek, hogy pártokra szakadtatok.</verse>
				<verse number="12">Arra célzok, hogy vannak köztetek, akik azt mondják: „Én Pállal tartok, én meg Apollóval, én Kéfással, én pedig Krisztussal.”</verse>
				<verse number="13">Talán megoszlott Krisztus? Talán Pált feszítették keresztre értetek? Vagy Pál nevében kereszteltek meg?</verse>
				<verse number="14">Hálát adok Istennek, hogy senkit sem kereszteltem meg közületek, kivéve Kriszpuszt, meg Gájuszt.</verse>
				<verse number="15">Így egyiketek sem mondhatja, hogy az én nevemben van megkeresztelve.</verse>
				<verse number="16">Még Sztefanász családját is megkereszteltem, egyébként nem emlékszem, hogy mást is megkereszteltem volna.</verse>
				<verse number="17">Krisztus ugyanis nem azért küldött engem, hogy kereszteljek, hanem, hogy az evangéliumot hirdessem, de nem bölcselkedő beszéddel, hogy Krisztus keresztje erejét ne veszítse.</verse>
				<verse number="18">A kereszt hirdetése. A kereszt hirdetése ugyan oktalanság azoknak, akik elvesznek, de nekünk, akik üdvözülünk, Isten erje.</verse>
				<verse number="19">Hiszen írva van: „Lerontom a bölcsek bölcsességét, s az okosak okosságát meghiúsítom.”</verse>
				<verse number="20">Hol marad a bölcs? Hol az írástudó? Hol a világnak tudósa? Ugye megmuttata Isten, hogy oktalan a világ bölcsessége?</verse>
				<verse number="21">Mivel ugyanis bölcsességben a világ nem ismerte fel Istent isteni bölcsességében, úgy tetszett Istennek, hogy oktalannak látszó igehirdetéssel üdvözítse a hívőket.</verse>
				<verse number="22">A zsidók csodákat követelnek, a görögök bölcsességeket keresnek.</verse>
				<verse number="23">Mi azonban a megfeszített Krisztust hirdetjük: aki a zsidóknak ugyan botrány, a pogányoknak meg oktalanság,</verse>
				<verse number="24">de a meghívottaknak, akár zsidók, akár görögök: Krisztus, Isten ereje és Isten bölcsessége.</verse>
				<verse number="25">Hiszen Isten „oktalansága” bölcsebb az embereknél, Isten „gyöngesége” pedig erősebb az embereknél.</verse>
				<verse number="26">Gondoljatok csak a meghívásotokra, testvérek! Itt nem sok az emberi bölcs, nem sok a hatalmas, nem sok az előkelő,</verse>
				<verse number="27">de Isten azt választotta ki, ami a világ szerint oktalan, hogy megszégyenítse a bölcseket, s azt választotta ki, ami a világ szemében gyenge, hogy megszégyenítse az erőseket,</verse>
				<verse number="28">s ami a világ előtt közönséges és megvetett, azt választotta ki az Isten, a semminek látszókat, hogy azokat, akik valaminek látszanak, megsemmisítse.</verse>
				<verse number="29">Így senki sem dicsekedhet Isten előtt.</verse>
				<verse number="30">Általa vagytok ti Krisztus Jézusban, aki Istentől bölcsességünkké, megigazulásunkká, megszentelődésünkké és megváltásunkká lett.</verse>
				<verse number="31">Így teljesült az Írás szava: „Aki dicsekszik, az Úrban dicsekedjék.”</verse>
			</chapter>
			<chapter number="2">
				<verse number="1">Az Apostol igehirdetése. Én is, Mikor nálatok jártam, testvérek, nem kiváló beszéddel vagy bölcsességgel léptem föl, hogy hirdessem nektek Isten tanúságtételét.</verse>
				<verse number="2">Elhatároztam ugyanis, hogy nem akarok másról tudni köztetek, csak Jézus Krisztusról, a megfeszítettről.</verse>
				<verse number="3">Gyöngeségem tudatában elfogódva s nagy izgalommal mentem hozzátok.</verse>
				<verse number="4">Tanításom és igehirdetésem bizony nem az (emberi) bölcsesség meggyőző szavaiból állt, hanem a lélek és az erő bizonyításából,</verse>
				<verse number="5">hogy hitetek ne emberi bölcsességen, hanem Isten erején alapuljon.</verse>
				<verse number="6">A keresztény bölcsesség. Bölcsességet hirdetünk mi is, de csak a tökéleteseknek. Nem ennek a világnak bölcsességét, sem e világ pusztulásra itélt fejedelmeiét,</verse>
				<verse number="7">hanem Isten titokzatos, elrejtett bölcsességét hirdetjük, melyet az Isten öröktől fogva előre elrendelt a mi dicsőségünkre.</verse>
				<verse number="8">Ezt senki sem értette meg a világ fejedelmei közül, mert ha megértették volna, sohasem feszítették volna keresztre a dicsőség Urát.</verse>
				<verse number="9">Itt inkább az Írás szava érvényes: „Szem nem látta, fül nem hallotta, Emberi szív föl nem fogta, Amit Isten azoknak készített, akik szeretik őt.”</verse>
				<verse number="10">Nekünk azonban Lelke által kinyilatkoztatta Isten, mert a Lélek mindent átlát, még Isten mélységeit is.</verse>
				<verse number="11">Ki ismeri az ember bensőjét, ha nem az ember lelke, mely benne van? Éppúgy Isten bensőjét sem ismeri senki más, csak Isten Lelke.</verse>
				<verse number="12">Mi nem a világ lelkét kaptuk, hanem az Istentől eredő Lelket, hogy megismerjük, amit Isten nekünk ajándékozott.</verse>
				<verse number="13">Erről is beszélünk, nem az emberi bölcsesség tudós szavaival, hanem ahogy a Lélek tanítja, lelki embereknek lelkieket nyújtva.</verse>
				<verse number="14">Az érzéki ember nem fogja föl, ami Isten lelkéből ered. Oktalanságnak tűnik föl neki, s nem képes megérteni, hogy lelkileg kell azt elbírálni.</verse>
				<verse number="15">A lelki ember azonban mindent elbírál, de őt senki sem bírálja el.</verse>
				<verse number="16">„Vajon ki látta át az Úr gondolatait, hogy kioktathatná őt?” Mi viszont Krisztus gondolatainak birtokában vagyunk.</verse>
			</chapter>
			<chapter number="3">
				<verse number="1">A pártoskodás elvetése. Nektek azonban, testvérek, nem beszélhettem, mint lelki embereknek, hanem mint testieknek, mint kisdedeknek Krisztusban.</verse>
				<verse number="2">Tejjel tápláltalak, nem szilárd étellel, mert nem bírtátok el. Sőt még most sem bírjátok el, mert még testiek vagytok.</verse>
				<verse number="3">Vagy talán, míg versengés és viszály dúl köztetek, nem vagytok testiek, s nem jártok el nagyon is emberi módon?</verse>
				<verse number="4">Amikor ugyanis egyik azt mondja: „Én Pállal tartok”, a másik meg: „Én Apollóval”, nem vagytok túlságosan emberiek?</verse>
				<verse number="5">Mi az Apolló? Mi a Pál? Csak szolgák, akik a hitre vezettek, úgy amint nekik az Úr megadta.</verse>
				<verse number="6">Én ültettem, Apolló öntözte, de a növekedést Isten adta.</verse>
				<verse number="7">Ezért, nem az számít, aki ültet, sem az, aki öntöz, hanem csak Isten, aki a növekedést adja.</verse>
				<verse number="8">Az ültető meg az öntöző egyforma. El is veszi mindegyik jutalmát fáradságához mérten.</verse>
				<verse number="9">Istennek vagyunk ugyanis munkatársai, ti pedig Isten szántóföldje, Isten épülete vagytok.</verse>
				<verse number="10">Mint gondos építőmester, Isten nekem adott kegyelmével alapot vetettem, de más épít rá. Ügyeljen azonban mindenki, hogyan épít rá.</verse>
				<verse number="11">A lerakott alapon kívül, amely Jézus Krisztus, mást senki sem rakhat.</verse>
				<verse number="12">Azt pedig, hogy erre az alapra aranyból, ezüstből, drágakövekből, fából, szénából vagy szalmából épít,</verse>
				<verse number="13">kinek - kinek munkája fogja megmutatni. Az (Úr) napja ugyanis nyilvánvalóvá teszi, mivel tűzzel jön el, s a tűz bizonyítja, kinek mit ér a munkája.</verse>
				<verse number="14">Akinek építménye megmarad, az jutalomban részesül.</verse>
				<verse number="15">De akinek elhamvad a műve, az kárt vall. Ő maga ugyan megmenekül, de csak mintegy tűz által.</verse>
				<verse number="16">Nem tudjátok, hogy Isten temploma vagytok és Isten Lelke lakik bennetek?</verse>
				<verse number="17">Aki pedig Isten templomát lerontja, azt elpusztítja Isten. Hiszen Isten temploma szent, és ti vagytok az.</verse>
				<verse number="18">Óvás a világ bölcsességétől. Senki se ámítsa önmagát. Aki közületek bölcsnek tartja magát ezen a világon, váljék oktalanná, hogy bölccsé lehessen.</verse>
				<verse number="19">E világ bölcsessége ugyanis oktalanság Isten előtt. Így mondja az Irás: „Saját ravaszságukkal fogja meg a bölcseket.”</verse>
				<verse number="20">Továbbá: „Az ember gondolatja előtte tárva van: Mint egy lehellet, neki mind olyan.”</verse>
				<verse number="21">Senki se kérkedjék tehát emberekkel. Hisz minden a tietek:</verse>
				<verse number="22">kár Pál, akár Apolló, akár Kéfás, akár a világ, akár az élet, akár a halál, akár a jelenvalók, akár az eljövendők: minden a tiétek.</verse>
				<verse number="23">Ti Krisztuséi vagytok, Krisztus pedig Istené.</verse>
			</chapter>
			<chapter number="4">
				<verse number="1">Úgy tekintsenek minket, mint Krisztus szolgáit és Isten titkainak megbízottjait.</verse>
				<verse number="2">A megbízottól pedig nem kívánnak többet, mint hogy hűséges legyen.</verse>
				<verse number="3">Egyáltalán nem törődöm azzal, hogy ti mondtok felőlem itéletet, vagy más emberi bíróság. Hiszen önmagam fölött sem ítélkezem.</verse>
				<verse number="4">Semmiben sem érzem magam bűnösnek, de ez még nem ment föl. Az Úr mond fölöttem itéletet.</verse>
				<verse number="5">Ne ítéljetek tehát idő előtt, míg el nem jön az Úr, aki bevilágít a sötétség titkaiba, s a szívek szándékait is földeríti. Akkor majd mindenki elismerésben részesül Istentől.</verse>
				<verse number="6">Ezt pedig, testvérek, miattatok alkalmaztam magamra és Apollóra, hogy rajtunk tanuljátok meg: Csak ne többet annál, ami írva van! Senki se kérkedjék egyikkel a másik rovására.</verse>
				<verse number="7">Ki tesz téged másnál különbbé? Mid van, amit nem kaptál? Ha pedig kaptad, mit dicsekszel, mintha nem kaptad volna?</verse>
				<verse number="8">Ti már jóllaktatok, már meg is gazdagodtatok, nélkülünk is uralomra jutottatok! Bárcsak uralomra jutottatok volna, hogy veletek uralkodhatnánk.</verse>
				<verse number="9">Az apostolok példája. Úgy látom ugyanis, hogy Isten minket apostolokat utolsókká tett, s mintegy halálra szánt. Látványossága lettünk a világnak, s az angyaloknak és embereknek is.</verse>
				<verse number="10">Mi oktalanok vagyunk Krisztusért, ti okosak Krisztusban, Mi gyöngék vagyunk, ti erősek, Ti megbecsültek, mi megvetettek.</verse>
				<verse number="11">Mindmáig éhezünk és szomjazunk, Nincs ruhánk és verést szenvedünk,</verse>
				<verse number="12">Hajléktalanok vagyunk és kezünk munkájával fáradunk. Átkoznak minket, de mi áldást mondunk. Üldöznek minket, de mi elviseljük.</verse>
				<verse number="13">Gyaláznak minket, de mi vígasztalunk. Szinte salakja lettünk ennek a világnak, Mindenkinek söpredéke mostanáig.</verse>
				<verse number="14">Az Apostol a korintusi közösség atyja. Nem azért írom ezt, hogy megszégyenítselek titeket, hanem, mint kedves fiaimat, intelek.</verse>
				<verse number="15">Ha tízezer tanítótok volna is Krisztusban, atyátok nincs sok. Krisztus Jézusban az evangélium által én adtam életet nektek.</verse>
				<verse number="16">Kérlek tehát titeket, legyetek követőim, (mint ahogy én Krisztus követője vagyok).</verse>
				<verse number="17">Azért küldtem hozzátok Timóteust, aki kedves, hűséges fiam az Úrban. Ő majd eszetekbe juttatja tanításomat Krisztus (Jézusban), amit mindenütt, minden egyházban hirdetek.</verse>
				<verse number="18">Némelyek úgy fölfuvalkodnak, mintha nem készülnék hozzátok.</verse>
				<verse number="19">Pedig, ha az Úr is akarja, hamarosan hozzátok indulok. Akkor majd meggyőződöm a fölfuvalkodottaknak, nem szavairól, hanem erejéről.</verse>
				<verse number="20">Isten országa ugyanis nem szavakban, hanem erőben áll.</verse>
				<verse number="21">Mit akartok hát? Vesszővel menjek hozzátok, vagy szeretettel és szelíd lélekkel?</verse>
			</chapter>
			<chapter number="5">
				<verse number="1">Egy botrányos eset. Egyébként az a hír járja, hogy paráznaság fordul elő köztetek, mégpedig olyan, amilyen még a pogányok közt sincsen, az tudniillik, hogy valaki saját atyjának feleségével él.</verse>
				<verse number="2">S ti még kérkedtek? Nem kellene inkább szomorkodnotok és azon lennetek, hogy kiközösítsétek azt, aki ilyesmit tesz?</verse>
				<verse number="3">Én ugyan testileg távol, de lélekben jelen, mintha köztetek volnék, már kimondtam az ítéletet a fölött, aki így viselkedett:</verse>
				<verse number="4">A mi Urunk Jézus (Krisztus) nevében egyesüljünk, ti és az én lelkem, Urunk Jézus hatalmával,</verse>
				<verse number="5">és adjuk át az ilyent testének vesztére a sátánnak, hogy lelke üdvözüljön az Úr (Jézus Krisztus) napján.</verse>
				<verse number="6">Dicsekvéstek nincs rendjén. Nem tudjátok, hogy egy kevés kovász az egész tésztát megerjeszti?</verse>
				<verse number="7">El a régi kovásszal, hogy új tésztává legyetek, aminthogy kovásztalanok is vagytok! Hiszen húsvéti bárányunkat, Krisztust megölték.</verse>
				<verse number="8">Ünnepeljünk hát, de ne a régi kovásszal, sem a rosszaság és gonoszság kovászával, hanem az egyeneslelkűség és igazság kovásztalan kenyerével.</verse>
				<verse number="9">Megírtam nektek levelemben: Ne barátkozzatok parázna emberekkel!</verse>
				<verse number="10">Ez nem vonatkozik általában e világ paráznáira, kapzsiaira, rablóira és bálványimádóira, mert különben ki kellene szöknötök a világból.</verse>
				<verse number="11">Most azonban azt írom nektek: Ne barátkozzatok azzal, aki testvérnek mondja ugyan magát, de parázna, kapzsi, bálványimádó, átkozódó, részeges vagy rabló. Az ilyennel még csak ne is étkezzetek együtt.</verse>
				<verse number="12">Minek itélkezzem azok fölött, akik kívül vannak? Nem azok fölött itélkeztetek ti is, akik a közösséghez tartoznak?</verse>
				<verse number="13">A kinnlévők fölött majd Isten itélkezik. Távolítsátok el a gonoszt magatok közül!</verse>
			</chapter>
			<chapter number="6">
				<verse number="1">Pörösködés pogány bíró előtt. Ha valamelyiktek pörösködik, hogy meri hitetleneknél keresni igazát, s nem a szenteknél?</verse>
				<verse number="2">Nem tudjátok, hogy a szentek itélkeznek majd a világ fölött? S ha a világ fölött itélkeztek, nem vagytok jogosultak arra, hogy csekély dolgokban is itélkezzetek?</verse>
				<verse number="3">Nem tudjátok, hogy angyalok fölött fogunk itélkezni? Mennyivel inkább a mindennapi ügyekben?</verse>
				<verse number="4">Ha mindennapi ügyekben pörösködtök, azokat jelöljétek ki bírónak, akik semmit sem számítanak a közösségben.</verse>
				<verse number="5">Azért mondom ezt, hogy szégyenkezzetek. Hát nem akad köztetek egyetlen értelmes ember sem, aki testvérei ügyében döntőbíró lenne?</verse>
				<verse number="6">E helyett testvér testvérrel pörösködik, méghozzá hitetlenek előtt!</verse>
				<verse number="7">Már az is hiba nálatok, hogy pörös ügyeitek vannak egymással. Miért nem viselitek el inkább az igazságtalanságot? Miért nem tűritek el inkább a károsodást?</verse>
				<verse number="8">E helyett ti követtek el igazságtalanságot és okoztok kárt, s méghozzá a testvéreknek.</verse>
				<verse number="9">Nem tudjátok, hogy a gonoszok nem részesülnek Isten országában? Ne ámítsátok magatokat. Sem parázna, sem bálványimádó, sem házasságtörő, sem kéjelgő, sem fajtalan,</verse>
				<verse number="10">sem tolvaj, sem kapzsi, sem részeges, sem átkozódó, sem rabló nem részesül Isten országában.</verse>
				<verse number="11">Néhányan bizony ilyenek voltatok, de az Úr Jézus Krisztus nevében és Istenünk Lelke által megtisztultatok, szentek lettetek és megigazultatok.</verse>
				<verse number="12">A test Isten temploma. Minden szabad nekem, de nem minden használ. Minden szabad, csak ne váljak semminek rabjává.</verse>
				<verse number="13">Az étel a gyomorért van, s a gyomor az ételért, de Isten mindkettőt elpusztítja. A test ellenben nem a paráznaságért van, hanem az Úrért, az Úr pedig a testért.</verse>
				<verse number="14">Isten az Urat föltámasztotta, s minket is föl fog támasztani hatalmával.</verse>
				<verse number="15">Nem tudjátok, hogy testetek Krisztus tagja? Leválasszam talán Krisztus tagját és parázna nő tagjává tegyem? Isten mentsen!</verse>
				<verse number="16">Nem tudjátok, hogy aki parázna nővel egyesül, egy testté lesz vele? Hiszen így olvassuk az Írásban: „A kettő testben egy lesz.”</verse>
				<verse number="17">Aki viszont az Úrral egyesül, egy lélek vele.</verse>
				<verse number="18">Kerüljétek a paráznaságot! Minden bűn, amit az ember elkövet, a testén kívül van, a parázna azonban tulajdon teste ellen vét.</verse>
				<verse number="19">Nem tudjátok, hogy testetek a bennetek lakó Szentlélek temploma, akit Istentől kaptatok? Nem tudjátok, hogy nem vagytok a magatokéi?</verse>
				<verse number="20">Nagy volt a ti váltságdíjatok. Dicsőítsétek meg (és hordozzátok) tehát az Istent testetekben.</verse>
			</chapter>
			<chapter number="7">
				<verse number="1">A keresztény házasság. Leveletekre azt válaszolom:</verse>
				<verse number="2">Jó, ha az ember asszonnyal nem érintkezik. A paráznaság veszélye miatt azonban, legyen csak minden férfinak felesége és minden asszonynak férje.</verse>
				<verse number="3">A férfi teljesítse házastársi kötelességét feleségével szemben, s ugyanúgy az asszony is férjével szemben.</verse>
				<verse number="4">Az asszony nem rendelkezik tulajdon testével, hanem a férje. Ugyanúgy a férfi sem rendelkezik tulajdon testével, hanem a felesége.</verse>
				<verse number="5">Ne tartózkodjatok egymástól, legföljebb közös megegyezéssel egy időre, hogy az imádságnak szenteljétek magatokat. Aztán térjetek vissza egymáshoz, hogy a sátán meg ne kísértsen, mivel nem tudtok önmegtartóztatásban élni.</verse>
				<verse number="6">Ezt engedményképpen mondom, nem parancsként.</verse>
				<verse number="7">Szeretném ugyanis, hogy mindnyájan olyanok legyetek, mint én magam, de hát mindenki saját ajándékát kapta Istentől, egyik ilyent, másik amolyant.</verse>
				<verse number="8">A nem házasoknak és özvegyeknek pedig azt mondom:</verse>
				<verse number="9">Jó, ha úgy maradnak, mint én is. De ha nem tartóztatják meg magukat, lépjenek csak házasságra, mert jobb megházasodni, mint érzéki vágytól égni.</verse>
				<verse number="10">A házasság fölbonthatatlansága. A házasoknak pedig nem én parancsolom, hanem az Úr: A feleség férjét el ne hagyja.</verse>
				<verse number="11">Ha mégis elhagyná, maradjon férj nélkül, vagy béküljön ki férjével. A férfi se bocsássa el feleségét.</verse>
				<verse number="12">A többieknek pedig én mondom, nem az Úr: Ha valamelyik testvérnek hitetlen felesége van, és ez szívesen megmarad vele, ne bocsássa el.</verse>
				<verse number="13">Ha pedig valamely (hívő) asszonynak hitetlen férje van, s az szívesen megmarad vele, ne hagyja el a férjét.</verse>
				<verse number="14">A hitetlen férfit ugyanis megszenteli a felesége, a hitetlen asszonyt pedig megszenteli a férje. Különben gyermekeitek tisztátalanok volnának, pedig szentek.</verse>
				<verse number="15">De ha a hitetlen fél elválik, hadd váljék el. Ebben az esetben a testvér vagy a nővér nincs lekötve, hiszen békességre hívott titeket az Isten.</verse>
				<verse number="16">Honnan tudod, te asszony, hogy megmentheted férjedet? Vagy honnan tudod, te férfi, hogy megmentheted feleségedet?</verse>
				<verse number="17">A keresztények társadalmi helyzete. Éljen mindenki úgy, ahogy az Úr megadta neki, s ahogy az Isten elhívta. Így rendelkezem minden egyházban.</verse>
				<verse number="18">Ha körülmetélt kap meghívást, ne akarjon körülmetéletlennek látszani, ha viszont körülmetéletlen, nem metéltesse körül magát.</verse>
				<verse number="19">A körülmetéletlenség mit se ér, de a körülmetéletlenség sem ér semmit, hanem Isten parancsainak megtartása.</verse>
				<verse number="20">Maradjon meg mindenki abban a hivatásban, amelyet kapott.</verse>
				<verse number="21">Ha rabszolga hivatást kaptál, ne bánkódj miatta. Még ha szabad is lehetnél, maradj meg benne.</verse>
				<verse number="22">Aki ugyanis mint rabszolga kapta hivatását az Úrban, az Úrnak szabadosa. Hasonlóképpen, aki mint szabad ember kapott hivatást, Krisztus rabszolgája.</verse>
				<verse number="23">Váltságdíjat fizetett értetek, ne legyetek emberek rabszolgáivá!</verse>
				<verse number="24">Testvérek, maradjon meg tehát Isten előtt mindegyiktek abban, amire hivatást kapott.</verse>
				<verse number="25">A szüzesség eszménye. Ami a szűzeket illeti, arra nézve nincs parancsom az Úrtól, tanácsot azonban adok, mint aki az Úr irgalmából elértem azt, hogy hitelt érdemeljek.</verse>
				<verse number="26">A közeli nehéz idők miatt azt tartom, hogy ez ajánlatos és jó, ha így marad az ember.</verse>
				<verse number="27">Ha asszonyhoz vagy kötve, nekeresd az elválást. ha nem kötötted magadat asszonyhoz, ne keress feleséget.</verse>
				<verse number="28">Ha azonban megnősülsz, nem vétkezel, s ha szűz férjhez megy, nem követ el bűnt. Ám az ilyeneket testi nyugtalanság fogja gyötörni. Én pedi meg akarlak kímélni titeket.</verse>
				<verse number="29">Azt mondom tehát testvérek: Az idő rövid. Ezért, akinek felesége van, éljen úgy, mintha nem volna; aki sír, mintha nem sírna;</verse>
				<verse number="30">aki örven, mintha nem örvendene; aki vásárol, mintha megsem tartaná;</verse>
				<verse number="31">s aki érintkezik ezzel a világgal, mintha nem érintkeznék vele, mert elmúlik a jelen világ.</verse>
				<verse number="32">Szeretném, ha gond nélkül lennétek. A nőtlennek arra van gondja, ami az Úré: hogyan járjon az Úr kedvében.</verse>
				<verse number="33">A nős azonban világi dolgokkal törődik: hogyan keresse felesége kedvét, és megosztott.</verse>
				<verse number="34">A nem házas asszon és szűz arra gondol, ami az Úré: hogy testben - lélekben szent legyen, a férjes nőnek azonban világi dolgokra van gondja: hogyan járjon a férje kedvében.</verse>
				<verse number="35">Ezt javatokra mondom, nem azért, hogy tőrbe ejtselek, hanem hogy fedhetetlen életrre és az Úrhoz való állhatatos ragaszkodásra segítselek titeket.</verse>
				<verse number="36">Ha valaki azt gondolja, hogy szégyenkeznie kell hajadon lánya miatt, mert eljárt fölötte az idő, s ha úgy van rendjén, tegye ahogy jónak látja. Nem vétkezik. Kössenek csak házasságot.</verse>
				<verse number="37">De aki erősen elhatározta a szívében, s mi sem kényszeríti, hanem ura saját akaratának és úgy döntött, hogy megőrizi saját hajadon leányát, jól teszi.</verse>
				<verse number="38">Tehát, aki férjhez adja hajadon leányát, jól teszi; aki pedig nem adja férjhez, még jobban teszi.</verse>
				<verse number="39">A második házasság. Az asszony le van kötve, amíg férje él, de ha férje meghal, fölszabadul. Férjhez mehet, akihez akar, de csak az Úrban.</verse>
				<verse number="40">Boldogabb lesz azonban, ha úgy marad, ahogy van. Ez az én tanácsom, s hiszem, hogy Isten Lelke vezet.</verse>
			</chapter>
			<chapter number="8">
				<verse number="1">Elvi állásfoglalás. Ami a bálványoknak áldozott húst illeti, bizonyos, hogy mindnyájunknak van tudása. A tudás azonban fölfuvalkodottá tesz, a szeretet viszont épít.</verse>
				<verse number="2">Aki sokat ad a tudásra, még nem ismert föl, hogyan kell tudnia.</verse>
				<verse number="3">De aki szereti Istent, azt magáénak tudja.</verse>
				<verse number="4">Ami tehát a bálványáldozatok fogyasztását illeti, tudjuk, hogy nincs bálvány a világon, és hogy nincs isten, csak egy.</verse>
				<verse number="5">Bár beszélnek istenekről az égen és a földön, - tudniillik sok istenük és sok uruk van</verse>
				<verse number="6">- nekünk azonban egy az Istenünk: az Atya, akitől minden származik, s mi érte vagyunk; egy az Urunk: Jézus Krisztus, aki által minden van, és mi is általa vagyunk.</verse>
				<verse number="7">Megértés az aggályosokkal szemben. De nincs meg mindenkiben ez a tudás. Némelyek ugyanis mindmáig bálványokhoz szokva, úgy fogyasztják a húst, mint áldozati eledelt, s tével lelki ismeretünk beszennyeződik.</verse>
				<verse number="8">Az étel ugyan nem lesz kedvesebbé Isten előtt. Sem azzal nem veszítünk, hogy nem eszünk, sem azzal nem nyerünk, ha eszünk.</verse>
				<verse number="9">Arra azonban ügyeljetek, hogy az aggályosokat szabadságotokkal meg ne botránkoztassátok!</verse>
				<verse number="10">Ha tehát valaki azt, akinek tudása van, a bálványtemplom asztalánál látja, ugye téves lelkiismeretében fölbátorodik arra, hogy bálványhúst egyék?</verse>
				<verse number="11">Így tudásod miatt elvész aggályos testvéred, akiért meghalt Krisztus.</verse>
				<verse number="12">Ezért ha testvéred ellen vétkezel, s megsérted aggályos lelkiismeretét, Krisztus ellen vétkezel.</verse>
				<verse number="13">Ha tehát az étel megbotránkoztatja testvéremet, inkább sohasem eszem húst, csak testvéremet meg ne botránkoztassam.</verse>
			</chapter>
			<chapter number="9">
				<verse number="1">Az Apostol példája. Vajon nem vagyok szabad ember? Nem vagyok apostol? Nem láttam Urunkat Jézus (Krisztust)? Nem az én művem vagytok ti az Úrban?</verse>
				<verse number="2">Ha másoknak nem is volnék apostola, de nektek az vagyok: apostolságom pecsétje ti vagytok az Úrban.</verse>
				<verse number="3">Ez önvédelem a számon kérőkkel szemben.</verse>
				<verse number="4">Vajon nincs jogunk az evéshez - iváshoz?</verse>
				<verse number="5">Nincs jogunk ahhoz, hogy valamely asszonyt, mint nővérünket magunkkal vigyünk, mint a többi apostol és az Úr testvérei, sőt Kéfás is teszi?</verse>
				<verse number="6">Csak nekem és Barnabásnak nincs jogunk így tenni?</verse>
				<verse number="7">Ki katonáskodik saját költségét? Ki ültet szőlőt és nem eszik a terméséből? Ki legeltet nyájat és nem issza a nyáj tejét?</verse>
				<verse number="8">Talán csak emberi ésszel mondom ezeket?</verse>
				<verse number="9">Nem ugyanazt mondja a törvény is? Hiszen így áll Mózes törvényében: „Cséplő ökörnek ne kösd be a száját!” Vajon az ökörre van gondja Istennek,</verse>
				<verse number="10">s nem inkább értünk mondja ezt? De bizony értünk meg van írva, hogy a szántó reménykedve szántson, s a cséplő abban a reményben, hogy része lesz a termésből.</verse>
				<verse number="11">Ha lelki javakat vetettünk köztetek, oly nagy dolog az, ha majd anyagi javaitokat aratjuk?</verse>
				<verse number="12">Ha mások rendelkezhetnek veletek, miért nem inkább mi? De mi nem élünk e joggal, sőt mindent elviselünk, csak hogy gátat ne vessünk Krisztus evangéliumának.</verse>
				<verse number="13">Nem tudjátok, hogy akik a templomban szolgálnak, a templomból is élnek, s akik az oltárt szolgálják, az oltárról részesednek?</verse>
				<verse number="14">Az Úr is úgy rendelte, hogy az evangélium hirdetői az evangéliumból éljenek.</verse>
				<verse number="15">Az Apostol igénytelensége. Én azonban mindebből mit sem élveztem. Nem azért írom ezt, hogy a jövőben így bánjatok velem, mert jobb meghalnom, sem hogy valaki jóhíremet lerontsa.</verse>
				<verse number="16">Ha ugyanis az evangéliumot hirdetem, nincs mivel dicsekednem, hiszen ez a kötelességem. Jaj nekem, ha nem hirdetem az evangéliumot!</verse>
				<verse number="17">Ha önszántamból teszem, jutalmam lesz, ha nem önszántamból, csak megbízott hivatalnok vagyok.</verse>
				<verse number="18">Mi tehát az én jutalmam? Az, hogy az evangéliumot hirdetve, ingyenessé tegyem az evangéliumot, s ne használjam ki az evangéliumban gyökerező jogomat.</verse>
				<verse number="19">Bár mindenkitől független voltam, mindenkinek szolgájává lettem, hogy minél többet megnyerjek.</verse>
				<verse number="20">A zsidók közt zsidóvá lettem, hogy megnyerjem a zsidókat. A törvény alárendeltek közt, mint a törvény alárendeltje, - noha magam nem vagyok a törvénynek alárendelve - csak hogy megnyerjem a törvény alá rendelteket.</verse>
				<verse number="21">A törvényen kívülállók közt, mint aki a törvényen kívül áll - pedig nem állok Isten törvényén kívül, hanem Krisztus törvényének vagyok alárendeltje - csak hogy megnyerjem a törvényen kívül állókat.</verse>
				<verse number="22">A gyöngék közt gyöngévé lettem, hogy megnyerjem a gyöngéket. Mindenkinek mindene lettem, hogy mindenkit megmentsek.</verse>
				<verse number="23">Mindezt az evangéliumért teszem, hogy én is részesedjem benne.</verse>
				<verse number="24">Saját üdvösségének gondja. Nem tudjátok, hogy a pályán a versenyzők mind futnak ugyan, de a díjat csak egy nyeri el? Úgy fussatok, hogy elnyerjétek!</verse>
				<verse number="25">A küzdők pedig valamennyien megtartóztató életet élnek minden tekintetben. Azok, hogy hervadó babért kapjanak, mi azért, hogy hervadhatatlant.</verse>
				<verse number="26">Én is futok, de nem céltalanul, mérem az ökölcsapásokat, de nem csak a levegőt csapkodva, hanem sanyargatom</verse>
				<verse number="27">és rabságba vetem testemet, hogy még másoknak hirdetem az igét, magam érdemtelenné ne váljak.</verse>
			</chapter>
			<chapter number="10">
				<verse number="1">Intő példa. Testvérek, nem szeretném, ha elkerülné figyelmeteket, hogy atyáink mind ott voltak a felhő alatt, mind átkeltek a tengeren,</verse>
				<verse number="2">s mind megkeresztelkedtek Mózesre a felhőben és a tengerben.</verse>
				<verse number="3">Mind ugyan azt a lelki ételt ették, s mind ugyan azt a lelki italt itták.</verse>
				<verse number="4">Ittak ugyanis az őket követő lelki sziklából: a szikla Krisztus volt.</verse>
				<verse number="5">De legtöbbjükben nem telt kedve Istennek. El is hulltak a pusztában.</verse>
				<verse number="6">Ezek intő példák számunkra, hogy ne kívánjuk meg a rosszat mint ahogy ők megkívánták.</verse>
				<verse number="7">Ne legyetek bálványimádókká, mint néhányan közülük, amint az Írás mondja: „Leült a nép enni - inni, aztán fölkelt mulatni.”</verse>
				<verse number="8">Ne is paraználkodjunk, mint néhányan közülük, s ezért egy nap huszonháromezren vesztek oda.</verse>
				<verse number="9">Ne is kísértsük az Urat, mint néhányan kísértették, s ezért kígyók által pusztultak el.</verse>
				<verse number="10">Ne is zúgolódjatok, mint néhányan zúgolódtak, s ezért a pusztító angyal áldozatai lettek.</verse>
				<verse number="11">Mindez előképben történt velük, s a mi okulásunkra írták meg, akik a végső időkben élünk.</verse>
				<verse number="12">Aki tehát azt hiszi, hogy áll, ügyeljen, hogy el ne essék.</verse>
				<verse number="13">Mindeddig emberi erőt meghaladó kísértés nem ért titeket. Hűséges az Isten, aki erőtökön felül nem hagy megkísérteni, hanem a kísértéssel együtt a szabadulas lehetőségét is megadja, hogy kibírjátok.</verse>
				<verse number="14">Az áldozati lakoma és az Eukarisztia. Ezért, kedveseim, óvakodjatok a bálványimádástól!</verse>
				<verse number="15">Értelmes emberekkel beszélek: ítéljétek meg magatok, amit mondok.</verse>
				<verse number="16">Az áldás kelyhe, melyet megáldunk, ugye Krisztus vérében való részesedés? S a kenyér, melyet megtörünk ugye Krisztus testében való részesedésű?</verse>
				<verse number="17">Mi ugyanis sokan egy kenyér, egy test vagyunk, mivel mindnyájan egy kenyérben részesedünk.</verse>
				<verse number="18">Nézzétek csak a test szerint való Izraelt! Vajon azok, akik az áldozatból esznek, nem részesednek az oltárról?</verse>
				<verse number="19">Mit is akarok ezzel mondani? Talán azt, hogy az áldozati hús vagy a bálvány ér valamit?</verse>
				<verse number="20">Dehogy! Amit a pogányok áldoznak, nem az Istennek, hanem az ördögnek áldozzák. Igazán nem ohajtom, ogy közösségtek legyen a gonosz lelkekkel.</verse>
				<verse number="21">Ti nem ihatjátok az Úr kelyhét, meg az ördög kelyhét is. Nem részesedhettek az Úr asztalában, meg az ördög asztalában is.</verse>
				<verse number="22">Vagy föl akarjuk ingerelni az Urat? Talán erősebbek vagyunk nála?</verse>
				<verse number="23">Gyakorlati tanácsok. Minden szabad (nekem), de nem minden használ. Minden szabad, de nem minden épületes.</verse>
				<verse number="24">Senki se keresse ami a magáé, hanem ami a másé.</verse>
				<verse number="25">Mindenből ehettek, ami a piacon kapható, anélkül hogy lekiismeretbeli aggályok miatt utána kutatnátok.</verse>
				<verse number="26">„Az Úré a föld és minden gazdagsága.”</verse>
				<verse number="27">Ha egy hitetlen meghív, s el akartok menni, egyetek mindenből, amit föltálalnak, a nélkül hogy lelkiismeretbeli aggályok miatt utána kutatnátok.</verse>
				<verse number="28">De ha valaki azt mondja: „Ez áldozati hús”, ne egyetek belőle, egyrészt a figyelmeztető, másrészt a lelkiismeret miatt.</verse>
				<verse number="29">Nem a te lelkiismeretedről beszélek, hanem a másikéról. Miért vessem alá szabadságomat egy másik lelkiismeret ítéletének?</verse>
				<verse number="30">Ha hálaadaással eszem, miért szidjon valaki azért, amiért hálát adok?</verse>
				<verse number="31">Tehát akár esztek, akár isztok, vagy bármi mást tesztek, tegyetek mindent Isten dicsőségére.</verse>
				<verse number="32">Se zsidót, se pogányt, se Isten egyházát meg ne botránkoztassátok, hiszen én is mindenkinek kedvében járok.</verse>
				<verse number="33">Nem keresem, ami nekem hasznos, hanem, ami másoknak az, hogy üdvözüljenek.</verse>
			</chapter>
			<chapter number="11">
				<verse number="1">Legyetek követőim, mint ahogy én Krisztus követője vagyok. Intézkedések az istentisztelettel kapcsolatban</verse>
				<verse number="2">Az asszonyok fátyolviselete. Megdicsérlek titeket (testvérek) azért, mert emlékeztek mindenre, s rendelkezéseimet végrehajtjátok, úgy ahogy meghagytam.</verse>
				<verse number="3">Szeretném azonban tudomastokra hozni, hogy minden férfi feje Krisztus, az asszony feje a ferfi, Krisztus feje pedig az Isten.</verse>
				<verse number="4">Minden férfi, aki födött fővel imádkozik vagy prófétál, szégyent hoz fejére.</verse>
				<verse number="5">Minden asszony pedig, aki födetlen fővel imádkozik vagy prófétál, szintén szégyent hoz fejére.</verse>
				<verse number="6">Éppen olyan, mintha megnyírták volna. Ha pedig az asszony nem akarja fejét befödni, vágassa le a haját. De ha szégyenletes az asszonynak, hogy haját levágassa, vagy kopaszra nyiratkozzék, födje be a fejét.</verse>
				<verse number="7">A férfi nem köteles fejét befödni, mert Isten képmása és dicsősége, az asszony viszont a férfi dísze.</verse>
				<verse number="8">Nem a férfi lett ugyanis az asszonyból, hanem az asszony a férfiből.</verse>
				<verse number="9">S nem a férfit teremtette Isten az asszonyért, hanem az asszonyt a férfiért.</verse>
				<verse number="10">Ezért viselje az asszony annak a jelét, hogy hatalom alatt áll - az angyalokra való tekintettel.</verse>
				<verse number="11">Igaz ugyan, hogy az Úrban sem a férfi nincs asszony nélkül, sem az asszony férfi nélkül,</verse>
				<verse number="12">mert amint az asszony a férfiből lett, úgy a férfi az asszonytól születik, de minden Istentől van.</verse>
				<verse number="13">Ítéljétek meg magatok: illik - e az asszonynak födetlen fővel imádkoznia Istenhez?</verse>
				<verse number="14">Nem tanít - e maga a természet is arra titeket, hogy ha a férfi hosszú hajat növeszt, szégyenére válik.</verse>
				<verse number="15">Ha viszont az asszony növeszti meg haját, díszére van, mert haját fátyol gyanánt kapta.</verse>
				<verse number="16">Ha pedig valaki jónak látja, hogy tovább vitatkozzék, nekünk ez nem szokásunk, sem Isten Egyházának.</verse>
				<verse number="17">Az utolsó vacsora ünneplése. A következő intézkedéssel kapcsolatban nem dicsérhetlek meg titeket, mert összejöveteletek nem javatokra, hanem károtokra szolgál.</verse>
				<verse number="18">Először is azt hallom, hogy amikor közösségbe gyűltök, szakadás van köztetek. Ezt részben el is hiszem.</verse>
				<verse number="19">Kell is, hogy szakadás legyen köztetek, hogy a megbízhatók kiváljanak közületek.</verse>
				<verse number="20">Mikor ugyanis egybegyűltök, az már nem az Úr vacsorájának elköltése,</verse>
				<verse number="21">mert étkezés közben kiki a saját vacsoráját veszi elő, s az egyik éhen marad, a másik pedig megrészegül.</verse>
				<verse number="22">Hát nincs otthonotok evésre - ivásra? Vagy semmibe sem veszitek az Isten egyházát és zavarba hozzátok a szegény sorsúakat? Mit mondjak nektek? Dicsérjelek? Ezért nem dicsérlek.</verse>
				<verse number="23">Az Úrtól kaptam ugyanis, amit közöltem veletek: Az Úr Jézus elárulásának éjszakáján fogta a kenyeret,</verse>
				<verse number="24">hálát adott, megtörte és így szólt: „(Vegyétek és egyétek), ez az én testem, melyet értetek (adok). Ezt tegyétek az én emlékezetemre.”</verse>
				<verse number="25">Ugyanígy vacsora után (fogta) a kelyhet és így szólt: „Ez a kehely az új szövetség az én véremben. Ezt tegyétek, valahányszor isztok belőle, az én emlékezetemre.”</verse>
				<verse number="26">Valahányszor ugyanis e kenyeret eszitek, s e kehelyből isztok, az Úr halálát hirdetitek, míg el nem jön.</verse>
				<verse number="27">Ezért, aki méltatlanul eszi e kenyeret, vagy issza az Úr kelyhét, az Úr teste és vére ellen vét.</verse>
				<verse number="28">Tehát vizsgálja meg magát mindenki, s csak úgy egyék a kenyérből, és igyék a kehelyből,</verse>
				<verse number="29">mert aki (méltatlanul) eszik és iszik, anélkül hogy megkülönböztetné (az Úr) testét, tulajdon ítéletét eszi és issza.</verse>
				<verse number="30">Ezért gyöngék és betegek közületek sokan, többen pedig holtak.</verse>
				<verse number="31">Ha azonban (helyesen) ítélnők meg magunkat, nem lenne részünk az ítéletben.</verse>
				<verse number="32">Ha viszont az Úr ítél meg minket, javulásunkra teszi, hogy e világgal együtt el ne kárhozzunk.</verse>
				<verse number="33">Ezért testvéreim, ha étkezésre gyülekeztek, várjatok egymásra.</verse>
				<verse number="34">Ha valaki éhes, egyék otthon, hogy ne ítéletre gyűljetek össze. A többit majd megérkezésem után rendezem el.</verse>
			</chapter>
			<chapter number="12">
				<verse number="1">A szentlélek rendkívüli ajándékai. Ami a lelki adományokat illeti, nem akarom testvérek, hogy tudatlanok maradjatok.</verse>
				<verse number="2">Emlékeztek, hogy mikor még pogányok voltatok, hogyan hajszoltak ellenállhatatlanul a néma bálványok elé.</verse>
				<verse number="3">Ezért tudtotokra adom, hogy aki Isten lelke által szól, az egy sem mondja: „Átkozott legyen Jézus.” De azt sem mondhatja senki: „Jézus az Úr”, hacsak a Szentlélek által nem.</verse>
				<verse number="4">A lelki adományok különfélék, de a lélek ugyanaz.</verse>
				<verse number="5">A megbízatások is különfélék, de az Úr ugyanaz.</verse>
				<verse number="6">Különfélék a csodatettek is, de Isten, aki mindezt mindenkiben véghez viszi, ugyanaz.</verse>
				<verse number="7">A Lélek ajándékait pedig ki ki azért kapja, hogy használjon vele.</verse>
				<verse number="8">Egyik ugyanis a Lélektől a bölcsesség adományát kapja, a másik a tudás adományát ugyanattól a Lélektől,</verse>
				<verse number="9">a harmadik meg a hitet kapja ugyanabban a Lélekben, vagy a gyógyítás adományát ugyanabban a Lélekben;</verse>
				<verse number="10">ez csodatévő hatalmat, amaz meg a prófétálást, egyik a szellemek elbírálását, másik többféle nyelvet, a harmadik viszont a nyelvek megfejtését.</verse>
				<verse number="11">Mindezt azonban egy és ugyanaz a Lélek műveli, tetszése szerint osztva kinek - kinek.</verse>
				<verse number="12">Az egyház Krisztus teste. A test ugyan egy, de sok tagja van. A testnek ez a sok tagja mégis egy test. Így Krisztus is.</verse>
				<verse number="13">Mi ugyanis mindnyájan egy Lélekben egy testté lettünk a keresztség által: akár zsidó, akár pogány, akár rabszolga, akár szabad. Mindannyiunkat egy Lélek itatott át.</verse>
				<verse number="14">A test sem egy tagból áll ugyanis, hanem sokból.</verse>
				<verse number="15">Még ha a láb azt mondaná is: „Nem vagyok kéz, nem tartozom tehát a testhez”, mégis a testhez tartozik.</verse>
				<verse number="16">Ha pedig a fül mondaná: „Nem vagyok szem, nem tartozom tehát a testhez”, mégis a testhez tartozik.</verse>
				<verse number="17">Ha a test csupa szem volna, hol maradna a hallás? Ha meg csupa hallás, hol maradna a szaglás?</verse>
				<verse number="18">Isten határozta meg mindenegyes tag föladatát a testben, tetszése szerint.</verse>
				<verse number="19">Ha valamennyi egy tag volna, hol volna a test?</verse>
				<verse number="20">Ám sok a tag, de a test csak egy.</verse>
				<verse number="21">Nem mondhatja a szem a kéznek: „Nincs rád szükségem”, vagy a fej a lábnak: „Nincs rád szükségem.”</verse>
				<verse number="22">Ellenkezőleg, a gyöngébbeknek látszó tagok sokkal szükségesebbek.</verse>
				<verse number="23">Sőt a test alacsonyabb rendű tagjait nagyobb gonddal vesszük körül és a tisztességtelen tagok nagyobb tisztességben részesülnek,</verse>
				<verse number="24">a tisztességes tagoknak viszont nincs erre szükségük. De Isten azért szerkesztette meg a testet és azért részesítette az alacsonyabb rendű tagot nagyobb tisztességben,</verse>
				<verse number="25">hogy a testben ne támadjon meghasonlás, hanem a tagok törődjenek egymással.</verse>
				<verse number="26">Ha szenved az egyik tag, valamennyi együtt szenved vele, s ha tiszteletben van része az egyik tagnak, vele örvend valamennyi.</verse>
				<verse number="27">Ti Krisztus teste vagytok s egyenként tagjai.</verse>
				<verse number="28">Az egyházban pedig Isten némelyeket apostolokká, másokat prófétákká, ismét másokat tanítókká tett. Adott továbbá csodatévő hatalmat, gyógyító erőt, segítőkészséget, Cormányzóképességet, különféle nyelvadományt (és beszédek magyarázatát).</verse>
				<verse number="29">Vajon mind apostolok? Mind próféták? Mind tanítók?</verse>
				<verse number="30">Valamennyien csodatévő hatalommal és gyógyító erővel rendelkeznek? Mindannyian nyelveket beszélnek? Mindannyian beszédeket magyaráznak?</verse>
				<verse number="31">Törekedjetek értékesebb adományokra! Ezért mindennél magasztosabb utat mutatok nektek.</verse>
			</chapter>
			<chapter number="13">
				<verse number="1">A szeretet himnusza. Szóljak bár emberek vagy angyalok nyelvén, Ha szeretet nincs bennem, Csak zengő érc vagyok vagy pengő cimbalom.</verse>
				<verse number="2">Legyen bár prófétáló tehetségem, Ismerjem bár az összes titkokat és minden tudományt, Legyen Akkora hitem, hogy hegyeket mozgassak, Ha szeretet nincs bennem, Mit sem érek.</verse>
				<verse number="3">Osszam el bár egész vagyonom a szegényeknek S vessem oda testem, hogy elégessenek, Ha szeretet nincs bennem, Mit sem használ nekem.</verse>
				<verse number="4">A szeretet türelmes, a szeretet jóságos, A szeretet nem féltékeny, Nem kérkedik, nem gőgösködik,</verse>
				<verse number="5">Nem tapintatlan, nem keresi a magáét, Haragra nem gerjed, a rosszat föl nem rója,</verse>
				<verse number="6">Nem örül a gonoszságnak, De együtt örül az igazsággal.</verse>
				<verse number="7">Mindent eltűr, mindent elhisz, Mindent remél, mindent elvisel.</verse>
				<verse number="8">A szeretet soha el nem múlik. A prófétálás megszűnik, A nyelvek elhallgatnak, A tudomány elenyészik.</verse>
				<verse number="9">Tudásunk csak töredékes, Töredékes a prófétálásunk is.</verse>
				<verse number="10">Mikor azonban eljön a beteljesedés, Ami töredékes, véget ér.</verse>
				<verse number="11">Amikor még gyermek voltam, úgy beszéltem, mint a gyermek, Úgy gondolkodtam, mint a gyermek, úgy ítéltem, mint a gyermek. De Mikor férfivá nőttem, elhagytam a gyermek szokásait.</verse>
				<verse number="12">Ma még csak tükörben, homályosan látunk, Akkor majd színről - színre. Most csak töredékes a tudásom, Akkor majd úgy ismerek, Ahogy én is ismert vagyok.</verse>
				<verse number="13">Most megmarad a hit, remény, szeretet, Ez a három, De köztük a legnagyobb a szeretet.</verse>
			</chapter>
			<chapter number="14">
				<verse number="1">A nyelvek adománya és a prófétálás. Keressétek buzgón a lelki adományokat, különösen pedig azt, hogy prófétálhassatok.</verse>
				<verse number="2">Aki ugyanis nyelveken szólal meg, nem emberekhez szól, hanem Istenhez. Senki sem érti, mert a Lélektől indítva mond titokzatos dolgokat.</verse>
				<verse number="3">Aki viszont prófétál; emberek épülésére, buzdítására és vigasztalására beszél.</verse>
				<verse number="4">Aki nyelveken szól, csak önmagának épülésére szolgál, aki azonban prófétál, (Isten) egyházának épülésére.</verse>
				<verse number="5">Szeretném ugyan, hogy mindannyian nyelveken szóljatok, de még inkább, hogy prófétáljatok, mert aki prófétál, nagyobb annál, aki nyelveket beszél, hacsak meg nem magyarázza, hogy az egyház is épüljön rajta.</verse>
				<verse number="6">Ha tehát hozzátok érkezem testvérek, és nyelveken szólalok meg, mit használok nektek, ha nem a kinyilatkoztatás, tudomány, prófétálás vagy tanítás szavaival szólok hozzátok?</verse>
				<verse number="7">Lám az élettelen hangszernél is, akár fuvola, akár hárfa, ha nem különböző hangokon szólal meg, hogyan lehet fölismerni, hogy mit játszanak rajta?</verse>
				<verse number="8">S ha a trombita bizonytalan hangot hallat, ki fog csatába indulni?</verse>
				<verse number="9">Így nálatok is, ha a nyelvek adományával nem hallotok érthető szavakat, hogyan értik meg, amit mondtok? Csak a levegőbe beszéltek.</verse>
				<verse number="10">Lám milyen sokféle nyelv van a világon, de egy sem érthetetlen.</verse>
				<verse number="11">Ha nem ismerem a szó jelentését, idegen vagyok a beszélő számára, de a beszélő is idegen nekem.</verse>
				<verse number="12">Ezért ti is, mivel oly buzgón keresitek a lelki adományokat, törekedjetek arra, hogy az egyház bővülésére bőven részesedjetek bennük.</verse>
				<verse number="13">Aki tehát nyelveken szól, imádkozzék, hogy meg is tudja magyarázni.</verse>
				<verse number="14">Ha ugyanis valamely nyelven imádkozom, lelkem ugyan imádkozik, de eszem meddő marad.</verse>
				<verse number="15">Mi következik ebből? Imádkozzam lélekkel, de imádkozzam elmémmel is; énekeljek lélekkel, de énekeljek elmémmel is.</verse>
				<verse number="16">Különben, ha csak lélekben dicséred az Istent, hogy mondhatja áldó imádra az Ament az, aki a nyelvben járatlan, Mikor azt sem tudja, mit beszélsz?</verse>
				<verse number="17">Te ugyan szép hálaadást mondhatsz, de a másik nem épül rajta.</verse>
				<verse number="18">Hálát adok Istenemnek, hogy mindnyájatoknál jobban szólok nyelveken,</verse>
				<verse number="19">de az egyházban inkább öt érthető szót akarok kimondani, hogy másokat is oktathassak, mintsem tízezer szót nyelveken.</verse>
				<verse number="20">Testvérek, gondolkodástokban ne legyetek olyanok, mint a gyermek. Csak a gonoszságot illetően legyetek kisdedek, gondolkodástokban azonban felnőttek.</verse>
				<verse number="21">A törvény azt mondja: „Idegen nyelven és idegen ajakkal szólok majd e néphez, de még így sem hallgatnak rám, mondja az Úr.”</verse>
				<verse number="22">A nyelvek adománya tehát nem a hívőknek, hanem a hitetleneknek szánt csodajel; a prófétálás viszont nem a hitetleneknek, hanem a hívőknek szól.</verse>
				<verse number="23">Ha tehát egybegyűl az egész egyház és mindnyájan nyelveken szólnak, s avatatlanok vagy hitetlenek lépnek be, nem mondanák, hogy elment az eszetek?</verse>
				<verse number="24">De ha valamennyien prófétálnak, s belép egy hitetlen vagy avatatlan, valamennyien meggyőzik, mindenkitől ítéletét hallja,</verse>
				<verse number="25">s kiderülnek rejtett gondolatai, úgy hogy arcraborulva imádja Istent és megvallja: Valóban köztetek Isten!</verse>
				<verse number="26">Néhány szabály az istentiszteletre vonatkozóan. Mi következik ebből, testvérek? Mikor egybegyűltök, legyen mindegyikteknek dicsérő éneke, vagy tanítása, vagy kinyilatkoztatása, vagy nyelvadománya, vagy magyarázata. Szolgáljon minden épüléstekre.</verse>
				<verse number="27">Nyelveken csak kettő, vagy legföljebb három szóljon, mégpedig sorjában, és egy magyarázza meg.</verse>
				<verse number="28">Ha pedig nem akadna magyarázó, hallgassanak az összejövetelen. Beszéljenek magukban és az Istennel.</verse>
				<verse number="29">A próféták közül pedig kettő vagy három beszéljen, a többi pedig bírálja meg.</verse>
				<verse number="30">Ha egy másik jelenlévő részesül kinyilatkoztatásban, az előbbi hallgasson el.</verse>
				<verse number="31">Sorjában mind prófétálhattok, hogy mindnyájan tanuljanak s fölbuzduljanak.</verse>
				<verse number="32">A prófétaság lelke engedelmeskedik a prófétáknak.</verse>
				<verse number="33">Isten ugyanis nem a zűrzavar lelke, hanem a békességé.</verse>
				<verse number="34">Mint a szentek minden egyházában, az asszonyok hallgassanak az összejöveteleken. Nincs megengedve, hogy beszéljenek, hanem engedelmeskedjenek, amint a törvény is mondja.</verse>
				<verse number="35">Ha valamit tudni akarnak, kérdezzék meg otthon férjüket, mert asszonyhoz nem illik, hogy beszéljen az összejöveteleken.</verse>
				<verse number="36">Vajon tőletek eredt Isten igéje, vagy egyedül hozzátok jutott el?</verse>
				<verse number="37">Aki prófétának vagy lelki adományban részesnek tartja magát, vegye tudomásul, hogy amit írok, az Úr akarata.</verse>
				<verse number="38">Ha tudomásul nem veszi, őt sem veszik tudomásul.</verse>
				<verse number="39">Törekedjetek tehát a prófétálásra testvérek, s ne akadályozzátok meg a nyelveken való szólást.</verse>
				<verse number="40">Minden méltóképen és rendben történjék.</verse>
			</chapter>
			<chapter number="15">
				<verse number="1">Krisztus feltámadása. Figyelmetekbe ajánlom testvérek az evangéliumot, melyet hirdettem nektek. Elfogadtátok és szilárdan kitartotok benne.</verse>
				<verse number="2">Általa üdvösségre is juttok, ha megtartjátok úgy, amint hirdettem nektek. Különben hiába lettetek volna hívőkké.</verse>
				<verse number="3">Elsősorban azt hagytam rátok, amit magam is kaptam: Krisztus meghalt bűneinkért, amint az Írás is mondja.</verse>
				<verse number="4">Eltemették és harmadnapon feltámadt. Ez is az írás szerint.</verse>
				<verse number="5">Megjelent Péternek, aztán a tizenkettőnek.</verse>
				<verse number="6">Majd egyszerre több mint ötszáz testvérnek jelent meg, akik közül a legtöbb ma is él, néhány pedig már meghalt.</verse>
				<verse number="7">Aztán Jakabnak jelent meg, majd valamennyi apostolnak.</verse>
				<verse number="8">Mindnyájuk után pedig, mint elvetéltnek, nekem is megjelent.</verse>
				<verse number="9">Én ugyanis a legutolsó vagyok az apostolok között, arra sem méltó, hogy apostolnak hívjanak, hiszen üldöztem Isten egyházát.</verse>
				<verse number="10">De Isten kegyelméből vagyok, ami vagyok, s rám árasztott kegyelme meddő nem maradt. Többet fáradtam mindnyájuknál, igaz ugyan, hogy nem én, hanem Isten kegyelme velem.</verse>
				<verse number="11">Tehát akár én, akár ők: ugyanazt hirdetjük s ezért lettetek hívőkké.</verse>
				<verse number="12">Ha Krisztus fel nem támadt volna. Ha tehát azt hirdetjük, hogy Krisztus feltámadt holtából, hogyan állíthatják néhányan közületek, hogy nincs feltámadás?</verse>
				<verse number="13">Ha nincs feltámadás, Akkor Krisztus sem támadt fel.</verse>
				<verse number="14">Ha pedig Krisztus nem támadt fel, hiábavaló a mi igehirdetésünk, s hiábavaló a ti hitetek.</verse>
				<verse number="15">Sőt még Isten hamis tanúinak is bizonyulunk, mert Istennel szemben arról tanúskodunk, hogy Krisztust feltámasztotta, noha nem támasztotta fel, ha a halottak egyáltalán nem támadnak fel.</verse>
				<verse number="16">Ha ugyanis a halottak nem támadnak fel, Akkor Krisztus sem támadt fel.</verse>
				<verse number="17">Ha pedig Krisztus nem támadt fel, semmit sem ér a hitetek, mert még mindig bűneitekben vagytok.</verse>
				<verse number="18">Sőt azok is, akik elhunytak Krisztusban, elvesztek.</verse>
				<verse number="19">Ha csak ebben az életben reménykedünk Krisztusban, szánalomra méltóbbak vagyunk minden embernél.</verse>
				<verse number="20">Krisztus a holtak elsőszülöttje. Ám Krisztus feltámadt holtából, mint a holtak zsengéje.</verse>
				<verse number="21">Egy ember által jött halál, egy ember által jön a holtak feltámadása is.</verse>
				<verse number="22">Amint ugyanis Ádámban mindnyájan meghalnak, úgy Krisztusban mindnyájan életre kelnek.</verse>
				<verse number="23">Mindenki amikor sorra kerül: az első Krisztus, majd azok, akik Krisztushoz tartoznak, amikor eljön.</verse>
				<verse number="24">Azután következik a vég, amikor átadja az uralmat Istennek, az Atyának, a miután megsemmisített minden felsőbbséget, hatalmat és erőt.</verse>
				<verse number="25">Addig kell ugyanis uralkodnia, míg ellenségeit mind lába alá nem veti.</verse>
				<verse number="26">Utolsó ellenségét, a halált is megsemmisíti, mert „lába alá vetett mindent”.</verse>
				<verse number="27">Mikor arról van szó, minden alája van vetve, természetesen kivétel az, aki mindent alávetett neki.</verse>
				<verse number="28">Mikor pedig majd minden alája lesz rendelve, maga a Fiú is aláveti magát annak, aki mindent alávetett neki. Akkor Isten lesz minden mindenben.</verse>
				<verse number="29">A tagadás értelmetlensége. Mi értelme van annak, hogy a halottakért megkeresztelkednek? Ha a halottak egyáltalán nem támadnak fel, miért keresztelkednek meg értük?</verse>
				<verse number="30">Miért tesszük ki mi is magunkat veszélynek szüntelen?</verse>
				<verse number="31">Mindennap kész vagyok meghalni, hiszen büszkeségem vagytok, testvérek, Urunk Jézus Krisztusban.</verse>
				<verse number="32">Mit használ nekem, hogy Efezusban férfiasan küzdöttem a vadállatokkal? Ha a halottak nem támadnak fel, akkor csak „együnk, igyunk, hiszen holnap úgyis meghalunk!”</verse>
				<verse number="33">Ne engedjétek magatokat félrevezetni! A gonosz beszéd megrontja a jó erkölcsöt.</verse>
				<verse number="34">Legyetek józanok, amint illik és ne vétkezzetek! Némelyek ugyanis nem ismerik az Istent. Mindezt azért mondom, hogy szégyelljétek magatokat.</verse>
				<verse number="35">A feltámadt test tulajdonságai. De azt kérdezhetné valaki, hogyan támadnak fel a holtak? Milyen testtel jönnek majd elő?</verse>
				<verse number="36">Oktalan! Amit elvetsz, nem kel életre, hacsak (előbb) meg nem hal.</verse>
				<verse number="37">Amit vetsz, nem növény, mely csak azután fejlődik, hanem a puszta mag, például búzaszem, vagy más egyéb.</verse>
				<verse number="38">Isten pedig tested ad neki tetszése szerint, mégpedig minden magnak a neki megfelelő testet.</verse>
				<verse number="39">Nem minden test egyforma, mert más az emberé, más az állaté, más a madáré, más a halé.</verse>
				<verse number="40">S van égi test, meg földi test, de másként ragyog az égi, másként a földi.</verse>
				<verse number="41">Más a nap sugárzása, más a hold fényessége, más a csillagok tündöklése; sőt egyik csillag fényessége is különbözik a másikétól.</verse>
				<verse number="42">Ilyen a holtak feltámadása is. Romlásra vetik el - romlatlannak támad fel.</verse>
				<verse number="43">Dicstelenül vetik el - dicsőségben támad fel. Erőtlenségben vetik el - erőben támad fel.</verse>
				<verse number="44">Érzéki testet vetnek el - szellemi test támad fel.</verse>
				<verse number="45">Ha van érzéki test, van szellemi test is, amint az Írás mondja: „Ádám, az első ember élő lénnyé lett”, az utolsó Ádám pedig éltető lélekké.</verse>
				<verse number="46">De nem a szellemi az első, hanem az érzéki, aztán következik a szellemi.</verse>
				<verse number="47">Az első ember a földből való, földi; a második a mennyből való, (mennyei).</verse>
				<verse number="48">Amilyen a földből való, olyanok a földiek is, s amilyen a mennyből való, olyanok a mennyeiek is.</verse>
				<verse number="49">Ezért, amint magunkon hordozzuk a földi ember alakját, a mennyeinek alakját is magunkon fogjuk hordozni.</verse>
				<verse number="50">A jövendő átalakulás és a végső győzelem. Arról azonban biztosítlak testvérek, hogy test és vér nem örökölheti Isten országát, sem a romlandóság a romolhatatlanságot.</verse>
				<verse number="51">nézzétek, titokba avatlak titeket: nem halunk meg ugyan mindnyájan, de mindnyájan eltávozunk,</verse>
				<verse number="52">hirtelen egy szempillantás alatt, a végső harsonaszóra. Megszólal a harsona, mire a holtak romlatlanságra támadnak fel, mi pedig eltávozunk.</verse>
				<verse number="53">Ennek a romlandó testnek fel kell öltenie a romlatlanságot, ennek a halandónak a halhatatlanságot.</verse>
				<verse number="54">Mikor pedig a romlandó test romlatlanságba öltözik, s a halandó halhatatlanságba, Akkor válik valóra az Írás szava:</verse>
				<verse number="55">„A győzelem elnyelte a halált: halál, hol a te győzelmed? Halál, hol a te fullánkod?”</verse>
				<verse number="56">A halál fullánkja a bűn, a bűn ereje pedig a törvény.</verse>
				<verse number="57">De Istennek hála! Ő segít minket győzelemre Urunk Jézus Krisztus által.</verse>
				<verse number="58">Legyetek tehát állhatatosak és rendíthetetlenek, szeretett testvéreim! Fáradjatok minél többet az Úr ügyéért szüntelen, hiszen tudjátok, hogy fáradozástok az Úrban nem hiábavaló.</verse>
			</chapter>
			<chapter number="16">
				<verse number="1">Gyujtés a jeruzsálemi hívők számára. Ami pedig a szentek javára való gyűjtés illeti, ti is úgy tegyetek, amint Galácia egyházainak meghagytam.</verse>
				<verse number="2">A hét első napján mindegyiktek tegyen félre és gyűjtsön össze, amennyi csak tetszik, hogy ne Akkor történjék a gyűjtés, amikor megérkezem.</verse>
				<verse number="3">Amikor tehát odaérek, azokat, akiket alkalmasoknak találtok, ajánlólevéllel elküldöm, hogy adományotokat Jeruzsálembe vigyék.</verse>
				<verse number="4">Ha pedig érdemes lesz, hogy én is elutazzam, Akkor velem jönnek.</verse>
				<verse number="5">Útitervek. Hozzátok Akkor megyek, amikor Macedóniát már bejártam - tudniillik Macedónián utazom keresztül.</verse>
				<verse number="6">Nálatok esetleg megállapodom, talán a telet is ott töltöm, aztán kíséretet adhattok a továbbutazáshoz.</verse>
				<verse number="7">Nem csak átmenőben szeretnélek látni titeket, s azért remélem, ha az Úr megengedi, hogy egy ideig nálatok tartózkodjam.</verse>
				<verse number="8">Pünkösdig Efezusban maradok.</verse>
				<verse number="9">Itt széles és sokat igérő kapu tárult föl előttem, de az ellenfelem is sok.</verse>
				<verse number="10">Mikor Timóteus odaérkezik, legyen rá gondotok, hogy zavartalanul maradhasson nálatok, mert az Úr ügyében fárad, akárcsak én.</verse>
				<verse number="11">Senki le ne nézze, hanem kísérjétek el békével, hogy hozzám jusson. Várok rá a testvérekkel együtt.</verse>
				<verse number="12">Ami pedig Apolló testvért illeti, nagyon kértem, hogy induljon hozzátok a testvérekkel, de semmiképpen sem akart most elmenni. Mihelyt ideje lesz, útra kel.</verse>
				<verse number="13">Befejező intelmek. Vigyázzatok, legyetek állhatatosak a hitben, viselkedjetek férfiasan, legyetek erősek!</verse>
				<verse number="14">Minden dolgotokat, szeretetben intézzétek.</verse>
				<verse number="15">Még egy figyelmeztetés, testvérek: Ismeritek Sztefánász házanépét. Ő Ahája zsengéje, aki a szentek szolgálatára adta magát.</verse>
				<verse number="16">Álljatok rendelkezésére az ilyennek és mindannak, aki vele munkálkodik és fárad.</verse>
				<verse number="17">Örülök, hogy Sztefánász, Fortunátusz és Ahaikusz megérkezett, mert távollétetekben pótoltak titeket,</verse>
				<verse number="18">s az én lelkemet is, meg a tieteket is felüdítették. Becsüljétek meg az ilyeneket.</verse>
				<verse number="19">Üdvözletek. Ázsia egyházai köszöntenek titeket. Sokszor üdvözöl az Úrban Aquila és Priszka, akik vendégül látnak, meg a házukban lévő közösség.</verse>
				<verse number="20">Minden testvér köszönt titeket. Köszöntsétek egymást szent csókkal.</verse>
				<verse number="21">Itt a sajátkezű üdvözletem: Pál.</verse>
				<verse number="22">Aki az Úr (Jézus Krisztust) nem szereti, legyen átkozott. Maran Atha.</verse>
				<verse number="23">Az Úr Jézus (Krisztus) kegyelme legyen veletek.</verse>
				<verse number="24">Szeretetem mindnyájatokkal Krisztus Jézusban. (Amen.)</verse>
			</chapter>
		</book>
		<book number="47">
			<chapter number="1">
				<verse number="1">Címzés és apostoli üdvözlet. Pál, Isten akaratából Jézus Krisztus apostola és Timóteus testvér, Isten korintusi egyházának és egész Achájában minden szentnek.</verse>
				<verse number="2">Kegyelem és békesség nektek, Istentől, Atyánktól és az Úr Jézus Krisztustól.</verse>
				<verse number="3">Hálaadás a vigasztaló Istennek. Áldott legyen az Isten, Urunk Jézus Krisztus Atyja, az irgalom Atyja és minden vigasztalás Istene.</verse>
				<verse number="4">Ő megvigasztal minket minden szomorúságunkban, hogy mi is megvigasztalhassuk azokat, akik szomorkodnak, azzal a vigasztalással, amellyel Isten vigasztal meg minket.</verse>
				<verse number="5">Amilyen bőven részesedünk Krisztus szenvedéseiben, olyan bőven árad ránk Krisztus által a vigasztalás is.</verse>
				<verse number="6">Ha szenvedünk, a ti vigasztalástokra és üdvösségtekre szolgál, ha vigasztalódunk, az is a ti vigasztalástokra van. Ez azoknak a szenvedéseknek türelmes elviselésére ad erőt, amiket mi is elszenvedünk.</verse>
				<verse number="7">Ezért erős a veletek kapcsolatos reményünk, mert tudjuk, hogy nemcsak a szenvedésben vagytok társaink, hanem a vigasztalásban is.</verse>
				<verse number="8">Nem szeretném testvérek, hogy ne tudjatok arról az üldöztetésről, amely Ázsiában ért, és mód felett, szinte erőnkön felül ránk nehezedett, úgyhogy már életünkről is lemondtunk.</verse>
				<verse number="9">Sőt magunkban már a halálos ítéletet is elfogadtuk, hogy ne magunkban bízzunk, hanem Istenben, aki feltámasztja a holtakat.</verse>
				<verse number="10">Ő mentett ki a súlyos életveszélyből, és ezután is ki fog menteni. Belé vetjük reményünket, hogy ezentúl is megment,</verse>
				<verse number="11">különösen ha ti is segítségünkre lesztek értünk mondott imádságtokkal. Akkor a nekünk jutott kegyelemért sokan adnak majd hálát értünk. Az apostol önvédelme Védekezés a gyanúsításokkal szemben</verse>
				<verse number="12">Lelkiismeretének tisztasága. A mi dicsekvésünk lelkiismeretünk tanúsága, hogy Istennek tetsző szentséggel és őszinteséggel, s nem testi bölcsességgel, hanem Isten kegyelmével éltünk a világban, kiváltképpen köztetek.</verse>
				<verse number="13">Nem írunk ugyanis egyebet, mint amit olvastatok és megértettetek.</verse>
				<verse number="14">Remélem, hogy mindvégig meg is értitek, amint részben már meg is értettetek engem: Urunk Jézus (Krisztus) napján mi a ti büszkeségtek, s ti a miénk vagytok.</verse>
				<verse number="15">Ezzel a bizalommal készültem a minap hozzátok, hogy másodszor is részesüljek a kegyelemben.</verse>
				<verse number="16">Tőletek aztán át akartam menni Makedóniába, s Makedóniából ismét vissza akartam térni hozzátok, hogy ti kísérjetek el Júdeába.</verse>
				<verse number="17">Talán könnyelmű voltam, hogy ilyesmit terveztem? Vagy amit tervezek, csupa szeszélyből tervezem s nálam az igen és a nem mindegy?</verse>
				<verse number="18">Isten a tanúnk, hogy hozzátok intézett szavainkban nem mindegy az igen és a nem.</verse>
				<verse number="19">Isten Fia, Jézus Krisztus ugyanis, akit mi - én, Szilvánusz meg Timóteus - hirdettünk köztetek, nem volt majd igen, majd nem, hanem az igen vált valóra benne.</verse>
				<verse number="20">Isten valamennyi ígérete igenné lett benne. Ezért hangzik fel általa az ajkunkon az amen Isten dicsőségére.</verse>
				<verse number="21">Aki pedig minket veletek együtt megerősít és felken Krisztusban: Isten az.</verse>
				<verse number="22">Ő az, aki pecsétjével megjelölt minket és mint foglalót szívünkbe árasztotta a Lelket.</verse>
				<verse number="23">Szerető kímélete. Istent hívom tanúságul magam mellett: csak irántatok való kíméletből nem mentem el eddig Korintusba.</verse>
				<verse number="24">Hiszen nem hiteteken keresztül akarunk uralkodni rajtatok, inkább örömötöknek szeretnénk munkatársai lenni. Ti ugyanis a hitben szilárdan álltok.</verse>
			</chapter>
			<chapter number="2">
				<verse number="1">Föltettem magamban, hogy nem szomorúságotokra megyek ismét hozzátok,</verse>
				<verse number="2">mert ha én megszomorítlak titeket, ugyan ki derít föl engem? Csak nem az, akit én szomorítottam meg?</verse>
				<verse number="3">Ezt is azért intéztem el levélben, hogy amikor odaérek, ne szomorítsanak azok, akiknek örülnöm kellene. Hiszen meggyőződésem mindnyájatokról, hogy az én örömöm valamennyietek öröme.</verse>
				<verse number="4">Sűrű könnyek közt, szívem nagy szorongásával és aggodalmával írtam nektek, nem azért, hogy megszomorítsalak, hanem hogy lássátok, mennyire szeretlek különösen titeket.</verse>
				<verse number="5">Megbocsátó szeretete. Ha valaki megszomorított, nem annyira engem szomorított meg, hanem részben, hogy ne túlozzak, mindnyájatokat.</verse>
				<verse number="6">Elég az ilyennek az a büntetés, amellyel a többség sújtotta.</verse>
				<verse number="7">Inkább bocsássatok meg neki és vigasztaljátok meg, hogy a túlságos szomorúságtól kétségbe ne essék.</verse>
				<verse number="8">Ezért arra kérlek titeket, tanúsítsatok iránta szeretetet.</verse>
				<verse number="9">Azért is írtam, hogy próbára tegyelek titeket és lássam, hogy engedelmesek vagytok - e mindenben?</verse>
				<verse number="10">Akinek pedig megbocsátotok, annak én is. Krisztus színe előtt már meg is bocsátottam neki kedvetekért, ha egyáltalában volt még mit megbocsátanom.</verse>
				<verse number="11">Nem akarjuk ugyanis, hogy megejtsen minket a sátán, hiszen szándékai nem ismeretlenek.</verse>
				<verse number="12">Apostoli szelleme. Mikor Troászba érkeztem, hogy Krisztus evangéliumát hirdessem, bár a kapu nyitva állt előttem az Úrban,</verse>
				<verse number="13">lelkemnek mégsem volt nyugta, mert nem találkoztam Titusz testvéremmel. Búcsút vettem tehát tőlük és átkeltem Makedóniába.</verse>
				<verse number="14">De hála legyen Istennek! Ő Krisztus (Jézusban) mindenkor győzelemre segít minket és ismeretének illatát mindenütt elterjeszti általunk.</verse>
				<verse number="15">Mi ugyanis Krisztus jó illata vagyunk Istennek azok közt, akik üdvözülnek, s azok közt is, akik elkárhoznak.</verse>
				<verse number="16">Ezeknek halált jelentő hullaszag, azoknak meg az élet éltető illata.</verse>
				<verse number="17">Ki a rátermett erre? Mi nem tartozunk azok közé, akik nyerészkednek Isten igéjén, hanem őszintén, mintegy Istenből beszélünk, Isten színe előtt Krisztusban.</verse>
			</chapter>
			<chapter number="3">
				<verse number="1">A küldetés nagysága. Megint csak ajánlani kezdjük magunkat? Talán csak nem szorulunk - mint némelyek - hozzátok szóló vagy tőletek eredő ajánlólevélre?</verse>
				<verse number="2">Ti vagytok ajánlólevelünk, szívünkbe írva. Ismeri és olvassa azt minden ember,</verse>
				<verse number="3">mert meglátszik rajtatok, hogy Krisztus levele vagytok, amelyet mi írtunk, nem tintával, hanem az élő Isten Lelkével, nem is kőtáblára, hanem az élő szív lapjaira.</verse>
				<verse number="4">Ez a bizalmunk Isten iránt Krisztusból ered.</verse>
				<verse number="5">Nem mintha saját erőnkből képesek volnánk valamit is kigondolni magunkról, hiszen képességünk Istentől származik.</verse>
				<verse number="6">Ő tett minket alkalmassá arra, hogy az Újszövetség szolgái legyünk, nem a betűé, hanem a Léleké. Hiszen a betű öl, a Lélek pedig éltet.</verse>
				<verse number="7">Ha már a halálnak betűkkel kőbe vésett szolgálata oly dicsőséges volt, hogy Izrael fiai nem tekinthettek Mózes arcába, arcának múló ragyogása miatt,</verse>
				<verse number="8">hogyan ne lenne sokkal dicsőségesebb a Lélek szolgálata?</verse>
				<verse number="9">Ha ugyanis már annak szolgálata is dicsőséges, ami ítéletre vezet; mennyivel jobban bővelkedik dicsőségben a megigazulás szolgálata?</verse>
				<verse number="10">Sőt, ami ott dicsőséges, ennek túláradó dicsőségéhez képest nem is dicsőséges.</verse>
				<verse number="11">Ha ugyanis már a mulandó olyan dicsőséges, mennyivel inkább lesz dicsőséges a maradandó!</verse>
				<verse number="12">Az apostoli bátorság. Mivel tehát ilyen a reményünk, teljes nyíltsággal szólunk,</verse>
				<verse number="13">nem úgy mint Mózes, aki befödte arcát, hogy Izrael fiai ne lássák mulandó szolgálatának végét.</verse>
				<verse number="14">Az ő értelmük eltompult, hiszen mindmáig ugyanaz a lepel borítja az Ószövetséget, amikor olvassák, és rajta is marad, mivel csak Krisztusban tűnik el.</verse>
				<verse number="15">Sőt mind a mai napig, amikor csak olvassák Mózest, lepel borul a szívükre,</verse>
				<verse number="16">de ha majd az Úrhoz térnek, eltűnik a lepel.</verse>
				<verse number="17">Az Úr ugyanis Lélek: ahol az Úr Lelke, ott a szabadság.</verse>
				<verse number="18">Mi pedig mindnyájan födetlen arccal szemléljük az Úr dicsőségét és e szemléletében fokról fokra az ő képmásává változunk át az Úr Lelke által.</verse>
			</chapter>
			<chapter number="4">
				<verse number="1">Az igazság hirdetése. Mivel Isten irgalmából ilyen szolgálatunk van, nem veszítjük el bátorságunkat.</verse>
				<verse number="2">Elutasítjuk a gyalázatos alattomosságot, nem élünk álnokságban és nem hamisítjuk meg Isten igéjét, hanem nyíltan hirdetjük az igazságot és ezzel rábízzuk magunkat minden ember lelkiismeretére Isten előtt.</verse>
				<verse number="3">Ha evangéliumunk mégis el van takarva, azok előtt van eltakarva, akik elvesznek.</verse>
				<verse number="4">Ezeknek a hitetleneknek e világ istene elvakította értelmüket, hogy ne ragyogjon számukra a Krisztusnak, Isten képmásának dicsőségéről szóló evangélium világossága.</verse>
				<verse number="5">Mi ugyanis nem önmagunkat hirdetjük, hanem Krisztus Jézust, az Urat, magunkat csak úgy, mint Jézus kedvéért szolgátokat.</verse>
				<verse number="6">Isten ugyanis, aki azt mondta: „A sötétségből támadjon fény”, világosságot támasztott a mi szívünkben is, hogy fölragyogjon nekünk Isten dicsőségének ismerete Jézus Krisztus arcán.</verse>
				<verse number="7">Isten ereje az emberi gyöngeségben. Ezt a kincset cserépedényben őrizzük, hogy az erő túláradó nagyságát ne magunknak, hanem Istennek tulajdonítsuk.</verse>
				<verse number="8">Mindenfelől szorongatnak, de össze nem szorítanak, bizonytalanságban élünk, de kétségbe nem esünk,</verse>
				<verse number="9"></verse>
				<verse number="10">testünkben Jézus kínszenvedését hordozzuk szüntelen, hogy Jézus élete is megnyilvánuljon testünkön.</verse>
				<verse number="11">Életünk folyamán váltig halálra szánnak minket Jézusért, hogy Jézus élete is nyilvánvaló legyen testünkön.</verse>
				<verse number="12">Bennünk tehát a halál működik, bennetek pedig az élet.</verse>
				<verse number="13">Mivel pedig a hitnek ugyanaz a szelleme él bennünk, mint amiről írva van: „Hittem, azért szólaltam meg”, mi is hiszünk, s azért beszélünk.</verse>
				<verse number="14">Hiszen tudjuk, hogy aki az Úr Jézust föltámasztotta, Jézussal minket is föltámaszt és veletek együtt elébe állít.</verse>
				<verse number="15">Mindez értetek történik. Minél bővebben árad ugyanis a kegyelem, annál bővebben áradjon túl a hálaadás Isten dicsőségére.</verse>
				<verse number="16">Ezért nem veszítjük el bátorságunkat, mert bár a külső ember romlásnak indult bennünk, a belső napról napra megújul.</verse>
				<verse number="17">Pillanatnyi, könnyű szenvedésünk ugyanis a mennyei dicsőség túláradó, örök mértékét szerzi meg számunkra.</verse>
				<verse number="18">Csak ne a láthatóra, hanem a láthatatlanra szegezzük tekintetünket. A látható ugyanis ideig tartó, a láthatatlan viszont örök.</verse>
			</chapter>
			<chapter number="5">
				<verse number="1">Mennyei honvágy. Tudjuk ugyanis, hogy ha földi sátrunk leomlik, Istentől kapunk lakóházat: örök hajlékot a mennyben, amit nem emberkéz épített.</verse>
				<verse number="2">Ezért is sóhajtozunk itt, mert mennyei hajlékunkba óhajtunk beköltözni.</verse>
				<verse number="3">Csak akkor nem látszunk többé ruhátlanoknak, ha oda beköltözünk.</verse>
				<verse number="4">Amíg tehát e sátorban lakunk, elnehezülten sóhajtozunk, mert nem azt akarjuk, hogy levetkőztessenek, hanem hogy felöltöztessenek, s így a halandót elnyelje az élet.</verse>
				<verse number="5">Hiszen Isten, aki erre előkészített minket, a Lélek foglalóját adta nekünk.</verse>
				<verse number="6">Ezért tölt el bizalom, hiszen tudjuk, hogy míg testben élünk, távol járunk az Úrtól.</verse>
				<verse number="7">A hitben élünk ugyanis, nem a szemlélésben.</verse>
				<verse number="8">Ám bizalom tölt el, s jobban szeretnénk megválni a testtől és hazajutni az Úrhoz.</verse>
				<verse number="9"></verse>
				<verse number="10">Hiszen mindnyájunknak meg kell jelennünk Krisztus ítélőszéke előtt, hogy ki - ki megkapja, amit testi életében kiérdemelt, aszerint, amint jót vagy gonoszat tett.</verse>
				<verse number="11">Krisztus szeretete. Mivel az Úr félelmének tudatában élünk, igyekszünk meggyőzni az embereket, hiszen Isten előtt ismertek vagyunk, s remélem, hogy a ti lelkiismeretetek előtt is tisztán állunk.</verse>
				<verse number="12">Ezzel ismét nem magunkat akarjuk ajánlani, hanem módot adunk arra, hogy dicsekedhessetek velünk azokkal szemben, akik dicsőségüket a látszatban keresik és nem a szívük igazságában.</verse>
				<verse number="13">Ha ugyanis magunkon kívül vagyunk, Istenért vagyunk; ha észnél vagyunk, értetek vagyunk.</verse>
				<verse number="14">Erre Krisztus szeretete sürget minket, abban a meggyőződésben, hogy ha egy meghalt mindenkiért, akkor valamennyien meghaltak.</verse>
				<verse number="15">Ő mindenkiért meghalt, hogy akik élnek, ne maguknak éljenek, hanem annak, aki értük meghalt és föltámadt.</verse>
				<verse number="16">A nagy kiengesztelés hirdetője. Ezentúl tehát nem tekintünk senkit emberi szempontból. Ha Krisztust azelőtt emberi szempontból tekintettük is, most már nem úgy tekintjük.</verse>
				<verse number="17">Mindaz, aki Krisztusban van, új teremtmény. A régi tovatűnt, lám valami új valósult meg.</verse>
				<verse number="18">Mindez Istentől ered, akit Krisztus kiengesztelt irántunk, s aki ránk bízta a kiengesztelés szolgálatát.</verse>
				<verse number="19">Isten ugyanis Krisztusban kiengesztelte magával a világot s nem számítja be bűneinket, sőt ránk bízta a kiengesztelés igéjét.</verse>
				<verse number="20">Tehát Krisztus követségében járunk. Isten maga buzdít általunk. Krisztus nevében kérlek: engesztelődjetek ki Istennel!</verse>
				<verse number="21">Ő „bűnné” tette értünk azt, aki bűnt nem ismert, hogy általa igazak legyünk Istenben.</verse>
			</chapter>
			<chapter number="6">
				<verse number="1">Mint az ő munkatársai, figyelmeztetünk titeket, hogy Isten kegyelmét ne vegyétek hiába.</verse>
				<verse number="2">Azt mondja ugyanis: „Kellő időben meghallgatlak, s az üdvösség napján segítek rajtad.” Nézzétek, itt a kellő idő! Itt az üdvösség napja!</verse>
				<verse number="3">Az apostol áldozatos élete. Senkinek sem okozunk semmiféle botrányt, hogy ne becsmérelhessék szolgálatunkat,</verse>
				<verse number="4">hanem mindenben úgy viselkedünk, mint Isten szolgája: nagy türelemmel, megpróbáltatásban, szükségben, szorongatott helyzetben,</verse>
				<verse number="5">verést szenvedve, tömlöcben, zendülés közepette, fáradozásban, virrasztásban, böjtben,</verse>
				<verse number="6">tisztaságban és tudásban, béketűrésben és jóságban, a Szentlélekben és őszinte szeretetben,</verse>
				<verse number="7">igazmondásban és Isten erejében, az igazság támadó és védő fegyverzetében,</verse>
				<verse number="8">dicsőségben és megszégyenülésben, gyalázatban és jó hírnévben, mint csábítók, de mégis igazmondók,</verse>
				<verse number="9">mint ismeretlenek, de mégis jól ismertek, mint halálraszántak, de mégis élünk, mint összevertek, de belé nem haltak,</verse>
				<verse number="10">mint szomorkodók, de mindig derűsek, mint szűkölködők, de sokat gazdagítók, mint akiknek semmijük sincs, de mindenük megvan. Intések és óvások</verse>
				<verse number="11">Óvás a pogány bűnöktől. Megnyílt az ajkunk és kitárult a szívünk felétek, korintusiak!</verse>
				<verse number="12">Nem mi zárkóztunk el tőletek, ti nem nyitottátok ki szíveteket.</verse>
				<verse number="13">Mint gyermekeimhez szólok: viszonozzátok hasonlóan és tárjátok ki ti is szíveteket!</verse>
				<verse number="14">Ne húzzatok egy igát a hitetlenekkel. Mi köze az igazságnak a gonoszsághoz? Vagy hogyan fér össze a világosság a sötétséggel?</verse>
				<verse number="15">Hogyan egyeznék meg Krisztus Béliállal? Vagy mi köze a hívőknek a hitetlenekhez?</verse>
				<verse number="16">Hogyan tűri meg Isten temploma a bálványokat? Hiszen ti az élő Isten temploma vagytok, amint Isten mondja: „Közöttük lakom és közöttük járok, Istenük leszek, ők meg az én népem.</verse>
				<verse number="17">Ezért távozzatok közülük, s váljatok el tőlük, mondja az Úr, s tisztátalant ne illessetek.</verse>
				<verse number="18">Akkor fölkarollak titeket, s atyátok leszek, ti meg fiaim és leányaim lesztek, mondja az Úr, a Mindenható.”</verse>
			</chapter>
			<chapter number="7">
				<verse number="1">Mivel tehát ilyen ígéretek birtokában vagyunk, szeretteim, tartsuk távol magunktól a test és lélek minden szennyét s tegyük teljessé megszentelésünket Isten félelmében.</verse>
				<verse number="2">Bensőséges kapcsolat a korintusi egyházzal. Értsetek meg! Senkinek kárára nem voltunk, senkit tönkre nem tettünk, senkit rá nem szedtünk.</verse>
				<verse number="3">Nem rosszallásképpen mondom, hiszen az előbb megmondtam, hogy életre - halálra szívünkben vagytok.</verse>
				<verse number="4">Nagy a bizalmam bennetek és szívesen dicsekszem veletek. Vigasztalás tölt el, s minden bajom közt is túlárad bennem az öröm.</verse>
				<verse number="5">Mikor ugyanis Makedóniába érkeztünk, nem volt nyugalma testünknek, mert mindenfelől zaklatás ért: kívül harcok, belül félelem.</verse>
				<verse number="6">Ám Isten, a letörtek vigasztalója, minket is megvigasztalt Titusz megérkezésével.</verse>
				<verse number="7">De nemcsak megérkezésével, hanem azzal a vigasztalással is, amelyben köztetek része volt. Elbeszélte ugyanis nekünk vágyódástokat, aggódástokat s értem való buzgólkodástokat, úgyhogy még jobban megörültem.</verse>
				<verse number="8">Ha levelemmel meg is szomorítottalak titeket, nem bánom. De ha bántam volna is - mivel látom, hogy az a levél, rövid időre ugyan, de megszomorított titeket -,</verse>
				<verse number="9">most mégis örülök, nem annak, hogy megszomorodtatok, hanem hogy a szomorúság megtéréstekre vezetett. Istennek tetsző módon szomorodtatok meg, s miattunk semmiben sem szenvedtetek kárt.</verse>
				<verse number="10">Az Istennek tetsző szomorúság ugyanis üdvösségre vezető megtérést hoz, amelyet senki sem bán meg; a világ szomorúsága viszont halálba visz.</verse>
				<verse number="11">Lám ebből a ti Istennek tetsző szomorúságtokból mekkora buzgalom fakadt, sőt mentegetőzés, méltatlankodás, félelem, vágyakozás, buzgólkodás és a vétkező megbüntetése. Mindezzel igazoltátok, hogy az ügyben ártatlanok vagytok.</verse>
				<verse number="12">Ha tehát írtam is nektek, nem a sértő s nem a sértett miatt tettem, hanem, hogy kinyilvánuljon értünk való buzgalmatok Isten előtt.</verse>
				<verse number="13">Ezért vigasztalódtunk meg. De vigasztalódásunk során még nagyobb örömet szerzett Titusz öröme, mert lelkét mindnyájan földerítettétek.</verse>
				<verse number="14">Ha előtte dicsekedve beszéltem rólatok, nem vallottam szégyent, mert amint nektek is mindent a valósághoz híven mondtunk, úgy a Titusz előtti dicsekvésünk is igaznak bizonyult.</verse>
				<verse number="15">Ő pedig még jobb szívvel van irántatok, mert emlékszik mindnyájatok engedelmes lelkületére, amellyel félve – rettegve fogadtátok.</verse>
				<verse number="16">Örülök tehát, hogy minden tekintetben bízhatom bennetek.</verse>
			</chapter>
			<chapter number="8">
				<verse number="1">Gyűjtés Makedóniában. Tudtotokra adjuk, testvérek, Isten kegyelmét, amellyel elárasztotta Makedónia egyházait.</verse>
				<verse number="2">A bajok és a súlyos megpróbáltatások ellenére is, túláradó örömükből és nyomasztó szegénységükből bőséges adakozás fakadt.</verse>
				<verse number="3">Tanúskodhatom mellettük, hogy erejükhöz mérten, sőt erejükön felül is önként adakoztak.</verse>
				<verse number="4">Kérve kérték tőlünk azt a kegyet, hogy részt vehessenek a szentek megsegítésében.</verse>
				<verse number="5">Minden reményünket fölülmúlva, előbb az Úrnak adták magukat, aztán Isten akaratából nekünk.</verse>
				<verse number="6">A korintusi gyűjtés. Ezért arra kértük Tituszt, hogy, amint elkezdte, fejezze is be nálatok a jótékonyság művét.</verse>
				<verse number="7">Amint mindenben kitűntök: hitben, szóban, tudásban, minden buzgóságban s az irántunk érzett szeretetben, tűnjetek ki a jótékonyságban is.</verse>
				<verse number="8">Nem parancsképpen mondom ezt, hanem, hogy mások buzgósága által próbára tegyem szeretetetek őszinteségét.</verse>
				<verse number="9">Hiszen ismeritek Urunk Jézus Krisztus jótékonyságát. Ő, a gazdag, értetek szegénnyé lett, hogy szegénysége által meggazdagodjatok.</verse>
				<verse number="10">Erre nézve tanácsot adok nektek, mert hasznotokra válik. Tavaly óta nemcsak hogy megkezdtétek a gyűjtést, hanem magatokévá is tettétek az ügyet.</verse>
				<verse number="11">Most tehát gyakorlatban is hajtsátok végre, hogy a készséges akarat, tehetségtekhez mérten, tettben valósuljon meg.</verse>
				<verse number="12">Ha tehát készséges az akarat, jótékonysága attól függ, amije van, nem attól, amije nincs.</verse>
				<verse number="13">Nem úgy, hogy mások megszabaduljanak nyomorúságuktól, ti meg bajba jussatok, hanem egyenlő mérték szerint.</verse>
				<verse number="14">Most az ő szükségletüket a ti bőségtek fedezi, hogy majd az ő bőségük a ti szükségteket szolgálja, s meglegyen az egyenlőség.</verse>
				<verse number="15">Az Írás is azt mondja: „Aki sokat gyűjtött, nem bővelkedett, aki meg keveset, nem szűkölködött.”</verse>
				<verse number="16">Titusznak és társainak ajánlása. Hála legyen Istennek, aki Titusz szívébe ugyanezt a buzgóságot öntötte irántatok,</verse>
				<verse number="17">mert elfogadta a fölszólítást, sőt, mivel buzgalma még nagyobb volt, önszántából utazott el hozzátok.</verse>
				<verse number="18">Vele küldjük azt a testvért is, akit az evangélium hirdetéséért minden egyházban dicsérnek.</verse>
				<verse number="19">De nemcsak dicsérik, hanem kísérőnkül is rendelték az egyházak a jótékonyság művében, amelyet az Úr dicsőségére, saját akaratunkból vállaltunk.</verse>
				<verse number="20">El akarjuk kerülni, hogy valaki megrágalmazzon a bőséges adomány miatt, amely gondunkra van bízva.</verse>
				<verse number="21">Gondunk van ugyanis a becsületre, nemcsak Isten, hanem az emberek előtt is.</verse>
				<verse number="22">Velük küldtük azt a testvérünket is, akinek buzgóságát sokféle dologban gyakran kipróbáltuk, s aki most irántatok való nagy bizalmában még sokkal buzgóbb.</verse>
				<verse number="23">Ami Tituszt illeti, ő kísérőm, nálatok pedig munkatársam; ami a testvéreket illeti, ők az egyházak küldöttei, Krisztus dicsősége.</verse>
				<verse number="24">Mutassátok meg irántuk érzett szereteteteket s bizonyítsátok be az egyházak színe előtt, hogy a veletek való dicsekvésem helytálló.</verse>
			</chapter>
			<chapter number="9">
				<verse number="1">A jótékonyság áldásai. A szenteknek szóló gyűjtésről fölösleges tovább írnom.</verse>
				<verse number="2">Hiszen ismerem készségteket és ezért dicsekszem is veletek a sokakat föllelkesített.</verse>
				<verse number="3">Mindamellett elküldtem a testvéreket, hogy veletek való dicsekvésünk e tekintetben alaptalannak ne bizonyuljon, hanem, amint mondtam, készen álljatok.</verse>
				<verse number="4">Különben, ha makedónok jönnek velem, s készületlenül találnak titeket, mi is szégyent vallunk ebben az ügyben, hát még ti.</verse>
				<verse number="5">Ezért láttam szükségesnek, hogy rávegyem a testvéreket, menjenek előre hozzátok és gyűjtsék össze a megígért adományt. Remélem, hogy bő adomány vár, s nem sovány alamizsna.</verse>
				<verse number="6">Annyi bizonyos: „Aki szűken vet, szűken is arat; s aki bőven vet, bőven is arat.”</verse>
				<verse number="7">Mindenki úgy adjon, amint eltökélte magában, ne kelletlenül vagy kényszerűségből, mert Isten a jókedvű adakozót szereti.</verse>
				<verse number="8">Isten ugyanis elég hatalmas ahhoz, hogy minden adományt bőven megadjon nektek, hogy mindenkor mindennel teljesen ellátva, készen legyetek minden jótettre.</verse>
				<verse number="9">Hiszen ezt olvassuk az Írásban: „Bőségesen adakozik a szegényeknek, nagylelkűsége örökre megmarad.”</verse>
				<verse number="10">Aki pedig magot ad a magvetőnek, és kenyeret is táplálékul, megsokasítja vetésteket és megszaporítja igaz életetek termését,</verse>
				<verse number="11">hogy mindig gazdagon teljék minden bőkezűségre, amely általunk hálaadásra indít az Isten iránt.</verse>
				<verse number="12">Ez a jótékonyság ugyanis nemcsak a szentek szükségletét elégíti ki, hanem Isten iránt őszinte hálára indít.</verse>
				<verse number="13">Ha kitartotok a jótékonyságban, Istent magasztalják érte, mert engedelmesen megvallottátok Krisztus evangéliumát és bőkezűségtek által kifejezésre juttattátok a velük és a többiekkel fönnálló közösséget.</verse>
				<verse number="14">Imádkozni is fognak értetek és vágyakozni fognak utánatok, mivel Isten kegyelme oly bőségesen áradt rátok.</verse>
				<verse number="15">Hála legyen Istennek kimondhatatlan ajándékáért.</verse>
			</chapter>
			<chapter number="10">
				<verse number="1">Az apostol fegyverei. Krisztus szelídségére és kegyességére kérlek titeket, én, Pál, aki köztetek szemtől szemben szerény vagyok, de távollétemben szigorú.</verse>
				<verse number="2">Arra kérlek titeket, hogy jelenlétemkor ne kelljen szigorúan föllépnem azzal a határozottsággal, amellyel, gondolom, fölléphetek azokkal szemben, akik azt tartják rólunk, hogy a test szerint élünk.</verse>
				<verse number="3">Igaz ugyan, hogy testben élünk, de nem a test szerint harcolunk,</verse>
				<verse number="4">mert harci fegyvereink nem földiek, hanem isteni erejűek és erődítmények lerontására képesek.</verse>
				<verse number="5">Velük cáfoljuk meg az érveléseket és minden önhittséget, amely Isten ismerete ellen lázad, sőt velük szorítunk minden értelmet a Krisztusnak tartozó hódolatra.</verse>
				<verse number="6">Készen állunk arra is, hogy minden engedetlenséget megtoroljunk, mihelyt a ti engedelmességtek tökéletessé válik.</verse>
				<verse number="7">Az apostol tekintélye. Ügyeljetek csak arra, ami szembetűnő. Ha valaki azzal biztatja magát, hogy Krisztusé, gondoljon arra is, hogy amint ő Krisztusé, úgy mi is.</verse>
				<verse number="8">Ha ugyanis valamivel többet dicsekedném hatalmunkkal, amelyet az Úr épüléstekre, s nem romlástokra adott, nem maradnék szégyenben.</verse>
				<verse number="9">De nem akarom azt a látszatot kelteni, hogy leveleimmel csak ijesztgetlek titeket.</verse>
				<verse number="10">„A levelek - mondják - súlyosak és kemények, de fellépésében nincs erő és beszéde gyatra.”</verse>
				<verse number="11">Gondolja meg az ilyen, hogy amilyenek a távolban vagyunk írott szóval, olyanok leszünk, amikor megjelenünk tettel is.</verse>
				<verse number="12">Ellenfeleinek gőgje. Mi természetesen nem merjük magunkat azokhoz számítani vagy hasonlítani, akik magukat ajánlgatják. Azok oktalanságukban csak önmagukhoz mérik és hasonlítják magukat.</verse>
				<verse number="13">Mi viszont nem dicsekszünk mértéken túl, hanem hatáskörünk mértéke szerint, amelyet Isten mért ki számunkra, s amely hozzátok is elér.</verse>
				<verse number="14">Nekünk tehát nem kell átlépnünk hatáskörünket, mintha másként nem jutnánk el hozzátok, hiszen Krisztus evangéliumával hozzátok is eljutottunk.</verse>
				<verse number="15">Nem dicsekszünk mértéken túl mások munkájával, de reméljük, hogy hitetek növekedésével, ami hatáskörünket illeti, még nagyobb megbecsülésben lesz részünk köztetek.</verse>
				<verse number="16">Akkor határaitokon túl is hirdetni tudjuk majd az evangéliumot, anélkül hogy idegen területen azzal dicsekednénk, amit más végzett el.</verse>
				<verse number="17">„Aki dicsekszik, az Úrban dicsekedjék.”</verse>
				<verse number="18">Nem az a megbízható, aki magát ajánlja, hanem akit Isten ajánl.</verse>
			</chapter>
			<chapter number="11">
				<verse number="1">Az apostol dicsekvésének alapja. Bárcsak eltűrnétek részemről némi oktalanságot! De hiszen el is tűrtök engem.</verse>
				<verse number="2">Én Isten féltékenységével aggódom értetek: hiszen eljegyeztelek titeket egy férfival, hogy tiszta szűzként vezesselek Krisztushoz.</verse>
				<verse number="3">Félek azonban, hogy amint a kígyó álnokul rászedte Évát, úgy a ti értelmeteket is megronthatja és elfordíthatja a Krisztus iránt való őszinte odaadástól.</verse>
				<verse number="4">Ha ugyanis valaki föllépne és más Jézust hirdetne, mint, akit mi hirdettünk, vagy ha más lélekben részesülnétek, mint amiben részesültetek, vagy más evangéliumban, mint amit elfogadtatok: szívesen vennétek.</verse>
				<verse number="5">Pedig azt gondolom, hogy semmivel sem vagyok kisebb a „fő - fő apostoloknál”.</verse>
				<verse number="6">Ha a beszédben fogyatékos vagyok is, a tudásban nem. Ezt egyébként minden tekintetben részletesen megismertétek.</verse>
				<verse number="7">Önzetlensége. Vagy talán hibáztam azzal, amikor megaláztam magamat, hogy fölmagasztaljalak titeket, mivel Isten evangéliumát ingyen hirdettem köztetek?</verse>
				<verse number="8">Más egyházakat fosztottam ki, amikor támogatást fogadtam el, csak hogy nektek szolgálhassak.</verse>
				<verse number="9">Amikor pedig nálatok voltam és szükséget szenvedtem, nem voltam senkinek terhére. Amiben ugyanis hiányt szenvedtem, azt a Makedóniából érkezett testvérek pótolták. Minden tekintetben ügyeltem tehát arra, hogy terhetekre ne legyek, és a jövőben is ügyelek.</verse>
				<verse number="10">Krisztus igaza áll mellettem: ezen a dicsőségen Achája tájain sem eshetik csorba!</verse>
				<verse number="11">Ugyan miért? Azért mert nem szeretlek titeket? Isten a tudója!</verse>
				<verse number="12">De amit most teszek, a jövőben is megteszem, hogy alkalmat ne adjak azoknak, akik alkalmat keresnek arra, hogy dicsekvésükkel olyanoknak tűnjenek föl, mint mi.</verse>
				<verse number="13">Az ilyenek álapostolok, álnok munkások, akik csak tettetik magukat Krisztus apostolainak.</verse>
				<verse number="14">Nem is csoda, hiszen maga a sátán is a világosság angyalának tetteti magát.</verse>
				<verse number="15">Nem is olyan nagy dolog tehát, hogy szolgái is az igazság szolgáinak tettetik magukat. Végük méltó lesz tetteikhez.</verse>
				<verse number="16">Oktalan öndicsérete. Megismétlem: senki se tartson oktalannak. De ha mégis annak tartotok, fogadjatok el hát mint oktalant, hogy én is dicsekedhessem egy kissé.</verse>
				<verse number="17">Amit most mondok, nem az Úr szerint mondom, hanem oktalanul, amennyiben ilyen dolgokkal dicsekszem.</verse>
				<verse number="18">Mivel olyan sokan dicsekszenek test szerint, én is dicsekszem.</verse>
				<verse number="19">Hiszen örömest eltűritek az oktalanokat, mert ti okosak vagytok.</verse>
				<verse number="20">Eltűritek, ha valaki titeket szolgaságra vet, ha kifoszt, ha kihasznál, ha fölétek kerekedik, ha arcul ver.</verse>
				<verse number="21">Szégyenkezve vallom be, hogy mi ettől tartózkodtunk. De ha valaki dicsekedni mer - oktalanul mondom -, merek én is.</verse>
				<verse number="22">Zsidók ők? Én is az vagyok. Izraeliták? Én is. Ábrahám ivadékai? Én is.</verse>
				<verse number="23">Krisztus szolgái? Mint oktalan mondom: én még inkább. Többet fáradtam, börtönbe többször vetettek, módfelett sok verést kaptam, sokszor forogtam halálveszélyben.</verse>
				<verse number="24">A zsidóktól ötször kaptam egy híján negyvenet,</verse>
				<verse number="25">háromszor megbotoztak, egyszer megköveztek, háromszor szenvedtem hajótörést. Egy nap s egy éjjel a nyílt tengeren hánykolódtam.</verse>
				<verse number="26">Sokat voltam vándorúton, veszélyben forogtam folyóvizeken, veszélyben rablók miatt, veszélyben népem részéről, veszélyben a pogányok között. Veszélyben városokban, veszélyben a pusztán, veszélyben a tengeren, veszélyben hamis testvérek között.</verse>
				<verse number="27">Fáradtam és kínlódtam, sokat virrasztottam, éheztem és szomjaztam, gyakran böjtöltem, fagyoskodtam és ruhátlan voltam.</verse>
				<verse number="28">Minden mástól eltekintve mindennapi zaklatásom: az összes egyház gondja rám nehezedik.</verse>
				<verse number="29">Ki gyönge, hogy én gyönge ne lennék? Ki botránkozik meg, hogy én ne égnék?</verse>
				<verse number="30">Ha dicsekednem kell, gyöngeségemmel dicsekszem.</verse>
				<verse number="31">Isten, Urunk Jézus (Krisztusnak) atyja, aki mindenkor áldott, tudja, hogy nem hazudom.</verse>
				<verse number="32">Damaszkuszban Aretász király helytartója őriztette a damaszkusziak városát, hogy elfogjon,</verse>
				<verse number="33">de az ablakból kosárban bocsátottak le a falon, s így menekültem ki kezéből.</verse>
			</chapter>
			<chapter number="12">
				<verse number="1">Rendkívüli kegyelmei. Ha dicsekedni kell, bár semmit sem ér, rátérek a látomásokra s az Úr kinyilatkoztatásaira.</verse>
				<verse number="2">Tudok egy Krisztusban élő emberről, aki tizennégy évvel ezelőtt - testben - e, nem tudom, testen kívül - e, nem tudom, Isten a tudója - elragadtatott a harmadik égig.</verse>
				<verse number="3">És tudom, hogy ez az ember - testben - e vagy testen kívül, nem tudom, Isten a tudója -</verse>
				<verse number="4">elragadtatott a paradicsomba és kimondhatatlan szavakat hallott, amelyeket ember el nem mondhat.</verse>
				<verse number="5">Az ilyesmivel dicsekszem, de magammal nem dicsekszem, hacsak gyöngeségeimmel nem.</verse>
				<verse number="6">Pedig ha akarnék is dicsekedni, nem volnék oktalan, hiszen igazat mondanék. Ám óvakodom attól, hogy valaki többre becsüljön annál, amit rajtam lát vagy tőlem hall.</verse>
				<verse number="7">De hogy a kinyilatkoztatások nagyszerűsége önhitté ne tegyen, tövist kaptam testembe, a sátán angyalát, hogy szüntelen zaklasson s el ne bízzam magamat.</verse>
				<verse number="8">Háromszor kértem ezért az Urat, hogy szűnjék meg, de azt felelte:</verse>
				<verse number="9">„Elég neked az én kegyelmem, mert az erő a gyöngeségben nyilvánul meg teljesen.” Örömest dicsekszem tehát gyöngeségeimmel, hogy Krisztus ereje lakjék bennem.</verse>
				<verse number="10">Azért telik kedvem a Krisztusért való gyöngeségben, gyalázatban, nélkülözésben, üldöztetésben és szorongatott helyzetben, mert amikor gyönge vagyok, akkor vagyok erős.</verse>
				<verse number="11">Áldozatkészsége a korintusiakért. Oktalanná lettem, ti kényszerítettetek rá. Hiszen a ti dolgotok lett volna, hogy engem ajánljatok, mert semmivel sem maradok el a „fő - fő apostolok” mögött, bár semmi sem vagyok.</verse>
				<verse number="12">Apostoli küldetésem bizonyítékait nagy türelemmel mutattam be előttetek jelekkel és csodás erőmegnyilvánulásokkal.</verse>
				<verse number="13">Mi az, amiből a többi egyháznál kevesebb jutott nektek, hacsak nem az, hogy nem voltam terhetekre? Bocsássátok meg nekem ezt az „igazságtalanságot”!</verse>
				<verse number="14">Nézzétek, most harmadszor készülök hozzátok, de nem leszek terhetekre, mert nem a tieteket keresem, hanem titeket. Hiszen nem a gyermekek gyűjtenek kincset a szülőknek, hanem a szülők a gyermekeknek.</verse>
				<verse number="15">Én örömest hozok áldozatot, sőt magamat is teljesen föláldozom lelketekért. Ha tehát ennyire szeretlek titeket, kevesebb viszontszeretetet találjak nálatok?</verse>
				<verse number="16">Ám legyen: „Nem terheltelek titeket, de mivel furfangos vagyok, csellel hálóztalak be.”</verse>
				<verse number="17">Vajon a hozzátok küldöttek közül melyikkel csaltalak meg titeket?</verse>
				<verse number="18">Legutóbb Tituszt kértem föl, és elküldtem vele azt a testvért. Vajon Titusz csalt meg? Nem munkálkodtunk - e teljes egyetértésben? Nem jártunk - e egy nyomon?</verse>
				<verse number="19">Már régóta azt hiszitek, hogy mentegetőzünk előttetek, pedig Isten előtt Krisztusban beszélünk. Minden a ti épüléstekre szolgáljon, szeretteim.</verse>
				<verse number="20">Attól tartok ugyanis, hogy amikor odaérkezem, nem olyannak talállak titeket, amilyennek szeretnélek; ti viszont olyannak találtok, amilyennek nem kívántok. Bárcsak ne volna köztetek civódás, irigykedés, harag, egyenetlenkedés, rágalmazás, árulkodás, gőgösködés, pártoskodás,</verse>
				<verse number="21">hogy amikor újra odajutok, Isten meg ne alázzon nálatok, és siratnom ne kelljen azokat, akik vétkeztek, de nem tartottak bűnbánatot az elkövetett tisztátalanság, paráznaság és szemérmetlenség miatt.</verse>
			</chapter>
			<chapter number="13">
				<verse number="1">Az apostol szigorú eljárása. Ezúttal harmadszor megyek hozzátok. „Két vagy három tanú vallomása döntsön el minden ügyet.”</verse>
				<verse number="2">Már második ottlétemkor megmondtam azoknak, akik vétkeztek, és a többieknek is, s most távollétemben is előre megmondom: ha ismét odamegyek, nem kegyelmezek.</verse>
				<verse number="3">Bizonyítékot akartok a belőlem szóló Krisztustól? Ő nem gyönge veletek szemben, hanem hatalmas köztetek.</verse>
				<verse number="4">Gyöngeségében ugyan megfeszítették, de Isten erejéből él. Mi is gyöngék vagyunk benne, de Isten erejéből élünk vele együtt értetek.</verse>
				<verse number="5">Vizsgáljátok meg magatokat, hogy a hitben éltek - e. Tegyétek csak próbára magatokat! Nem ismeritek föl, hogy bennetek él Jézus Krisztus? Ha nem, akkor nem álltátok ki a próbát.</verse>
				<verse number="6">De remélem elismeritek, hogy mi kiálltuk a próbát.</verse>
				<verse number="7">Arra kérjük az Istent, hogy semmi rosszat ne tegyetek. Nem azért, hogy mi kipróbáltnak tűnjünk föl, hanem hogy ti a jót tegyétek, mi pedig hadd lássunk ki nem próbáltnak.</verse>
				<verse number="8">Semmit sem tehetünk ugyanis az igazság ellen, hanem csak az igazságért.</verse>
				<verse number="9">Hiszen örülünk annak, hogy gyöngék vagyunk, ti meg erősek. Ezért is imádkozunk tökéletesedéstekért.</verse>
				<verse number="10">Azért írom mindezt távollétemben, hogy odaérve ne járjak el keményen azzal a hatalommal, amit az Úr építésre adott, s nem rombolásra.</verse>
				<verse number="11">Üdvözlés és áldás. Különben, testvérek, örüljetek, tökéletesedjetek, buzdítsátok egymást, legyetek egyetértők, éljetek békében. Akkor veletek lesz a szeretet és a béke Istene.</verse>
				<verse number="12">Köszöntsétek egymást szent csókkal! Az összes szentek köszöntenek titeket.</verse>
				<verse number="13">Az Úr Jézus Krisztus kegyelme, Isten szeretete és a Szentlélek közössége legyen mindnyájatokkal. (Amen.)</verse>
				<verse number="14"></verse>
			</chapter>
		</book>
		<book number="48">
			<chapter number="1">
				<verse number="1">Címzés és apostoli üdvözlet. Pál, aki nem embertől vagy ember által, hanem Jézus Krisztus s az őt holtából feltámasztó Atyaisten rendeléséből apostol,</verse>
				<verse number="2">meg valamennyi velem lévő testvér, Galácia egyházainak.</verse>
				<verse number="3">Kegyelem nektek és békesség Atyánktól, az Istentől. és az Úr Jézus Krisztustól,</verse>
				<verse number="4">aki feláldozta magát bűneinkért, hogy kiragadjon minket a jelen világ gonoszságából Istenünk és Atyánk rendelése szerint.</verse>
				<verse number="5">Övé legyen a dicsőség örökkön - örökké! Amen.</verse>
				<verse number="6">A levél írójának indítóoka. Csodálkozom, hogy attól, aki Krisztus kegyelmére meghívott titeket, ily gyorsan átpártoltatok egy más evangéliumhoz,</verse>
				<verse number="7">holott nincsen más. Csak néhány ember akad, aki titeket megzavar és el akarja ferdíteni Krisztus evangéliumát.</verse>
				<verse number="8">De ha akár mi, akár egy mennybéli angyal más evangéliumot hirdetne, mint amit mi hirdetünk: átkozott legyen!</verse>
				<verse number="9">Amint korábban már megmondtuk, most megismétlem: ha valaki más evangéliumot hirdetne nektek, mint amit tőlünk kaptatok, átkozott legyen.</verse>
				<verse number="10">Vajon az emberek kedvét keresem ezzel vagy az Istenét? Talán embereknek akarok tetszeni? Ha emberek tetszését keresném, nem volnék Krisztus szolgája. Az apostol evangéliumának isteni ereje</verse>
				<verse number="11">Apostoli meghívása. Tudtotokra adom, testvérek, hogy az általam hirdetett evangélium nem embertől ered.</verse>
				<verse number="12">Hiszen nem emberektől kaptam vagy tanultam, hanem Jézus Krisztus kinyilatkoztatásából.</verse>
				<verse number="13">Hallottátok ugye, hogyan viselkedtem egykor a zsidó vallásban: könyörtelenül üldöztem Isten egyházát és pusztulására törtem.</verse>
				<verse number="14">A zsidó vallásosságban felülmúltam számos fajtámbéli kortársamat, mert szerfelett buzgólkodtam atyáim hagyománya érdekében.</verse>
				<verse number="15">Ám úgy tetszett annak, aki már születésemtől kiválasztott s kegyelmével meghívott,</verse>
				<verse number="16">hogy kinyilatkoztassa bennem Fiát, akit hirdetnem kell a pogányoknak. Attól fogva nem hallgattam testre és vérre,</verse>
				<verse number="17">Jeruzsálembe sem mentem fel apostolelődeimhez, hanem Arábiába távoztam, majd ismét Damaszkuszba tértem vissza.</verse>
				<verse number="18">Három év múlva aztán felmentem Jeruzsálembe, hogy megismerkedjem Péterrel, s nála maradtam tizenöt napig.</verse>
				<verse number="19">A többi apostolt nem láttam, csak Jakabot, az Úr testvérét.</verse>
				<verse number="20">Amit itt írok, Isten előtt mondom, nem hazugság.</verse>
				<verse number="21">Aztán Szíria és Kilíkia tartományba mentem.</verse>
				<verse number="22">Júdea Krisztusban hívő egyházaiban személyesen ismeretlen voltam.</verse>
				<verse number="23">Csak annyit hallottak felőlem: aki egykor üldözött minket, most hirdeti a hitet, amelynek előbb romlására tört.</verse>
				<verse number="24">És magasztalták miattam az Istent.</verse>
			</chapter>
			<chapter number="2">
				<verse number="1">Tanításának jóváhagyása. Tizennégy év múlva Barnabás kíséretében ismét felmentem Jeruzsálembe, s magammal vittem Tituszt is.</verse>
				<verse number="2">Kinyilatkoztatástól indítva mentem föl, s megbeszéltem velük, a tekintélyesekkel külön is az evangéliumot, amelyet a pogányok közt hirdetek, hogy hiába ne fáradozzam vagy fáradtam volna.</verse>
				<verse number="3">Ők még kísérőmet, Tituszt sem kényszerítették a körülmetélésre, pedig pogány volt.</verse>
				<verse number="4">Sőt a hamis testvérek ellenére sem tették, akik azért lopakodtak és tolakodtak be, hogy kifürkésszék Krisztus Jézusban való szabadságunkat és szolgaságba taszítsanak.</verse>
				<verse number="5">Ezeknek egyetlen pillanatra sem engedtünk, hogy az evangélium igazságát megőrizzük számotokra.</verse>
				<verse number="6">A tekintélyesek pedig - hogy azelőtt milyenek voltak -, nem tartozik rám, az Isten nem személyválogató -, a tekintélyesek engem semmivel sem terheltek meg.</verse>
				<verse number="7">Ellenkezőleg: elismerték, hogy én vagyok megbízva a körülmetélteknél.</verse>
				<verse number="8">Aki ugyanis Péterrel munkálkodott a körülmetéltek közt végzett apostolkodásban, velem is munkálkodott a pogányok közt.</verse>
				<verse number="9">Mikor Jakab, Péter és János, akiket oszlopoknak tekintettek, felismerték a nekem adott kegyelmet, az egyetértés jeléül nekem és Barnabásnak jobbjukat nyújtották: mi a pogányok közt apostolkodjunk, ők pedig a körülmetéltek közt.</verse>
				<verse number="10">Csak gondunk legyen a szegényekre. Törekedtem is arra, hogy ezt megtegyem.</verse>
				<verse number="11">Péter is jóváhagyja tanítását. Mikor azonban Péter Antióchiába érkezett, szembeszálltam vele, mert rászolgált.</verse>
				<verse number="12">Mielőtt ugyanis némelyek megérkeztek volna Jakabtól, együtt érkezett a pogányokkal, de mikor megjöttek, visszahúzódott és különvált tőlük, mert félt a körülmetéltektől.</verse>
				<verse number="13">Kétszínűségéhez a többi zsidó is csatlakozott, úgy hogy még Barnabást is belesodorták kétszínűségükbe.</verse>
				<verse number="14">Mikor tehát láttam, hogy nem viselkednek az evangélium igazságához híven, mindnyájuk előtt megmondtam Péternek: „Ha te zsidó létedre pogány módon s nem zsidó szokás szerint élsz, hogyan kényszerítheted a pogányokat, hogy zsidó módon éljenek?”</verse>
				<verse number="15">Fölszabadulás a törvény alól. Mi születésünknél fogva zsidók vagyunk, s nem bűnös pogányok.</verse>
				<verse number="16">Tudjuk azonban, hogy az ember nem a törvény tettei alapján igazul meg, hanem Jézus Krisztusba vetett hit által. Ezért mi is elfogadtuk Jézus Krisztus hitét, hogy a Krisztusba vetett hit által, s ne a törvény cselekedetei alapján igazuljunk meg, mert a törvény tettei által senki meg nem igazul.</verse>
				<verse number="17">Ha pedig mi, akik Krisztusban keressük a megigazulást, mégis bűnösök maradunk, vajon nem a bűn szolgája Krisztus?</verse>
				<verse number="18">Semmi esetre sem! Ha ugyanis újra felépítem azt, amit leromboltam, önmagamat teszem törvényszegővé.</verse>
				<verse number="19">Hiszen a törvény által meghaltam a törvénynek, hogy Istennek éljek. Krisztussal keresztre vagyok feszítve.</verse>
				<verse number="20">Élek ugyan, de nem én, hanem Krisztus él bennem. Amennyiben most testben élek, Isten Fiának hitében élek, aki szeretett engem, s önmagát adta értem.</verse>
				<verse number="21">Isten kegyelmét nem vetem el. Ha ugyanis a törvény által történik a megigazulás, Krisztus hiába halt meg.</verse>
			</chapter>
			<chapter number="3">
				<verse number="1">A megigazulás a hitből ered. Ti oktalan galaták! Ki igézett meg titeket, (hogy ne engedelmeskedjetek az igazságnak) titeket, akiknek a szeme elé állítottuk a megfeszített Jézus Krisztust?</verse>
				<verse number="2">Csak azt akarom tőletek megtudni: a törvény tettei által kaptátok a Lelket, vagy a hit elfogadása által?</verse>
				<verse number="3">Annyira oktalanok vagytok, hogy amit lélekkel kezdtetek, most testben akarjátok bevégezni?</verse>
				<verse number="4">Hiába éltétek át mindezt? Hátha csakugyan hiába!</verse>
				<verse number="5">Aki tehát a Lelket adja nektek s csodákat művel köztetek, a törvény tettei alapján teszi, vagy a hit elfogadása által?</verse>
				<verse number="6">Ábrahám példája. Ugyanúgy áll a dolog mint Ábrahámnál: „Hitt Istennek s ez megigazulására szolgált.”</verse>
				<verse number="7">Értsétek meg tehát, hogy aki hisz, az Ábrahám fia.</verse>
				<verse number="8">Mivel pedig az Írás előre látta, hogy Isten a hit által teszi megigazultakká a pogányokat, előre hirdette Ábrahámnak: „Benned részesül áldásban minden nemzet.”</verse>
				<verse number="9">Eszerint azok, akik hisznek, áldásban részesülnek a hívő Ábrahámmal.</verse>
				<verse number="10">Azok viszont, akik a törvény tetteire támaszkodnak, átok alatt állnak. Meg van ugyanis írva: „Átkozott mindaz, aki hüségesen meg nem tartja, ami a törvény könyvében áll.”</verse>
				<verse number="11">Ebből nyilvánvaló, hogy a törvény által senki meg nem igazul Isten előtt, mert: „Az igaz a hitből él.”</verse>
				<verse number="12">A törvény azonban nem a hitből van, hanem: „Aki teljesíti, élni fog általa.”</verse>
				<verse number="13">Krisztus megváltott minket a törvény átkától, amikor az átok hordozójává lett értünk. Hiszen ez is meg van írva: „Átkozott mindaz, aki a fán függ.”</verse>
				<verse number="14">Így szállt az Ábrahámnak szóló áldás Krisztus Jézus által a pogányokra, hogy a hit által elnyerjük a Lélek ígéretét.</verse>
				<verse number="15">Testvérek! Emberi szokásra hivatkozom. Valakinek jogerős végrendeletét senki sem érvénytelenítheti, s nem változtathat rajta.</verse>
				<verse number="16">Nos, az ígéret Ábrahámnak és utódjának szólt. Nem így olvassuk: „utódainak”, többes számban, hanem egyes számban: „utódodnak”, aki Krisztus.</verse>
				<verse number="17">Ezzel azt akarom mondani: az Isten által korábban jogerőre emelt végrendeletet a négyszázharminc esztendővel később adott törvény nem érvényteleníti, hogy ígéret semmissé váljék.</verse>
				<verse number="18">Ha ugyanis a törvényből származnék az örökség, akkor nem az ígéretből. Ábrahámot viszont az ígéret alapján ajándékozta meg Isten.</verse>
				<verse number="19">A törvény rendeltetése. Mire való tehát a törvény? A törvényszegések végett lépett érvénybe, míg el nem jön az utód, akinek az ígéret szólt. Angyalok által lépett érvénybe, közvetítő útján.</verse>
				<verse number="20">A közvetítő azonban nem csak egynek a közvetítője, az Isten pedig egy.</verse>
				<verse number="21">Ellentétben áll tehát a törvény Isten ígéreteivel? Semmi esetre sem! Akkor származnék a megigazulás valóban a törvényből, ha volna életerő a törvényben.</verse>
				<verse number="22">De az Írás mindent a bűn alá foglalt, hogy az ígéretben Jézus Krisztus hite által részesüljenek a hívők.</verse>
				<verse number="23">Mielőtt a hit elérkezett volna, a törvény fogott össze és őrzött minket a hit számára, amelynek kinyilatkoztatása a jövőre várt.</verse>
				<verse number="24">Így a törvény Krisztushoz vezető nevelőnkké lett, hogy a hit által igazuljunk meg.</verse>
				<verse number="25">A hit eljövetelével azonban kikerültünk a nevelő keze alól.</verse>
				<verse number="26">Isten fiai vagytok ugyanis mindnyájan a Krisztus Jézusba vetett hit által.</verse>
				<verse number="27">Hiszen mindannyian, akik megkeresztelkedtetek Krisztusra, Krisztust öltöttétek magatokra.</verse>
				<verse number="28">Nincs többé zsidó vagy görög, rabszolga vagy szabad, férfi vagy nő, mert ti mindnyájan egyek vagytok Krisztus Jézusban.</verse>
				<verse number="29">Ha pedig Krisztuséi vagytok, akkor Ábrahám utódai is, s az ígéret szerint örökösök.</verse>
			</chapter>
			<chapter number="4">
				<verse number="1">Krisztus eljövetelével megszűnik a törvény. Azt gondolom: amíg az örökös kiskorú, semmiben sem különbözik a rabszolgától, jóllehet mindennek ura.</verse>
				<verse number="2">Gyámok és gondviselők alá van rendelve atyjától meghatározott ideig.</verse>
				<verse number="3">Így mi is, amíg kiskorúak voltunk, a világ elemeinek szolgálatában álltunk.</verse>
				<verse number="4">De amikor elérkezett az idők teljessége, Isten elküldte Fiát, aki asszonytól született, s a törvény alattvalója lett.</verse>
				<verse number="5">Ki kellett ugyanis váltania a törvény alá rendelteket, hogy a fogadott fiúságot elnyerjük.</verse>
				<verse number="6">Mivel pedig fiak vagytok, Isten elküldte Fiának Lelkét szívünkbe, aki ezt kiáltja: „Abba, Atya!”</verse>
				<verse number="7">Tehát nem rabszolga többé, hanem fiú, ha pedig fiú, akkor Isten által örökös is.</verse>
				<verse number="8">Óvás a visszaeséstől. Annak idején még nem ismertétek Istent, s olyan isteneknek szolgáltatok, akik természetük szerint nem azok.</verse>
				<verse number="9">Most azonban, amikor Istent megismertétek, sőt Isten is ismer titeket, hogyan térhettek vissza az erőtlen és nyomorúságos elemekhez, amelyeknek újból szolgálni akartok?</verse>
				<verse number="10">Napokat és hónapokat, ünnepi időket és esztendőket tartotok meg gondosan.</verse>
				<verse number="11">Aggódom miattatok, hogy talán hiába is fáradtam értetek.</verse>
				<verse number="12">Kérlek titeket, testvérek: legyetek olyanok, mint én, mert én is olyanná lettem, mint ti. Semmivel sem bántottatok meg engem.</verse>
				<verse number="13">Hiszen tudjátok, hogy először a test erőtlenségében hirdettem nektek az evangéliumot,</verse>
				<verse number="14">s mekkora próbát kellett kiállnotok testi állapotom miatt. De ti mégsem vetettetek meg s nem utasítottátok vissza, hanem úgy fogadtatok, mint Isten angyalát, mint Krisztus Jézust.</verse>
				<verse number="15">Hova tűnt a lelkesedéstek? Állítom, hogy ha módotokban lett volna, szemeteket vájtátok volna ki s adtátok volna nekem.</verse>
				<verse number="16">Hát azzal lettem ellenségetekké, hogy igazat mondok nektek?</verse>
				<verse number="17">Némelyek nem jó szándékkal buzgólkodnak köztetek, hanem el akarnak fordítani tőlem, hogy velük tartsatok.</verse>
				<verse number="18">Jó, hogyha mindig lelkesedtek a jóért, s nemcsak akkor, mikor nálatok vagyok.</verse>
				<verse number="19">Fiaim, a szülés fájdalmait szenvedem értetek jóra, míg Krisztus ki nem alakul bennetek!</verse>
				<verse number="20">Szeretnék most nálatok lenni és hangomon változtatni, mert aggódom miattatok.</verse>
				<verse number="21">A szolgaság és a szabadság fiai. Mondjátok csak, akik a törvény igájába kívánkoztok: nem értitek a törvényt?</verse>
				<verse number="22">Az Írásban ugyanis úgy olvassuk, hogy Ábrahámnak két fia volt, egyik a szolgálótól, másik a szabad asszonytól.</verse>
				<verse number="23">Aki a szolgálótól való, test szerint született, aki pedig a szabadtól, az ígéret alapján.</verse>
				<verse number="24">Ennek képletes értelme van. Ezek az asszonyok a két szövetséget jelentik. Az egyik Sína hegyéről való és szolgaságra szül: ez Hágár.</verse>
				<verse number="25">Hágár ugyanis az Arábiában lévő Sína hegyét jelenti, s a mai Jeruzsálemnek felel meg, amely gyermekeivel együtt szolgaságban él.</verse>
				<verse number="26">A szabad viszont a magasságbeli Jeruzsálemet jelenti” ez a mi anyánk.</verse>
				<verse number="27">Hiszen meg van írva: „Örvendj te magtalan, ki nem szülsz, ujjongj és kiálts, ki fájdalmat nem ismersz, mert több a gyermeke a magányosnak, mint annak, akinek férje van.”</verse>
				<verse number="28">Ti pedig, testvéreim, mint Izsák, az ígéret fiai vagytok.</verse>
				<verse number="29">De mint akkor a test szerint született üldözte a lélek szerint valót, úgy van most is.</verse>
				<verse number="30">Mit is mond az írás? „Űzd el a szolgálót és fiát, mert a szolgáló fia nem örököl a szabad asszony fiával.”</verse>
				<verse number="31">Így tehát, testvérek, nem a szolgáló fiai vagyunk, hanem a szabad asszonyéi.</verse>
			</chapter>
			<chapter number="5">
				<verse number="1">Ragaszkodjatok a szabadsághoz! A szabadságra Krisztus vezetett minket. Álljatok tehát szilárdan és ne hagyjátok magatokat újra a szolgaság igájába hajtani.</verse>
				<verse number="2">Én, Pál mondom nektek: ha körülmetélkedtek, Krisztus semmit sem használ nektek.</verse>
				<verse number="3">Ismét kijelentem minden körülmetélkedőnek, hogy köteles az egész törvényt megtartani.</verse>
				<verse number="4">Ha a törvény által akartok megigazulni, elszakadtatok Krisztustól, s kegyelmét elvesztettétek.</verse>
				<verse number="5">Mi a hit erejével várjuk a Lélekben a megigazulásból fakadó reményt.</verse>
				<verse number="6">Krisztus Jézusban ugyanis sem az nem számít, hogy körülmetélt valaki, sem az, hogy körülmetéletlen, hanem csak a hit, amely a szeretet által tevékeny.</verse>
				<verse number="7">Eddig jól futottatok. Ki akadályozott meg titeket abban, hogy ne engedelmeskedjetek az igazságnak?</verse>
				<verse number="8">Ez a szellem nem attól ered, aki titeket meghívott.</verse>
				<verse number="9">Egy kevés kovász megerjeszti az egész tésztát.</verse>
				<verse number="10">Azzal a bizalommal vagyok irántatok az Úrban, hogy nem vélekedtek majd másképp. Aki pedig zavart kelt köztetek, megbűnhődik, akárki legyen is.</verse>
				<verse number="11">Testvérek, ha még mindig a körülmetélést hirdetem, miért üldöznek továbbra is? Akkor már megszűnt a kereszt botránya.</verse>
				<verse number="12">Bárcsak egészen megcsonkítanák magukat azok, akik zavart támasztanak köztetek. Az apostol tanítását követő élet</verse>
				<verse number="13">Lélek szerint éljetek! testvérek, ti szabadságra vagytok hivatva. Csak ne éljetek vissza a szabadsággal a test javára, hanem szeretettel szolgáljatok egymásnak.</verse>
				<verse number="14">Az egész törvény ugyanis ebben az egy mondatban teljesedik be: „Szeresd felebarátodat, mint önmagadat.”</verse>
				<verse number="15">Ám ha egymást marjátok és rágjátok, vigyázzatok, hogy egymást fel ne faljátok!</verse>
				<verse number="16">Ezért azt mondom: lélekben éljetek! Akkor nem fogjátok teljesíteni a test kívánságait.</verse>
				<verse number="17">A test ugyanis a lélek ellen tusakodik, a lélek pedig a test ellen, s ellentétben állnak egymással. Így nem azt teszitek, amit szeretnétek.</verse>
				<verse number="18">Ha a lélek vezet, nem vagytok a törvény alá rendelve.</verse>
				<verse number="19">A test cselekedetei nyilvánvalóak: paráznaság, tisztátalanság (szemérmetlenség),</verse>
				<verse number="20">fajtalanság, bálványimádás, babonaság, ellenségeskedés, viszálykodás, vetélkedés, harag, veszekedés, szakadás, pártoskodás, irigykedés,</verse>
				<verse number="21">gyilkosság, részegeskedés, tobzódás, s ezekhez hasonlók. Amint azelőtt mondtam, most megismétlem: akik ilyesmit tesznek, nem lesznek Isten országának örökösei.</verse>
				<verse number="22">A lélek gyümölcsei viszont: öröm, békesség, türelem, kedvesség,</verse>
				<verse number="23">jóság, hűség, szelídség (szerénység), önmegtartóztatás (tisztaság).</verse>
				<verse number="24">Ezek ellen nincs törvény. Akik Krisztus Jézushoz tartoznak, keresztre feszítették testüket szenvedélyeikkel és kívánságaikkal együtt.</verse>
				<verse number="25">Ha lélek éltet, éljetek is a lélekben.</verse>
				<verse number="26">Ne törtessünk kihívóan, s egymásra irigykedve, hiú dicsőség után.</verse>
			</chapter>
			<chapter number="6">
				<verse number="1">Az igazi felebaráti szeretet. testvérek, ha botláson érnek valakit, ti, akik lelkiek vagytok, intsétek meg a szelídség szellemében. De ügyelj, hogy magad kísértésbe ne essél.</verse>
				<verse number="2">Viseljétek el egy,ás gyengéit, így teljesítitek Krisztus törvényét.</verse>
				<verse number="3">Aki beképzeli magának, hogy valaki, holott semmi, önmagát áltatja.</verse>
				<verse number="4">Vizsgálja meg mindenki tulajdon tetteit, s tartsa meg dicsekvését önmagának, ahelyett, hogy mások elé tárná.</verse>
				<verse number="5">Hiszen mindenkinek a maga terhét kell hordoznia.</verse>
				<verse number="6">Akit a tanításra oktatnak, osztozzék tanítójával minden jóban.</verse>
				<verse number="7">Ne áltassátok magatokat: Isten nem hagy magából gúnyt űzni!</verse>
				<verse number="8">Amit az ember vet, azt le is aratja. Aki tehát testébe vet, testéből is arat majd romlást; aki pedig lelkébe vet, lelkéből arat örök életet.</verse>
				<verse number="9">Ne fáradjunk bele a jótettbe, mert ha bele nem fáradunk, annak idején aratni is fogunk.</verse>
				<verse number="10">Rajta hát! Amíg időnk van, tegyünk jót mindenkivel, főképp pedig hittestvéreinkkel. Befejezés</verse>
				<verse number="11">Befejező intelmek. Nézzétek csak, mekkora betűkkel írok nektek saját kezemmel.</verse>
				<verse number="12">Akik test szerint akarnak tetszeni, körülmetélésre könyszerítenek titeket, csak azért, hogy Krisztus keresztjéért üldözést ne szenvedjenek.</verse>
				<verse number="13">Hiszen maguk a körülmetéltek sem tartják meg a törvényt, hanem azért kívánják, hogy titeket körülmetéljenek, hogy testetekkel dicsekedhessenek.</verse>
				<verse number="14">Engem azonban Isten őrizzen attól, hogy mással dicsekedjem, mint Urunk Jézus Krisztus keresztjével, aki által a világ meg van feszítve számomra, s én a világ számára.</verse>
				<verse number="15">(Krisztus Jézusban) ugyanis sem a körülmetélés, sem a körülmetéletlenség nem számít, hanem az új teremtmény.</verse>
				<verse number="16">Béke és irgalom mindazoknak, akik e szabályt követik, és Isten Izraelének.</verse>
				<verse number="17">Ezután senki ne okozzon kellemetlenséget nekem, mert és (az Úr) Jézus jegyeit viselem testemen.</verse>
				<verse number="18">A mi Urunk Jézus Krisztus kegyelme legyen lelketekkel, testvérek! Amen.</verse>
			</chapter>
		</book>
		<book number="49">
			<chapter number="1">
				<verse number="1">Címzés és apostoli üdvözlet. Pál, Isten akaratából Jézus Krisztus apostola, az Ephezusban élő szenteknek,</verse>
				<verse number="2">Krisztus Jézus híveinek. Kegyelem nektek és békesség, Atyánktól, az Istentől és az Úr Jézus Krisztustól. A megváltás isteni műve</verse>
				<verse number="3">Isten kegyelmének magasztalása. Áldott legyen az Isten, Urunk, Jézus Krisztus Atyja, aki Krisztusban minden mennyei, leli áldással megáldott minket!</verse>
				<verse number="4">Benne választott ki a világ teremtése előtt, hogy szentek és feddhetetlenek legyünk előtte.</verse>
				<verse number="5">Szeretetből eleve arra rendelt, hogy - akaratának tetszése szerint - Jézus Krisztus által fogadott fiaivá legyünk,</verse>
				<verse number="6">s magasztaljuk felséges kegyelmét, amellyel szeretett Fiában felkarol minket.</verse>
				<verse number="7">Benne van vére által szerzett megváltásunk, bűneink bocsánata, kegyelme bőségének arányában,</verse>
				<verse number="8">amelyet minden bölcsességgel és okossággal, gazdagon árasztott ránk.</verse>
				<verse number="9">Tudtunkra adta ugyanis jóságos tetszése szerint akaratának titkát, amellyel elhatározta,</verse>
				<verse number="10">hogy az idők teljességével Krisztusban, mint főben foglaljon össze mindent, ami mennyben és földön van.</verse>
				<verse number="11">Benne vagyunk hivatva az örökségre, amelyre annak végzése szerint lettünk rendelve, aki minden akaratának szabad elhatározása szerint cselekszik.</verse>
				<verse number="12">Ezzel magasztaljuk dicsőségét mi, akik már azelőtt is reméltünk Krisztusban.</verse>
				<verse number="13">Benne kaptátok ti is a megígért Szentlélek pecsétjét, miután hallottátok az igazság igéjét, az üdvösségteket hirdető evangéliumot, és hittetek benne.</verse>
				<verse number="14">Ő örökségünk foglalója, amíg Isten dicsőségének magasztalására meg nem váltja tulajdonába vett népét.</verse>
				<verse number="15">Hálaadás és könyörgés a hívekért. Miután értesültem az Úr Jézusba vetett hitetekről és az összes szentek iránt tanúsított szeretetetekről,</verse>
				<verse number="16">szüntelenül hálát adok értetek és megemlékezem rólatok imádságomban:</verse>
				<verse number="17">Urunk Jézus Krisztus Istene, a dicsőség Atyja, adja meg nektek a bölcsesség és kinyilatkoztatás lelkét, hogy megismerjétek őt.</verse>
				<verse number="18">Világosítsa meg lelki szemeteket, hogy megértsétek, milyen reményre hívott meg titeket, milyen gazdag a szentek fenséges öröksége,</verse>
				<verse number="19">és milyen mérhetetlenül nagy az ő hatalma felettünk, akik hívőkké lettünk. Nagyszerű erejének hatását Krisztuson mutatta meg,</verse>
				<verse number="20">amikor holtából feltámasztotta, s a mennyben jobbjára ültette,</verse>
				<verse number="21">minden fejedelemség, hatalom, erő és uralom, s minden néven nevezendő méltóság fölé, nemcsak e világon, hanem az eljövendőben is.</verse>
				<verse number="22">Mindent lába elé vetett és az egész egyház fejévé tette őt:</verse>
				<verse number="23">ez az ő teste és teljessége, aki mindent mindenben betölt.</verse>
			</chapter>
			<chapter number="2">
				<verse number="1">A keresztény méltóság. Ti vétkeitek és bűneitek miatt halottak voltatok.</verse>
				<verse number="2">Így éltetek annakidején a világ szokása szerint, a légűrben uralkodó fejedelem hatalma alatt. Ez az a lélek, amely most a hitetlenség fiaiban működik.</verse>
				<verse number="3">Köztük éltünk egykor mi is testi vágyainkban, s megtettük, amit a test és az érzékek kívántak. Születésünknél fogva mi is a harag gyermekei voltunk, akárcsak a többi ember.</verse>
				<verse number="4">De az irgalmasságában gazdag Isten azzal mutatta meg nagy szeretetét irántunk,</verse>
				<verse number="5">hogy, bár bűneink miatt holtak voltunk, Krisztussal életre keltett minket. Kegyelemből üdvözültetek.</verse>
				<verse number="6">Krisztus Jézusban ugyanis föltámasztott minket és vele együtt maga mellé ültetett a mennyben,</verse>
				<verse number="7">hogy az eljövendő korokban megmutassa Krisztus Jézusban irántunk megnyilvánuló jóságából kegyelmének túláradó bőségét.</verse>
				<verse number="8">Hiszen kegyelemből üdvözültetek a hit által, s ez nem a magatok érdeme, hanem Isten ajándéka.</verse>
				<verse number="9">Nem tetteiteknek köszönhetitek, hogy senki se dicsekedhessék.</verse>
				<verse number="10">Az ő alkotása vagyunk: Krisztus Jézusban jótettekre teremtett minket, melyeket Isten előre elrendelt, hogy bennük éljünk.</verse>
				<verse number="11">A pogányok meghívása. Jusson tehát eszetekbe, hogy születésteknél fogva egykor pogányok voltatok. A körülmetéltek, akiknek testén kézzel történt a körülmetélés, körülmetéletleneknek hívtak.</verse>
				<verse number="12">Abban az időben Krisztus nélkül éltetek, Izrael vallási közösségén kívül álltatok, nem volt részetek a megígért szövetségben, remény híján és Isten nélkül éltetek a világban.</verse>
				<verse number="13">Most azonban ti, akik messze voltatok, Krisztus Jézusban közel jutottatok, Krisztus vére által.</verse>
				<verse number="14">Ő a mi békességünk, aki a kettőt egyesítette, és a közbeeső válaszfalat ledöntötte.</verse>
				<verse number="15">Megszüntette az ellenségeskedést azzal, hogy a törvényt parancsaival és rendeleteivel saját testében érvénytelenítette.</verse>
				<verse number="16">Mint békeszerző a két népet magában eggyé: új emberré teremtette, és a kereszt által mindkettőt egy testben engesztelte ki Istennel úgy, hogy saját személyében megdöntötte az ellenségeskedést.</verse>
				<verse number="17">Eljött, hogy békét hirdessen nektek, a távollevőknek, és békét a közelieknek.</verse>
				<verse number="18">Általa van mindkettőnknek szabad útja egy Lélekben az Atyához.</verse>
				<verse number="19">Most tehát nem vagytok már idegenek és jövevények, hanem a szentek polgártársai és Istennek házanépe.</verse>
				<verse number="20">Apostolokra és prófétákra alapozott épület vagytok, amelynek maga Krisztus Jézus a szegletköve.</verse>
				<verse number="21">Benne kapcsolódik egybe az egész épület, s emelkedik az Úr szent templomává.</verse>
				<verse number="22">Benne épültök egybe ti is a Lélek által Isten hajlékává.</verse>
			</chapter>
			<chapter number="3">
				<verse number="1">Szent Pál küldetése. Ennek szolgája vagyok értetek pogányokért, én Pál, Krisztus Jézus foglya.</verse>
				<verse number="2">Hiszen hallottatok Isten kegyelmi adományáról, amelyben a ti javatokra részesültem.</verse>
				<verse number="3">Kinyilatkoztatásból ismertem meg a titkot, amint föntebb röviden megírtam.</verse>
				<verse number="4">Ha elolvassátok, megérthetitek, hogy megismertem Krisztus titkát,</verse>
				<verse number="5">amelyről a korábbi időkben nem tudtak az emberek úgy, ahogy most a szent apostoloknak és prófétáknak kinyilatkoztatta a Lélek:</verse>
				<verse number="6">e szerint a pogányok Krisztus Jézusban társörökösök, egy testhez tartozók és az evangélium által az ígéret részesei.</verse>
				<verse number="7">Ennek szolgája lettem Isten kegyelmi adományából, amelyet hathatós erejével juttatott nekem.</verse>
				<verse number="8">Nekem, az összes szentek közt a legkisebbnek, jutott az a kegyelem, hogy hirdessem Krisztus fölfoghatatlan gazdagságát a pogányok közt,</verse>
				<verse number="9">és fölvilágosítsak mindenkit, miben áll az a titok, amely kezdettől fogva el volt rejtve a mindent teremtő Istenben.</verse>
				<verse number="10">Így legyen nyilvánvaló most az Egyház által Isten sokszoros bölcsessége a mennyei fejedelemségek és hatalmasságok előtt.</verse>
				<verse number="11">Ez volt az ő örök szándéka, amelyet Urunkban, Krisztus Jézusban valósított meg.</verse>
				<verse number="12">Benne, a belé vetett hit által járulhatunk bátran és teljes bizalommal Isten elé.</verse>
				<verse number="13">Kérlek tehát, ne csüggedjetek értetek viselt szenvedéseim miatt. Ez csak dicsőségtekre szolgál.</verse>
				<verse number="14">Az Apostol könyörgése. Ezért térdet hajtok (Urunk Jézus Krisztus) Atyja előtt,</verse>
				<verse number="15">akitől minden közösség származik mennyben és földön.</verse>
				<verse number="16">Adja meg nektek dicsőségének gazdagsága szerint, hogy Lelke által megerősödjetek belső emberré,</verse>
				<verse number="17">hogy a hittel Krisztus lakjék szívetekben,</verse>
				<verse number="18">s ti gyökeret verjetek és alapot vessetek a szeretetben. Akkor majd föl tudjátok fogni az összes szentekkel együtt, mi a szélesség és hosszúság, magasság és mélység,</verse>
				<verse number="19">megismeritek Krisztusnak minden ismeretet fölülmúló szeretetét és beteltek Isten egész teljességével.</verse>
				<verse number="20">Neki pedig, aki a bennünk működő erővel mindent megtehet azon fölül is, amit kérünk vagy megértünk:</verse>
				<verse number="21">dicsőség legyen az Egyházban és Krisztus Jézusban minden nemzedéken át örökkön - örökké. Amen.</verse>
			</chapter>
			<chapter number="4">
				<verse number="1">Intés egyetértésre. Kérlek tehát én, aki fogoly vagyok az Úrban, hogy méltóan éljetek ahhoz a hivatáshoz, amelynek részesei lettetek,</verse>
				<verse number="2">igaz alázatosságban, szelídségben és türelemben. Viseljétek el egymást szeretettel.</verse>
				<verse number="3">Törekedjetek arra, hogy a béke kötelékében fönntartsátok a lelki egységet.</verse>
				<verse number="4">Egy a Test és egy a Lélek, mint ahogy hivatástok is egy reményre szól.</verse>
				<verse number="5">Egy az Úr, egy a hit, egy a keresztség.</verse>
				<verse number="6">Egy az Isten, mindnyájunk Atyja, aki minden fölött áll, mindent átjár és mindenben benne van.</verse>
				<verse number="7">Mindegyikünk annyi kegyelmet kapott ajándékba, amennyit Krisztus adott.</verse>
				<verse number="8">Ezért mondja az Írás: „Fölment a magasba, magával vitte a foglyokat, S osztott az embereknek ajándékokat.”</verse>
				<verse number="9">Az pedig, hogy fölment, mi mást jelent, mint hogy előbb le is szállt az alsó földi tájakra?</verse>
				<verse number="10">Aki leszállt, ugyanaz emelkedett minden ég fölé, hogy a mindenséget betöltse.</verse>
				<verse number="11">Ő egyeseket apostolokká, másokat prófétákká, ismét másokat evangelistákká, pásztorokká és tanítókká tett,</verse>
				<verse number="12">hogy istenszolgálatra neveljék a szenteket és fölépítsék Krisztus testét,</verse>
				<verse number="13">amíg mindnyájan el nem jutunk a hitnek és Isten Fia megismerésének egységére és meglett emberré nem leszünk, Krisztus teljességének mértékében.</verse>
				<verse number="14">Akkor nem leszünk többé éretlenek, akiket a megtévesztő emberi tanítás és a tévedésbe ejtő álnokság minden szele ide – oda hány és tovasodor.</verse>
				<verse number="15">Inkább igazságban fogunk élni és szeretetben teljesen egybe fogunk nőni a fővel: Krisztussal.</verse>
				<verse number="16">Ő az, aki az egész testet egybekapcsolja és összetartja, a különböző ízek segítségével és minden tag arányos együttműködésével. Így növekszik a test és építi föl önmagát a szeretetben.</verse>
				<verse number="17">Az új élet kialakulása. Azt mondom tehát, és kérve kérlek titeket az Úrban: ne éljetek már úgy, mint a pogányok, akik hiúságokon jártatják az eszüket.</verse>
				<verse number="18">Sötétség borult az elméjükre és elidegenedtek az istenes élettől. Tudatlanság tartja őket fogva és szívük megátalkodott.</verse>
				<verse number="19">Reményüket vesztve fajtalanságra adták magukat, s nyereségvágyból mindenféle ocsmányságot űznek.</verse>
				<verse number="20">Ti azonban nem ezt tanultátok Krisztusról.</verse>
				<verse number="21">Hiszen hallottátok és megtanultátok, hogy Jézusban van az igazság.</verse>
				<verse number="22">Korábbi életetekkel ellentétben vessétek le tehát a régi embert, akit a megtévesztő kívánság romlásba dönt.</verse>
				<verse number="23">Újuljatok meg gondolkodástok szellemében</verse>
				<verse number="24">s öltsétek magatokra az új embert, aki Isten hasonlóságára tiszta igazságban és szentségben alkotott teremtmény.</verse>
				<verse number="25">A felebaráti szeretet kötelességei. Szakítsatok ezért a hazudozással, s beszéljen mindenki őszintén felebarátjával, hiszen egymásnak tagjai vagyunk.</verse>
				<verse number="26">Ha haragusztok is, ne vétkezzetek. A nap ne nyugodjék le haragotok fölött.</verse>
				<verse number="27">Ne engedjetek az ördögnek.</verse>
				<verse number="28">Aki lopott, ne lopjon többé, hanem dolgozzék és keze munkájával keresse kenyerét, hogy legyen mit adnia a szűkölködőknek is.</verse>
				<verse number="29">Semmiféle rossz beszéd el ne hagyja ajkatokat, hanem csak olyan, amely alkalmas a (hitben való) épülésre, ahol szükséges, hogy kegyelmet közvetítsen a hallgatók számára.</verse>
				<verse number="30">Meg ne szomorítsátok Isten Szentlelkét, akinek jegyét viselitek a megváltás napjára.</verse>
				<verse number="31">Távol legyen tőletek minden keserűség, indulatosság, haragtartás, szóváltás és káromkodás, minden egyéb rosszal.</verse>
				<verse number="32">Inkább legyetek egymás iránt jóindulatúak, könyörületesek, és bocsássatok meg egymásnak, amint Isten is megbocsátott nektek Krisztusban.</verse>
			</chapter>
			<chapter number="5">
				<verse number="1">Kövessétek tehát Isten példáját, mint kedves gyermekei.</verse>
				<verse number="2">Éljetek szeretetben, amint Krisztus is szeretett minket és jóillatú áldozati adományként ajánlotta föl magát értünk Istennek.</verse>
				<verse number="3">A világosság fiai. Paráznaságról és más tisztátalanságról, vagy kapzsiságról szó se essék köztetek. Így illik a szentekhez.</verse>
				<verse number="4">Ocsmány, léha vagy kétértelmű szót ne ejtsetek ki. Ez nem illik. Sokkal inkább illik a hálaadás.</verse>
				<verse number="5">Legyetek meggyőződve, hogy semmiféle paráznának, tisztátalannak, kapzsinak, vagyis bálványimádónak nincs öröksége Krisztus és az Isten országában.</verse>
				<verse number="6">Senki se vezessen félre titeket üres beszéddel, mert miattuk éri Isten haragja a hitetlenség fiait.</verse>
				<verse number="7">Ne legyen tehát velük semmi dolgotok.</verse>
				<verse number="8">Valaha ugyan sötétség voltatok, most azonban világosság az Úrban. Úgy éljetek, mint a világosság fiai!</verse>
				<verse number="9">A világosság gyümölcse csupa jóságban, igazságban és egyeneslelkűségben mutatkozik.</verse>
				<verse number="10">Keressétek, ami kedves az Úrnak.</verse>
				<verse number="11">Ne vegyetek részt a sötétség meddő cselekedeteiben, inkább leplezzétek le őket.</verse>
				<verse number="12">Amit ugyanis titokban tesznek, még kimondani is szégyen.</verse>
				<verse number="13">Minden ami világosságra jut, kiderül, mert minden ami kiderül, világos.</verse>
				<verse number="14">Ezért mondják: „Kelj föl, te álmos, Támadj föl holtodból És Krisztus rád ragyog.”</verse>
				<verse number="15">Nagyon vigyázzatok tehát (testvérek) arra, hogyan éltek: ne oktalanul, hanem bölcsen.</verse>
				<verse number="16">Használjátok föl az időt, mert rossz napok járnak.</verse>
				<verse number="17">Ne legyetek oktalanok, hanem értsétek meg, mi az Úr akarata.</verse>
				<verse number="18">Ne részegeskedjetek, mert a bor léhaságra vezet. Inkább (Szent)lélekkel teljetek el.</verse>
				<verse number="19">Egymást közt zsoltárt, himnuszt és szent dalokat énekeljetek, daloljatok és zengedezzetek szívből az Úrnak.</verse>
				<verse number="20">Adjatok hálát mindenkor, mindenért Urunk Jézus Krisztus nevében Istennek, az Atyának.</verse>
				<verse number="21">A házastársak kötelességei. Engedelmeskedjetek egymásnak Krisztus iránt való tiszteletből.</verse>
				<verse number="22">Az asszony engedelmeskedjék férjének, akárcsak az Úrnak,</verse>
				<verse number="23">mert a férfi feje az asszonynak, mint Krisztus az Egyháznak: ő ugyanis Testének Megváltója.</verse>
				<verse number="24">Amint tehát az Egyház Krisztusnak van alárendelve, úgy az asszony is mindenben férjének.</verse>
				<verse number="25">Férfiak! Szeressétek feleségteket, amint Krisztus is szerette az Egyházat, és föláldozta magát érte,</verse>
				<verse number="26">hogy a keresztségben az (élet) igéje által tisztára mosva megszentelje.</verse>
				<verse number="27">Ragyogó tisztává akarta tenni az Egyházat, amelyen sem szeplő, sem ránc, sem egyéb Ephféle nincsen, hanem szent és szeplőtelen.</verse>
				<verse number="28">Így szeresse a férj is feleségét, mint saját testét. Aki feleségét szereti, önmagát szereti.</verse>
				<verse number="29">Hiszen saját testét senki sem gyűlöli, hanem táplálja és gondozza, akárcsak Krisztus az Egyházat.</verse>
				<verse number="30">Tagjai vagyunk ugyanis Testének, (húsából és csontjaiból).</verse>
				<verse number="31">„Ezért hagyja el az ember atyját és anyját, feleségéhez csatlakozik, és a kettő testben egy lesz.”</verse>
				<verse number="32">Nagy ez a titok, én Krisztusra és az Egyházra vonatkoztatom.</verse>
				<verse number="33">Szeresse tehát mindegyiktek feleségét, akárcsak önmagát, az asszony meg tisztelje férjét.</verse>
			</chapter>
			<chapter number="6">
				<verse number="1">A gyermekek és szülők kötelességei. Gyermekek! Fogadjatok szót szüleiteknek az Úrban, mert így van rendjén.</verse>
				<verse number="2">Ez az első, ígérettel kapcsolatos parancs: „Tiszteld atyádat és anyádat,</verse>
				<verse number="3">hogy boldog és hosszúéletű légy a földön.”</verse>
				<verse number="4">Atyák! Ne keserítsétek gyermekeiteket, hanem neveljétek őket az Úr fegyelmében és intelmeivel.</verse>
				<verse number="5">A szolgák és gazdák kötelességei. Szolgák! Engedelmeskedjetek féltő tisztelettel és egyszerű szívvel földi uratoknak, akárcsak Krisztusnak.</verse>
				<verse number="6">Ne látszatra szolgáljatok, mint akik emberek tetszését keresik, hanem mint Krisztus szolgái, akik szívesen teljesítik Isten akaratát.</verse>
				<verse number="7">Odaadással szolgáljatok, mert az Úrnak teszitek, nem embereknek.</verse>
				<verse number="8">Hiszen tudjátok, hogy bármi jót tesz valaki, megkapja jutalmát az Úrtól, akár szolga, akár szabad.</verse>
				<verse number="9">Gazdák! Viselkedjetek velük ugyanúgy. Hagyjátok el a fenyegetőzést. Hiszen tudjátok, hogy nekik is, nektek is Uratok van a mennyben, s nála nincs személyválogatás.</verse>
				<verse number="10">A lelki fegyverek. Egyébként, (testvérek): Erősödjetek meg az Úrban, hathatós erejéből.</verse>
				<verse number="11">Öltsétek föl Isten fegyverzetét, hogy helyt tudjatok állni az ördög cselvetéseivel szemben.</verse>
				<verse number="12">Nem a vér s a test ellen kell viaskodnunk, hanem a fejedelemségek és hatalmasságok, e sötét világ kormányzói és az égi magasságok gonosz szellemei ellen.</verse>
				<verse number="13">Öltsétek föl tehát Isten teljes fegyverzetét. Csak így tudtok ellenállni a gonosz napon és így tudtok mindent leküzdve helytállni.</verse>
				<verse number="14">Álljatok ki tehát: derekatokra csatoljátok a tisztesség övét, öltsétek magatokra az igazság páncélját,</verse>
				<verse number="15">lábatokra húzzátok a békesség evangéliumának hirdetésére a készség saruját.</verse>
				<verse number="16">Mindehhez fogjátok a hit pajzsát, amellyel elháríthatjátok a gonosz minden tüzes nyilát.</verse>
				<verse number="17">Vegyétek föl az üdvösség sisakját és markoljátok meg a lélek kardját, ami Isten igéje.</verse>
				<verse number="18">Esedezzetek szüntelen bensőséges könyörgéssel és imával a Lélekben. Legyetek éberek és állhatatosak az összes szentekért mondott imádságban.</verse>
				<verse number="19">Értem is imádkozzatok, hogy megkapjam a beszéd ajándékát, és amikor megnyitom ajkamat, bátran hirdessem az evangélium titkát,</verse>
				<verse number="20">amelynek a bilincsekben is hírnöke vagyok. Hadd hirdessem bátran, amint kötelességem. BEphejezés.</verse>
				<verse number="21">Ha tudni akarjátok mi van velem és mit csinálok, Tihikusz, szeretett testvérem és hűséges szolgám az Úrban, mindent el fog mondani nektek.</verse>
				<verse number="22">Éppen azért küldtem hozzátok, hogy megtudjátok mi van velünk és megvigasztalja szíveteket.</verse>
				<verse number="23">A testvéreknek békesség és hittel párosult szeretet az Atyaistentől és az Úr Jézus Krisztustól!</verse>
				<verse number="24">Kegyelem legyen mindazokkal, akik el nem múló szeretettel szeretik Urunkat Jézus Krisztust. (Amen).</verse>
			</chapter>
		</book>
		<book number="50">
			<chapter number="1">
				<verse number="1">Címzés és apostoli üdvözlet. Pál és Timóteus, Krisztus Jézus szolgái, a Philippiben élő összes szenteknek, az elöljárókkal és diákonusokkal együtt.</verse>
				<verse number="2">Kegyelem nektek és békesség Atyánktól, az Istentől, és az Úr Jézus Krisztustól.</verse>
				<verse number="3">Hálaadás és könyörgés. Hálát adok Istennek, valahányszor rátok gondolok,</verse>
				<verse number="4">és mindig, minden imádságomban örömmel könyörgök mindnyájatokért,</verse>
				<verse number="5">mivel az első naptól mindmáig részt vettetek (Krisztus) evangéliumának munkájában.</verse>
				<verse number="6">Bízom abban, hogy aki megkezdte bennetek a jót, be is fejezi Krisztus Jézus napjáig.</verse>
				<verse number="7">Méltányos is, hogy így gondolkodjam mindnyájatokról, mert szívembe zártalak titeket, akik osztoztok kegyelmemben, akár bilincsben vagyok, akár az evangéliumot védelmezem és megerősítem.</verse>
				<verse number="8">Isten a tanúm, mennyire vágyakozom mindnyájatok után Krisztus Jézus szeretetében.</verse>
				<verse number="9">Könyörgök is azért, hogy szeretetetek mindjobban gazdagodjék helyes ismeretben és teljes megértésben,</verse>
				<verse number="10">hogy el tudjátok bírálni mi a helyes. Akkor tiszták és kifogástalanok lesztek Krisztus napjára,</verse>
				<verse number="11">és bővelkedni fogtok az igaz élet Jézus Krisztus által szerzett gyümölcseiben Isten dicsőségére és dicséretére. Tájékoztatás az apostoli munkáról</verse>
				<verse number="12">A római misszió. Tudomásotokra akarom hozni, testvérek, hogy helyzetem javára vált az evangéliumnak.</verse>
				<verse number="13">Az egész császári testőrségben és máshol is köztudomású lett, hogy bilincseimet Krisztusért viselem.</verse>
				<verse number="14">A testvérek közül az Úrban, bilincseimen felbuzdulva, egyre bátrabban és félelem nékül merik hirdetni Isten igéjét.</verse>
				<verse number="15">Némelyek ugyan féltékenykedve és kételkedve hirdetik Krisztust, mások azonban jó szándékkal.</verse>
				<verse number="16">Ezek szeretetből, mert tudják, hogy küldetésem az evangélium védelmére szól,</verse>
				<verse number="17">amazok viszont vetélkedésből, s nem tiszta szándékkal hirdetik Krisztust,</verse>
				<verse number="18">abban a hiszemben, hogy bilincseimben keserűséget szereznek nekem. De mit számít ez? Csak Krisztust hirdessék, bármi módon, akár érdekből, akár őszinte szándékkal. Én örülök neki, és ezután is örülni fogok.</verse>
				<verse number="19">Az apostol helyzete. Tudom ugyanis, hogy ez, imádságtok által és Jézus Krisztus Lelkének segítségével, üdvösségemre válik.</verse>
				<verse number="20">Abban bízom és remélek, hogy semmiben sem vallok szégyent, sőt nyíltan megmondom, hogy Krisztus mint mindig, most is megdicsőül testemben - akár életemben, akár holtomban.</verse>
				<verse number="21">Hiszen számomra az élet Krisztus, a halál pedig nyereség.</verse>
				<verse number="22">Ha viszont tovább kell élnem, az termékeny munkát jelent. Nem tudom hát mit válasszak.</verse>
				<verse number="23">Kettő közt vívódom: szeretnék megszabadulni, hogy Krisztussal legyek. Ez volna a legjobb.</verse>
				<verse number="24">De hogy miattatok életben maradjak, az szükségesebb.</verse>
				<verse number="25">Meg vagyok győződve és tudom, hogy megmaradok, sőt haladástokra és hitből fakadó örömötökre maradok meg mindnyájatok javára.</verse>
				<verse number="26">Így még több okotok lesz arra, hogy Krisztusban dicsekedjetek, ha újból elmegyek hozzátok.</verse>
				<verse number="27">Buzdítás az egyetértésre. Éljetek csak méltóan Krisztus evangéliumához. Így aztán akár elmegyek és meglátlak titeket, akár távol maradok, azt halljam rólatok, hogy egy lélekkel helytálltok és egyetértve együtt munkálkodtok az evangélium hitéért,</verse>
				<verse number="28">az ellenfelektől pedig semmiképpen nem ijedek meg. Ez lesz számukra a kárhozatnak, számotokra pedig az üdvösségnek bizonyítéka, amely az Isten műve.</verse>
				<verse number="29">Nektek az a kegyelem jutott, hogy ne csak higgyetek Krisztusban, hanem szenvedjetek is érte.</verse>
				<verse number="30">Hiszen ugyanazt a harcot kell kiállnotok, amelyet nálam láttatok és most hallotok.</verse>
			</chapter>
			<chapter number="2">
				<verse number="1">Ha tehát ér valamit a Krisztusban adott buzdítás, a szeretetből fakadó intelem, a lelki közösség és a résztvevő szeretet,</verse>
				<verse number="2">tegyétek örömömet teljessé azzal, hogy egyetértetek, egymást szeretitek, együtt éreztek, egyet gondoltok.</verse>
				<verse number="3">Semmit se tegyetek vetélkedésből vagy hiú dicsőségvágyból. Tekintse inkább alázatosan egyik a másikat magánál kiválóbbnak.</verse>
				<verse number="4">Senki se keresse csak a maga javát, hanem a másét is.</verse>
				<verse number="5">Krisztus példája. Ugyanaz az érzés legyen bennetek, amely Krisztus Jézusban volt.</verse>
				<verse number="6">Ő, isteni mivoltában nem tartotta Istennel való egyenlőségét olyan dolognak, amihez föltétlenül ragaszkodjék,</verse>
				<verse number="7">hanem szolgai alakot fölvéve kiüresítette önmagát és hasonló lett az emberekhez.</verse>
				<verse number="8">Külsejét tekintve olyan volt, mint egy ember; megalázta magát és engedelmes lett mindhalálig, mégpedig a kereszthalálig.</verse>
				<verse number="9">Ezért Isten fölmagasztalta és minden nevet fölülmúló nevet adott neki:</verse>
				<verse number="10">Jézus nevére hajoljon meg minden térd a mennyben, a földön és az alvilágban,</verse>
				<verse number="11">s minden nyelv hirdesse az Atyaisten dicsőségére, hogy Jézus Krisztus az Úr.</verse>
				<verse number="12">Buzgóság a jóban. Kedveseim, ti, akik mindig engedelmesek voltatok, félve - remegve munkáljátok üdvösségteket, nemcsak amikor jelen vagyok, hanem sokkal inkább most, amikor távol.</verse>
				<verse number="13">Hiszen Isten maga műveli bennetek jóakarata szerint a szándékot meg a végrehajtást is.</verse>
				<verse number="14">Zúgolódás és okoskodás nélkül tegyetek meg mindent,</verse>
				<verse number="15">hogy kifogástalanok és tiszták legyetek, Istennek ártatlan gyermekei a gonosz és romlott nemzedék közt, akik közt úgy ragyogtok, mint csillagok a világmindenségben.</verse>
				<verse number="16">Ragaszkodjatok az élet igéjéhez, hogy Krisztus napján dicsőségemre váljatok. Akkor nem futottam hiába és nem fáradtam fölöslegesen.</verse>
				<verse number="17">Még ha a hitetekért hozott áldozaton és szolgálaton fölül véremet is ontják, örülök és együtt örvendek mindnyájatokkal.</verse>
				<verse number="18">Örüljetek ti is, és örvendezzetek velem.</verse>
				<verse number="19">Timóteus és Epafroditusz küldetése. Remélem az Úr Jézusban, hogy hamarosan hozzátok küldhetem Timóteust, s hogylétetekről értesülve megnyugszom.</verse>
				<verse number="20">Senki sincs ugyanis, aki velem egyetértve, oly őszintén szívén viselné ügyeteket.</verse>
				<verse number="21">A többiek mind a maguk javát keresik, s nem Krisztus Jézusét.</verse>
				<verse number="22">Megbízhatóságát abból láthatjátok meg, hogy, mint a gyermek atyjának, úgy szolgált velem az evangélium érdekében.</verse>
				<verse number="23">Remélem tehát, hogy elküldhetem, mihelyt megtudom mi történik ügyemben.</verse>
				<verse number="24">Sőt bízom az Úrban, hogy magam is nemsokára indulhatok hozzátok.</verse>
				<verse number="25">Addig is szükségesnek láttam, hogy hazaküldjem Epafroditusz testvért, társamat a munkában és a küzdelemben, akit ti küldtetek, hogy szükségemben szolgálatomra legyen.</verse>
				<verse number="26">Nagyon kívánkozott utánatok és nyugtalankodott, hogy betegségéről értesültetek.</verse>
				<verse number="27">Csakugyan halálos beteg volt, Isten azonban megkönyörült rajta, de nemcsak rajta, hanem rajtam is, hogy bánat bánatra ne érjen.</verse>
				<verse number="28">Annál sürgősebben küldtem el tehát, hogy viszontlátásának újra örvendjetek, s nekem se legyen bánatra okom.</verse>
				<verse number="29">Fogadjátok tehát nagy örömmel az Úrban, és becsüljétek meg az ilyen embert.</verse>
				<verse number="30">Hiszen Krisztus ügyéért volt közel a halálhoz, s életét kockáztatta, hogy pótolja a nekem tett szolgálatban, amit ti nem tehettetek.</verse>
			</chapter>
			<chapter number="3">
				<verse number="1">Óvás a zsidó tévedésektől. Egyébként testvéreim, örvendjetek az Úrban. Nekem nincs terhemre, hogy ugyanazt írjam nektek, titeket pedig megerősít.</verse>
				<verse number="2">Óvakodjatok a kutyáktól, óvakodjatok a gonosz munkásoktól, óvakodjatok a megcsonkítottaktól.</verse>
				<verse number="3">A körülmetéltek ugyanis mi vagyunk, akik lélekben szolgálunk Istennek, akik Krisztus Jézusban dicsekszünk, s nem a testben bízunk,</verse>
				<verse number="4">noha én a testben is bízhatnék. Ha más azt tartja, hogy bízhatik a testben, én még inkább.</verse>
				<verse number="5">Nyolcadnapra körülmetéltek, Izrael népéből, Benjamin törzséből származom, zsidó vagyok a zsidók közül. Törvénytartó farizeus voltam,</verse>
				<verse number="6">(Isten) Egyházának szenvedélyes üldözője, s a törvényhez szabott igaz életben kifogástalan.</verse>
				<verse number="7">Keresztény életeszmény. Ám, amit egykor előnyömnek tekintettem, azt Krisztusért akadálynak tartom.</verse>
				<verse number="8">Sőt Uramnak, Krisztus Jézusnak fölséges ismeretéhez mérten mindent akadálynak tartok. Érte mindent elvetettem, sőt szemétnek tartottam, csak hogy Krisztust elnyerhessem és hozzá tartozzam.</verse>
				<verse number="9">Hiszen én nem a törvény alapján igazultam meg, hanem a Jézus Krisztusba vetett hit által. Isten ugyanis a hit által tett megigazulttá,</verse>
				<verse number="10">hogy megismerjem őt: föltámadásának erejét, de a szenvedésében való részesedést is. Hasonló akarok lenni hozzá halálában,</verse>
				<verse number="11">hogy eljussak a halálból való föltámadásra.</verse>
				<verse number="12">Nem mintha már elértem volna, s tökéletes volnék, de futok utána, hogy magamhoz ragadjam, mert már Krisztus Jézus is magához ragadott.</verse>
				<verse number="13">Testvérek, én nem gondolom, hogy már magamhoz ragadtam.</verse>
				<verse number="14">De ezt igen: Felejtem ami mögöttem van, s az előttem lévő után rugaszkodom. Futok a kitűzött cél felé, annak a hivatásnak jutalmáért, amelyre Isten fölülről hívott meg Krisztus Jézus által.</verse>
				<verse number="15">Mi, tökéletesek így gondolkodjunk. Amiben még másképp gondolkodtok, azt Isten majd föltárja nektek.</verse>
				<verse number="16">De amit már elértünk, abban tartsunk ki.</verse>
				<verse number="17">Állhatatosság az Úrban. Kövessétek példámat, testvérek! Figyeljetek azokra, akik úgy élnek, ahogy példámon látjátok.</verse>
				<verse number="18">Ismételten megmondtam ugyanis, s most könnyezve mondom: Sokan úgy élnek, mint Krisztus keresztjének ellenségei.</verse>
				<verse number="19">Végük a pusztulás, istenük a has, dicsőségük az, ami gyalázatuk, eszüket a földieken járatják.</verse>
				<verse number="20">A mi hazánk azonban a mennyben van. Onnan várjuk az Üdvözítőt is: az Úr Jézus Krisztust.</verse>
				<verse number="21">Ő azzal az erővel, amellyel mindent hatalma alá vethet, átalakítja gyarló testünket és hasonlóvá teszi megdicsőült testéhez.</verse>
			</chapter>
			<chapter number="4">
				<verse number="1">Ezért, szeretett testvéreim, kedveseim, örömöm és koronám: így álljatok helyt az Úrban, szeretteim!</verse>
				<verse number="2">Befejező intelmek. Evodiát és Szintihét nagyon kérem, értsenek egyet az Úrban.</verse>
				<verse number="3">Téged is kérlek, igaz munkatársam, légy segítségükre azoknak, akik velem együtt fáradtak az evangélium hirdetésében,</verse>
				<verse number="4">Örvendjetek az Úrban szüntelen! Újra csak azt mondom: örvendjetek!</verse>
				<verse number="5">Lelki jóságtokat ismerje meg mindenki. Az Úr közel van.</verse>
				<verse number="6">Ne aggódjatok semmiért. Minden ügyetekben hálaadással párosult imádsággal és könyörgéssel terjesszétek kérésteket Isten elé.</verse>
				<verse number="7">Akkor Isten békéje, amely minden értelmet meghalad, megőrzi szíveteket és elméteket Krisztus Jézusban.</verse>
				<verse number="8">Végül, testvéreim, arra irányuljanak gondolataitok, ami igaz, ami tisztességes, ami igazságos, ami ártatlan, ami kedves, ami dicséretre méltó, ami erényes és magasztos.</verse>
				<verse number="9">Amit tanultatok és elfogadtatok, amit hallottatok és nálam láttatok, azt tegyétek, és veletek lesz a béke Istene.</verse>
				<verse number="10">Az apostol hálája. Igen megörültem az Úrban, hogy végre ismét abban a helyzetben vagytok, hogy rólam is gondoskodhattok. Gondoltatok rá azelőtt is, de nem volt rá módotok.</verse>
				<verse number="11">Nem a nélkülözés mondatja ezt velem, hiszen megtanultam, hogy beérjem azzal, amim van.</verse>
				<verse number="12">Tudok nélkülözni, de tudok bővelkedni is. Minden körülmény közt, mindenhez hozzászoktam: jóllakáshoz és éhezéshez, bővelkedéshez és nélkülözéshez.</verse>
				<verse number="13">Mindent elviselek abban, aki nekem erőt ad.</verse>
				<verse number="14">Mégis jól tettétek, hogy részvéttel voltatok nyomorúságomban.</verse>
				<verse number="15">Ti is tudjátok, Philippiek, hogy az evangélium hirdetésének kezdetén, amikor Macedóniából elindultam, egyetlen egyház sem állt velem az adás és viszonzás kapcsolatában, csak ti.</verse>
				<verse number="16">Már Tesszalonikába is küldtetek egyszer - másszor, amire szükségem volt.</verse>
				<verse number="17">Nem mintha az adományra vágynék, hanem csak a gyümölcsét áhítom, amely bőségesen javatokra lesz írva.</verse>
				<verse number="18">Megvan mindenem, sőt bővelkedem. Bőven el vagyok látva, amióta Epafroditusztól átvettem, amit küldtetek, mint kellemes illatú, Istennek tetsző, kedves áldozatot.</verse>
				<verse number="19">Az én Istenem Jézus Krisztus által a dicsőségben kielégít majd gazdagsága szerint mindennel, amire szükségetek van.</verse>
				<verse number="20">Istennek, a mi Atyánknak, legyen dicsőség örökkön - örökké. Amen. Befejezés.</verse>
				<verse number="21">Köszöntsetek minden szentet Jézus Krisztusban. Köszöntenek titeket a testvérek, akik nálam vannak.</verse>
				<verse number="22">Köszönt titeket valamennyi szent, főkép a császár házából valók.</verse>
				<verse number="23">Az Úr Jézus Krisztus kegyelme legyen lelketekkel! (Amen.)</verse>
			</chapter>
		</book>
		<book number="51">
			<chapter number="1">
				<verse number="1">Címzés és apostoli üdvözlet. Pál, Isten akaratából Krisztus Jézus apostola,</verse>
				<verse number="2">és Timóteus testvér a Colosszében élő szent és hívő testvéreknek (Jézus) Krisztusban. Kegyelem neketek és békesség Atyánktól, az Istentől (és az Úr Jézus Krisztustól).</verse>
				<verse number="3">Hálaadás és könyörgés. Hálát adunk Istennek, Urunk Jézus Krisztus Atyjának, valahányszor imádkozunk értetek.</verse>
				<verse number="4">Hallottunk Krisztus Jézusba vetett hitetekről és arról a szeretetről, amely valamennyi szent iránt eltölt titeket,</verse>
				<verse number="5">a remény miatt, ami már készen vár a mennyben. Erről hallottatok az evangélium tanítása során,</verse>
				<verse number="6">amely hozzátok is eljutott. Amint az egész világon, nálatok is gyümölcsözik és gyarapszik, amióta meghallgattátok és valóban megismertétek Isten kegyelmét.</verse>
				<verse number="7">Így tanultátok ezt kedves szolgatársunktól, Epafrásztól is, aki Krisztus (Jézus) hűséges szolgája köztetek.</verse>
				<verse number="8">Ő számolt be nekünk lelki szertetetekről.</verse>
				<verse number="9">Mióta ezt hírül vettük, mi is szüntelenül könyörgünk értetek és esedezünk, hogy akaratának ismerete minden lelki bölcsességgel és okossággal együtt teljessé váljék bennetek.</verse>
				<verse number="10">Csak így tudtok, mindenben tetszését keresve, az Úrhoz méltóan élni: minden jótettben gyümölcsözni és Isten ismeretében gyarapodni.</verse>
				<verse number="11">Erősítsen is meg nagy erővel felséges hatalmából, hogy mindvégig kitartsatok és állhatatosak legyetek,</verse>
				<verse number="12">és örömmel adjatok hálát az Atyának, aki a szentek sorsára méltatott a világosságban. Krisztus páratlan méltósága</verse>
				<verse number="13">Krisztus a világ teremtője és megváltója. Ő kiragadott minket a sötétség hatalmából, s áthelyezett szeretett Fia országába.</verse>
				<verse number="14">Benne van (vére által) megváltásunk, bűneink bocsánata.</verse>
				<verse number="15">Ő a láthatatlan Isten képmása, az elsőszülött minden teremtmény között.</verse>
				<verse number="16">Benne teremtett mindent a mennyben és a földön: a láthatókat és a láthatatlanokat, trónusokat, uralmakat, fejedelemségeket és hatalmasságokat.</verse>
				<verse number="17">Mindent általa és érte teremtett. Ő előbb van mindennél, s minden benne áll fenn.</verse>
				<verse number="18">Ő a feje a testnek, az egyháznak. Ő a kezdet, elsőszülött a holtak közül, hogy ővé legyen az elsőség mindenben.</verse>
				<verse number="19">Úgy tetszett az Atyának, hogy benne lakjék az egész teljesség,</verse>
				<verse number="20">s hogy általa békítsen ki magával mindent, ami akár a földön, akár a mennyben van, azzal hogy keresztjének vérével békességet szerzett mindennek.</verse>
				<verse number="21">Titeket is, akik egykor gonosz tetteitek miatt ellenséges érzülettel távol voltatok,</verse>
				<verse number="22">most emberi testében kiengesztelt a halál által, hogy szentté, szeplőtelenné és feddhetetlenné tegyen színe előtt.</verse>
				<verse number="23">Csak szilárdan és rendületlenül álljatok a hit alapján és el ne tántorodjatok az evangélium reményétől, amit hallottatok. Hiszen minden teremtménynek hirdették az ég alatt, s én Pál is ennek szolgája lettem.</verse>
				<verse number="24">Az apostol hivatása. Örömmel szenvedek értetek és testemben kiegészítem azt, ami még hiányzik Krisztus szenvedéséből, testének, az egyháznak javára.</verse>
				<verse number="25">Ennek lettem szolgája az Istentől értetek kapott hivatásnál fogva, hogy Isten igéjét érvényre juttassam:</verse>
				<verse number="26">azt a titkot, amely századok és nemzedékek óta rejtve volt, s amelyet most kinyilatkoztatott szentjeinek.</verse>
				<verse number="27">Velük akarta közölni Isten, micsoda fönséges gazdagságot rejt a pogányok számára ez a titok: Krisztus bennetek a megdicsőülés reménye.</verse>
				<verse number="28">Mi őt hirdetjük, intünk és teljes bölcsességgel oktatunk minden embert, hogy Jézus Krisztusban tökéletessé tegyünk mindenkit.</verse>
				<verse number="29">Ezért fáradok és küzdök az ő erejével, amely hathatósan működik bennem.</verse>
			</chapter>
			<chapter number="2">
				<verse number="1">Akarom, hogy tudjátok, mekkora küzdelmem van értetek, a laodiceaiakért és mindazokért, akik személyesen nem ismernek,</verse>
				<verse number="2">hogy szívükben megerősödve és szeretetben egyesülve eljussanak a teljes megértés minden gazdagságára, Isten (az Atya) titkának, (Jézus) Krisztusnak megismerésére.</verse>
				<verse number="3">Benne rejlik a tudomány és bölcsesség minden kincse.</verse>
				<verse number="4">A megváltás Krisztusban. Ezt azért mondom, hogy senki tetszetős szavakkal meg ne tévesszen titeket.</verse>
				<verse number="5">Ha testben távol is, lélekben köztetek vagyok és örülök, hogy a köztetek uralkodó rendet és Krisztusba vetett hitetek szilárdságát láthatom.</verse>
				<verse number="6">Mivel tehát Uratoknak ismertétek el Krisztus Jézust, éljetek is benne.</verse>
				<verse number="7">Verjetek benne gyökeret és épüljetek rá, erősödjetek meg a hitben, ahogy tanultátok, s legyen túláradó a hálaadástok.</verse>
				<verse number="8">Vigyázzatok, hogy senki félre ne vezessen bölcselettel és hamis tanítással, ami emberi hagyományon s e világ elemein alapul, nem pedig Krisztuson.</verse>
				<verse number="9">Benne lakik testileg az Istenség egész teljessége, benne lettetek ennek a teljességnek részesei:</verse>
				<verse number="10">benne, aki minden fejedelemség és hatalmasság feje.</verse>
				<verse number="11">Benne vagytok körülmetélve, nem kézzel végzett körülmetéléssel, hanem az érzékies test levetésével, ami a krisztusi körülmetélés.</verse>
				<verse number="12">Vele temettek el a keresztségben, vele is támadtok föl az Isten erejébe vetett hit által, aki föltámasztotta őt halottaiból.</verse>
				<verse number="13">Titeket tehát, akik bűneitek és testi körülmetéletlenségtek miatt holtak voltatok, vele együtt életre keltett. Megbocsátotta minden bűnünket, a követelményeivel terhünkre szóló adóslevelet pedig eltörölte és a keresztre szögezve megsemmisítette.</verse>
				<verse number="14">Lefegyverezte a fejedelemségeket és hatalmasságokat, nyilvánosan pellengérre állította őket és Krisztus által diadalmaskodott rajtuk.</verse>
				<verse number="15">A helytelen vallási gyakorlatok értéktelensége.</verse>
				<verse number="16">Senki ne ítéljen meg tehát titeket étel - ital dolgában, s ünnepre, újholdra vagy szombatra vonatkozó dolgokban.</verse>
				<verse number="17">Hiszen mindez csak árnyéka a jövendőnek. A valóság Krisztusban van.</verse>
				<verse number="18">Senki ne mondjon titeket méltatlanoknak a jutalomra, főleg az nem, aki alázatoskodásban s az angyalok tiszteletében tetszeleg magának, aki látomásokkal hivalkodik, érzékies gondolkodásban oktalanul fölfuvalkodik</verse>
				<verse number="19">és nem ragaszkodik ahhoz, aki a fej. Ez gyarapítja az egész ízekkel és izmokkal összekapcsolt testet isteni növekedésében.</verse>
				<verse number="20">Ha tehát Krisztussal meghaltatok a világ elemeinek, miért vesztek magatokra olyan kötelezettségeket, mintha még a világban élnétek?</verse>
				<verse number="21">„Ne fogd meg! Ne ízleld! Hozzá ne nyúlj!”</verse>
				<verse number="22">Hiszen mindez arra való, hogy használat közben elpusztuljon. Csak emberi parancsokról és tanításokról van szó.</verse>
				<verse number="23">Ezek az önkényes vallási gyakorlatokkal, alázatoskodással és önsanyargatással a bölcsesség látszatát keltik, de nincs semmi értékük, csak a test kielégítésére szolgálnak.</verse>
			</chapter>
			<chapter number="3">
				<verse number="1">A régi és az új ember. Ha tehát föltámadtatok Krisztussal, azt keressétek, ami odafönn van, ahol Krisztus ül az Isten jobbján.</verse>
				<verse number="2">Ami odafönn van, arra irányuljon figyelmetek, ne a földiekre.</verse>
				<verse number="3">Hiszen meghaltatok és életetek Krisztussal az Istenben van elrejtve.</verse>
				<verse number="4">Amikor Krisztus, a mi életünk, megjelenik, vele együtt ti is megjelentek a dicsőségben.</verse>
				<verse number="5">Sanyargassátok tehát tagjaitokban azt, ami földies: a paráznaságot, tisztátalanságot, érzéki vágyakat, bűnös kívánságokat és kapzsiságot, ami igazában bálványimádás.</verse>
				<verse number="6">Ezek miatt száll Isten haragja a hitetlenség fiaira.</verse>
				<verse number="7">Valaha ti is ezeket műveltétek, amikor köztük éltetek.</verse>
				<verse number="8">De most vessétek le mindezt: a haragot, bosszúságot, rosszindulatot, átkozódást, szátok ocsmány szavait.</verse>
				<verse number="9">Ne hazudjatok egymásnak!</verse>
				<verse number="10">Vessétek le a régi embert szokásaival együtt és öltsétek föl az újat, aki teremtőjének képmására állandóan megújul a teljes megismerésig.</verse>
				<verse number="11">Itt már nincs görög vagy zsidó, körülmetélt vagy körülmetéletlen, barbár vagy szittya, rabszolga vagy szabad, hanem minden és mindenben Krisztus.</verse>
				<verse number="12">Mint Isten szent és kedves választottjai, öltsetek magatokra szívbeli irgalmat, jóságot, alázatosságot, szelídséget és türelmet.</verse>
				<verse number="13">Viseljétek el egymást és bocsássatok meg egymásnak, ha valakinek panasza van a másik ellen. Amint az Úr megbocsátott nektek, ti is úgy tegyetek!</verse>
				<verse number="14">Mindezen fölül szeressétek egymást, mert ez a tökéletesség köteléke.</verse>
				<verse number="15">S Krisztus békéje uralkodjék szívetekben, hiszen erre vagytok hivatva egy Testben.</verse>
				<verse number="16">Legyetek hálásak. Éljen bennetek elevenen Krisztus igéje. Tanítsátok és intsétek egymást nagy bölcseséggel. Énekeljetek hálás szívvel zsoltárt, himnuszt és szent dalokat Istennek.</verse>
				<verse number="17">Bármit szóltok és tesztek, mindent az Úr Jézus nevében tegyetek s adjatok hálát általa Istennek, az Atyának.</verse>
				<verse number="18">Állapotbeli kötelességek. Asszonyok! Engedelmeskedjetek férjeteknek, amint az Úrban illik.</verse>
				<verse number="19">Férfiak! Szeressétek feleségeteket, s ne legyetek indulatosak velük szemben.</verse>
				<verse number="20">Gyermekek! Fogadjatok szót mindenben szüleiteknek, mert ez kedves az Úrnak.</verse>
				<verse number="21">Atyák! Ne keserítsétek gyermekeiteket, hogy kedvüket ne veszítsék.</verse>
				<verse number="22">Szolgák! Engedelmeskedjetek mindenben földi uratoknak, ne látszatra szolgáljatok, mint akik emberek tetszését keresik, hanem egyszerű szívvel, az Úr félelmében.</verse>
				<verse number="23">Bármit tesztek, lélekkel tegyétek, az Úrnak teszitek, nem embereknek.</verse>
				<verse number="24">Hiszen tudjátok, hogy az Úrtól kapjátok jutalmul az örökséget! Szolgáljatok az Úr Krisztusnak!</verse>
				<verse number="25">A gonosz meglakol gonoszságáért. Személyválogatás nincsen (Istennél).</verse>
			</chapter>
			<chapter number="4">
				<verse number="1">Gazdák! Adjátok meg szolgáitoknak, ami jogos és méltányos. Gondoljátok meg, hogy nektek is van Uratok a mennyben.</verse>
				<verse number="2">Befejező intelmek. Legyetek állhatatosak és éberek a könyörgésben és hálaadásban.</verse>
				<verse number="3">Imádkozzatok egyúttal értünk is, hogy Isten adja meg a beszéd készségét Krisztus titkának hirdetésére - ezért vertek bilincsbe -</verse>
				<verse number="4">hogy úgy tárjam föl azt, amint kötelességem.</verse>
				<verse number="5">A kivülállókkal szemben okosan viselkedjetek.</verse>
				<verse number="6">Az időt jól értékesítsétek. Beszédetek legyen mindig szíves, sóval ízes, s akkor helyesen tudtok majd megfelelni mindenkinek. Befejezés</verse>
				<verse number="7">Személyes helyzetemről majd beszámol nektek Tihikusz, kedves testvérem, hű szolgám és munkatársam az Úrban.</verse>
				<verse number="8">Éppen azért küldöm hozzátok, hogy tudomást szerezzetek helyzetemről, s hogy megvígasztalja szíveteket.</verse>
				<verse number="9">Vele megy kedves és hű testvérem, Onezimusz, aki földitek. Ők majd beszámolnak mindenről, ami itt történik.</verse>
				<verse number="10">Köszönt titeket fogolytársam Arisztarkusz és Márk, Barnabás unokaöccse. A rá vonatkozó rendelkezéseimet már megkaptátok. Ha hozzátok érkezik, fogadjátok szívesen.</verse>
				<verse number="11">Köszönt továbbá Jézus is, másik nevén Jusztusz. A zsidók közül ezek egyedüli munkatársaim Isten országának érdekében.</verse>
				<verse number="12">Valóban vígasztalásomra voltak. Köszönt titeket földitek, Epafrász, Krisztus Jézus szolgája. Ő állandóan küzd értetek imáiban, hogy teljesen és tökéletesen megvalósítsátok Isten akaratát.</verse>
				<verse number="13">Tanuskodom róla, hogy sokat dolgozik értetek és azokért, akik Laodiceában és Hierápoliszban élnek.</verse>
				<verse number="14">Köszönt titeket Lukács, kedves orvosunk, és Démász.</verse>
				<verse number="15">Köszöntsétek a Laodiceában élő testvéreket és Nimfát meg a házában lévő közösséget.</verse>
				<verse number="16">Ha majd fölolvasták ezt a levelet nálatok, gondoskodjatok róla, hogy a laodiceai egyházban is fölolvassák. Ti meg a laodiceaiakét olvassátok el.</verse>
				<verse number="17">Arhippusznak mondjátok meg: Légy rajta, hogy az Úrban kapott hivatásodat teljesítsd!</verse>
				<verse number="18">Itt a sajátkezű köszöntésem: Pál. Emlékezzetek meg bilincseimről. Kegyelem veletek! (Amen.)</verse>
			</chapter>
		</book>
		<book number="52">
			<chapter number="1">
				<verse number="1">Címzés és apostoli üdvözlet. Pál, Szilvánusz és Timóteus a tesszalonikaiak egyházának, az Istenben, az Atyában és az Úr Jézus Krisztusban. Kegyelem és békesség.</verse>
				<verse number="2">Köszönet és elismerés. Mindenkor hálát adunk mindnyájatokért Istennek, amikor imádságainkban megemlékezünk rólatok.</verse>
				<verse number="3">Szüntelenül gondolunk Istenünk és Atyánk előtt tevékeny hitetekre, áldozatos szeretetetekre és állhatatos reményetekre Urunkban, Jézus Krisztusban.</verse>
				<verse number="4">Meg vagyunk győződve, Istentől szeretett testvéreim, hogy választottak vagytok.</verse>
				<verse number="5">Evangéliumunk ugyanis nemcsak szóval jutott el hozzátok, hanem hathatósan, a Szentlélek kiáradásával és meggyőző erejével. Hiszen tudjátok, hogyan léptünk fel köztetek, tiértetek.</verse>
				<verse number="6">Követőink lettetek, és az Úr követői. A sok nehézség ellenére is a Szentlélek örömével fogadtátok az igét,</verse>
				<verse number="7">úgyhogy Makedóniában és Achájában minden hívő példaképévé lettetek.</verse>
				<verse number="8">Tőletek terjedt el ugyanis az Úr igéje, nemcsak Makedóniában és Achájában, Istenbe vetett hitetek mindenüvé eljutott, úgyhogy nem is szükséges róla beszélnünk.</verse>
				<verse number="9">Hiszen az emberek maguk beszélnek róla, hogyan jutottunk el hozzátok, s hogyan tértetek a bálványoktól Istenhez, hogy az élő és igaz Istennek szolgáljatok,</verse>
				<verse number="10">s hogy várjátok a mennyből halottaiból feltámasztott Fiát: Jézust, aki megment minket az eljövendő haragtól.</verse>
			</chapter>
			<chapter number="2">
				<verse number="1">Föllépése Tesszalonikában. Magatok is tudjátok, testvérek, hogy megjelenésünk köztetek nem volt eredménytelen.</verse>
				<verse number="2">Előzőleg ugyan, mint tudjátok, Filippiben szenvedés és bántalom ért, de Istenünkben bízva a sok nehézség közt is mertük hirdetni Isten evangéliumát.</verse>
				<verse number="3">Igehirdetésünk ugyanis nem megtévesztő vagy hamis szándékból ered, és csalással sem jár hanem úgy beszélünk, mint akiket Isten alkalmasnak ítélt, hogy rájuk bízza az evangélium hirdetését.</verse>
				<verse number="4">Nem is keressük emberek tetszését, hanem Istenét aki szívünket vizsgálja.</verse>
				<verse number="5">Amint tudjátok, s a hízelgő beszéd soha nem volt szokásunk, s a kapzsi szándékra sem kerestünk ürügyet. Isten a tanunk rá!</verse>
				<verse number="6">Emberi elismerést nem kerestünk, sem a tieteket, sem másokét.</verse>
				<verse number="7">Bár mint Krisztus apostolai érvényesíthettük volna tekintélyünket, mégis olyan gyöngédek voltunk hozzátok, mint az anya, aki dajkálja gyermekét.</verse>
				<verse number="8">Úgy vonzódtunk hozzátok, hogy nemcsak Isten evangéliumát, hanem életünket is nektek akartuk adni. Ennyire megszerettünk titeket!</verse>
				<verse number="9">Emlékezhettek testvérek keserves munkánkra és fáradozásunkra. Éjjel - nappal dolgoztunk, hogy senkit se terheljünk közületek, s úgy hirdettük nektek Isten evangéliumát.</verse>
				<verse number="10">Tanuk vagytok rá ti és az Isten, milyen szentül, becsületesen és kifogástalanul éltünk nálatok, akik a hitre tértetek.</verse>
				<verse number="11">Azt is tudjátok, ti hogy mint az atya gyermekét,</verse>
				<verse number="12">úgy intettünk, buzdítottunk sőt egyenkint rábeszéltünk titeket hogy méltóan éljetek ahhoz az Istenhez, aki meghívott dicsőséges országába.</verse>
				<verse number="13">Az elért eredmény. Ezért szüntelenül hálát adunk Istennek, hogy az Isten tőlünk hallott igéjét nem emberi tanításként fogadtátok, hanem - amint valóban az - Isten igéjeként, amely bennetek, hívőkben munkálkodik.</verse>
				<verse number="14">Ti, testvéreim, követői lettetek Isten judeai egyházainak melyek Krisztus Jézusban élnek. Hiszen ugyanazt szenvedtétek el saját népetektől, mint azok a zsidóktól.</verse>
				<verse number="15">Azok az Úr Jézust és a prófétákat is megölték, s minket is üldöztek. Ezért Istennek nem kedvesek, az embereknek pedig ellenségei.</verse>
				<verse number="16">Utunkba állnak hogy ne hirdethessük az igét a pogányok üdvösségére. Így betöltik mindenkor bűneik mértékét, és rájuk nehezedik (Isten) haragja teljes erejével.</verse>
				<verse number="17">A viszontlátás vágya. Testvéreim, mi egy időre ugyan külsőleg elváltunk tőletek, de szívünkben nem. Sőt még nagyobb vágyódással szeretnénk titeket szemtől - szembe látni.</verse>
				<verse number="18">Ezért el akartunk menni hozzátok, én Pál, ismételten is, de a sátán megakadályozott.</verse>
				<verse number="19">Ki volna ugyanis a mi reményünk, örömünk és dicsekvésünk koronája Urunk Jézus (Krisztus) előtt eljövetele napján, ha nem ti?</verse>
				<verse number="20">Hiszen ti vagytok a mi dicsőségünk és örömünk.</verse>
			</chapter>
			<chapter number="3">
				<verse number="1">Ezért, mivel már nem bírtuk tovább, elhatároztuk, hogy egyedül maradunk Athénben,</verse>
				<verse number="2">és elküldtük hozzátok Timóteus testvérünket, Krisztus hirdetésében Isten szolgáját.</verse>
				<verse number="3">Erősítsen meg hitetekben és buzdítson, hogy senki meg ne tántorodjék a jelen szenvedések közt. Hiszen tudjátok, hogy ez a rendeltetésünk.</verse>
				<verse number="4">Amikor ugyanis még nálatok voltunk, előre megmondtuk, hogy megpróbáltatás vár ránk.</verse>
				<verse number="5">Tudjátok, hogy úgy is történt. Ezért, mivel már nem bírtam tovább elküldtem hozzátok, hogy hírt halljak hitetekről: Vajon nem vitt - e kísértésbe a kísértő, és fáradságunk nem veszett - e kárba?</verse>
				<verse number="6">Timóteus jó hírei. Most azonban Timóteus visszatért tőletek és jó hírt hozott hitetekről, szeretetetekről, s arról, hogy szívesen emlékeztek ránk, sőt látni vágytok minket, mint ahogy mi is titeket.</verse>
				<verse number="7">Ezért minden baj és szenvedés közt is megvigasztalt a ti hitetek, testvérek,</verse>
				<verse number="8">s most az a gondolat éltet minket, hogy ti szilárdan álltok az Úrban.</verse>
				<verse number="9">Hogyan is róhatnók le hálánkat Istennek azért a nagy örömért, amellyel miattatok örvendünk Isten előtt?</verse>
				<verse number="10">Éjjel - nappal buzgón imádkozunk, hogy szemtől - szembe láthassunk és pótolhassuk hitetek hiányait.</verse>
				<verse number="11">Isten, a mi Atyánk, és Urunk Jézus (Krisztus) vezesse hozzátok utunkat!</verse>
				<verse number="12">Titeket pedig gyarapítson és gazdagítson az Úr a szeretetben, egymás és mindenki iránt, mint ahogy mi is szeretünk titeket.</verse>
				<verse number="13">Tegye állhatatossá szíveteket, hogy feddhetetlen szentségben állhassatok Istenünk és Atyánk elé, amikor Urunk Jézus eljön összes szentjeivel. (Amen.)</verse>
			</chapter>
			<chapter number="4">
				<verse number="1">Istennek tetsző élet. Egyébként, testvérek, kérünk és intünk titeket az Úr Jézusban: Amint tőlünk tanultátok, hogyan kell Istennek tetsző életet élnetek, úgy is éljetek, hogy egyre előbbre haladjatok.</verse>
				<verse number="2">Hiszen tudjátok, hogy az Úr Jézus nevében milyen utasításokat adtunk nektek. Isten akarata ugyanis az, hogy szentekké legyetek.</verse>
				<verse number="3">Tartózkodjatok a paráznaságtól.</verse>
				<verse number="4">Mindegyiktek szentül és tisztességesen éljen feleségével,</verse>
				<verse number="5">s ne szenvedélyes érzékiségben, mint a pogányok, akik nem ismerik az Istent.</verse>
				<verse number="6">Senki üzletkötésben meg ne károsítsa és meg ne csalja testvérét mert az Úr megtorolja mindezt, amint már előbb megmondtuk és szentül állítottuk.</verse>
				<verse number="7">Hiszen az Úr nem bűnös életre hívott minket, hanem szentségre.</verse>
				<verse number="8">Aki tehát ezeket megveti, nem embert vet meg, hanem az Istent, aki ránk árasztotta Szentlelkét.</verse>
				<verse number="9">Felebaráti szeretet. A testvéri szeretetről nem szükséges írnom nektek, hiszen Isten maga oktatott ki, hogy szeressétek egymást.</verse>
				<verse number="10">Sőt gyakoroljátok is egész Macedóniában minden testvérrel szemben. Ám arra kérünk testvérek, hogy gyarapodjatok is benne.</verse>
				<verse number="11">Igyekezzetek békében élni törődjetek a magatok dolgával, dolgozzatok saját kezetekkel, amint meghagytuk nektek.</verse>
				<verse number="12">Viselkedjetek tisztességesen a kívülállókkal szemben és ne szoruljatok rá senkire.</verse>
				<verse number="13">Az elhunytak sorsa. Nem akarjuk testvérek, hogy az elhunytak felől tájékozatlanok legyetek, hogy ne szomorkodjatok, mint a többiek akiknek nincs reményük.</verse>
				<verse number="14">Ha Jézus, mint ahogy hisszük meghalt és feltámadt, akkor Isten azokat is, akik Jézusban hunytak el, vele együtt feltámasztja.</verse>
				<verse number="15">Az Úr tanítása alapján ugyanis ezt mondjuk nektek: Mi élők, akik az Úr eljöveteléig megmaradunk, nem előzzük meg az elhunytakat.</verse>
				<verse number="16">A parancsszóra, a főangyal kiáltására, Isten harsonazengésére az Úr maga száll le a mennyből, s először a Krisztusban elhunytak támadnak fel.</verse>
				<verse number="17">Azután mi élők akik megmaradtunk, a felhőkön velük együtt elragadtatunk a magasba Krisztus elé, és így mindenkor az Úrral leszünk.</verse>
				<verse number="18">Vigasztaljátok tehát egymást ezzel a tanítással.</verse>
			</chapter>
			<chapter number="5">
				<verse number="1">A keresztény éberség. Ami az időt és órát illeti, testvérek, arról szükségtelen írnom.</verse>
				<verse number="2">Hiszen magatok is pontosan tudjátok, hogy az Úr napja úgy jön el, mint éjjel a tolvaj.</verse>
				<verse number="3">Amikor azt hangoztatják: Béke és biztonság, akkor éri őket hirtelen a pusztulás, akárcsak várandós asszonyt a fájdalom, és meg nem menekülnek.</verse>
				<verse number="4">De ti testvérek, nem jártok sötétben, hogy az a nap tolvaj módjára lephessen meg.</verse>
				<verse number="5">Hiszen mindnyájan a világosság és a nappal fiai vagytok. Nem vagyunk az éjszakáé, sem a sötétségé.</verse>
				<verse number="6">Ne is aludjunk hát mint a többiek, hanem legyünk éberek és józanok.</verse>
				<verse number="7">Az alvók éjjel alszanak, és a részegek éjjel ittasodnak meg.</verse>
				<verse number="8">Mi azonban, kik a nappalé vagyunk, legyünk józanok és öltsük fő a hit és a szeretet páncélját, sisakként pedig az üdvösség reményét.</verse>
				<verse number="9">Hiszen Isten nem a haragra szánt hanem az üdvösség elnyerésére Urunk Jézus Krisztus által,</verse>
				<verse number="10">aki meghalt értünk, hogy akár ébren vagyunk, akár szunnyadunk, vele éljünk.</verse>
				<verse number="11">Ezért vigasztaljátok egymást s legyetek egymás épülésére, mint ahogy meg is teszitek.</verse>
				<verse number="12">Végső intelmek. Kérünk titeket, testvérek, becsüljétek meg azokat, akik köztetek fáradnak és, mint elöljáróitok az Úrban, vezetnek titeket.</verse>
				<verse number="13">Munkájuk miatt legyetek irántuk minél nagyobb szeretettel, s éljetek velük békességben.</verse>
				<verse number="14">Kérünk továbbá testvérek feddjétek meg a nyughatatlanokat bátorítsátok a kislelkűeket, gondozzátok a betegeket, legyetek türelemmel mindenki iránt.</verse>
				<verse number="15">Ügyeljetek, hogy senki rosszért rosszal ne fizessen, hanem szolgáljátok szüntelen odaadással egymás javát és a többiekét.</verse>
				<verse number="16">Legyetek mindig derűsek!</verse>
				<verse number="17">Szüntelenül imádkozzatok!</verse>
				<verse number="18">Adjatok hálát, mindenért, mert Isten ezt kívánja mindnyájatoktól Krisztus Jézusban.</verse>
				<verse number="19">A Lelket el ne fojtsátok!</verse>
				<verse number="20">A prófétai beszédet el ne vessétek!</verse>
				<verse number="21">Vizsgáljatok meg mindent, a jót tartsátok meg.</verse>
				<verse number="22">Mindenféle rossztól óvakodjatok.</verse>
				<verse number="23">A békesség Istene szenteljen meg titeket teljesen. Őrizze meg szellemetek, lelketek és testetek egészen feddhetetlenül Urunk Jézus Krisztus eljöveteléig.</verse>
				<verse number="24">Hűséges az, aki meghívott titeket: ő majd meg is teszi. Befejezés.</verse>
				<verse number="25">Testvérek, imádkozzatok értünk is.</verse>
				<verse number="26">Köszöntsetek minden testvért szent csókkal.</verse>
				<verse number="27">Parancsolom az Úr nevében, hogy olvassák föl ezt a levelet minden szent testvér előtt.</verse>
				<verse number="28">A mi Urunk Jézus Krisztus kegyelme legyen veletek! (Amen.)</verse>
			</chapter>
		</book>
		<book number="53">
			<chapter number="1">
				<verse number="1">Címzés és apostoli üdvözlet. Pál, Szilvánusz és Timóteus a tesszalonikaiak egyházának, az Atyaistenben és az Úr Jézus Krisztusban.</verse>
				<verse number="2">Kegyelem nektek és békesség az Istentől, az Atyától és az Úr Jézus Krisztustól.</verse>
				<verse number="3">Köszönet és elismerés. Mindenkor hálaadással tartozunk értetek Istennek, testvérek, mégpedig méltán, mert hitetek nőttön - nő és az egymás iránt való szeretet mindnyájatokban gyarapszik.</verse>
				<verse number="4">Dicsekszünk is veletek Isten egyházában: állhatatosságotokkal és hitetekkel, mellyel minden üldözést és zaklatást elviseltek,</verse>
				<verse number="5">Isten igazságos ítéletének bizonyosságaként, hogy méltók legyetek Isten országára, amelyért szenvedtek is.</verse>
				<verse number="6">Méltányos egyébként, hogy Isten zaklatóitoknak zaklatással fizessen meg.</verse>
				<verse number="7">Nektek zaklatottaknak pedig, velünk együtt, megnyugvással, amikor az Úr Jézus megjelenik angyalseregével a mennyből, lobogó tűzzel.</verse>
				<verse number="8">Akkor megbünteti majd azokat, akik Istent nem ismernek és Urunk Jézus (Krisztus) evangéliumának nem engedelmeskednek.</verse>
				<verse number="9">Ezek örök kárhozattal lakolnak: távol az Úr színétől és felséges hatalmától,</verse>
				<verse number="10">azon a napon amikor eljön, hogy szentjeiben megdicsőüljön és híveiben megcsodálják. Nálatok ugyanis a mi tanúságtételünk hitre talált.</verse>
				<verse number="11">Ezért imádkozunk is értetek mindenkor, hogy Istenünk meghívására méltasson és hathatósan befejezze a hitből fakadó törekvéseteket.</verse>
				<verse number="12">Így dicsőül meg Urunk Jézus (Krisztus) neve bennetek és ti őbenne, Istenünknek s az Úr Jézus Krisztusnak kegyelméből.</verse>
			</chapter>
			<chapter number="2">
				<verse number="1">Az eljövetel előjelei. Ami Urunk Jézus Krisztus eljövetelét és a vele való egyesülésünket illeti, arra kérünk testvérek,</verse>
				<verse number="2">ne veszítsétek el egyhamar józan eszetek, és meg ne riasszon sem lelki kinyilatkoztatás, sem állítólag tőlünk eredő beszéd vagy levél, mintha az Úr napja már küszöbön állna.</verse>
				<verse number="3">Semmiképpen el ne ámítsanak titeket, hiszen előbb be kell következnie az elpártolásnak es nyilvánvalóvá kell lennie</verse>
				<verse number="4">a bűn emberének, a kárhozat fiának, az ellenségnek, aki Isten fölé emelkedik es mind a fölé, ami szent. Sőt Isten templomában foglal helyet s azt állítja magáról, hogy Isten.</verse>
				<verse number="5">Nem emlékeztek, hogy amikor meg nálatok voltam,</verse>
				<verse number="6">mindezt megmondtam nektek? Tudjátok azt is, mi késlelteti</verse>
				<verse number="7">fellépésének idejét. A gonoszság titka már tevékeny,</verse>
				<verse number="8">csak annak kell még az útból eltűnnie, aki késlelteti. Akkor majd megjelenik a gonosz, akit az Úr Jézus elsöpör szája lehelletével és megsemmisít jövetelének tündöklésével.</verse>
				<verse number="9">Jöttét a sátán közreműködésével mindenféle feltűnő tett,</verse>
				<verse number="10">szemfényvesztő jel és hamis csoda kíséri, meg mindenféle gonosz csábítás is azok vesztére, akik elkárhoznak, mert nem fogadták el az igazság szeretetét, hogy üdvözüljenek.</verse>
				<verse number="11">Ezért engedi meg Isten, hogy súlyos tévedésbe essenek és</verse>
				<verse number="12">higgyenek a hazugságnak. Így mindazoknak, akik nem hajlottak az igazságra, hanem a gonoszságban telt kedvük, ítéletben lesz részük.</verse>
				<verse number="13">Buzdítás az állhatatosságra. Mi mindenkor hálával tartozunk értetek az Istennek, testvérek, kedveltjei az Úrnak, mert Isten zsengéül választott ki titeket, hogy a Lélek megszentelése és az igazság hite által üdvözüljetek.</verse>
				<verse number="14">Evangeliumunk által arra hívott meg titeket, hogy részesüljetek Urunk Jézus Krisztus dicsőségében.</verse>
				<verse number="15">Legyetek tehát állhatatosak testvérek, és ragaszkodjatok a hagyományokhoz, amelyeket akár előszóval, akár levelünkből tanultatok.</verse>
				<verse number="16">Urunk Jézus Krisztus maga, és az Isten, a mi Atyánk, aki szeretett minket, s kegyelmével örök vigasztalást</verse>
				<verse number="17">és jó reménységet ajándékozott nekünk, vigasztalja meg szíveteket, s erősítse meg szóban és tettben minden jóra.</verse>
			</chapter>
			<chapter number="3">
				<verse number="1">Imádság az apostolért. Egyébként, testvérek, imádkozzatok értünk, hogy az Úr igéje terjedjen és dicsőségre jusson, mint nálatok is,</verse>
				<verse number="2">s hogy megszabaduljunk a kellemetlen és gonosz emberektől. A hit ugyanis nem mindenkié.</verse>
				<verse number="3">Az Úr azonban hűséges: ő megerősít titeket és megőriz a gonosztól.</verse>
				<verse number="4">Bízom az Úrban, hogy megteszitek és meg is fogjátok tenni, amit meghagytunk.</verse>
				<verse number="5">Az Úr vezérelje szíveteket Isten szeretetére és Krisztus türelmére.</verse>
				<verse number="6">Óvás a tétlenségtől. Urunk Jézus Krisztus nevében meghagyjuk nektek, testvérek, hogy kerüljetek minden olyan testvért, aki rendetlen életet és, s nem követi, amit hagyományként tőlünk kapott.</verse>
				<verse number="7">Tudjátok magatok is, hogyan kell minket követni. Hiszen nem éltünk köztetek rendetlenül.</verse>
				<verse number="8">Senki kenyerét ingyen nem ettük, hanem keserves fáradsággal, éjjel - nappal megdolgoztunk érte, hogy egyikteknek se legyünk terhére.</verse>
				<verse number="9">Nem mintha nem lett volna jogunk rá, hanem hogy példát adjunk nektek követésünkre.</verse>
				<verse number="10">Amikor ugyanis nálatok voltunk, meghagytuk nektek, hogy aki nem akar dolgozni, ne is egyék.</verse>
				<verse number="11">Hallottuk ugyanis, hogy némelyek rendetlenül élnek, semmit sem dolgoznak, hanem haszontalanságra fecsérlik idejüket.</verse>
				<verse number="12">Az ilyeneknek meghagyjuk és buzdítjuk őket az Úr Jézus Krisztusban, hogy nyugodt munkával keressék kenyerüket.</verse>
				<verse number="13">Ti pedig, testvérek, ne fáradjatok el a jócselekedetekben.</verse>
				<verse number="14">Ha valaki nem engedelmeskednék a levélben írt tanításnak, azt jegyezzétek meg, s kerüljétek társaságát, hadd eszméljen magára.</verse>
				<verse number="15">De ne bánjatok vele mint ellenséggel, hanem feddjétek meg mint testvért. Befejezés</verse>
				<verse number="16">A békesség Ura adjon nektek mindig, minden körülmények közt békét. Az Úr legyen mindnyájatokkal.</verse>
				<verse number="17">Itt a saját kezű köszöntésem: Pál. Minden levelet így írok alá: ez a kézírásom.</verse>
				<verse number="18">A mi Urunk Jézus Krisztus kegyelme legyen mindnyájatokkal. (Amen.)</verse>
			</chapter>
		</book>
		<book number="54">
			<chapter number="1">
				<verse number="1">Címzés és apostoli üdvözlet. Pál, üdvözítő Istenünknek és reménységünknek, Krisztus Jézusnak rendelkezéséből Krisztus Jézus apostola, Timóteusnak, igaz fiának a hitben.</verse>
				<verse number="2">Kegyelem, irgalom és békesség az Istentől, az Atyától és Urunktól, Krisztus Jézustól. Általános lelkipásztori kötelességek</verse>
				<verse number="3">Harc a hamis tanítások ellen. Amikor Makedóniába indultam, arra kértelek, maradj Efezusban és kösd némelyek lelkére,</verse>
				<verse number="4">hogy ne tanítsanak tévesen, ne vesződjenek mendemondákkal és vég nélküli nemzetségtörténetekkel, amik inkább a vitatkozást segítik elő, mint az isteni üdvrend megvalósítását, ami a hiten alapul.</verse>
				<verse number="5">Ennek a rendelkezésnek célja a tiszta szívből, jó lelkiismeretből és őszinte hitből fakadó szeretet.</verse>
				<verse number="6">Ettől tértek el az illetők és üres fecsegésre adták magukat.</verse>
				<verse number="7">Törvénytanítók szeretnének lenni, de meg sem értik, amit mondanak és amit csökönyösen állítanak.</verse>
				<verse number="8">Mi tudjuk, hogy jó a törvény, ha helyesen tartja meg valaki.</verse>
				<verse number="9">Tudom, hogy a törvényt nem az igaz emberért hozták, hanem a gonoszokért, lázadókért, istentelenekért, bűnösökért, vallástalanokért, a szentség ellenségeiért, azokért, akik apjukra - anyjukra kezet emelnek, gyilkosokért, paráznákért,</verse>
				<verse number="10">fajtalanokért, rabszolga-kereskedőkért, hazugokért, hamisan esküvőkért, meg mindazért, ami az igaz tanítással ellenkezik,</verse>
				<verse number="11">mely a boldog Isten dicsőségének rám bízott evangéliuma.</verse>
				<verse number="12">Hála az apostoli hivatásért. Hálát adok Urunknak, Jézus Krisztusnak, aki erőt adott nekem, mert megbízhatónak tartott, amikor szolgálatára rendelt,</verse>
				<verse number="13">bár azelőtt káromló, üldöző és erőszakos ember voltam. Ám (Isten) mégis megkönyörült rajtam, mert hitetlenségemben tudatlanul cselekedtem.</verse>
				<verse number="14">Sőt valósággal elárasztott az Úr kegyelme a Krisztus Jézusban való hittel és szeretettel.</verse>
				<verse number="15">Igaz beszéd ez és teljes hitelt érdemel: Krisztus Jézus azért jött a világra, hogy a bűnösöket üdvözítse, s ezek között az első én vagyok.</verse>
				<verse number="16">De éppen ezért találtam irgalomra, hogy Jézus Krisztus rajtam, az elsőn mutassa meg minden türelmét, példaképül azoknak, akik a jövőben hisznek benne és az örök életre jutnak.</verse>
				<verse number="17">Az örökkévalóság királyának, a halhatatlan és láthatatlan, egyedülvaló Istennek legyen tisztelet és dicsőség mindörökkön - örökké. Amen.</verse>
				<verse number="18">A rád vonatkozó korábbi prófétai szavak értelmében lelkedre kötöm, Timótus fiam: vívd meg bizalommal a jó harcot.</verse>
				<verse number="19">Őrizd meg a hitet és a jó lelkiismeretet, melyet néhányan elvetettek, s ezért hajótörést szenvedtek a hitben.</verse>
				<verse number="20">Közéjük tartoznak Himeneusz és Alexander, akiket a sátánra hagytam: hadd tanulják meg, hogy ne káromolják az Istent.</verse>
			</chapter>
			<chapter number="2">
				<verse number="1">Buzdítás az imádságra. Mindenekelőtt arra kérlek, végeztess könyörgéseket, imádságokat, esedezéseket és hálaadásokat minden emberért, királyokért</verse>
				<verse number="2">és minden följebbvalóért, hogy istenfélelemmel és tisztességgel teljes, békés és nyugodt életet élhessünk.</verse>
				<verse number="3">Ez jó és kedves üdvözítő Istenünk szemében,</verse>
				<verse number="4">aki azt akarja, hogy minden ember üdvözüljön és eljusson az igazság ismeretére.</verse>
				<verse number="5">Hiszen egy az Isten, egy a közvetítő Isten és ember közt: az ember Krisztus Jézus,</verse>
				<verse number="6">aki váltságul adta magát mindenkiért. Erről kellő időben tanúságot kell tenni.</verse>
				<verse number="7">Ezért kaptam a küldetést, hogy hírnök és apostol legyek - igazat mondok, nem hazudom -, a pogányok tanítója, hitben és igazságban.</verse>
				<verse number="8">Helyes magatartás az istentiszteleten. Azt kívánom tehát, hogy a férfiak mindenütt áhítattal, s ne haragos és viszálykodó lélekkel emeljék imádságra kezüket.</verse>
				<verse number="9">Kívánom azt is, hogy az asszonyok tisztességes ruhában járjanak, szemérmesen és szerényen ékesítsék magukat: ne göndörített hajjal, arannyal, gyöngyökkel és drága ruhában,</verse>
				<verse number="10">hanem amint istenfélelemben élő asszonyokhoz illik, jótettekkel.</verse>
				<verse number="11">Az asszony csöndben hallgassa a tanítást, teljes engedelmességgel.</verse>
				<verse number="12">Azt nem engedem meg, hogy az asszony tanítson, sem azt, hogy a férfin uralkodjék, hanem maradjon csöndben.</verse>
				<verse number="13">Hiszen Ádám első a teremtésben, Éva csak a második.</verse>
				<verse number="14">Ádám nem hagyta magát félrevezetni, mint az asszony, aki bűnbe esett.</verse>
				<verse number="15">De üdvözülni fog, ha gyermekeket szül, s ha kitart a hitben, a szeretetben, s a szerénységgel párosult tisztességben.</verse>
			</chapter>
			<chapter number="3">
				<verse number="1">Az egyházi elöljárók. Igaz beszéd ez: aki püspökségre törekszik, magasztos dolgot kíván.</verse>
				<verse number="2">A püspöknek ugyanis kifogástalannak, egyszer nősültnek, józannak megfontoltnak, tisztességesnek, (szemérmesnek), vendégszeretőnek, tanításra termettnek kell lennie.</verse>
				<verse number="3">Ne legyen iszákos vagy erőszakoskodó, hanem megértő, ne veszekedő, sem kapzsi.</verse>
				<verse number="4">Saját házában legyen jó gazda, aki gyermekeit fegyelemre és teljes tisztességre fogja.</verse>
				<verse number="5">Aki ugyanis tulajdon házában nem jó gazda, hogyan is tudná gondját viselni Isten egyházának?</verse>
				<verse number="6">Újonnan megtért se legyen, hogy föl ne fuvalkodjék, s az ördög sorsára ne jusson.</verse>
				<verse number="7">A kívülállók előtt is jó híre legyen, hogy meg ne szólják és az ördög csapdájába ne kerüljön.</verse>
				<verse number="8">A diákonusok. A diákonusok szintén tisztességesek legyenek, ne kétszínűek, sem borisszák vagy piszkos haszonra lesők.</verse>
				<verse number="9">A hit titkát tiszta lelkiismerettel őrizzék.</verse>
				<verse number="10">Ki kell előbb próbálni őket, és csak akkor szolgáljanak, ha kifogástalanok.</verse>
				<verse number="11">Az asszonyok szintén legyenek tisztességesek, rágalmazást kerülők, mértéktartók és mindenben megbízhatók.</verse>
				<verse number="12">A diákonus legyen egyszer nősült, gyermekeinek és otthonának jó elöljárója.</verse>
				<verse number="13">Aki ugyanis jól végzi szolgálatát, nagy megbecsülésre és a Krisztus Jézusba vetett hitben való bizalomra tesz szert.</verse>
				<verse number="14">Mindezt azért írom neked - bár remélem, hogy hamarosan eljutok hozzád -,</verse>
				<verse number="15">hogy ha késném is, tudd, hogyan kell viselkedned az Isten házában, mely az élő Isten egyháza s az igazság oszlopa és biztos alapja.</verse>
				<verse number="16">Kétségkívül nagy dolog az istenfélő élet titka: Testben nyilvánvaló lett, igazolást nyert lélekben, megjelent az angyaloknak, pogányoknak hirdették, világszerte hittek benne, fölment a dicsőségbe.</verse>
			</chapter>
			<chapter number="4">
				<verse number="1">Óvás a tévtanítóktól. A Lélek azonban világosan mondja, hogy a végső időkben némelyek elpártolnak a hittől, s megtévesztő szellemekre meg ördögi tanításra hallgatnak.</verse>
				<verse number="2">Ezek képmutató hazudozók, akiknek megbélyegzett a lelkiismeretük.</verse>
				<verse number="3">Tiltják a házasságkötést és bizonyos ételeket is, pedig ezeket Isten azért teremtette, hogy a hívők, akik fölismerték az igazságot, hálaadással fogyasszák.</verse>
				<verse number="4">Hiszen Isten minden teremtménye jó, és semmi sem megvetendő, amit hálaadással veszünk magunkhoz,</verse>
				<verse number="5">mert Isten igéje és az imádság megszenteli. Egyéni magatartás</verse>
				<verse number="6">Példaadó élet. Ha ezt magyarázod a testvéreknek, jó szolgája leszel Krisztus Jézusnak, mert annak a hitnek és helyes tanításnak igéi táplálnak, amelyet híven követtél.</verse>
				<verse number="7">Vesd el a képtelen, vénasszonyos meséket, gyakorold magadat inkább az istenfélelemben.</verse>
				<verse number="8">A test gyakorlásának ugyanis kevés a haszna, de az istenfélő élet mindenre jó, mert a jelen és a jövendő élet ígérete kíséri.</verse>
				<verse number="9">Igaz beszéd ez és teljes hitelt érdemel.</verse>
				<verse number="10">Hiszen ezért fáradunk és küszködünk, mert bízunk az élő Istenben, aki minden embernek, elsősorban a hívőknek üdvözítője.</verse>
				<verse number="11">Ezt hirdesd, ezt tanítsd!</verse>
				<verse number="12">Senki meg ne vessen ifjú korod miatt, de légy is a hívek példaképe beszédben, viselkedésben, szeretetben, hitben és tisztaságban.</verse>
				<verse number="13">Amíg odaérek, legyen gondod a fölolvasásra, a buzdításra és a tanításra.</verse>
				<verse number="14">El ne hanyagold a benned lévő kegyelmet, amit akkor kaptál, amikor elhangzott a prófétai szó és a presbiterek fejedre tették a kezüket.</verse>
				<verse number="15">Ezekben gyakorold s ezeknek szenteld magadat, hogy haladásod mindenki előtt nyilvánvaló legyen.</verse>
				<verse number="16">Ügyelj magadra és a tanításra. Légy állhatatos benne. Ha így teszel, magadat is, hallgatóidat is üdvösségre segíted.</verse>
			</chapter>
			<chapter number="5">
				<verse number="1">Magatartás az idősekkel szemben. Az idősebb férfit ne korhold, hanem csak figyelmeztesd, mint atyádat, a fiatalabbat, mint testvéredet;</verse>
				<verse number="2">az idősebb nőt, mint anyádat, a fiatalabbat, mint nővéredet, egészen tiszta érzülettel.</verse>
				<verse number="3">Tiszteld az özvegyeket, ha valóban özvegyek.</verse>
				<verse number="4">Ha pedig valamely özvegynek gyermekei vagy unokái vannak, ezek tanulják meg, hogy elsősorban saját családjuk iránt teljesítsék kötelességüket és szüleik iránt róják le, amivel tartoznak nekik, mert ez kedves az Isten előtt.</verse>
				<verse number="5">Aki valóban özvegy és magára hagyott, bízzék az Istenben, s kitartóan imádkozzék és könyörögjön éjjel - nappal.</verse>
				<verse number="6">Ha ugyanis feslett életet él, élve is halott.</verse>
				<verse number="7">Kösd a szívükre ezt, hogy feddhetetlenek legyenek.</verse>
				<verse number="8">Aki pedig övéinek, főképp háza népének nem viseli gondját, az megtagadta hitét, s rosszabb a hitetlennél.</verse>
				<verse number="9">Az özvegyek sorába csak olyan kerüljön, aki legalább hatvanéves, és csak egy férfinak volt a felesége.</verse>
				<verse number="10">Legyen közismert, hogy jó cselekedetekben élt: gyermekeket nevelt, gyakorolta a vendégszeretetet, mosta a szentek lábát,</verse>
				<verse number="11">A fiatalabb özvegyeket azonban utasítsd el, mert amikor Krisztus ellenére erőt vesz rajtuk az érzékiség, férjhez akarnak menni,</verse>
				<verse number="12">s mivel így az első hűséget megszegik, elmarasztaló ítéletet vonnak magukra.</verse>
				<verse number="13">Azonkívül rászoknak arra, hogy tétlenül házról házra járjanak, de nemcsak tétlenkednek, hanem pletykálkodnak, kíváncsiskodnak s olyasmit beszélnek, amire semmi szükség sincs.</verse>
				<verse number="14">Azt kívánom tehát, hogy a fiatalabbak menjenek csak férjhez, adjanak gyermekeknek életet, viseljék családjuk gondját, s az ellenfélnek ne adjanak alkalmat a megszólalásra.</verse>
				<verse number="15">Némelyek ugyanis visszaszegődnek a sátánhoz.</verse>
				<verse number="16">Ha pedig valamely hívő asszonynál özvegyek laknak, viselje gondjukat, hogy ne legyenek az egyház terhére, s az segíteni tudjon a magukra hagyott özvegyeken.</verse>
				<verse number="17">A presbiterek. Az elöljárók, akik tisztüket jól töltik be, kétszeres megbecsülést érdemelnek, főképpen, ha az igehirdetésben és a tanításban fáradnak.</verse>
				<verse number="18">Az Írás ugyanis ezt mondja: „Cséplő ökörnek ne kösd be a száját.” Továbbá: „Megérdemli a munkás a maga bérét.”</verse>
				<verse number="19">Elöljáró ellen ne fogadj el vádat, csak két vagy három személy tanúságára.</verse>
				<verse number="20">A vétkeseket mindenki előtt fedd meg, hogy a többi is elrettenjen.</verse>
				<verse number="21">Istenre, Krisztus Jézusra és a választott angyalokra kérlek, tartsd meg mindezt előítélet nélkül, s részrehajlásból semmit se tégy.</verse>
				<verse number="22">Kezed elhamarkodva föl ne tett senkire, s idegen bűnben ne legyen részed. Őrizd magad tisztán!</verse>
				<verse number="23">Ne csak vizet igyál, hanem gyomrod és gyakori gyöngélkedésed miatt igyál egy kis bort is.</verse>
				<verse number="24">Némely ember vétke nyilvánvaló már az ítélet előtt is, másoké viszont csak utána derül ki.</verse>
				<verse number="25">Éppígy a jótett is nyilvánvaló, de ha még nem volna nyilvánvaló, nem maradhat elrejtve.</verse>
			</chapter>
			<chapter number="6">
				<verse number="1">A rabszolgák kötelességei. Mindazok, akik a rabszolgaság igájában görnyednek, tartsák gazdájukat teljes tiszteletben, hogy ne káromolja Isten nevét és tanításukat.</verse>
				<verse number="2">Akinek pedig hívő gazdája van, ne hanyagolja el kötelességét vele szemben azért, mert testvére, hanem annál szívesebben szolgáljon neki, mert hívő, mert Isten előtt kedves és a javát akarja. Ezt tanítsd, erre buzdíts!</verse>
				<verse number="3">Óvás a kapzsiságtól. Ha valaki ellenkezőt tanít, s nem követi Urunk Jézus Krisztus üdvös igéit és az istenes tanítást,</verse>
				<verse number="4">az elvakult és semmit sem ért. Fölösleges kérdéseken és szavakon nyargal, amiből csak irigykedés, veszekedés, káromlás, rosszhiszemű gyanúsítás</verse>
				<verse number="5">és zavart eszű, igazság híján lévő emberek torzsalkodása származik, akik jövedelmi forrásnak tekintik az istenfélő életet.</verse>
				<verse number="6">Mindenesetre az istenfélő élet bőséges nyereség forrása, ha megelégedés kíséri.</verse>
				<verse number="7">Hiszen semmit sem hoztunk e világra, s nem is vihetünk el semmit.</verse>
				<verse number="8">Ha ennivalónk és ruhánk van, elégedjünk meg vele.</verse>
				<verse number="9">Aki meg akar gazdagodni, kísértésbe esik, (az ördög) kelepcéjébe, és sok oktalan meg káros kívánságba, melyek romlásba és kárhozatba döntik az embert.</verse>
				<verse number="10">Minden baj gyökere ugyanis a pénz vágya. Néhányan törik magukat utána, ezért a hittől elpártoltak és sok bajba keveredtek.</verse>
				<verse number="11">Timóteus legyen példakép. Te azonban, Isten embere, menekülj ezektől! Törekedjél inkább igaz lelkületre, életszentségre, hitre, szeretetre, türelemre és szelídségre.</verse>
				<verse number="12">Vívd meg hit jó harcát! Szerezd meg az örök életet, hiszen erre kaptál hivatást, erre tetted le számos tanú előtt az igaz hitvallást.</verse>
				<verse number="13">Parancsolom neked Isten nevében, aki mindennek életet ad, és Krisztus Jézus nevében, aki Poncius Pilátus előtt tanúságot tett az igaz hitvallás mellett:</verse>
				<verse number="14">tartsd meg a parancsot bűntelenül és feddhetetlenül Urunk Jézus Krisztus eljöveteléig.</verse>
				<verse number="15">Az ő eljövetelét a boldog és egyedüli Uralkodó, a királyok Királya és az uralkodók Ura valósítja meg,</verse>
				<verse number="16">aki egyedül halhatatlan, s megközelíthetetlen világosságban lakik, akit senki nem látott, s nem is láthat: tisztelet neki és örök hatalom! Amen.</verse>
				<verse number="17">E világ gazdagainak hagyd meg, hogy ne kevélykedjenek, és ne bizakodjanak a bizonytalan vagyonban, hanem az (élő) Istenben, aki bőven megad nekünk mindent megélhetésünkre.</verse>
				<verse number="18">Legyenek jótékonyak, gazdagodjanak jótettekben, szívesen és együttérzéssel adakozzanak.</verse>
				<verse number="19">Így biztos alapot gyűjthetnek a jövőre, és elnyerik az igaz életet. Befejezés</verse>
				<verse number="20">Timóteus, őrizd meg a rád bízott kincset! Kerüld az istentelen, üres fecsegést és az áltudomány ellentmondásait.</verse>
				<verse number="21">Vannak, akik ezeket vallják és el is tévelyedtek a hittől. Kegyelem veletek! (Amen.)</verse>
			</chapter>
		</book>
		<book number="55">
			<chapter number="1">
				<verse number="1">Címzés és apostoli üdvözlet. Pál, Isten akaratából a Krisztus Jézusban való élet hirdetésére Krisztus Jézus apostola, Timóteusnak, szeretett fiának.</verse>
				<verse number="2">Kegyelem, irgalom és békesség Istentől, az Atyától és Urunktól, Krisztus Jézustól.</verse>
				<verse number="3">Hálaadás. Hálát adok Istennek, akinek, mint őseim, tiszta lelkiismerettel szolgálok, és éjjel - nappal szüntelen megemlékezem rólad imádságaimban.</verse>
				<verse number="4">Ilyenkor könnyeidre gondolva szeretnélek látni, hogy öröm töltsön el.</verse>
				<verse number="5">Eszembe jut ugyanis őszinte hited, amely előbb nagyanyádban Loiszban, majd anyádban Eunikében élt, és biztosan tudom, hogy benned is él. Hűség az Úr szolgálatában</verse>
				<verse number="6">Az evangélium bátor hirdetése. Ezért figyelmeztetlek, szítsd fel magadban Isten kegyelmét, amely kézfeltételem által benned van.</verse>
				<verse number="7">Hiszen Isten nem a félénkség lelkét, hanem az erő, a szeretet és a józanság lelkét adta nekünk.</verse>
				<verse number="8">Ne szégyelld tehát az Urunk mellett szóló tanúságtételt, sem engem, aki fogoly vagyok érte, hanem, Isten erejében bízva, viseld el a szenvedéseket velem együtt az evangéliumért.</verse>
				<verse number="9">Hiszen megmentett minket és szent hivatással meghívott, nem ugyan tetteink alapján, hanem saját elhatározásából és kegyelme által, melyet Krisztus Jézusban örök idők előtt adott nekünk.</verse>
				<verse number="10">Ez most Üdvözítőnk, Krisztus Jézus megjelenése által nyilvánvalóvá is lett: ő legyőzte a halált, s az evangélium által felragyogtatta a halhatatlan életet.</verse>
				<verse number="11">Ennek hirdetője, apostola és tanítója lettem én.</verse>
				<verse number="12">Ezért szenvedtem ezt is, de nem szégyenlem, mert tudom, kinek hiszek és meg vagyok győződve, hogy a rám bízott javakat ő megőrzi addig a napig.</verse>
				<verse number="13">Az az üdvös tanítás legyen példaképed, amelyet Krisztus Jézusban hittel és szeretettel hallottál tőlem.</verse>
				<verse number="14">Őrizd meg a rád bízott javakat a Szentlélek erejével, aki bennünk lakik.</verse>
				<verse number="15">Tudod, hogy az ázsiaiak mind cserbenhagytak, köztük Figellosz és Hermogenész is.</verse>
				<verse number="16">Könyörüljön az Úr Onéziforosz családján, mert sokszor megvendégelt és nem szégyellte bilincseimet,</verse>
				<verse number="17">sőt Rómába érve szorgosan kutatott utánam és meg is talált.</verse>
				<verse number="18">Adja meg neki az Úr, hogy azon a napon irgalmasságra találjon Istennél. Hogy pedig Efezusban milyen szolgálatot tett nekem, te tudod legjobban.</verse>
			</chapter>
			<chapter number="2">
				<verse number="1">Az apostoli munka jutalma. Légy hát erős, fiam, Krisztus Jézus kegyelmének erejével.</verse>
				<verse number="2">Amit tőlem számos tanú jelenlétében hallottál, közöld megbízható emberekkel, akik mások oktatására is alkalmasak.</verse>
				<verse number="3">Viseld el a szenvedéseket velem együtt, mint Krisztus Jézus hű katonája.</verse>
				<verse number="4">Katona nem vesződik világi dolgokkal, különben nem jár kedvében annak, akinek zsoldjába szegődött.</verse>
				<verse number="5">A versenyző is csak akkor nyer babérkoszorút, ha szabályszerűen küzd.</verse>
				<verse number="6">A termésből is az első rész a fáradozó földművest illeti.</verse>
				<verse number="7">Gondold meg jól, amit mondok: az Úr majd megadja neked, hogy mindezt meg is értsed.</verse>
				<verse number="8">Emlékezzél arra, hogy (az Úr) Jézus Krisztus, Dávid sarja, föltámadt holtából. Így hangzik az én evangéliumom.</verse>
				<verse number="9">Ezért szenvedek még bilincseket is, mint egy gonosztevő. Ám Isten igéje nincs megbilincselve.</verse>
				<verse number="10">A választottakért tehát mindent eltűrök, hogy az örök dicsőséggel ők is elnyerjék az Üdvösséget Krisztus Jézusban.</verse>
				<verse number="11">Igaz beszéd ez: ha vele halunk, vele is fogunk élni. Ha kitartunk vele, vele is fogunk uralkodni.</verse>
				<verse number="12">Ha viszont megtagadjuk, ő is megtagad minket.</verse>
				<verse number="13">Ám ha hűtlenné válunk, ő azért hű marad, mert önmagát meg nem tagadhatja. Helyes magatartás a tévtanítókkal szemben</verse>
				<verse number="14">A jelen nehézségei. Ezekre figyelmeztess és hívd Istent bizonyságul, hogy ne vitatkozzanak üres szavakról: nem jó az semmire, csak a hallgatók megrontására.</verse>
				<verse number="15">Törekedjél arra, hogy Isten megbízható munkása légy, akinek nincs miért szégyenkeznie, s aki helyesen hirdeti az igazság igéjét.</verse>
				<verse number="16">Kerüld azonban a világias, üres fecsegést, mert többnyire csak istentelenségre vezet.</verse>
				<verse number="17">Az ilyenek fecsegése úgy terjed, mint a rákfene. Közéjük tartozik Himeneusz és Filétosz is,</verse>
				<verse number="18">akik eltévelyedtek az igazságtól, mert azt hangoztatják, hogy a föltámadás már megtörtént, s jó néhány ember hitét megzavarták.</verse>
				<verse number="19">Ám Isten erős építménye szilárdan áll s ez van ráírva: „ Az Úr ismeri övéit!” Továbbá: „Aki az Úr nevét hívja segítségül, hagyja abba a bűnözést!”</verse>
				<verse number="20">De hiszen a nagy házban nemcsak arany - és ezüst eszközök, hanem fa - és cserépedény is van; azok tisztességes, ezek alantas használatra.</verse>
				<verse number="21">Aki ilyen emberektől tartózkodik, az tisztességes rendeltetésű, megszentelt, gazdájának hasznos s minden jóra alkalmas eszköz lehet.</verse>
				<verse number="22">Kerüld az ifjúkor vágyait, törekedjél igaz életre, hitre, (reményre), szeretetre és békességre azokkal együtt, akik tiszta szívből hívják segítségül az Urat.</verse>
				<verse number="23">Térj ki az oktalan és fegyelmezetlen viták elől, hiszen tudod, hogy veszekedés lesz belőle.</verse>
				<verse number="24">Márpedig az Úr szolgája ne veszekedjék, inkább legyen barátságos, tanításra kész és türelmes.</verse>
				<verse number="25">Feddje meg szelíden az ellenszegülőket, hátha megadja nekik Isten a bűnbánat kegyelmét, hogy fölismerjék az igazságot,</verse>
				<verse number="26">és kikerüljenek az ördög kelepcéjéből, aki kényére - kedvére fogva tartja őket.</verse>
			</chapter>
			<chapter number="3">
				<verse number="1">A jövő veszélyei. Tudd meg, hogy a végső napokban veszedelmes idők következnek.</verse>
				<verse number="2">Az emberek önzők lesznek, kapzsik, kérkedők, kevélyek, szitkozódók, szüleiknek engedetlenek,</verse>
				<verse number="3">rágalmazók, mértéktelenek, kegyetlenek, lelketlenek,</verse>
				<verse number="4">árulók, vakmerők és fölfuvalkodottak. Inkább a gyönyört keresik majd, mint az Istent.</verse>
				<verse number="5">Az istenfélelem látszatát keltik, de a lényegét megtagadják. Kerüld az ilyeneket.</verse>
				<verse number="6">Ezek közül valók azok, akik betolakodnak a házakba s megnyernek maguknak olyan nőket, akiket vétkek terhelnek és mindenféle vágy hajt;</verse>
				<verse number="7">azokat, akik mindig csak tanulnak, de az igazság ismeretére soha el nem jutnak.</verse>
				<verse number="8">Mint ahogy Jannész és Jambrész ellenszegültek Mózesnek, úgy szegülnek ellene ezek az igazságnak - romlott elméjű, megbízhatatlan hitű emberek.</verse>
				<verse number="9">Ám sokra nem jutnak, mert oktalanságuk mindenki előtt nyilvánvalóvá lesz, mint ahogy azoké is azzá vált.</verse>
				<verse number="10">Kitartás az apostoli munkában. Te azonban megértetted tanításomat, életmódomat, életcélomat, hitemet, kitartásomat, szeretetemet, türelmemet,</verse>
				<verse number="11">üldöztetésemet és szenvedéseimet - mindazt, ami Antióchiában, Ikóniumban és Lisztrában ért. Miféle üldözést nem viseltem el? De az Úr valamennyiből kimentett.</verse>
				<verse number="12">Hiszen mindaz, aki buzgón akar élni Krisztus Jézusban, üldözést szenved.</verse>
				<verse number="13">A gonoszok és csalók viszont egyre mélyebbre süllyednek, tévedésbe ejtenek és tévelyegnek.</verse>
				<verse number="14">Te azonban tarts ki abban, amit tanultál és amiről meggyőződtél, hiszen tudod, kitől tanultad.</verse>
				<verse number="15">Gyermekkorod óta ismered a Szentírást: az képes arra, hogy a Krisztus Jézusba vetett hit által az üdvösségre oktasson téged.</verse>
				<verse number="16">Minden Istentől sugalmazott Írás hasznos a tanításra, az intésre, a feddésre, az igaz életre való nevelésre,</verse>
				<verse number="17">hogy Isten embere tökéletes és minden jócselekedetre kész legyen.</verse>
			</chapter>
			<chapter number="4">
				<verse number="1">Kérve - kérlek Istenre s Krisztus Jézusra, ki ítélni fog eleveneket és holtakat, az ő eljövetelére és országára:</verse>
				<verse number="2">hirdesd az Igét! Állj elő vele, akár alkalmas, akár alkalmatlan! Ints, kérj, buzdíts nagy türelemmel és hozzáértéssel!</verse>
				<verse number="3">Eljön ugyanis az idő, amikor a józan tanítást nem hallgatják szívesen az emberek, hanem ízlésük szerint seregszámra szereznek maguknak tanítókat és csiklandoztatják a fülüket,</verse>
				<verse number="4">elfordulnak az igazság meghallgatásától és mesékre hajlanak.</verse>
				<verse number="5">Te azonban maradj mindig meggondolt, viseld el a bajokat, lásd el az igehírdető munkáját, teljesítsd szolgálatodat.</verse>
				<verse number="6">Én ugyanis nemsokára áldozatul esem, s közel van már elköltözésem ideje.</verse>
				<verse number="7">A jó harcot megharcoltam, a pályát végigfutottam, a hitet megtartottam.</verse>
				<verse number="8">Most készen vár az igaz élet koronája, melyet azon a napon megad nekem az Úr, az igazságos bíró, de nemcsak nekem, hanem mindazoknak, akik örömmel várják eljövetelét. Befejezés</verse>
				<verse number="9">Siess, jöjj mielőbb!</verse>
				<verse number="10">Démász ugyanis a világ kedvéért elhagyott és Tesszelonikába ment, Kreszcensz Galáciába, Títusz meg Dalmáciába.</verse>
				<verse number="11">Egyedül Lukács van velem. Márkot vedd magad mellé és hozd el, hasznát tudom venni szolgálatomban.</verse>
				<verse number="12">Tichikuszt Efezusba küldtem.</verse>
				<verse number="13">Köpenyemet, melyet Troászban Karposznál hagytam, arra jövet hozd magaddal. A könyveket is, főleg pedig a pergamen tekercseket.</verse>
				<verse number="14">Alexander, a rézműves, sok rosszat tett velem. Az Úr majd megfizet neki tettei szerint.</verse>
				<verse number="15">Te is őrizkedjél tőle, nagyon ellenszegült szavainknak.</verse>
				<verse number="16">Első védekezésem alkalmával senki sem állt pártomra. Mindenki cserbenhagyott. Ne rovassék föl nekik!</verse>
				<verse number="17">Ám az Úr pártomra állt és erőt öntött belém, hogy az igehirdetés teljessé legyen általam, s tudomást szerezzen róla minden pogány. Így megmenekültem az oroszlán torkából.</verse>
				<verse number="18">Az Úr továbbra is megszabadít minden gonosz cselvetéstől és mennyei országának üdvösségére vezet. Dicsőség neki mindörökkön - örökké! Amen.</verse>
				<verse number="19">Köszöntsd Priszkát és Akvilát, továbbá Onéziforosz családját.</verse>
				<verse number="20">Erasztosz Korintusban maradt. Tromifoszt betegen hagytam Milétoszban.</verse>
				<verse number="21">Siess, hogy a tél beállta előtt megjöhess. Köszöntenek Eubúlosz, Pudensz, Línusz, Klaudia és az összes testvérek.</verse>
				<verse number="22">Az Úr Jézus (Krisztus) legyen lelkeddel! Kegyelem veletek. (Amen.)</verse>
			</chapter>
		</book>
		<book number="56">
			<chapter number="1">
				<verse number="1">Címzés és apostoli üdvözlet. Pál, Isten szolgája és Jézus Krisztus apostola, Isten választottainak hite és az igazság ismerete végett,</verse>
				<verse number="2">mely istenfélelemre vezet és az örök élet reményét adja. Ezt örök idők előtt megígérte az igazmondó Isten,</verse>
				<verse number="3">aztán kellő időben nyilvánosságra is hozta tanítását az igehirdetés által, melyet üdvözítő Istenünk rendelete rám bízott.</verse>
				<verse number="4">Titusznak, szeretett fiának a közös hitben. Kegyelem és békesség az Atyaistentől és Krisztus Jézustól, a mi Üdvözítőnktől. Gondoskodás a krétai egyházról</verse>
				<verse number="5">Egyházi elöljárók rendelése. Azért hagytalak Krétában, hogy elintézd, ami még hátramaradt, s városról városra egyházi elöljárókat rendelj, amint meghagytam neked.</verse>
				<verse number="6">Olyant keress, aki feddhetetlen, egyszer nősült férfi, akinek gyermekei hívők és könnyelmű élettel vagy engedetlenséggel nem vádolhatók.</verse>
				<verse number="7">A püspöknek ugyanis, mint Isten megbízottjának feddhetetlennek kell lennie, nem önhittnek, nem ingerlékenynek, nem iszákosnak, nem veszekedőnek, nem haszonlesőnek,</verse>
				<verse number="8">hanem vendégszeretőnek, jóakaratúnak, megfontoltnak, igaznak, szentnek, fegyelmezettnek.</verse>
				<verse number="9">Ragaszkodjék a hiteles tanítás szavaihoz, hogy képes legyen józan oktatásával buzdítani és az ellentmondókat megcáfolni.</verse>
				<verse number="10">Harc a tévtanítókkal szemben. Akad ugyanis számos lázongó, fecsegő és ámító ember, különösen a körülmetéltek sorában.</verse>
				<verse number="11">Ezeket el kell hallgattatni, mert egész családokat feldúlnak, s piszkos haszonlesésből olyasmit tanítanak, amit nem kellene.</verse>
				<verse number="12">Egyikük, saját prófétájuk azt mondta: „A krétai örök hazudozó, gonosz fenevad és falánk naplopó.”</verse>
				<verse number="13">Ez a tanúságtétel igaz. Ezért fedd őket keményen, hogy hit dolgában épek legyenek.</verse>
				<verse number="14">Ne hallgassanak zsidó mendemondákra és az igazságtól elfordult emberek rendelkezéseire.</verse>
				<verse number="15">A tisztának minden tiszta, a tisztátalannak és hitetlennek pedig semmi sem tiszta, mert elméjük és lelkiismeretük megfertőzött.</verse>
				<verse number="16">Hangoztatják, hogy ismerik az Istent, de tetteikkel megtagadják, mert utálatra méltók, konokok és semmi jótettre sem alkalmasak.</verse>
			</chapter>
			<chapter number="2">
				<verse number="1">Az állapotbeli kötelességek sürgetése. Te azt hirdesd, ami az üdvös tanításnak megfelel.</verse>
				<verse number="2">Az idősebb férfiak józanak legyenek, tisztességesek, megfontoltak, a hitben, szeretetben és türelemben erősek.</verse>
				<verse number="3">Az idősebb asszonyok szintén legyenek komoly magaviseletűek, ne rágalmazzanak, ne igyanak sok bort, hanem tanítsanak a jóra.</verse>
				<verse number="4">Oktassák a fiatal asszonyokat, hogy férjükhöz ragaszkodjanak, gyermekeiket szeressék,</verse>
				<verse number="5">legyenek megfontoltak, tiszták (erkölcsösek), háziasak, gyöngédek, férjüknek engedelmesek, hogy Isten igéjét káromlás ne érjen.</verse>
				<verse number="6">Az ifjakat is buzdítsd, hogy mindenben fegyelmezetten éljenek.</verse>
				<verse number="7">Magad járj elő a jó példával mindenben, a tanításban légy kifogástalan és komoly.</verse>
				<verse number="8">Szavad legyen józan és feddhetetlen, hadd szégyenüljön meg az ellenfél, mivel semmi rosszat nem tud ránk fogni.</verse>
				<verse number="9">A rabszolgák mindenben engedelmeskedjenek gazdáiknak, járjanak kedvükbe,</verse>
				<verse number="10">ne ellenkezzenek, ne csaljanak, hanem tanúsítsanak mindenben igaz hűséget, hogy díszére váljanak minden tekintetben üdvözítő Istenünk tanításának.</verse>
				<verse number="11">A megváltás kegyelme. Megjelent ugyanis Istennek minden emberre üdvöt árasztó kegyelme,</verse>
				<verse number="12">amely arra tanít, hogy szakítsunk az istentelenséggel és a világi vágyakkal, s éljünk mértéktartóan, szentül és buzgón e világon.</verse>
				<verse number="13">Várjuk a boldog reményt: a nagy Istennek és Üdvözítőnknek, Jézus Krisztusnak dicsőséges eljövetelét</verse>
				<verse number="14">aki önmagát adta értünk, hogy minden gonoszságtól megváltson, megtisztítson és jótettekben buzgólkodó választott népévé tegyen.</verse>
				<verse number="15">Erről beszélj, erre buzdíts és így figyelmeztess teljes határozottsággal. Senki meg ne vessen téged!</verse>
			</chapter>
			<chapter number="3">
				<verse number="1">Engedelmesség az elöljárókkal szemben. Figyelmeztesd őket, hogy vessék alá magukat a fejedelmeknek és a hatóságoknak, engedelmeskedjenek és legyenek minden jóra készek.</verse>
				<verse number="2">Senkit se szidalmazzanak és ne veszekedjenek, hanem legyenek elnézők, s tanúsítsanak mindenki iránt nagy szelídséget.</verse>
				<verse number="3">Hiszen egykor mi magunk is oktalanok, hitetlenek és tévelygők voltunk, mindenféle vágynak és gyönyörnek éltünk, gonoszságunkban és irigykedésünkben utálatra méltóak voltunk és gyűlöltük egymást.</verse>
				<verse number="4">Mikor azonban megjelent az üdvözítő Istenünk jósága és emberszeretete, megment minket,</verse>
				<verse number="5">- nem ami igaz cselekedeteinkért, hanem irgalmassága miatt - az újjászületés és megújulás fürdőjében, amelyben a Szentlélek működik,</verse>
				<verse number="6">akit bőven kiárasztott ránk Üdvözítőnk, Jézus Krisztus által.</verse>
				<verse number="7">Kegyelméből megigazulva reménybeli örökösei vagyunk az örök életnek.</verse>
				<verse number="8">Óvás a hamis tanításoktól. Igaz beszéd ez, és kívánom, hogy teljes határozottsággal hangoztasd: Akik hisznek Istenben,</verse>
				<verse number="9">Kerüld azonban az oktalan kérdéseket, a nemzetség történeteket, a veszekedéseket s a törvényről szóló vitákat, mert haszontalanok és hiábavalók.</verse>
				<verse number="10">A tévtanítót egy - két figyelmeztetés után kerüld,</verse>
				<verse number="11">hiszen tudod, hogy az ilyen ember meghasonlottt, bűnben él s önmagát itéli el.</verse>
				<verse number="12">Ha majd hozzád küldöm Artemászt vagy Thikuszt, siess, jöjj hozzám Nikopoliszba, mert úgy határoztam, hogy, hogy a telet ott töltöm.</verse>
				<verse number="13">Zénászt, a törvénytudót, és Apollót gondosan ellátva küld tovább, hogy semmiben hiányt ne szenvedjenek.</verse>
				<verse number="14">Tanulják meg a mieink is, hogy szükség esetén jótettekkel működjenek közre, különben gyümölcstelenek lesznek.</verse>
				<verse number="15">Köszöntenek a velem lévők mindnzájan. Köszöntsd szokat, akik szeretnek minket a hitben. (Isten) kegyelme legyen mindnyájatokkal. (Amen.)</verse>
			</chapter>
		</book>
		<book number="57">
			<chapter number="1">
				<verse number="1">Címzés és apostoli üdvözlet. Pál, Krisztus Jézus foglya, és Timóteus testvér, Phileonnak, szeretett munkatársunknak,</verse>
				<verse number="2">Appiának, (kedves) nővérünknek, Archippusz bajtársunknak és a házadban lévő közösségnek.</verse>
				<verse number="3">Kegyelem nektek és békesség Atyánktól, az Istentől és az Úr Jézus Krisztustól.</verse>
				<verse number="4">Hálaadás. Hálát adok Istenemnek mindenkor, amikor imádságomban megemlékezem rólad,</verse>
				<verse number="5">mert értesültem hitedről és szeretetedről, amely Krisztus Jézus és valamennyi szent iránt eltölt.</verse>
				<verse number="6">Hitből fakadó nagylelkűséged legyen továbbra is hatékony minden jótett felismerésében, amire Jézus Krisztusért alkalom nyílik köztünk.</verse>
				<verse number="7">Nagy örömömre és vigasztalásomra szolgál ugyanis szereteted, mert általad, testvér, a szentek szíve megenyhül.</verse>
				<verse number="8">Kérés Onezimusz érdekében. Ezért, bár Jézus Krisztusban teljes joggal megparancsolhatnám neked azt, ami kötelességed,</verse>
				<verse number="9">a szeretet miatt inkább kérlek, így amint vagyok: én az öreg Pál, aki most Krisztus Jézusért fogságot is szenvedek,</verse>
				<verse number="10">Fiamért, Onezimuszért könyörgök, kinek bilincseimben adtam életet.</verse>
				<verse number="11">Egykor haszontalan volt számodra, most azonban számodra is, számomra is hasznos.</verse>
				<verse number="12">Visszaküldöm őt, mint saját szívemet.</verse>
				<verse number="13">Szívesen magamnál tartottam volna, hogy helyetted szolgáljon nekem az evangéliumért viselt bilincseimben.</verse>
				<verse number="14">Jóváhagyásod nélkül azonban semmit sem akartam tenni, hogy jótéteményed ne kényszerből, hanem önként történjék.</verse>
				<verse number="15">Hiszen talán éppen ezért távozott el tőled egy időre, hogy visszakapjad mindörökre.</verse>
				<verse number="16">Már nem mint rabszolgát, hanem mint valami jobbat: mint szeretett testvért. Ő nekem nagyon is az, de mennyivel inkább neked: test szerint is, és az Úrban is.</verse>
				<verse number="17">Ha tehát együtt érzel velem, fogadd őt úgy, mint engem.</verse>
				<verse number="18">Ha pedig megkárosított vagy tartozik valamivel, írd terhemre.</verse>
				<verse number="19">Én, Pál, saját kezűleg írom: én térítem meg. Arról nem is szólok, hogy önmagaddal is nekem tartozol.</verse>
				<verse number="20">Bizony, testvér! Hasznodat akarom venni az Úrban. Enyhítsd meg szívemet Krisztusban.</verse>
				<verse number="21">Befejezés. Engedelmességedben bízva írok neked. Tudom, hogy többet is teszel annál, amit mondok.</verse>
				<verse number="22">Egyszersmind készíts szállást is nekem. remélem ugyan, hogy imádságtokra ajándékul visszakaptok engem.</verse>
				<verse number="23">Köszönt téged Epafrász, fogolytársam Krisztus Jézusban,</verse>
				<verse number="24">és munkatársaim: Márk, Arisztarchusz, Démász meg Lukács.</verse>
				<verse number="25">A mi Urunk Jézus Krisztus kegyelme legyen lelketekkel! Amen.</verse>
			</chapter>
		</book>
		<book number="58">
			<chapter number="1">
				<verse number="1">Miután többféleképpen és különböző módon szólt hajdan Isten a próféták útján az atyákhoz,</verse>
				<verse number="2">e végső korszakban Fia által szólt hozzánk. Őt rendelte a mindenség örökösévé, hiszen általa teremtette a világot is.</verse>
				<verse number="3">Dicsőségének kisugárzása és lényének képmása ő, aki hathatós szavával fenntartja a mindenséget. Miután pedig a bűntől megváltott, az isteni Felség jobbjára ült a magasságban,</verse>
				<verse number="4">s annyival kiválóbb lett az angyaloknál, amennyivel az övéknél különb nevet örökölt. Az Újszövetség magasabb rendű az Ószövetségnél Krisztus személyének fölsége</verse>
				<verse number="5">Krisztus kiválóbb az angyaloknál. Ugyan melyik angyalnak mondta valaha Isten: „Az én Fiam vagy, én ma szültelek?” Vagy pedig: „Én atyja leszek, ő meg a Fiam?”</verse>
				<verse number="6">Mikor aztán elsőszülöttjét bevezeti a világba, azt mondja: „Imádja őt Isten minden angyala.”</verse>
				<verse number="7">Az angyalokról viszont: „A gyors szelek a te angyalaid, tüzes villámok szolganépeid.”</verse>
				<verse number="8">Fiának ellenben: „Trónod, Isten, áll örök időre, királyi pálcád igazság vesszője,</verse>
				<verse number="9">igazságot szeretsz, gonoszságot gyűlölsz, azért kent fel Isten, a te Istened, a vigasságnak olajával, minden barátaid felett.”</verse>
				<verse number="10">Továbbá: „Kezdetben, Uram, a földet teremtetted, az egek a te kezedből születtek,</verse>
				<verse number="11">elmúlnak mindezek, te megmaradsz, mint ócska köntös, úgy avulnak el,</verse>
				<verse number="12">mindent mint rossz ruhát a változásnak adsz, te pedig ugyanaz vagy, és éveid nem fogyatkoznak el.”</verse>
				<verse number="13">Ugyan melyik angyalnak mondta valaha: „Jobbom felől foglalj helyet, míg lábad alá zsámolyul alázom valamennyi ellenségedet.”</verse>
				<verse number="14">Ugye szolgáló lelkek ők valamennyien? Küldetésüket azoknak szolgálatára kapták, akik örökölni fogják az üdvösséget.</verse>
			</chapter>
			<chapter number="2">
				<verse number="1">Ezért kell annál pontosabban megtartanunk mindazt, amit hallottunk, hogy a céltól el ne sodródjunk.</verse>
				<verse number="2">Ha ugyanis már az angyalok által meghirdetett igének akkora ereje volt, hogy minden törvényszegés és engedetlenség elvette méltó büntetését,</verse>
				<verse number="3">hogyan menekülnénk meg mi, ha nem törődünk ilyen magasztos üdvösséggel? Hiszen az Úr kezdte hirdetni, majd a fültanúk tanúskodtak hűségesen mellette,</verse>
				<verse number="4">Isten pedig velük együtt igaznak bizonyította jelekkel, csodákkal, különböző hatalomnyilvánításokkal meg a Szentlélek tetszése szerint osztott adományokkal.</verse>
				<verse number="5">Az emberiség megváltó királya. Az eljövendő világot, amelyről beszélünk, nem angyalok alá rendelte Isten.</verse>
				<verse number="6">Sőt, egy helyütt valaki nyomatékosan ki is fejezte: „Mi hát az ember, hogy eszedbe jut, s az ember fia, hogy meglátogatod?</verse>
				<verse number="7">Angyalaid alá csak kevéssel aláztad, dicsőséggel, nagysággal koronáztad,</verse>
				<verse number="8">(fölébe rendelted kezed minden művének,) lába alá vetetted a mindenséget.” Azzal ugyanis, hogy mindent uralma alá vetett, semmit sem hagyott, ami ne volna alávetve neki. Most azonban még nem látjuk, hogy minden uralma alatt állna.</verse>
				<verse number="9">Azt viszont látjuk, hogy Jézus, aki kevéssel lett kisebb az angyaloknál, a halál elszenvedéséért a dicsőség és nagyság koronáját kapta, hiszen Isten irgalmas akaratából mindenkiért megízlelte a halált.</verse>
				<verse number="10">Illő volt ugyanis, hogy Isten, akiért és aki által a mindenség lett, úgy vezesse dicsőségre számos fiát, hogy üdvösségük szerzőjét a szenvedés útján tegye tökéletessé.</verse>
				<verse number="11">Hiszen egytől van mindkettő: a megszentelő és megszentelt is.</verse>
				<verse number="12">Ezért nem szégyelli, hogy testvéreinek hívja őket, amikor azt mondja: „Hirdetlek majd testvéreimnek téged, gyülekezetben áldom dicsőséged.”</verse>
				<verse number="13">Továbbá: „Bizalommal ráhagyatkozom.” Majd ismét: „Íme én és gyermekeim, akiket Isten nekem adott.”</verse>
				<verse number="14">Mivel pedig a gyermekek teste - vére közös, ugyanúgy részesült azokban ő is.</verse>
				<verse number="15">Így akarta halála által legyőzni azt, aki a halálon uralkodott, tudniillik az ördögöt, és így akarta fölszabadítani azokat, akik a halál félelméből egész életükön át szolgasorban sínylődtek.</verse>
				<verse number="16">Hiszen nem az angyaloknak fogta pártját, hanem Ábrahám utódainak.</verse>
				<verse number="17">Minden tekintetben hasonlóvá kellett tehát lennie testvéreihez, hogy irgalmas és Istenhez hűséges főpap legyen és kiengesztelje a nép bűneit.</verse>
				<verse number="18">Így, mivel maga is kísértést szenvedett, tud segíteni azokon, akik kísértésbe esnek.</verse>
			</chapter>
			<chapter number="3">
				<verse number="1">Krisztus kiválóbb Mózesnél. Nos, szent testvéreim, a mennyei hivatás részesei, tekintsetek csak hitünk követére és főpapjára, Jézusra.</verse>
				<verse number="2">Ő hűséges ahhoz, aki őt erre rendelte, mint ahogy Mózes is az volt egész házában.</verse>
				<verse number="3">Mózesnél azonban annyival nagyobb dicsőségre volt méltó, amennyivel nagyobb becsülete van a háznál a ház építőjének.</verse>
				<verse number="4">Minden háznak van ugyanis építője, Isten azonban a mindenséget alkotta.</verse>
				<verse number="5">Mózes mint szolga volt hűséges egész házában, s a jövendő kinyilatkoztatásról tett tanúságot.</verse>
				<verse number="6">Krisztus azonban mint fiú áll háza élén. Az ő háza mi vagyunk, ha mindvégig állhatatosan kitartunk a bizalomban és a diadalmas reményben.</verse>
				<verse number="7">Buzdítás az állhatatosságra. Bárcsak hallgatnátok ma az ő szavára, amint a Szentlélek mondja:</verse>
				<verse number="8">„Meg ne keményítsétek szíveteket, mint a lázadáskor, a kísértés napján a sivatagban tettétek!</verse>
				<verse number="9">Atyáitok ott megpróbáltak engem, megkísértettek, bár szemükkel látták, amiket cselekedtem.</verse>
				<verse number="10">E néptől negyven évig undorodtam, és mondottam: tévelygő szívű nép ez! S útjaim mégsem ismerték meg ottan.</verse>
				<verse number="11">És haragban esküdtem eskümet: ők meg nem látják békességemet!”</verse>
				<verse number="12">Vigyázzatok testvérek, hogy egyiktekben se legyen hitetlenségre hajló gonosz szív, s el ne szakadjon az élő Istentől,</verse>
				<verse number="13">hanem lelkesítsétek egymást mindennap, amíg az a „ma” tart, hogy meg ne keményítsen a bűn csalárdsága.</verse>
				<verse number="14">Hiszen Krisztusnak lettünk sorstársai, de csak úgy, ha a kezdettől fogva táplált szilárd bizalmunkban mindvégig állhatatosan kitartunk.</verse>
				<verse number="15">Azt mondja ugyanis: „Bárcsak hallgatnátok ma az ő szavára: meg ne keményítsétek szíveteket, mint a lázadáskor tettétek.”</verse>
				<verse number="16">Kik voltak azok, akik szavának hallatára lázadoztak? Nemde azok, akik Mózes vezetésével kivonultak Egyiptomból.</verse>
				<verse number="17">Kiktől undorodott negyven esztendőn át? Nemde a bűnösöktől, akiknek teste elhullott a pusztában.</verse>
				<verse number="18">És kiknek esküdött meg, hogy nem léphetnek be békességébe? Nemde a hitetleneknek.</verse>
				<verse number="19">Látjuk tehát, hogy a hitetlenség miatt nem léphettek be.</verse>
			</chapter>
			<chapter number="4">
				<verse number="1">Óvakodjunk attól, hogy valaki közületek későn jöttnek számítson, amíg érvényben van a békességébe való bejutás ígérete.</verse>
				<verse number="2">Mi éppúgy hírül vettük ugyanis az evangéliumot, mint ők, de nekik nem használt az igehirdetés, mert nem tartottak azokkal, akik hittel hallgatták.</verse>
				<verse number="3">Mi viszont azért lépünk be békességébe, mert hívőkké lettünk. Azt mondja ugyanis: „Haragban esküdtem eskümet: ők meg nem látják békességemet!” Pedig a teremtés műve a világ megalkotása óta befejeződött.</verse>
				<verse number="4">Egy helyütt ugyanis a hetedik napról azt mondja: „A hetedik napon Isten abbahagyta minden munkáját.”</verse>
				<verse number="5">Itt viszont: „Ők meg nem látják békességemet!”</verse>
				<verse number="6">Hátra van tehát, hogy némelyek még bejussanak. Azok pedig, akik először vették hírül az evangéliumot, hitetlenségük miatt nem jutottak be.</verse>
				<verse number="7">Ezért ismét kijelölt egy napot, egy „mát”, Dávid által ugyanis annyi idő múltán azt mondja, mint föntebb: „Bárcsak hallgatnátok ma az ő szavára: meg ne keményítsétek szíveteket.”</verse>
				<verse number="8">Ha Józsue megszerezte volna nekik a békességet, nem szólt volna később egy másik napról.</verse>
				<verse number="9">Ezért marad meg a szombati nyugalom Isten népe számára.</verse>
				<verse number="10">Aki ugyanis belép az ő nyugalmába, az abbahagyja munkáját, mint Isten a magáét.</verse>
				<verse number="11">Iparkodjunk tehát bejutni abba a nyugalomba, nehogy közületek valaki kövesse a hitetlenség példáját és elvesszen.</verse>
				<verse number="12">Isten szava ugyanis eleven, átható és élesebb minden kétélű kardnál. Behatol és szétválaszt lelket meg szellemet, ízet és velőt. Ítél a szív gondolatairól és érzületéről.</verse>
				<verse number="13">Előtte teremtmény láthatatlan nem marad, szemében minden födetlen és nyílt. Neki tartozunk számadással. Krisztus papságának kiválósága</verse>
				<verse number="14">Jézus az új szövetség főpapja. Mivel tehát olyan kiváló főpapunk van, aki áthatolt az egeken, Jézus, az Isten Fia, tartsunk ki a hitben.</verse>
				<verse number="15">Főpapunk ugyanis nem olyan, aki ne tudna együtt érezni gyöngeségeinkkel, hanem aki hozzánk hasonlóan mindenben kísértést szenvedett, de bűnt nem követett el.</verse>
				<verse number="16">Lépjünk tehát bizalommal a kegyelem trónja elé, hogy irgalmat nyerjünk és kegyelmet találjunk, amikor segítségre van szükségünk.</verse>
			</chapter>
			<chapter number="5">
				<verse number="1">Minden főpap ugyanis az emberek közül való és az emberek képviseletére van rendelve az Isten tiszteletével kapcsolatos dolgokban, hogy ajándékot és áldozatot mutasson be a bűnökért.</verse>
				<verse number="2">Így elnéző tud lenni a tudatlanok és tévelygők iránt, mert maga is a gyöngeség rabja.</verse>
				<verse number="3">Ezért, mint a népért, saját bűneiért is kell áldozatot bemutatnia.</verse>
				<verse number="4">Senki sem vállalhatja ezt a tisztséget, csak az, akit Isten meghív, mint Áront.</verse>
				<verse number="5">Így Krisztus nem önmagát emelte a főpapi méltóságra, hanem az, aki így szólt hozzá: „Az én Fiam vagy, én ma szültelek.”</verse>
				<verse number="6">Másutt pedig így szól: „Pap vagy te mindörökké, Melkizedek rendje szerint.”</verse>
				<verse number="7">Krisztus halandó életében hangos kiáltással és könnyhullatással imádkozott és könyörgött ahhoz, aki meg tudta menteni a haláltól. Istenfélelme miatt meghallgatásra is talált.</verse>
				<verse number="8">Annak ellenére, hogy (Isten) Fia volt, a szenvedésből tanulta meg az engedelmességet.</verse>
				<verse number="9">Művét befejezve, örök üdvösséget szerzett azoknak, akik engedelmeskednek neki,</verse>
				<verse number="10">mert Isten őt tette főpappá Melkizedek rendje szerint.</verse>
				<verse number="11">Buzdítás a tökéletességre. Erről még sokat kellene mondanunk, de nehéz megmagyarázni, mert közömbösen hallgatjátok.</verse>
				<verse number="12">Jelenleg már tanítóknak kellene lennetek, s ehelyett ismét arra szorultok, hogy az isteni tanítás elemeire oktassanak. Tejre van szükségtek, nem szilárd eledelre.</verse>
				<verse number="13">Aki tejen él, járatlan az igaz tanításban, hiszen még csecsemő.</verse>
				<verse number="14">A tökéletesnek, aki gyakorlattal jól kiművelt képességet szerzett a jó és a rossz megkülönböztetésére, szilárd eledel való.</verse>
			</chapter>
			<chapter number="6">
				<verse number="1">Mellőzzük ezért Krisztus tanításának elemeit s térjünk át a tökéletesebb dolgokra. Nem akarjuk ismét az alapvető igazságokat előadni: a holt cselekedetekből való megtérést, az Istenbe vetett hitet,</verse>
				<verse number="2">a keresztségi oktatást, s a kézrátételről, a holtak föltámadásáról meg az örök ítéletről szóló tanítást.</verse>
				<verse number="3">Ezt is megtesszük majd, ha Isten megengedi.</verse>
				<verse number="4">Lehetetlen ugyanis, hogy aki egyszer már részesült a megvilágosításban, megízlelte az égi ajándékot, megkapta a Szentlelket,</verse>
				<verse number="5">megtapasztalta Isten magasztos igéjét és az eljövendő élet hatásait,</verse>
				<verse number="6">aztán mégis elpártol, újra bűnbánatra induljon. Az ilyen, amennyiben rajta áll, újra keresztre feszíti Isten Fiát és csúfot űz belőle.</verse>
				<verse number="7">Az a föld ugyanis, amely beissza a gyakori záporesőt és jó termést hoz művelőjének, Isten áldásában részesül.</verse>
				<verse number="8">De ha tövist és bogáncsot terem, semmit sem ér, átokra méltó, s végül is fölégetik.</verse>
				<verse number="9">Bár így beszélünk, rólatok, szeretteim, a jobbat tételezzük föl, azt tudniillik, hogy eljuttok az üdvösségre.</verse>
				<verse number="10">Hiszen nem igazságtalan az Isten, hogy megfeledkezzék tevékeny szeretetetekről, melyet érte gyakoroltatok, amikor a szenteknek szolgáltatok és szolgáltok.</verse>
				<verse number="11">Szeretnénk, ha mindegyiktek ugyanazt a buzgóságot tanúsítaná, hogy reményetek tökéletesen beteljesedjék.</verse>
				<verse number="12">Ne legyetek tehát hanyagok, hanem kövessétek azokat, akik a hit és a béketűrés által az ígéretek örökösei.</verse>
				<verse number="13">Amikor Isten ígéretet tett Ábrahámnak, mivel nem volt nagyobb, akire esküdjék, önmagára esküdött</verse>
				<verse number="14">e szavakkal: „Bizony gazdagon megáldlak, és sokszorosan megsokasítlak.”</verse>
				<verse number="15">Így aztán türelmesen várt, és elnyerte a megígért jót.</verse>
				<verse number="16">Az emberek önmaguknál nagyobbra szoktak esküdni, és minden pörösködésnek azzal vetnek véget, hogy nyomatékképpen esküt tesznek.</verse>
				<verse number="17">Ezért, amikor Isten az ígéret örököseinek nagyobb nyomatékkal akarta bizonyítani elhatározása változtathatatlanságát, esküvel vállalt kezességet.</verse>
				<verse number="18">Így a két változtathatatlan dolog révén, melyben Isten meg nem téveszthet, erős támaszunk van, amikor arra törekszünk, hogy a nekünk nyújtott reményhez ragaszkodjunk.</verse>
				<verse number="19">Lelkünk biztos és szilárd horgonya ez, mely a szentség függönye mögé ér,</verse>
				<verse number="20">ahová elsőnek lépett be értünk Jézus, az örök főpap Melkizedek rendje szerint.</verse>
			</chapter>
			<chapter number="7">
				<verse number="1">Jézus örök főpap Melkizedek rendje szerint. Ez a Melkizedek Szálem királya és a fölséges Isten papja volt, aki a királyokon aratott győzelméből visszatérő Ábrahám elé ment és megáldotta.</verse>
				<verse number="2">Ábrahám ezért tizedet adott neki mindenből. A neve azt Reventi: az igazság királya. Szálem királya pedig: a békesség királya.</verse>
				<verse number="3">Apa, anya és nemzetségrend nélkül, napjainak kezdete és életének vége nélkül lép föl. Így Isten Fiához hasonlóan pap marad mindörökké.</verse>
				<verse number="4">Nézzétek tehát milyen nagy ember ő, akinek Ábrahám, a pátriárka, tizedet adott a zsákmány legjavából.</verse>
				<verse number="5">Lévi fiainak, mivel a papi tisztet viselik, szintén megvan a törvényes joguk arra, hogy tizedet szedjenek a néptől, vagyis testvéreiktől, bár ők is Ábrahámtól származnak.</verse>
				<verse number="6">Ez viszont, aki nem az ő nemzetségükből származott, tizedet vett Ábrahámtól, s megáldotta az ígéret hordozóját.</verse>
				<verse number="7">Afelől nincs kétség, hogy a nagyobb áldja meg a kisebbet.</verse>
				<verse number="8">Itt halandó emberek szednek tizedet, ott pedig az, aki a tanúság szerint él.</verse>
				<verse number="9">Sőt, Ábrahám miatt mondhatjuk, hogy Lévi is, aki tizedet szed, szintén fizetett tizedet,</verse>
				<verse number="10">hiszen Reven volt már atyja személyében, amikor eléje ment Melkizedek.</verse>
				<verse number="11">Papsága fölülmúlja a levita papságot. Ha a levita papság - amelynek vezetése alatt a nép a törvényt kapta – tökéletességre vezetett volna, mi szükség lett volna még arra, hogy más pap lépjen föl, Melkizedek rendje szerint, s nem Áron rendje szerint való?</verse>
				<verse number="12">Ha azonban megváltozik a papság, szükségképpen megváltozik a törvény is.</verse>
				<verse number="13">Akiről ugyanis ezeket mondjuk, az más törzsből való, amelyből senki sem szolgált az oltárnál.</verse>
				<verse number="14">Hiszen köztudomású, hogy Urunk Juda törzséből származott, e törzzsel kapcsolatban azonban Mózes nem beszélt a papságról.</verse>
				<verse number="15">Még világosabb ez akkor, ha Melkizedek módjára más pap lép föl,</verse>
				<verse number="16">aki nem a testi leszármazás törvénye szerint lett azzá, hanem a halhatatlan élet erejéből.</verse>
				<verse number="17">A tanúság ugyanis így szól róla: „Pap vagy te mindörökké, Melkizedek rendje szerint.”</verse>
				<verse number="18">A korábbi törvény ugyanis megszűnt, mert hatástalanná és alkalmatlanná vált.</verse>
				<verse number="19">Hiszen a törvény nem vezetett tökéletességre, hanem csak annak a jobb reménynek bevezetője lett, amellyel közel jutunk Istenhez.</verse>
				<verse number="20">Ez nem történt eskü nélkül.</verse>
				<verse number="21">Azok eskü nélkül lettek papokká, ő azonban annak esküjével, aki így szólt hozzá: „Megesküdött az Úr, s meg nem bánja esküjét: pap vagy te mindörökké.”</verse>
				<verse number="22">Ennek megfelelően az a szövetség, aminek kezese Jézus, sokkal kiválóbb.</verse>
				<verse number="23">Azonkívül akkor nagy számban voltak papok, mivel halandók lévén nem maradhattak meg tisztségükben.</verse>
				<verse number="24">Ő azonban örökre megmarad és papsága örökké tart.</verse>
				<verse number="25">Ezért is üdvözítheti mindörökre azokat, akik általa járulnak Isten elé, mert mindenkor él, hogy közbenjárjon értünk.</verse>
				<verse number="26">Ilyen főpap kellett nekünk: szent, ártatlan, szeplőtelen, a bűnösöktől elkülönített, fölségesebb az egeknél.</verse>
				<verse number="27">Neki nincs szüksége arra, mint a többi főpapnak, hogy nap nap után előbb tulajdon bűneiért mutasson be áldozatot, aztán a nép bűneiért: ő egyszer s mindenkorra megtette ezt, amikor önmagát föláldozta.</verse>
				<verse number="28">A törvény tehát gyarló embereket rendelt főpapokká, az eskü szava azonban, mely a törvény után hangzott el, magát az örökre tökéletes Fiút.</verse>
			</chapter>
			<chapter number="8">
				<verse number="1">Jézus a mennyei szentély főpapja. A mondottaknak ez a veleje: olyan főpapunk van, aki a fölséges Isten trónjának jobbján ül a mennyben.</verse>
				<verse number="2">Szolgálatot teljesít a szentélyben, abban az igazi sátorban, amelyet az Úr emelt, s nem ember.</verse>
				<verse number="3">Minden főpap ugyanis arra van rendelve, hogy ajándékot és áldozatot mutasson be. Ezért szükséges, hogy neki is legyen valamije, amit bemutasson.</verse>
				<verse number="4">Továbbá ha itt volna a földön, nem is volna pap, hiszen itt vannak olyanok, akik a törvény szerint áldozatot mutatnak be.</verse>
				<verse number="5">Ezek azonban csak a mennyei szentély előképének és árnyékának szolgálnak. Ilyen értelemben kapta Mózes az isteni parancsot, amikor a sátrat már majdnem befejezte: „Vigyázz, s készíts mindent a minta szerint, melyet a hegyen mutattam neked.”</verse>
				<verse number="6">Most annyival kiválóbb papi szolgálatra kapott megbízatást, amennyivel értékesebb és magasztosabb ígéreteken alapuló szövetség közvetítője.</verse>
				<verse number="7">Ha ugyanis az első kifogástalan lett volna, nem lenne szükség a másodikra.</verse>
				<verse number="8">Márpedig feddő szóval mondta nekik: „Íme jönnek napok, mondja az Úr, s új szövetségre lépek Izrael házával, és Juda házával.</verse>
				<verse number="9">Nem olyan szövetségre, mint amilyent atyáikkal kötöttem azon a napon, mikor kézen fogva kivezettem őket Egyiptom földjéről. Mivel nem tartottak ki szövetségemben, én is magukra hagytam őket, mondja az Úr.</verse>
				<verse number="10">Ez lesz a szövetség, melyet ama napok után Izrael házával kötök, mondja az Úr: elméjükbe öntöm törvényeimet, és szívükbe vésem, Istenük leszek, és ők népemmé lesznek.</verse>
				<verse number="11">Senkinek sem kell tanítania társát, senkinek sem testvérét: ismerd meg az Urat! Hiszen mindenki ismer majd engem, kicsinytől a legnagyobbig.</verse>
				<verse number="12">Irgalmas leszek bűneikkel szemben s vétkükre többé nem emlékezem.”</verse>
				<verse number="13">Ha tehát új szövetségről beszél, az előzőt elévültnek jelentette ki. Ami pedig elévült és kivénült, közel jár az enyészethez.</verse>
			</chapter>
			<chapter number="9">
				<verse number="1">Az ószövetségi áldozatok tökéletlensége. Mindenesetre volt az előző szövetségnek is istentiszteleti rendtartása és földi szentélye:</verse>
				<verse number="2">egy sátor, amelynek előrészében ott állt a gyertyatartó, az asztal és a fölajánlott kenyér. Ezt szentélynek nevezték.</verse>
				<verse number="3">A második függöny mögött állt az a sátor, melyet Szentek Szentjének neveztek.</verse>
				<verse number="4">Ebben volt az aranytömjénező és a szövetség szekrénye, amelyet minden oldalról arany borított. A szekrényben őrizték a mannát tartalmazó aranyedényt, Áron kivirágzott vesszejét és a szövetség tábláit,</verse>
				<verse number="5">fölötte pedig az isteni dicsőség kerubjai voltak, melyek beárnyékolták az engesztelés trónját. Ezekről most nem szükséges egyenként beszélnem.</verse>
				<verse number="6">Mióta ezt így elrendezték, az első sátorba rendszeresen beléptek az istentiszteletet végző papok.</verse>
				<verse number="7">A másikba azonban, egyszer egy évben, egyedül a főpap lépett be, mégpedig azzal a vérrel, melyet a maga és a nép bűneiért áldozott föl.</verse>
				<verse number="8">Ezzel azt Revezte a Szentlélek, hogy a Szentek Szentjébe vezető út nem nyílik meg addig, amíg az első sátor fönnáll.</verse>
				<verse number="9">Ez a Reven időre vonatkozik. Ott olyan ajándékot és áldozatot mutatnak be, melyek a bemutatót lelkiismeretben nem tehetik tökéletessé.</verse>
				<verse number="10">Hiszen csak testi szertartások, amelyek ételből, italból és különböző tisztálkodásból állnak és csak az újjárendezés idejéig köteleznek.</verse>
				<verse number="11">Az új szövetség tökéletes áldozata. Krisztus azonban mint a jövendő javak főpapja Revent meg és belépett abba a nagyobb és tökéletesebb sátorba, amelyet nem ember keze alkotott, vagyis nem e világból való.</verse>
				<verse number="12">Nem is bakok vagy borJam vérével, hanem tulajdon vérével lépett be egyszer s mindenkorra a Szentek Szentjébe, s örök megváltást szerzett.</verse>
				<verse number="13">Ha ugyanis a bakok és bikák vére meg az üsző hamva a tisztátalanokra hintve megszenteli őket, úgyhogy külsőleg megtisztulnak,</verse>
				<verse number="14">mennyivel inkább tisztítja meg lelkiismeretünket a holt cselekedetektől Krisztus vére - aki az örök Lélek által önmagát ajánlotta föl szeplőtelen áldozatul Istennek -, hogy az élő Istennek szolgáljunk!</verse>
				<verse number="15">Jézus az új szövetség közvetítője. Ezért új szövetség közvetítője ő, melyben a meghívottak a megígért örökké tartó örökségben részesülnek. Előbb azonban az előző szövetség idején elkövetett bűnök megváltásáért el kellett szenvednie a halált.</verse>
				<verse number="16">Ahol ugyanis végrendelet van, előbb meg kell halnia a végrendelkezőnek,</verse>
				<verse number="17">mert a végrendelet csak halál esetén jogerős, és nem érvényes addig, amíg él a végrendelkező.</verse>
				<verse number="18">Ezért az első szövetséget sem kötötték vér nélkül.</verse>
				<verse number="19">Miután ugyanis Mózes a törvény minden parancsát fölolvasta az egész nép előtt, a bakok és borjak vérét vízzel keverte, aztán vörös gyapjúval és izsóppal meghintette magát a könyvet és az egész népet</verse>
				<verse number="20">e szavakkal: „Ez a szövetség vére, amelyet Isten veletek kötött.”</verse>
				<verse number="21">Ugyanúgy vért hintett a sátorra és az istentisztelet minden eszközére is.</verse>
				<verse number="22">Sőt a törvény szerint majdnem minden vérrel tisztul meg, és vérontás nélkül nincsen bűnbocsánat.</verse>
				<verse number="23">A mennyei dolgok előképeinek így kellett megtisztulniuk, de maguknak a mennyeieknek ennél kiválóbb áldozatokkal.</verse>
				<verse number="24">Krisztus ugyanis nem kézzel emelt szentélybe lépett be, mely a valódinak csak előképe, hanem magába a mennybe, hogy most Isten színe előtt közbenjárjon értünk.</verse>
				<verse number="25">Ezért nincs szükség rá, hogy többször föláldozza magát, mint ahogy a főpap minden évben belép a Szentek Szentjébe az idegen vérrel,</verse>
				<verse number="26">különben a világ kezdete óta már többször kellett volna szenvednie. Ő azonban most, az idők végén, egyszer s mindenkorra megjelent, hogy önmagát föláldozva eltörölje a bűnt.</verse>
				<verse number="27">Amint az a rendelkezés, hogy az ember egyszer haljon meg s utána az ítélet következzék,</verse>
				<verse number="28">úgy Krisztus is egyszer áldozta föl magát, hogy elvegye sokak bűnét. Másodszor nem a bűn miatt jelenik meg, hanem hogy üdvözítse azokat, akik rá várnak.</verse>
			</chapter>
			<chapter number="10">
				<verse number="1">Áldozatának megváltó ereje. Mivel a törvény csak árnyéka a jövendő javaknak s nem teljes képe a valóságnak, még azokkal az áldozatokkal sem tehette tökéletessé az áldozatok bemutatóit, amelyeket évről évre megszakítás nélkül mutattak be.</verse>
				<verse number="2">Vajon nem hagyták volna abba különben az áldozatokat, ha egyszeri megtisztulás után az áldozó nem érezte volna lelkiismeretében a bűnt?</verse>
				<verse number="3">De hiszen éppen ezek emlékeztettek évről évre a bűnre.</verse>
				<verse number="4">Lehetetlen ugyanis, hogy bikák és bakok vére bűnöket töröljön el.</verse>
				<verse number="5">Ezért mondja, amikor a világba lép: „Nem kell neked a véres és az ételáldozat, de embertestet alkottál nekem,</verse>
				<verse number="6">engesztelés sem kedves, s égő áldozat.</verse>
				<verse number="7">Így szóltam hát: itt jövök, Istenem, hogy akaratodat megtegyem, amint a könyvtekercsben írva van.”</verse>
				<verse number="8">Először azt mondja: „Véres és ételáldozat, engesztelő és égő áldozat nem kell s nem is tetszik neked” - áldozatok, amelyeket a törvény szerint mutatnak be.</verse>
				<verse number="9">Azután így folytatja: „Azért jövök, hogy akaratodat megtegyem.” Eltörli az elsőt, hogy helyébe állítsa a másodikat.</verse>
				<verse number="10">Ez az akarat Jézus Krisztus testének föláldozásával egyszer s mindenkorra megszentelt minket.</verse>
				<verse number="11">Azonkívül minden pap nap nap után szolgálatba áll, és gyakran mutatja be ugyanazokat az áldozatokat, éppen mivel nincs erejük arra, hogy a bűnt eltöröljék.</verse>
				<verse number="12">Ő viszont csak egy áldozatot mutatott be a bűnökért, s örökre ott ül Isten jobbján.</verse>
				<verse number="13">Most már csak arra vár, „míg lába alá zsámolyul alázza valamennyi ellenségét”.</verse>
				<verse number="14">Egyetlen áldozatával örökre tökéletessé tette a megszentelteket.</verse>
				<verse number="15">Erről tesz tanúságot a Szentlélek is, amikor így szól.</verse>
				<verse number="16">„Ez az a szövetség, melyet ama napok után kötök velük, mondja az Úr: szívükbe öntöm törvényeimet, és elméjükbe vésem,</verse>
				<verse number="17">bűneikre és törvényszegésükre többé nem emlékezem.”</verse>
				<verse number="18">Ahol pedig ezek bocsánatot nyertek, nincs többé bűnért való áldozat. Állhatatos hitvallás az új szövetség mellett</verse>
				<verse number="19">Buzdítás az állhatatosságra. Testvéreim, Krisztus vérének erejében megvan tehát a reményünk arra, hogy beléphetünk a Szentek Szentjébe.</verse>
				<verse number="20">Ez az új életút, melyet a függönyön, vagyis tulajdon testén keresztül nyitott nekünk.</verse>
				<verse number="21">Főpapunk is van, akit Isten háza fölé rendelt.</verse>
				<verse number="22">Járuljunk hozzá őszinte szívvel, teljes hívő bizalommal, hiszen a rossz lelkiismerettől megtisztult a szívünk, és testünk is tiszta vízben mosdott.</verse>
				<verse number="23">Tartsunk ki rendíthetetlenül reménységünk hitvallásában, mert hűséges az, aki az ígéretet tette.</verse>
				<verse number="24">Legyen gondunk arra, hogy szeretetre és jótettre buzdítsuk egymást.</verse>
				<verse number="25">Összejöveteleinkről ne maradjunk el mint némelyek szoktak, hanem buzdítsuk egymást annál inkább, minél közelebb érzitek a napot.</verse>
				<verse number="26">Ha ugyanis az igazság fölismerése után szántszándékkal vétkezünk, nem használ a bűnért való áldozat,</verse>
				<verse number="27">hanem rettenetes ítélet és lángoló tűz vár ránk, mely megemészti a lázadókat.</verse>
				<verse number="28">Aki Mózes törvényét szegi meg, annak két vagy három tanú szavára irgalom nélkül meg kell halnia.</verse>
				<verse number="29">Gondolhatjátok, mennyivel súlyosabb büntetést érdemel az, aki lábbal tiporja az Isten Fiát, semmibe veszi a szövetség vérét, mely őt megszentelte, a kegyelem Lelkét pedig megveti!</verse>
				<verse number="30">Ismerjük őt, aki így szólt: „Enyém a megtorlás, én megfizetek.” Majd ismét: „Ítéletet mond az Úr népe fölött.”</verse>
				<verse number="31">Rettenetes az élő Isten kezébe jutni.</verse>
				<verse number="32">Emlékezzetek csak az elmúlt időkre, amikor a megvilágosodásban részesültetek és helytálltatok annyi küzdelemben és szenvedésben.</verse>
				<verse number="33">Egyrészt a gyalázatnak és zaklatásoknak kitéve nevetség tárgyává lettetek, másrészt részvéttel kísértétek azokat, akikkel így bántak.</verse>
				<verse number="34">Együtt szenvedtetek a foglyokkal és vagyonotok elrablását is örömmel viseltétek abban a tudatban, hogy értékesebb és maradandóbb javaitok vannak.</verse>
				<verse number="35">Ezért ne veszítsétek el bizalmatokat, hiszen nagy jutalom jár érte.</verse>
				<verse number="36">Állhatatosaknak kell lennetek, hogy Isten akaratát teljesítve elnyerjétek az ígéretet.</verse>
				<verse number="37">„Már csak rövid, nagyon rövid az idő, aztán eljön az eljövendő, s nem késik. Az igaz ember a hitből él.</verse>
				<verse number="38">De ha elpártol, nem telik benne kedvem.”</verse>
				<verse number="39">Mi nem tartozunk az elpártolók közé, akik elkárhoznak, hanem a hívők közé, akik megmentik a lelküket.</verse>
			</chapter>
			<chapter number="11">
				<verse number="1">A hit példaképei az Ószövetségben. A hit reményeink szilárd alapja és a nem látott dolgok igazolása.</verse>
				<verse number="2">Ez adott bizonyságot őseinknek.</verse>
				<verse number="3">Hitből értjük meg, hogy a világot Isten igéje alkotta, vagyis láthatatlanból lett a látható.</verse>
				<verse number="4">Hittel mutatott be Ábel értékesebb áldozatot Istennek, mint Káin. Ezzel nyerte el igaz voltának bizonyítékát, amikor Isten kedvezően tanúskodott ajándékai mellett. Hite által még holtan is beszél.</verse>
				<verse number="5">Hitéért ragadtatott el Hénok, hogy halált ne lásson. Nem találták többé, mert Isten elragadta. Elragadtatása előtt azonban bizonyságot nyert, hogy kedves az Istennek.</verse>
				<verse number="6">Hit nélkül nem lehet tetszeni (Istennek). Annak ugyanis, aki Istenhez járul, hinnie kell, hogy létezik s hogy megjutalmazza azt, aki őt keresi.</verse>
				<verse number="7">Hittel kapott Noé fölvilágosítást a még láthatatlan dolgok felől, s szent félelemmel eltelve, bárkát épített családja megmentésére. Hite erejével ítélte el a világot és lett részese a hitből fakadó megigazulásnak.</verse>
				<verse number="8">Hittel engedelmeskedett Ábrahám a hívásnak, hogy költözzék arra a vidékre, amelyet örökségül kellett kapnia. Kivándorolt, anélkül hogy tudta volna, hová megy.</verse>
				<verse number="9">Hittel telepedett le az ígéret földjén, mint idegen földön. Sátorban lakott Izsákkal és Jákobbal, akik ugyanannak az ígéretnek voltak társörökösei.</verse>
				<verse number="10">Várta ugyanis azt a szilárd alapokra épülő várost, melynek tervezője és alkotója Isten.</verse>
				<verse number="11">Hittel kapott erőt (a meddő) Sára arra, hogy éltesebb kora ellenére anya lehessen, mert hűségesnek tartotta azt, aki az ígéretet tette.</verse>
				<verse number="12">Ezért is származnak egytől, noha már kivénült, olyan sokan, mint az ég csillagai s mint a tengerpart megszámlálhatatlan fövenye.</verse>
				<verse number="13">Hitben hunytak el ők mind, anélkül hogy elnyerték volna az ígéretet. Csak messziről látták és köszöntötték, s ezzel megvallották, hogy vándorok és jövevények a földön.</verse>
				<verse number="14">Aki így beszél, elárulja, hogy hazát keres.</verse>
				<verse number="15">Ha arra gondoltak volna, ahonnan kivándoroltak, lett volna még idejük a visszatérésre.</verse>
				<verse number="16">Ámde ők jobb haza után törekedtek, tudniillik a mennyei után. Ezért Isten sem restelli, hogy Istenüknek hívják őt, hiszen hazát készített nekik.</verse>
				<verse number="17">Hittel áldozta föl Izsákot Ábrahám, amikor próbára tette Isten. Föláldozta egyszülött fiát, bár ígéretet kapott</verse>
				<verse number="18">és hallotta: „Izsák által lesznek utódaid.”</verse>
				<verse number="19">Meg volt győződve, hogy Isten a halottat is föl tudja támasztani. Ezért is kapta vissza őt, mint előképet.</verse>
				<verse number="20">Hittel áldotta meg Izsák Jákobot és Ézsaut, megjövendölve sorsukat.</verse>
				<verse number="21">Hittel áldotta meg a haldokló Jákob József mindkét fiát, és imádva borult botjának fejére.</verse>
				<verse number="22">Hittel tett említést a haldokló József Izrael fiainak kivándorlásáról és rendelkezett csontjairól.</verse>
				<verse number="23">Hittel rejtegették szülei az újszülött Mózest három hónapon keresztül, mert látták, hogy szép a gyermek, s nem féltek a király parancsától.</verse>
				<verse number="24">Hittel tagadta Mózes, miután felnőtt, hogy ő a fáraó leányának fia.</verse>
				<verse number="25">Inkább úgy döntött, hogy együtt szenved sanyargatást Isten népével, mintsem hogy a bűn múló előnyét élvezze.</verse>
				<verse number="26">Nagyobb értéknek tartotta Krisztus gyalázatát az egyiptomiak kincsénél, mert a jutalmat tartotta szem előtt.</verse>
				<verse number="27">Hittel hagyta el Egyiptomot, s nem ijedt meg a haragra gerjedt királytól, hanem állhatatosan kitartott, mintha látta volna már a láthatatlant.</verse>
				<verse number="28">Hittel ünnepelte meg a húsvétot és a vérrel történő meghintést, hogy az öldöklő angyal ne bánthassa az elsőszülötteket.</verse>
				<verse number="29">Hittel keltek át a Vörös - tengeren, akárcsak a szárazföldön; amikor viszont az egyiptomiak kísérelték meg, elmerültek.</verse>
				<verse number="30">A hit erejével omlottak le Jerikó falai, miután hét nap körüljárták.</verse>
				<verse number="31">Hite miatt nem veszett oda a hitetlenekkel a parázna Rácháb, mivel békével befogadta a kémeket.</verse>
				<verse number="32">Mit is mondjak még? Kifogynék az időből, ha Gedeonról, Bárákról, Sámsonról, Jeftéről, Dávidról, Sámuelről és a prófétákról beszélnék,</verse>
				<verse number="33">akik a hit erejével országokat győztek le, igazságot gyakoroltak, ígéreteket nyertek el, oroszlánok száját tömték be,</verse>
				<verse number="34">lángoló tüzet oltottak ki, megmenekültek a kard élétől, gyengeségből erőre kaptak, hősök voltak a háborúban és megfutamították az ellenség táborát.</verse>
				<verse number="35">Asszonyok föltámasztás útján visszanyerték halottaikat. Némelyek kínpadra kerültek, de nem fogadták el a szabadságot, hogy jobb föltámadáshoz jussanak,</verse>
				<verse number="36">mások gúnyt és megostorozást, sőt bilincseket és börtönt tűrtek el,</verse>
				<verse number="37">megkövezést, kettéfűrészelést és sanyargatást szenvedtek, kardélen hullottak el, juhbőrben és kecskebőrben bujdostak, nélkülözve, üldöztetve, zaklatva.</verse>
				<verse number="38">A világ nem volt méltó rájuk. Ezért sivatagban, hegyek közt, barlangokban és szakadékok közt bolyongtak.</verse>
				<verse number="39">Ezek mindnyájan, bár a hit igazolta őket, nem nyerték el az ígéretet,</verse>
				<verse number="40">mert Isten nekünk rendelt valami jobbat, hogy nélkülünk ne jussanak a tökéletességre.</verse>
			</chapter>
			<chapter number="12">
				<verse number="1">Állhatatosság a szenvedésben. Ezért mi is, akiket ekkora sereg hitvalló vesz körül, vessünk el minden terhet, különösen a csábító bűnt, és fussuk meg kitartással az előttünk lévő pályát.</verse>
				<verse number="2">Tekintsünk föl a hit szerzőjére és beteljesítőjére, Jézusra, aki a fölkínált öröm helyett a kereszthalált szenvedte el, anélkül hogy a gyalázattal törődött volna, s most Isten trónjának jobbján ül.</verse>
				<verse number="3">Gondoljatok csak őrá, aki a bűnösök részéről ilyen ellentmondást viselt el, hogy el ne lankadjatok és bensőtökben el ne csüggedjetek.</verse>
				<verse number="4">A bűn ellen vívott harcotokban még nem álltatok ellen véretek ontásáig,</verse>
				<verse number="5">és megfeledkeztetek a vigasztalásról, mely hozzátok, mint fiakhoz szól: „Fiam, ne kicsinyeld le az Úr fenyítését, s ne csüggedj el, ha korhol.</verse>
				<verse number="6">Mert megfenyíti az Úr, akit szeret, s megostorozza minden fiát, akit befogad.”</verse>
				<verse number="7">A fenyítések közt is maradjatok állhatatosak. Isten úgy bánik veletek, mint fiaival. Melyik az a fiú, akit atyja meg ne fenyítene?</verse>
				<verse number="8">Ha fenyítés nélkül maradtok, amiben pedig mindenki részesül, akkor fattyak vagytok, nem fiak.</verse>
				<verse number="9">Testi atyáink is megfenyítettek bennünket, mégis tiszteltük őket. Nem kell sokkal inkább a lelkek Atyjának engedelmeskednünk, hogy éljünk?</verse>
				<verse number="10">Azok néhanapján kényükre kedvükre fenyítettek meg minket, ő viszont javunkra, hogy szentségének részeseivé legyünk.</verse>
				<verse number="11">A jelenben ugyan minden fenyíték inkább szomorúságot okoz, mint örömet, később azonban az igaz élet és a béke gyümölcsét hozza annak, aki elviselte.</verse>
				<verse number="12">Ezért feszítsétek meg a lankadt karokat és roggyant térdeket,</verse>
				<verse number="13">a görbe utakon pedig járjatok egyenesen, hogy a megbénult tag ki ne ficamodjék, hanem inkább meggyógyuljon.</verse>
				<verse number="14">Óvás az elpártolástól. Törekedjetek békességben élni mindenkivel, törekedjetek az igaz életre. Enélkül senki sem látja meg az Urat.</verse>
				<verse number="15">Ügyeljetek arra, hogy Isten kegyelmét senki el ne hanyagolja, hogy valami mérges gyökér föl ne szökkenjen, kárt ne okozzon és senkit meg ne fertőzzön.</verse>
				<verse number="16">Senki se legyen parázna vagy istentelen, mint Ézsau, aki egy tál ételért eladta elsőszülöttségét.</verse>
				<verse number="17">Hiszen tudjátok, hogy mikor később szerette volna az áldást, elutasításban volt része, s nem sikerült az elhatározáson változtatnia, noha könnyek közt kísérelte meg.</verse>
				<verse number="18">Ti nem járultatok kézzelfogható hegyhez, lobogó tűzhöz, homályhoz, sötétséghez vagy förgeteghez,</verse>
				<verse number="19">sem harsonazengéshez vagy mennydörgő szózathoz, melynek hallatára könyörögni kezdtek, hogy ne szóljon hozzájuk tovább a szó.</verse>
				<verse number="20">Nem tudták ugyanis elviselni a parancsot: „Még ha állat érinti is a hegyet, kövezzék meg.”</verse>
				<verse number="21">Oly rettenetes volt a látvány, hogy Mózes is azt mondta: „Rémület és reszketés fog el.”</verse>
				<verse number="22">Ti Sion hegyéhez járultatok, az élő Isten városához, a mennyei Jeruzsálemhez, az angyalok ezreihez,</verse>
				<verse number="23">az elsőszülöttek ünnepi sokadalmához és gyülekezetéhez, akik föl vannak jegyezve a mennyben, mindenek bírájához, Istenhez, a tökéletes igazak lelkeihez,</verse>
				<verse number="24">az új szövetség közvetítőjéhez, Jézushoz és a meghintés véréhez, mely hathatósabban kiált, mint Ábelé.</verse>
				<verse number="25">Vigyázzatok, hogy el ne utasítsátok a hozzátok szólót. Ha ugyanis nem menekültek meg azok, akik a földön szólót elutasították, mennyivel kevésbé mi, akik a mennyből szólótól fordulunk el.</verse>
				<verse number="26">Hangja akkor a földet rendítette meg, most pedig azt ígéri: „Még egyszer, s akkor nemcsak a földet, hanem az eget is megrendítem.”</verse>
				<verse number="27">Ez a „még egyszer” jelzi a változékony dolgoknak, vagyis a teremtményeknek átalakulását, hogy megmaradjon, ami változtathatatlan.</verse>
				<verse number="28">Mivel tehát változtathatatlan országot nyertünk, legyünk hálásak és szolgáljunk Istennek tetszően, tisztelettel teljes félelemmel.</verse>
				<verse number="29">A mi Istenünk ugyanis emésztő tűz.</verse>
			</chapter>
			<chapter number="13">
				<verse number="1">Különbözo erkölcsi intelmek. Maradjon meg (köztetek) a testvéri szeretet.</verse>
				<verse number="2">El ne hanyagoljátok a vendégszeretetet: amikor némelyek ezt gyakorolták, tudtukon kívül angyalokat láttak vendégül.</verse>
				<verse number="3">Gondoljatok a foglyokra, mintha magatok is foglyok volnátok, az üldözést szenvedőkre, mint akik magatok is testben éltek.</verse>
				<verse number="4">A házasságot mindenki tartsa tiszteletben, a házasélet pedig legyen szeplőtelen. A paráznát és a házasságtörőt megítéli az Isten.</verse>
				<verse number="5">Éljetek kapzsiság nélkül, elégedjetek meg azzal, amitek van. Hiszen ő mondta: „Nem hagylak el, és nem hagylak cserben.”</verse>
				<verse number="6">Ezért bizalommal mondhatjuk: „Az Úr velem van, nincs bennem félelem: ember mit árthat énnekem?”</verse>
				<verse number="7">Emlékezzetek meg elöljáróitokról, akik Isten igéjét hirdették nektek. Gondoljatok földi vándorlásuk végére és kövessétek hitüket!</verse>
				<verse number="8">Jézus Krisztus ugyanaz tegnap, ma és mindörökké.</verse>
				<verse number="9">Ne hagyjátok félrevezetni magatokat mindenféle különös tanításoktól! Jobb a szívet kegyelemmel erősíteni, mint olyan étellel, amely mit sem használ azoknak, akik élnek velük.</verse>
				<verse number="10">Olyan oltárunk van, melyről nem ehetik az, aki a sátornál teljesít szolgálatot.</verse>
				<verse number="11">Az állatok testét ugyanis, melyeknek vérét a főpap a bűn engesztelésére beviszi a szentélybe, a táboron kívül égetik el.</verse>
				<verse number="12">Ezért Jézus is, hogy tulajdon vérével szentelje meg a népet, a kapun kívül szenvedett.</verse>
				<verse number="13">Menjünk ki tehát hozzá a táboron kívül, és hordozzuk gyalázatát.</verse>
				<verse number="14">Hiszen itt nincs maradandó hazánk, inkább az eljövendő után vágyódunk.</verse>
				<verse number="15">Mutassuk be általa Istennek szüntelenül a dicséret áldozatát: nevének ajkunkon fakadó magasztalását.</verse>
				<verse number="16">A jótékonyságról és adakozásról meg ne feledkezzetek, mert az ilyen áldozat kedves Istennek.</verse>
				<verse number="17">Engedelmeskedjetek elöljáróitoknak és hallgassatok rájuk, mert ők vigyáznak rátok, s nekik kell számot adniuk lelketekről. Így majd örömmel teszik, nem pedig sóhajtozva, mert ez nem válnék javatokra. Befejezés</verse>
				<verse number="18">Imádkozzatok értünk! Meg vagyunk ugyan győződve, hogy tiszta a lelkiismeretünk, hiszen minden tekintetben helyes életre törekszünk.</verse>
				<verse number="19">Annál inkább kérlek erre titeket, hogy így mielőbb visszakerüljek hozzátok.</verse>
				<verse number="20">A békesség Istene, aki Urunkat Jézus (Krisztust), a juhok nagy pásztorát, az örök szövetség vére által föltámasztotta a halálból,</verse>
				<verse number="21">tegyen készségessé titeket minden jóra, hogy teljesítsétek akaratát. Munkálja ő bennünk, ami kedves előtte, Jézus Krisztus által, dicsőség neki mindörökkön - örökké. Amen.</verse>
				<verse number="22">Kérlek testvérek, vegyétek jó néven az intő szót. Hiszen csak röviden írtam nektek.</verse>
				<verse number="23">Tudjátok meg, hogy Timóteus testvérünk kiszabadult. Mihelyt megérkezik, vele együtt meglátogatlak titeket.</verse>
				<verse number="24">Köszöntsétek valamennyi elöljárótokat és az összes szenteket. Üdvözölnek az itáliai testvérek.</verse>
				<verse number="25">Kegyelem mindnyájatokkal! Amen.</verse>
			</chapter>
		</book>
		<book number="59">
			<chapter number="1">
				<verse number="1">Címzés. Jakab, Istennek és az Úr Jézus Krisztusnak szolgája üdvözletét küldi a szórványban élő tizenkét törzsnek. Mennyei bölcsesség</verse>
				<verse number="2">Öröm a megpróbáltatásban. Nagy örömnek tartsátok, testvéreim, ha különféle megpróbáltatás ér.</verse>
				<verse number="3">Hiszen tudjátok, hogy hitetek erőpróbája állhatatosságot eredményez, az állhatatosság pedig tökéletessé teszi a cselekedetet.</verse>
				<verse number="4">Így lesztek minden fogyatkozás nélkül tökéletesek és feddhetetlenek.</verse>
				<verse number="5">Ha pedig valamelyiketek bölcsességre szorul, kérjen Istentől, aki mindenkinek bőven, szemrehányó szavak nélkül ad, és meg is kapja,</verse>
				<verse number="6">csak bizalommal kérjen és csöppet se kételkedjék. Aki ugyanis kételkedik, hasonlít a tengerhez, amit felver a szél és hullámait ide - oda hányja.</verse>
				<verse number="7">Ne gondolja hát az ilyen tétova ember, aki minden tettében határozatlan,</verse>
				<verse number="8">hogy mit is kap az Úrtól.</verse>
				<verse number="9">Elfordulás a világtól. Az alacsony sorú dicsekedjék méltóságával,</verse>
				<verse number="10">a gazdag ezzel szemben nyomorúságával, hiszen lemúlik, amint a mező virága.</verse>
				<verse number="11">Felkel ugyanis a nap, és perzselő hevével elszárítja a virágot: szirma lehull és színpompája odavész. Így enyészik el majd a gazdag is minden vállalkozásával.</verse>
				<verse number="12">Boldog az az ember, aki állja a megpróbáltatást, mert ha hűnek bizonyul, elnyeri az élet koronáját, melyet Isten azoknak ígért meg, akik szeretik őt.</verse>
				<verse number="13">Senki se mondja a kísértés idején: az Isten kísért engem. Isten nem kísérthető a rosszra, de maga sem kísért senkit.</verse>
				<verse number="14">Mindenki úgy esik kísértésbe, hogy saját kívánsága vonzza és csábítja.</verse>
				<verse number="15">A kívánság azután, mihelyt megfogant, bűnt szül, a bűn pedig, ha végrehajtják, halált okoz.</verse>
				<verse number="16">Ne tévedjetek tehát, szeretett testvéreim.</verse>
				<verse number="17">Felülről, a világosság Atyjától csak jó adomány, csak tökéletes ajándék származik. Nála nincsen változás, sem árnyéka a változandóságnak.</verse>
				<verse number="18">Szabad akaratából hívott minket életre az igazság igéjével, hogy zsengéje legyünk teremtményeinek.</verse>
				<verse number="19">Tettekben megnyilvánuló hit. Értsétek meg, szeretett testvéreim: legyen minden ember készséges a hallgatásra, de meggondolt a beszédben és nehezen haragvó.</verse>
				<verse number="20">Haragjában ugyanis nem azt teszi az ember, ami Isten előtt igazságos.</verse>
				<verse number="21">Ezért vessetek el minden romlottságot és mindenféle gonoszságot, s fogadjátok szelíd készséggel a belétek oltott igét, mely meg tudja menteni lelketeket.</verse>
				<verse number="22">Legyetek megvalósítói az égnek s ne csak hallgatói, különben önmagatokat csaljátok meg.</verse>
				<verse number="23">Aki ugyanis csak hallgatja az igét, de nem valósítja meg, hasonlít ahhoz az emberhez, aki tükörben szemléli természetes külsejét.</verse>
				<verse number="24">Magára pillant ugyan, de tovább megy s menten elfelejti, milyen is volt.</verse>
				<verse number="25">Aki azonban figyelmesen beletekint a szabadság tökéletes törvényébe, sőt el is mélyül benne, és nem feledékeny hallgatója, hanem tevékeny megvalósítója, az boldog lesz tetteiben.</verse>
				<verse number="26">Aki pedig vallásosnak tartja magát, de nem fékezi nyelvét, hanem önmagát áltatja, annak mit sem ér a vallásossága.</verse>
				<verse number="27">Isten, a mi Atyánk szemében ez a tiszta és igazi vallásosság: viseld gondját a nyomorgó árvának és özvegynek s őrizd magadat tisztán e világtól.</verse>
			</chapter>
			<chapter number="2">
				<verse number="1">Őrizkedjetek a személyválogatástól. Testvéreim! Ha hisztek dicsőséges Urunkban, Jézus Krisztusban, ne legyetek személyválogatók.</verse>
				<verse number="2">Például gyülekezetetekbe belép egy aranygyűrűs, fényes öltözetű férfi, s bemegy egy kopott ruhájú szegény is.</verse>
				<verse number="3">Ti a fényes öltözetűre figyeltek és azt mondjátok neki: foglalj kényelmesen helyet itt! A szegényre viszont rászóltok: te állj oda! Vagy pedig: ülj a zsámolyra, lábam elé!</verse>
				<verse number="4">Ugye különbséget tesztek magatokban és igazságtalan gondolkozású bírák vagytok?</verse>
				<verse number="5">Halljátok csak, szeretett testvéreim, ugye az Isten éppen azokat választotta ki, akik a világ szemében szegények, hogy gazdagokká tegye őket a hitben, sőt örököseivé is annak az országnak, melyet az őt szeretőknek ígért?</verse>
				<verse number="6">Ti pedig lenézitek a szegényt. Hát nem a gazdagok nyomnak el titeket erőszakkal s hurcolnak a törvény elé?</verse>
				<verse number="7">Nem ők becsmérlik azt a jó nevet, amelyről elneveztek titeket?</verse>
				<verse number="8">Ha ellenben az Íráshoz híven teljesítitek a királyi törvényt: „Szeresd felebarátodat, mint önmagadat” - helyesen teszitek.</verse>
				<verse number="9">De ha személyválogatók vagytok, bűnt követtek el, s a törvény mint törvényszegőket elmarasztal.</verse>
				<verse number="10">Aki az egész törvényt megtartja, de egy dologban vét, az egész ellen vétkezik.</verse>
				<verse number="11">Aki ugyanis azt mondta: „Ne paráználkodjál”, azt is megparancsolta: „Ne ölj.” Ha tehát nem paráználkodol, ellenben ölsz, törvényszegővé lettél.</verse>
				<verse number="12">Úgy beszéljetek s úgy cselekedjetek, mint akik a szabadság törvényének felelősek.</verse>
				<verse number="13">Irgalom nélkül sújtja az ítélet azt, aki nem gyakorolt irgalmasságot. Az irgalmasság azonban győzelmet arat az ítéleten.</verse>
				<verse number="14">A jócselekedetek gyakorlása. Mit használ, testvéreim, ha valaki azt mondja, hogy van hite, cselekedetei azonban nincsenek? Vajon üdvözítheti őt a hit?</verse>
				<verse number="15">Mondjuk, hogy egy testvérnek vagy nővérnek nincs ruhája, s a mindennapi élelemben szükséget szenved.</verse>
				<verse number="16">Ha mármost egyiktek azt mondja: „Menjetek békével! Melegedjetek! Lakjatok jól!” - de nem adja meg nekik, amire életük fönntartására szükségük van, ugyan mit használ az nekik?</verse>
				<verse number="17">Ugyanígy van a hittel is: ha nincsenek cselekedetei, önmagában holt.</verse>
				<verse number="18">De valaki azt mondhatná: neked hited van, nekem pedig cselekedeteim. Mutasd meg nekem tettek nélküli hitedet, akkor én tetteimből bizonyítom hitemet.</verse>
				<verse number="19">Te hiszed, hogy egy az Isten? Jól teszed. Ezt azonban az ördögök is hiszik - és mégis rettegnek.</verse>
				<verse number="20">Meg akarsz győződni, te oktalan ember, hogy tettek nélkül meddő a hit?</verse>
				<verse number="21">Vajon Ábrahám atyánk nem tettei alapján igazult - e meg, mivel fiát, Izsákot föláldozta az oltáron?</verse>
				<verse number="22">Ebből láthatod, hogy a hit közreműködött ugyan tetteivel, de csak a tettek által vált tökéletessé.</verse>
				<verse number="23">Így teljesedett be az Írás szava: „Ábrahám hitt Istennek, s ez megigazulására szolgált” és ezért „Isten barátjának” nevezték.</verse>
				<verse number="24">Látjátok tehát, hogy tettek által igazul meg az ember, s nem csupán a hit által.</verse>
				<verse number="25">Ugye a parázna Rácháb is a tettek által igazult meg, mert befogadta a kémeket, s aztán más úton bocsátotta el őket?</verse>
				<verse number="26">Amint a test lélek nélkül halott, úgy a hit is halott tettek nélkül.</verse>
			</chapter>
			<chapter number="3">
				<verse number="1">A nyelv megfékezése. Testvéreim, ne akarjatok nagyon sokan tanítókká lenni. Tudjátok meg, hogy ezzel csak annál súlyosabb ítélet vár rátok.</verse>
				<verse number="2">Hiszen úgyis sok dologban vétünk mindannyian. Aki szavában nem vét, az tökéletes férfi, az féken tudja tartani egész testét is.</verse>
				<verse number="3">Ha a lónak zablát vetünk szájába, hogy engedelmességre szorítsuk, egész testét irányítani tudjuk.</verse>
				<verse number="4">Lám a nagy hajót, még ha erős szél hajtja is, a kis kormány oda irányítja, ahová a kormányos akarja.</verse>
				<verse number="5">Így a nyelv is kicsiny testrész ugyan, de nagy dolgokat visz végbe. Lám a csekély tűz mekkora erdőt gyújt föl.</verse>
				<verse number="6">A nyelv is tűz, gonoszsággal telt világ. Tagjaink közül a nyelv az, amely beszennyezi egész testünket, sőt, a pokoltól lángra lobbanva, egész életutunkat fölégeti.</verse>
				<verse number="7">Valamennyi vadállat, madár, csúszómászó és tengeri állat természete megszelídíthető, s az ember meg is szelídíti őket,</verse>
				<verse number="8">a nyelvet azonban senki emberfia meg nem szelídítheti, mert nyughatatlanul gonosz, s tele van halálos méreggel.</verse>
				<verse number="9">A nyelvvel áldjuk az Urat, a mi Atyánkat, de vele átkozzuk is az embert, bár Isten képmására alkotott teremtmény.</verse>
				<verse number="10">Ugyanabból a szájból ered az áldás és az átok. Testvéreim, ennek nem volna szabad megtörténnie!</verse>
				<verse number="11">Vajon a forrás ugyanabból a nyílásból ont édes és keserű vizet?</verse>
				<verse number="12">S teremhet - e, testvéreim, a fügefa olajbogyót, vagy a szőlőtő fügét? A sós forrás sem ont édes vizet. Földi bölcsesség</verse>
				<verse number="13">A kétféle bölcsesség. Ki bölcs és értelmes köztetek? Bizonyítsa kifogástalan életével, hogy mindent bölcs szelídséggel tesz.</verse>
				<verse number="14">Ám ha keserű irigység és vetélkedés van szívetekben, ne büszkélkedjetek, meghazudtolva az igazságot.</verse>
				<verse number="15">Ez nem fölülről származó bölcsesség, hanem földi, érzéki, sőt ördögi.</verse>
				<verse number="16">Ahol ugyanis irigység és versengés van, ott békétlenség uralkodik, meg minden más hitványság.</verse>
				<verse number="17">Az a bölcsesség azonban, amely fölülről származik, először is ártatlan, aztán békeszerető, szerény, engedékeny, (jórahajló), irgalommal és jótékonysággal teljes, nem kérkedő és nem alakoskodó.</verse>
				<verse number="18">Az igaz élet magját békében vetik el a békeszeretők.</verse>
			</chapter>
			<chapter number="4">
				<verse number="1">Kapzsiság. Honnan a háborúskodás és pártoskodás köztetek? Honnan, ha nem bűnös kívánságaitokból, melyek tagjaitokban viaskodnak?</verse>
				<verse number="2">Kívántok valamit, de nem teljesül. Öltök és irigykedtek, de nem juthattok semmihez. Veszekedtek és pöröltök, s mégsem értek el semmit, mert nem kértek.</verse>
				<verse number="3">S ha kértek, nem kaptok, mert helytelenül kértek, hiszen bűnös kívánságaitok kielégítésére akarjátok fordítani.</verse>
				<verse number="4">Világias lelkület. Ti házasságtörők, nem tudjátok, hogy a világgal való barátkozás ellenségeskedés az Istennel? Aki tehát a világnak akar barátja lenni, ellensége lesz Istennek.</verse>
				<verse number="5">Vagy azt gondoljátok, hiába mondja az Írás: féltékenyen szeret a Lélek, mely bennünk lakik?</verse>
				<verse number="6">Annál gazdagabb azonban kegyelme, amelyet ránk áraszt. Azért mondja másutt: „Isten a kevélyeknek ellenáll, az alázatosaknak pedig kegyelmet ad.”</verse>
				<verse number="7">Vessétek hát alá magatokat Istennek. Az ördögnek viszont álljatok ellen, akkor majd megfut előletek. Közeledjetek Istenhez, s ő is közeledni fog hozzátok.</verse>
				<verse number="8">Mossátok le kezeteket, ti bűnösök, s tisztítsátok meg szíveteket, ti ingadozó lelkűek!</verse>
				<verse number="9">Érezzétek nyomorúságtokat, szomorkodjatok és sírjatok! Nevetéstek forduljon gyászra, örömötök pedig búsulásra!</verse>
				<verse number="10">Alázkodjatok meg az Úr előtt, ő majd fölmagasztal titeket.</verse>
				<verse number="11">Szeretetlenség. Testvéreim, ne rágalmazzátok egymást. Aki rágalmazza vagy megítéli testvérét, a törvényt rágalmazza és a törvényt ítéli meg. Ha pedig a törvényt ítéled meg, nem vagy a törvény megtartója, hanem bírája.</verse>
				<verse number="12">Egy a törvényhozó és a bíró: ő, akinek hatalma van, hogy fölmentsen vagy elmarasztaljon. Te pedig ki vagy, hogy felebarátodat megítéled?</verse>
				<verse number="13">Evilági okosság. Rajta hát, mondjátok csak: „Ma vagy holnap abba a városba indulunk, ott töltünk egy évet, kereskedünk és nyerészkedünk.”</verse>
				<verse number="14">Hiszen azt sem tudjátok, mit hoz a holnap! Ugyan mi az életetek? Csak pára, mely rövid ideig látszik, azután elenyészik.</verse>
				<verse number="15">Ehelyett ezt kellene mondanotok: „Ha az Úr akarja, élni fogunk, s ezt vagy azt fogjuk tenni.”</verse>
				<verse number="16">Ti pedig kevélyek vagytok és dicsekvők. Minden ilyen dicsekvés rossz.</verse>
				<verse number="17">Aki tehát tudja, mi a jó, de nem teszi, az vétkezik.</verse>
			</chapter>
			<chapter number="5">
				<verse number="1">A gazdagság veszélyei. Rajta, ti gazdagok, zokogjatok s jajgassatok a rátok törő nyomorúság miatt!</verse>
				<verse number="2">Gazdagságtok megrothad, ruhátokat moly emészti! Aranyotok, ezüstötök megrozsdásodik!</verse>
				<verse number="3">Rozsdája vád lesz ellenetek és megemészti testeteket, mint a tűz! Még az utolsó napokban is (ítéletet hozó) kincseket gyűjtöttetek magatoknak.</verse>
				<verse number="4">Lám a munkabér, amelyet a földjeiteket learató munkásoktól visszatartottatok, az égre kiált, s az aratók jajszava a Seregek Urának fülébe jut.</verse>
				<verse number="5">Ti a földön bőségben éltetek és dőzsöltetek, de a leölés napjára hizlaltátok szíveteket.</verse>
				<verse number="6">Elítéltétek és megöltétek az Igazat, s ő nem állott ellen nektek. intelmek</verse>
				<verse number="7">Intés a türelemre. Legyetek tehát türelmesek, testvéreim, az Úr eljöveteléig. Hiszen a földművelő is nagy türelemmel vár a föld drága termésére, míg a korai és késői esőt meg nem kapja.</verse>
				<verse number="8">Legyetek hát ti is türelemmel, és legyetek állhatatos szívűek! Közel az Úr eljövetele.</verse>
				<verse number="9">Ne zúgolódjatok egymás ellen, testvéreim, hogy el ne ítéljenek. A bíró már az ajtóban áll!</verse>
				<verse number="10">Testvérek, a bajok állhatatos elviselésében és a türelemben vegyetek példát a prófétákról, akik az Úr nevében szóltak.</verse>
				<verse number="11">Lám, boldogoknak mondjuk azokat, akik kitartottak. Hallottatok Jób türelméről és tudjátok, hogyan intézte sorsát az Úr. Hiszen irgalmas az Úr és könyörületes.</verse>
				<verse number="12">Mindenekelőtt, testvéreim, ne esküdözzetek se az égre, se a földre, se más egyébre. Igenléstek legyen: igen, tagadástok: nem! Különben ítélet fog sújtani titeket.</verse>
				<verse number="13">Intés a kitartó imádságra. Szomorkodik valaki köztetek? Imádkozzék. Jó kedve van? Énekeljen zsoltárokat.</verse>
				<verse number="14">Beteg valaki köztetek? Hívassa az egyház elöljáróit. Imádkozzanak fölötte s kenjék meg olajjal az Úr nevében.</verse>
				<verse number="15">A hitből fakadó imádság üdvére lesz a betegnek és az Úr megkönnyebbíti őt, ha pedig bűnben van, bocsánatot nyer.</verse>
				<verse number="16">Valljátok meg tehát egymásnak bűneiteket és imádkozzatok egymásért, hogy meggyógyuljatok. Sokat tehet az igaznak odaadó könyörgése.</verse>
				<verse number="17">Illés hozzánk hasonló (gyarló) ember volt. Buzgón könyörgött, hogy eső ne hulljon a földre. Nem is hullott három éven és hat hónapon keresztül.</verse>
				<verse number="18">Majd újból imádkozott, mire az ég esőt adott, a föld megtermette gyümölcsét.</verse>
				<verse number="19">Testvéreim, ha valaki jó útra téríti azt, aki letévedt közületek az igazság útjáról, tudja meg:</verse>
				<verse number="20">aki visszatéríti a bűnöst téves útjáról, a halálból menti meg a lelkét, és számos bűnt eltakar.</verse>
			</chapter>
		</book>
		<book number="60">
			<chapter number="1">
				<verse number="1">Címzés és apostoli üdvözlet. Péter, Jézus Krisztus apostola a Pontuszban, Galáciában, Kappadóciában, Ázsiában és Bitíniában szétszóródott hontalanoknak,</verse>
				<verse number="2">akiket Isten az Atya gondviselése a Lélek megszentelése által kiválasztott az engedelmességre és a Jézus Krisztus vérével való meghintésre. Bőven részesüljetek kegyelemben és békességben.</verse>
				<verse number="3">Hálaadás a megváltás kegyelméért. Áldott legyen az Isten, a mi Urunk Jézus Krisztus halottaiból való feltámadása által, élő reménységre szült ujjá minket:</verse>
				<verse number="4">arra a romolhatatlan, szeplőtelen, hervadhatatlan örökségre, amely számotokra van fenntartva a mennyben.</verse>
				<verse number="5">Isten ereje a hit által meg is őriz titeket az üdvösségre, amely készen áll arra, hogy a végső időben kinyilvánuljon.</verse>
				<verse number="6">Örüljetek tehát, ha esetleg kissé szomorkodtok is a sokféle kísértés miatt,</verse>
				<verse number="7">hogy kipróbált hitetek, mely értékesebb a tűzpróbát kiállott veszendő aranynál, dicséretre, dicsőségre és tiszteletre méltó legyen Jézus Krisztus megjelenésekor.</verse>
				<verse number="8">Őt, bár nem láttátok, szeretitek, s mivel most láthatatlanul hisztek benne, kimondhatatlan és megdicsőült örömmel örvendeztek majd, amikor eléritek hitetek célját:</verse>
				<verse number="9">lelketek üdvösségét.</verse>
				<verse number="10">Ezt az üdvösséget kutatták és vizsgálták a próféták, akik a nektek szánt kegyelemről jövendöltek.</verse>
				<verse number="11">Azt vizsgálták, hogy mely időre és milyen körülményekre mutat Krisztus bennünk működő Lelke, mely előre hirdette a Krisztusra váró szenvedést és a rá következő megdicsőülést.</verse>
				<verse number="12">Azt a kinyilatkoztatást kapták, hogy nem önmaguknak, hanem nektek szolgálnak mindazzal, amit most a mennyből küldött Szentlélek által feltártak hithirdetőitek. Ennek szemléltetése még az angyalokat is vággyal tölti el. A keresztény élet elemei</verse>
				<verse number="13">Hitvallás az életszentségre. Készüljetek fel tehát lélekben, legyetek józanok és bízzatok teljesen abban a kegyelemben, amelyet Jézus Krisztus megjelenésekor fogtok kapni.</verse>
				<verse number="14">Engedelmes gyermekként ne engedjetek a korábbi tudatlanságból származó vágyaitoknak,</verse>
				<verse number="15">hanem a titeket meghívó Szenthez méltóan magatok is váljatok szentté egész életmódotokban.</verse>
				<verse number="16">Így szól ugyanis az Írás: „Szentek legyetek, mert én szent vagyok.”</verse>
				<verse number="17">S ha Atyának hívjátok őt, aki személyválogatás nélkül ítélkezik kinek - kinek tettei szerint, szent félelemmel éljétek le vándorlásotok idejét.</verse>
				<verse number="18">Hiszen tudjátok, hogy nem múlandó dolog, ezüst vagy arany váltott meg öröklött, értéktelen életmódotoktól,</verse>
				<verse number="19">hanem a hibátlan és szeplőtelen Báránynak, Krisztusnak drága vére.</verse>
				<verse number="20">Őt (Isten) ugyan a világ teremtése előtt kijelölte, de előttetek csak a végső időben nyilvánította ki.</verse>
				<verse number="21">Őáltala hisztek Istenben, aki feltámasztotta őt halottaiból és megdicsőítette, hogy hitetek egyben Istenbe vetett remény is legyen.</verse>
				<verse number="22">Felebaráti szeretet. Az igazságnak engedelmeskedve már megtisztítottátok lelketeket az őszinte testvéri szeretet számára: szeressétek tehát egymást állandóan, tiszta szívből.</verse>
				<verse number="23">Nem veszendő magból születtek ugyanis újjá, hanem Isten élő és maradandó igéje által, mert</verse>
				<verse number="24">„Minden test olyan, mint a fűszál, s egész dicsősége, mint mező virága: elhervad a fűszál és lehull a virág, de az Úr igéje örökké megmarad.”</verse>
				<verse number="25">Ez pedig az az ige, amelyet nektek hirdettek.</verse>
			</chapter>
			<chapter number="2">
				<verse number="1">Vessetek le tehát minden gonoszságot, minden álnokságot, képmutatást, irigykedést és minden rágalmat.</verse>
				<verse number="2">Ragaszkodás Krisztushoz. Kívánkozzatok a szellemi, hamisítatlan tej után, akár az újszülött kisdedek, hogy általa növekedjetek az üdvösségre,</verse>
				<verse number="3">hiszen már tapasztaltátok, hogy jó az Úr.</verse>
				<verse number="4">Ha hozzá, az eleven kőhöz járultok, melyet emberek ugyan elvetettek, de Isten kiválasztott és megtisztelt,</verse>
				<verse number="5">eleven kövek módjára ti is lelki templommá, szent papsággá épültök, hogy Jézus Krisztus által Istennek kedves lelki áldozatokat mutassatok be.</verse>
				<verse number="6">Ezért mondja az Írás: „Íme választott, becses szegletkövet rakok le Sionban, S aki benne bízik, azt szégyen nem éri.”</verse>
				<verse number="7">Számotokra, hívők számára tehát érték; a hitetlenek számára azonban ez a kő, melyet az építők elvetettek, szegletkővé lett,</verse>
				<verse number="8">s egyben a botlás kövévé és a botrány sziklájává. Ezek, mivel nem hisznek az igének, elbotlanak, ami már meg is történt velük.</verse>
				<verse number="9">Ti azonban választott nemzetség, királyi papság, szent nemzet, tulajdonul lefoglalt nép vagytok, hogy annak dicsőségét hirdessétek, aki a sötétségből csodálatos világosságára hívott titeket.</verse>
				<verse number="10">Ti, akik valaha nem voltatok nép, most Isten népe vagytok; akik azelőtt nem nyertetek irgalmat, most irgalomra találtatok.</verse>
				<verse number="11">Tiszta élet és jótettek. Szeretteim, mint vándorokat és hontalanokat intelek titeket: tartózkodjatok a testi kívánságoktól, melyek a lélek ellen küzdenek.</verse>
				<verse number="12">Viselkedjetek helyesen a pogányok között, hogy - bár azzal rágalmaznak, hogy gonosztevők vagytok - jótetteitek láttára magasztalják majd Istent látogatása napján.</verse>
				<verse number="13">Engedelmesség a felsőbbség iránt. Engedelmeskedjetek az Úr kedvéért minden emberi méltóságnak: akár a császárnak,</verse>
				<verse number="14">mint legfölsőbbnek, akár a helytartónak, akiket ő küldött a gonosztevők megfenyítésére és a jók dicséretére.</verse>
				<verse number="15">Istennek ugyanis az az akarata, hogy feddhetetlen élettel elnémítsátok az oktalanok tudatlanságát:</verse>
				<verse number="16">szabad emberként, de nem úgy, mint akik a szabadságot a gonoszság takarójának használják, hanem mint Isten szolgái.</verse>
				<verse number="17">Mindenkit becsüljetek! A testvéri közösséget szeressétek! Istent féljétek! A császárt tiszteljétek!</verse>
				<verse number="18">A rabszolgák kötelességei. Szolgák! Teljes tisztelettel engedelmeskedjetek gazdátoknak, nemcsak a jónak ésengedékenynek, hanem a szigorúnak is.</verse>
				<verse number="19">Értékes ugyanis, ha valaki Istenhez tartozása tudatában elviseli a bántalmat, bár igazságtalanul szenved.</verse>
				<verse number="20">Mi dicsőség van abban, ha hibátokért tűritek el az arcul verést? De ha jót cselekesztek és ugyanakkor türelmesen szenvedtek, ez értékes Isten előtt.</verse>
				<verse number="21">Hiszen erre kaptatok hivatást, mert Krisztus is szenvedett értetek, példát hagyva nektek, hogy nyomdokaiba lépjetek.</verse>
				<verse number="22">„Ő bűnt nem követett el, s szájában hamis szót nem találtak.”</verse>
				<verse number="23">Mikor szidalmazták, a szidalmat nem viszonozta, mikor szenvedett, nem fenyegetőzött, hanem mindent az igazságos bíróra hagyott.</verse>
				<verse number="24">Vétkeinket testén fölvitte a keresztfára, hogy meghaljunk a bűnnek és igaz életet éljünk. Ti az ő sajgó sebei által gyógyultatok meg:</verse>
				<verse number="25">olyanok voltatok ugyanis, mint a tévelygő juhok, de most megtértetek lelketek pásztorához és gondozójához.</verse>
			</chapter>
			<chapter number="3">
				<verse number="1">A házastársak kötelességei. Ugyanígy ti asszonyok is engedelmeskedjetek férjeteknek. Akkor majd azokat, akik nem hisznek az igének, az asszonyok élete beszéd nélkül is megnyeri,</verse>
				<verse number="2">amikor istenfélő, tiszta élteteket figyelik.</verse>
				<verse number="3">Ékességetek ne legyen külsőséges: fodorított haj, arany karperec vagy fényes öltözet.</verse>
				<verse number="4">Isten előtt a rejtett belső ember értékes a maga zavartalan szelídségében és lelki nyugalmában.</verse>
				<verse number="5">Így ékesítették magukat egykor az Istenben bízó asszonyok, akik férjük iránt engedelmesek voltak.</verse>
				<verse number="6">Például Sára is engedelmeskedett Ábrahámnak, és urának hívta. Ha tehát helyesen éltek és semmiféle fenyegetéstől nem féltek, az ő leányaikká váltatok.</verse>
				<verse number="7">Ti férfiak szintén megértéssel éljetek együtt a gyöngébb asszonyi nemmel. Adjátok meg nekik a tiszteletet, mint akik örököstársai az élet kegyelmének, hogy imáitoknak ne legyen akadálya.</verse>
				<verse number="8">A békesség szelleme. Végül pedig legyetek mindnyájan együttérzők, résztvevők, testvérszeretők, irgalmasok, (szerények) és alázatosak.</verse>
				<verse number="9">Rosszért rosszal, szidalomért szidalommal ne fizessetek! Inkább áldást mondjatok! Hiszen arra vagytok hivatva, hogy áldás legyen az örökrészetek.</verse>
				<verse number="10">„Hol az ember, ki életért eped, S szép napokat szeretne élni és hosszú életet? Őrizd meg a gonosztól ajkadat, Nyelved ne szóljon csalfaságokat.</verse>
				<verse number="11">Fuss a gonosztól és a jót keresd, A békességet kutasd és kövesd.</verse>
				<verse number="12">Az Úr szemei az igazakon, És fülei könyörgő szavukon. De arca fenyegetően virraszt a rosszakon.” A keresztény élet indító okai.</verse>
				<verse number="13">A szenvedő Krisztus példája. Vajon ki árthat nektek, ha buzgók vagytok a jóban?</verse>
				<verse number="14">Még ha szenvednetek kell is az igazságért, boldogok vagytok. Ne rettegjetek tőlük s ne riadozzatok,</verse>
				<verse number="15">hanem szentül őrizzétek szívetekben az Úr Krisztust. Mindig álljatok készen arra, hogy megfeleljetek mindenkinek, aki reménységtekről kérdőre von titeket.</verse>
				<verse number="16">De ezt szerényen, tisztességtudóan, jó lelkiismerettel tegyétek, hogy akik Krisztusban való tisztességes életeteket becsmérlik, rágalmaikkal szégyent valljanak.</verse>
				<verse number="17">Jobb ugyanis, hogy az ember jócselekedeteiért szenvedjen, ha ez Isten akarata, mint hogy gonoszságáért.</verse>
				<verse number="18">Krisztus is meghalt egyszer a bűnök miatt, az Igaz a bűnösökért, hogy Istenhez vezessen minket. Teste szerint megölték ugyan, de a Lélek életre keltette.</verse>
				<verse number="19">Így elment a börtönben sínylődő lelkekhez is, és hírt vitt azoknak,</verse>
				<verse number="20">akik hitetlenek voltak akkor, amikor Isten Noé korában türelmesen várt, míg a bárka föl nem épült. Ebben csak kevés, mégpedig nyolc lélek menekült meg a víz által.</verse>
				<verse number="21">Titeket is megszabadít most az így jelképezett keresztség, nem mint a testi szenny levetése, hanem mint az Istenhez tiszta lélekért intézett könyörgés Jézus Krisztus föltámadása által.</verse>
				<verse number="22">Ő (legyőzte a halált, hogy az örök élet örökösei legyünk, és) az Isten jobbján ül, miután fölszállt a mennybe, s uralma alá vetette az angyalokat, a hatalmasságokat és erősségeket.</verse>
			</chapter>
			<chapter number="4">
				<verse number="1">Sorsközösségünk Krisztussal. Mivel tehát Krisztus testi életében szenvedett, ti is ugyanannak az érzületnek fegyverzetét öltsétek magatokra. Aki ugyanis testi életében szenved,</verse>
				<verse number="2">szakított a bűnnel, hogy testi életének hátralévő idejében ne emberi szenvedélyeknek, hanem Isten akaratának megfelelően éljen.</verse>
				<verse number="3">Éppen elég, hogy az elmúlt időben a pogányok akaratát követtétek és bujaságban, gyönyörök közt, részegeskedésben, lakomákban és dőzsölésben, bűnös bálványimádást űzve éltetek.</verse>
				<verse number="4">Azok csodálkoznak, hogy nem tartotok velük a testiségnek ebben a posványában, és ócsárolnak miatta.</verse>
				<verse number="5">De számot adnak majd annak, aki készen áll, hogy élőt - holtat megítéljen.</verse>
				<verse number="6">Az evangélium ugyanis azért hangzott el a holtak előtt is, hogy ha testükben emberi módon ítélet sújtja is őket, Isten kegyéből éljenek a Lélek által.</verse>
				<verse number="7">A közeledő ítélet gondolata. Közel van mindennek a vége. Legyetek hát okosak és ügyeljetek arra, hogy helyesen imádkozzatok.</verse>
				<verse number="8">Mindenekelőtt tartsatok ki egymás odaadó szeretetében, mert a szeretet sok bűnt eltakar.</verse>
				<verse number="9">Legyetek vendégszeretők egymás iránt, zokszó nélkül.</verse>
				<verse number="10">Szolgáljatok egymásnak azzal a kegyelmi ajándékkal, amit ki ki nyert, mint Isten sokféle kegyelmének hű közvetítői.</verse>
				<verse number="11">Ha valaki beszél, mintegy Isten szavával szóljon; ha valaki szolgál, tegye azzal az erővel, amit Isten juttat, hogy Jézus</verse>
				<verse number="12">Kedveseim, ne ütközzetek meg azon a tüzes kohón, amelyen próbakép kell átjutnotok, mintha hallatlan dolog történnék veletek,</verse>
				<verse number="13">hanem örvendjetek, ha részt vehettek Krisztus szenvedéseiben, hogy dicsősége kinyilvánulásakor is szívből örvendhessetek.</verse>
				<verse number="14">Ha Krisztus nevéért ócsárolnak, boldogok vagytok, mert az isteni Fölség Lelke pihen meg rajtatok.</verse>
				<verse number="15">Egyiktek se azért szenvedjen, mert gyilkos, tolvaj, gonosztevő vagy bitorló.</verse>
				<verse number="16">De ha mint keresztény szenved, ne szégyellje, hanem dicsőítse meg Istent ezzel a hitvallással.</verse>
				<verse number="17">Elérkezett ugyanis az idő, hogy megkezdődjék az ítélkezés Isten házanépe fölött. Ha pedig rajtunk kezdődik, mi lesz azoknak a vége, akik nem hittek Isten evangéliumának?</verse>
				<verse number="18">S ha az igaz is alig menekül meg, hova lesz az istentelen és bűnös?</verse>
				<verse number="19">Ezért azok is, akik Isten akarata szerint szenvednek, ajánlják lelküket jócselekedeteikkel a hűséges Teremtőnek.</verse>
			</chapter>
			<chapter number="5">
				<verse number="1">Végső intelem és az örök dicsőség reménye. A közöttetek élő elöljárókat, mint magam is elöljáró, Krisztus szenvedésének tanúja és egyben a jövőben föltáruló dicsőségének is részese,</verse>
				<verse number="2">kérem, legeltessétek Isten rátok bízott nyáját: viseljétek gondját, ne kényszerűségből, hanem önként, Istenhez híven: ne haszonlesésből, hanem odaadással;</verse>
				<verse number="3">ne zsarnokoskodva a választottak fölött, hanem mint a nyájnak mintaképei (jó szívvel).</verse>
				<verse number="4">S ha megjelenik majd a legfőbb Pásztor, elnyeritek a dicsőség hervadhatatlan koszorúját.</verse>
				<verse number="5">Ti pedig fiatalabbak, fogadjatok szót az elöljáróknak. Egymással szemben mindnyájan alázatosságot öltsetek magatokra, mert Isten a kevélyekkel szembeszáll, az alázatosaknak viszont kegyelmet ad.</verse>
				<verse number="6">Alázkodjatok csak meg Isten súlyos keze alatt, hogy annakidején fölmagasztaljon titeket.</verse>
				<verse number="7">Minden aggságos gondot hagyjatok rá, mert ő gondot visel rátok.</verse>
				<verse number="8">Óvatosak és éberek legyetek. Ellenségtek, az ördög, mint ordító oroszlán jár körül, keresve, kit nyeljen el.</verse>
				<verse number="9">Szálljatok vele szembe keményen a hit erejével, hiszen tudjátok, hogy testvéreiteket szerte a világon ugyanez a szenvedés éri.</verse>
				<verse number="10">Isten pedig, minden kegyelemnek szerzője, aki rövid szenvedéstek után (Jézus) Krisztusban örök dicsőségre hívott meg titeket, maga tesz rá alkalmassá, maga erősít és szilárdít meg.</verse>
				<verse number="11">Neki legyen (dicsőség és) hatalom mindörökkön - örökké. Amen. Befejezés</verse>
				<verse number="12">Ezt írtam nektek röviden Szilvánusz által, akit hűséges testvéreteknek tartok. Figyelmeztetlek titeket és tanúsítom, hogy Isten igazi kegyelme az, amely mellé álltatok.</verse>
				<verse number="13">Köszönt titeket a veletek együtt kiválasztott babiloni egyház, valamint fiam, Márk.</verse>
				<verse number="14">Köszöntsétek egymást a szeretet csókjával. Kegyelem mindnyájatokkal, akik (Jézus) Krisztusban vagytok. (Amen.)</verse>
			</chapter>
		</book>
		<book number="61">
			<chapter number="1">
				<verse number="1">Címzés és apostoli üdvözlet. Simon Péter, Jézus Kriszus szolgája és apostola azoknak, akik Istenünk és Megváltónk, Jézus Krisztus üdvözítő szándékából ugyanannak a drága hitnek lettek részesei, mint mi.</verse>
				<verse number="2">Kegyelemmel és békességgel töltsön el titeket Istennek és Urunknak, (Krisztus) Jézusnak ismerete.</verse>
				<verse number="3">Krisztus üdvösségre vezető ismerete. Az istenfélő életre szolgáló összes javakat isteni hatalma az ő megismerése által juttatta nekünk, aki dicsőségével és erejével meghívott minket.</verse>
				<verse number="4">Így váltotta be nekünk legszebb és legnagyobb ígéreteit, hogy ezek révén az isteni természet részeseivé legyetek és elmeneküljetek a romlottság elől, mely a bűnös kívánság által uralkodik a világon.</verse>
				<verse number="5">Éppen ezért legyetek igen buzgók és mutassátok meg sorjában hitetek által az erényt,</verse>
				<verse number="6">az erény által a tudást, a tudás által az önuralmat, az önuralom által az állhatatosságot, az állhatatosság által az istenfélelmet,</verse>
				<verse number="7">az istenfélelem által a testvéri jóindulatot, a testvéri jóindulat által a felebaráti szeretetet.</verse>
				<verse number="8">Ha ezek megvannak bennetek és gyarapodnak is, nem lesztek restek és gyümölcstelenek Urunk Jézus Krisztus teljes megismerésében.</verse>
				<verse number="9">Akiben ezek hiányoznak, azt vakság veri, mert elfelejtette régi bűneitől való megtisztulását.</verse>
				<verse number="10">Ezért annál inkább iparkodjatok, testvéreim, hogy hivatástokat és kiválasztástokat (jó cselekedetekkel) biztosítsátok, mert ha ezt teszitek, sohasem fogtok többé elbotlani.</verse>
				<verse number="11">Így ugyanis széles út nyílik előttetek Urunk és Üdvözítőnk, Jézus Krisztus országba.</verse>
				<verse number="12">Ezért mindenkor azon leszek, hogy emlékeztessetek erre titeket, bár ismeritek a jelenvaló igazságot és szilárdan álltok mellette.</verse>
				<verse number="13">Helyesnek tartom ugyanis, hogy amíg ebben a sátorban időzöm, figyelmeztesselek és serkentselek titeket, mert biztos vagyok abban,</verse>
				<verse number="14">hogy sátram lebontása hamarosan bekövetkezik, amint Urunk Jézus Krisztus is értésemre adta ezt.</verse>
				<verse number="15">Gondom lesz rá azonban, hogy ezekről holtom után is bármikor meg tudjatok emlékezni.</verse>
				<verse number="16">Nem ravaszul kieszelt mesék nyomán adtuk nektek hírül Urunk Jézus Krisztus csodálatos erejét, hanem mint megdicsőülésének szemtanúi.</verse>
				<verse number="17">Amikor Isten, az Atya megtisztelte és megdicsőítette, ez a szózat hangzott le hozzá a magasztos dicsőségből: „Ez az én szeretett Fiam, akiben kedvem telik, (őt hallgassátok)!”</verse>
				<verse number="18">Mi hallottuk ezt az égből jövő szózatot, amikor vele voltunk a szent hegyen.</verse>
				<verse number="19">Ezenkívül birtokában vagyunk a megbízható prófétai jövendöléseknek is. Jól teszitek, ha figyeltek rájuk, mint sötétben világító mécsre, amíg fel nem virrad a nappal és a hajnalcsillag fel nem kél szívetekben.</verse>
				<verse number="20">Mindenekelőtt azt értsétek meg, hogy az Írásnak egyetlen jövendölése sem származik egyéni értelmezésből.</verse>
				<verse number="21">Emberi elhatározásból ugyanis sohasem született jövendölés, hanem a Szentlélektől sugallva Isten megbízásából beszéltek a szent férfiak.</verse>
			</chapter>
			<chapter number="2">
				<verse number="1">A hamis tanítók sorsa. Akadtak azonban a nép között hamis próféták is, amint közöttetek is lesznek tévtanítók, akik kárhozatos eretnekségeket terjesztenek, megváltó Urukat megtagadják és gyors pusztulást zúdítanak magukra.</verse>
				<verse number="2">Számosan szegődnek társukul a kicsapongásban, és miattuk becsmérlik majd az igaz utat.</verse>
				<verse number="3">Kapzsiságukban hízelgő szavakkal ki is fosztanak majd titeket. De régóta készen áll már számukra az ítélet: kárhoztatásuk nem alszik el.</verse>
				<verse number="4">Hiszen a vétkes angyaloknak sem kegyelmezett Isten, hanem sötét alvilági mélységekbe taszította őket, hogy őrizetben maradjanak az ítéletig.</verse>
				<verse number="5">Nem kegyelmezett a régmúlt világnak sem, hanem csak Noét, az igazság hírnökét mentette meg hetedmagával, amikor az istentelenek világára zúdította a vízözönt.</verse>
				<verse number="6">A szodomaiak és gomorraiak városát is elhamvasztotta és végpusztulással büntette, intő például azok számára, akik a jövőben gonoszat tesznek.</verse>
				<verse number="7">De az igaz Lótot, akit a zabolátlan kicsapongók életmódja meggyötört, kimentette.</verse>
				<verse number="8">Az igaz ugyanis közöttük lakott, látta és hallotta őket, és jámbor lelkét napról - napra gyötörték gaztetteik.</verse>
				<verse number="9">Bizony ki tudja ragadni az Úr az istenfélőket a kísértésből, a gonoszakat viszont kínok közt tartja meg az ítélet napjára,</verse>
				<verse number="10">elsősorban azokat, akik tisztátalan testi vágyba merülve élnek és a felsőbbséget megvetik. Vakmerők és önhittek ők, akik nem átallják a magasztos lényeket káromolni,</verse>
				<verse number="11">noha az erőben és hatalomban kiválóbb angyalok nem hoznak ellenük az Úr előtt kárhoztató ítéletet.</verse>
				<verse number="12">Ezek azonban, akárcsak a természettől elfogásra és levágásra szánt állatok, azt káromolják, amit nem ismernek. El is pusztulnak majd, éppúgy mint azok, és megkapják gonoszságuk jutalmát.</verse>
				<verse number="13">Élvezetnek tartják a mindennapos mulatozást: gyönyörökben szétfolyó piszok - és szennyfoltok, amikor veletek lakmároznak.</verse>
				<verse number="14">Szemük házasságtörő vággyal teli, és éhes a bűnre. Az ingatag lelkeket megtévesztik. Szívük kapzsiságra szokott. Az átok fiai ők!</verse>
				<verse number="15">Elhagyták az egyenes utat és eltévedtek. Bozor fiának, Bálámnak útját járják, aki igazságtalan bérre áhítozott, de meglakolt vétkéért.</verse>
				<verse number="16">A néma igavonó állat ugyanis emberi hangot hallatott és rosszallta a próféta istentelen viselkedését.</verse>
				<verse number="17">Elapadt források ők, vihartól hajszolt fellegek, akikre a sötét alvilág vár.</verse>
				<verse number="18">Hívsággal teli szavakat hangoztatva buja testi kívánságokra ingerlik azokat, akik csak a minap szabadultak ki a tévelygők közül.</verse>
				<verse number="19">Szabadságot ígérnek nekik, maguk meg a romlottság rabjai. Annak rabja ugyanis mindenki, aki őt legyőzte.</verse>
				<verse number="20">Kijutottak ugyan a világ posványából, amikor Urunkat és Üdvözítőnket, Jézus Krisztust megismerték, de aztán újra elmerültek benne és hatalmába kerültek, úgyhogy utóbbi soruk rosszabb a korábbinál.</verse>
				<verse number="21">Jobb lett volna nekik, ha meg sem ismerik az igazság útját, mint hogy annak megismerése után eltérjenek a nekik adott szent törvénytől.</verse>
				<verse number="22">Találóan áll rájuk a közmondás: „Visszatér az eb ahhoz, amit kihányt”, meg ez: „A megfürdött sertés pocsolyában hempereg.”</verse>
			</chapter>
			<chapter number="3">
				<verse number="1">Krisztus második eljövetele. Szeretteim, már ezt a második levelet írom nektek, hogy a figyelmeztetéssel ébren tartsam bennetek a tiszta lelkületet.</verse>
				<verse number="2">Emlékezzetek a szent próféták régebben mondott szavaira, valamint az üdvözítő Úrnak apostolaitok által hirdetett parancsaira.</verse>
				<verse number="3">Először is gondoljatok arra, hogy az utolsó időben gonosz csúfolódók lépnek föl, akik kényük - kedvükre élnek, s azt kérdezgetik:</verse>
				<verse number="4">„Hol marad megígért eljövetele? Hiszen, mióta atyáink elhunytak, minden úgy maradt, mint a teremtés kezdetétől fogva!”</verse>
				<verse number="5">Ám készakarva eltitkolják maguk előtt, hogy már régóta megvolt az ég és a föld, mely Isten szavára vízből és víz által keletkezett,</verse>
				<verse number="6">s általa az akkori világ vízzel borítva elpusztult.</verse>
				<verse number="7">A mostani eget és földet ugyanaz a szó őrizte meg, hogy fönntartsa az istentelenek elitélésének és kárhozatának napjára a tűz számára.</verse>
				<verse number="8">Különösen pedig az ne kerülje el figyelmeteket, szeretteim, hogy egy nap az Úr előtt olyan, mint ezer esztendő, s ezer esztendő is, akárcsak egyetlen nap.</verse>
				<verse number="9">Az Úr nem késik ígéretével, mint ahogy némelyek késedelmesnek tartják, hanem nagy türelmet tanúsít irántatok. Nem kívánja senkinek a vesztét, hanem hogy mindenki bűnbánatra térjen.</verse>
				<verse number="10">Eljön azonban az Úr napja, mint a tolvaj. Akkor az egek nagy robajjal elpusztulnak, az elemek megolvadnak a hőségben, s a föld és rajta minden alkotás tűzben ég el.</verse>
				<verse number="11">Milyen szentül és istenfélően kell élnetek, ha mindez így elpusztul,</verse>
				<verse number="12">hiszen várjátok és siettetitek az Isten napjának eljövetelét! Akkor az egek tűzben pusztulnak el és az elemek hőségben olvadnak szét.</verse>
				<verse number="13">Mi azonban új égre és új földre várunk, mely az igazság otthona.</verse>
				<verse number="14">Befejezés. Szeretteim, azért, ha erre vártok, azon legyetek, hogy ő békességben szeplőtelennek és kifogástalannak találjon titeket.</verse>
				<verse number="15">Használjátok föl Urunk türelmét üdvösségtekre! Így írt nektek a neki juttatott bölcsességgel szeretett testvérünk, Pál is minden levelében, amikor erről beszél.</verse>
				<verse number="16">Akad azonban némi nehezen érthető is bennük, amit a tanulatlanok és a hitben ingadozók vesztükre ferdítenek el, akárcsak a többi Írást.</verse>
				<verse number="17">Ti már előre tudtok ezekről, szeretteim. Legyetek tehát résen, hogy az istentelenek tévedése el ne sodorjon és biztonságotokat el ne veszítsétek.</verse>
				<verse number="18">Inkább gyarapodjatok Urunk és Üdvözítőnk, Jézus Krisztus kegyelmében és ismeretében. Neki legyen dicsőség most és az örökkévalóság napján! Amen.</verse>
			</chapter>
		</book>
		<book number="62">
			<chapter number="1">
				<verse number="1">Ami kezdettől fogva volt, amit hallottunk, amit saját szemünkkel láttunk, amit szemléltünk és kezünk tapintott: az élet Igéjét hirdetjük nektek.</verse>
				<verse number="2">Az élet megjelent. Mi láttuk, tanúságot teszünk róla és hirdetjük nektek az örök életet, mely az Atyánál volt, és megjelent nekünk.</verse>
				<verse number="3">Azt hirdetjük tehát nektek, amit láttunk és hallottunk, hogy ti is közösségben legyetek velünk. A mi közösségünk ugyanis közösség az Atyával és Fiúval, Jézus Krisztussal.</verse>
				<verse number="4">Azért írjuk ezt nektek, hogy (örüljetek és) örömünk teljes legyen. Isten világosság: éljetek Isten világosságában</verse>
				<verse number="5">Kerüljétek a bűnt! Az üzenet, amit tőle hallottunk és nektek hirdetünk, ez: Isten világosság, benne nyoma sincs a sötétségnek.</verse>
				<verse number="6">Ha azt állítjuk, hogy közösségben vagyunk vele, de sötétségben élünk, hazudunk és nem cselekszünk az igazság szerint.</verse>
				<verse number="7">De ha világosságban élünk, amint ő is a világosságban van, akkor közösségben vagyunk egymással és Fiának, Jézus (Krisztusnak) vére megtisztít minden bűntől.</verse>
				<verse number="8">Ha azt állítjuk, hogy nincs bűnünk, önmagunkat csaljuk meg és az igazság nincs bennünk.</verse>
				<verse number="9">Ha megvalljuk bűneinket, ő hűséges és igazságos: megbocsájtja bűneinket és megtisztít minden gonoszságtól.</verse>
				<verse number="10">Ha azt állítjuk, hogy nem vétkeztünk, hazuggá tesszük őt, és tanítása nincs bennünk.</verse>
			</chapter>
			<chapter number="2">
				<verse number="1">Gyermekeim, azért írom ezeket, hogy ne vétkezzetek. De ha valaki vétkezett, van szószólónk az Atyánál: Jézus Krisztus, az Igaz.</verse>
				<verse number="2">Ő engesztelő áldozat bűneinkért, de nemcsak a mieinkért, hanem az egész világ bűneiért is.</verse>
				<verse number="3">Tartsátok meg Isten parancsait! Abból tudjuk meg, hogy ismerjük őt, ha megtartjuk parancsait.</verse>
				<verse number="4">Aki azt állítja, hogy ismeri őt, de parancsait nem tartja meg, az hazug, és az igazság nincs benne.</verse>
				<verse number="5">Aki viszont megtartja tanítását, abban Isten szeretete valóban tökéletes. Ezáltal győződünk meg róla, hogy benne vagyunk.</verse>
				<verse number="6">Aki azt állítja, hogy őbenne él, annak úgy kell cselekednie, ahogy ő cselekedett.</verse>
				<verse number="7">Szeretteim, ezzel nem új parancsot írok nektek. A régi parancs az, amelyet kezdettől fogva kaptatok. A régi parancs az a tanítás, amit az imént hallottatok.</verse>
				<verse number="8">Ám új parancsot is írok nektek, amely őbenne is és tibennetek is megvalósult. A sötétség múlóban van és az igaz világosság már ragyog.</verse>
				<verse number="9">Aki azt állítja, hogy a világosságban van, de testvérét gyűlöli, az még most is sötétségben van.</verse>
				<verse number="10">Aki szereti testvérét, az világosságban él, és abban nincs megbotránkozni való.</verse>
				<verse number="11">Aki viszont gyűlöli testvérét, az a sötétségben él és sötétben jár. Nem tudja hova megy, mert a sötétség megvakította szemét.</verse>
				<verse number="12">Írok nektek, gyermekek, mert benne bocsánatot nyertek bűneitekért.</verse>
				<verse number="13">Írok nektek, atyák, mert megismertétek azt, aki kezdettől fogva van. Írok nektek ifJam, mert legyőztétek a gonoszt.</verse>
				<verse number="14">Írtam nektek gyermekek, mert megismertétek az Atyát. Írtam nektek, atyák, mert megismertétek azt, aki kezdettől fogva van. Írtam nektek, ifJam, mert erősek vagytok: él bennetek Isten tanítása, és legyőztétek a gonoszt.</verse>
				<verse number="15">Ne szeressétek a világot, sem azt, ami e világban van. Aki szereti a világot, abban nincs meg az Atya szeretete.</verse>
				<verse number="16">Minden, ami a világon van: a test kívánsága, a szemek kívánsága és az élet kevélysége, nem az Atyától származik, hanem a világtól.</verse>
				<verse number="17">De elmúlik a világ és annak bűnös kívánsága. Csak aki megteszi Isten akaratát, az él örökké.</verse>
				<verse number="18">Óvakodjatok az antikrisztustól! Gyermekeim, itt az utolsó óra! Amint hallottátok, eljön az antikrisztus. Már eddig is sok antikrisztus támadt. Ebből tudjuk, hogy itt az utolsó óra.</verse>
				<verse number="19">Közülünk kerültek ki, de nem tartoztak közénk. Ha közénk tartoztak volna, köztünk is maradtak volna. Rajtuk kellett nyilvánvalóvá lennie, hogy nem mindnyájan tartoznak közénk.</verse>
				<verse number="20">Ti azonban a Szent kenetét kaptátok, s mindent tudtok.</verse>
				<verse number="21">Nem is azért írtam nektek, mintha nem ismernétek az igazságot. Ti ismeritek, és azt is tudjátok, hogy semmi hazugság sem származik az igazságból.</verse>
				<verse number="22">Ki a hazug, ha nem az, aki tagadja, hogy Jézus a Messiás?.</verse>
				<verse number="23">Ez az antikrisztus: tagadja az Atyát és a Fiút. Mind az ugyanis, aki tagadja a Fiút, nem ismeri el az Atyát sem.</verse>
				<verse number="24">Aki megvallja a Fiút, elismeri az Atyát is. Maradjon meg bennetek, amit kezdettől fogva hallottatok. Ha megmarad bennetek, amit kezdettől fogva hallottatok, ti is megmaradtok a Fiúban és az Atyában.</verse>
				<verse number="25">Az ígéret pedig, amelyet ehhez fűzött, az örök élet.</verse>
				<verse number="26">Ezeket akartam írni nektek azok miatt, akik félrevezetnek.</verse>
				<verse number="27">Ami titeket illet, maradjon meg bennetek a tőle kapott kenet. Más tanítóra nincs szükség: bármire is tanítson az ő kenete, az igaz és nem hazugság. Maradjatok tehát őbenne, amint tanította.</verse>
				<verse number="28">Igen, gyermekeim, maradjatok őbenne, hogy amikor majd megjelenik, bizalommal töltsön el, és eljövetelekor meg ne szégyenüljünk. Isten Atyánk: éljetek, mint Isten gyermekei.</verse>
				<verse number="29">Az istenfiúság kegyelmét kaptátok! Ha tudjátok, hogy ő igaz, tudjátok azt is, hogy mindaz, aki igazságot cselekszik, tőle született.</verse>
			</chapter>
			<chapter number="3">
				<verse number="1">Nézzétek, mekkora szeretetet tanúsított irántunk az Atya: Isten fiainak hívnak és azok is vagyunk. Azért nem ismer minket a világ, mert nem ismeri Őt.</verse>
				<verse number="2">Szeretteim, most Isten fiai vagyunk, de hogy mik leszünk, az még nem nyilvánvaló. Tudjuk azonban, hogy megjelenésekor hasonlók leszünk hozzá, mert látni fogjuk őt úgy, amint van.</verse>
				<verse number="3">Mindaz, akit ez a reménység tölt el iránta, megszenteli magát, amint ő is szent.</verse>
				<verse number="4">Mindaz, aki bűnt követ el, megszegi a törvényt, mert a bűn törvényszegés.</verse>
				<verse number="5">Tudjátok, hogy ő azért jelent meg, hogy elvegye bűneinket. Őbenne nincs bűn.</verse>
				<verse number="6">Mindaz, aki benne marad, nem vétkezik. Aki viszont vétkezik, nem látja őt, és nem is ismeri.</verse>
				<verse number="7">Gyermekeim, senki meg ne csaljon titeket! Aki igazságot cselekszik, az igaz, amint ő maga is igaz.</verse>
				<verse number="8">Aki bűnt követ el, az ördögtől van, mert az ördög kezdettől fogva bűnös. Azért jelent meg az Isten Fia, hogy az ördög műveit lerontsa.</verse>
				<verse number="9">Mindaz, aki Istentől született, bűnt nem követ el, mert isteni csíra van benne. Nem vétkezik, mert Istentől született.</verse>
				<verse number="10">Erről ismerhetők föl Isten fiai és az ördög fiai: mindaz, aki nem cselekszik igazságot, nem Istentől való, de az sem, aki testvérét nem szereti.</verse>
				<verse number="11">Szeressétek egymást! Az üzenet, amit kezdettől fogva hallottatok, ez: Szeressük egymást.</verse>
				<verse number="12">Nem úgy, mint Kain, aki a gonosztól volt és megölte testvérét. Ugyan miért ölte meg? Mivel cselekedetei gonoszak voltak, testvére tettei viszont igazak.</verse>
				<verse number="13">Ne csodálkozzatok testvérek, ha a világ gyűlöl titeket.</verse>
				<verse number="14">Mi tudjuk, hogy a halálból átjutottunk az életre, mert szeretjük testvéreinket. Aki nem szeret, a halálban marad.</verse>
				<verse number="15">Mindaz, aki gyűlöli testvérét, gyilkos. És mi tudjuk, hogy a gyilkos nem hordja magában az örök életet.</verse>
				<verse number="16">Arról ismertük meg (Isten) szeretetét, hogy életét adta értünk. Tehát nekünk is oda kell adnunk életünket testvéreinkért.</verse>
				<verse number="17">Aki birtokolja a világ javait, és látja, hogy testvére szükséget szenved, de mégis elzárja előle szívét: hogyan él abban Isten szeretete?</verse>
				<verse number="18">Gyermekeim, ne szeressünk szóval és nyelvvel, hanem tettel és igazsággal!</verse>
				<verse number="19">Így tudjuk meg, hogy az igazságból vagyunk, és ezzel megnyugtathatjuk előtte szívünket.</verse>
				<verse number="20">Ha vádol a szívünk, Isten nagyobb szívünknél: Ő mindent tud.</verse>
				<verse number="21">Szeretteim, ha szívünk nem vádol, teljes bizalommal lehetünk Istenhez:</verse>
				<verse number="22">bármit kérünk, megkapjuk tőle, hiszen megtartjuk parancsait, és azt tesszük, ami kedves neki.</verse>
				<verse number="23">Az Ő parancsa pedig ez: Higgyünk Fiában, Jézus Krisztusban, és szeressük egymást. Így parancsolta nekünk.</verse>
				<verse number="24">Aki megtartja parancsait, Istenben él és Isten őbenne. Azt, hogy ő bennünk él, a nekünk adott Lélektől tudjuk.</verse>
			</chapter>
			<chapter number="4">
				<verse number="1">Óvakodjatok a hamis prófétáktól! Szeretteim, ne higgyetek minden léleknek! Vizsgáljátok meg a lelkeket, vajon Istentől valók - e, mert sok hamis próféta lépett föl a világban.</verse>
				<verse number="2">Az Istentől való lélek erről ismerhető föl: Minden lélek, amely vallja, hogy Jézus Krisztus testben jött el, Istentől van.</verse>
				<verse number="3">Minden olyan lélek viszont, amely nem vallja Jézust, nem Istentől való. Ez az antikrisztus szelleme, akiről hallottátok, hogy eljön, sőt már a világban is van.</verse>
				<verse number="4">Ti Istentől vagytok, gyermekeim, és győzedelmeskedtetek azon. Hiszen, aki bennetek van, hatalmasabb, mint az, aki a világban van.</verse>
				<verse number="5">Azok e világból valók, azért is beszélnek e világról, és a világ hallgat rájuk.</verse>
				<verse number="6">Mi Istentől vagyunk. Aki ismeri Istent, hallgat ránk. Aki viszont nem az Istentől való, nem hallgat ránk. Így különböztetjük meg, az igazság szellemét a hamisság szellemétől. Isten szeretet: éljetek szeretetben.</verse>
				<verse number="7">Szeressétek Istent! Szeretteim, szeressük egymást, mert a szeretet Istentől van. Mindaz, aki szeret, Istentől született és ismeri az Istent.</verse>
				<verse number="8">Aki nem szeret, nem ismeri az Istent, mert az Isten szeretet.</verse>
				<verse number="9">Isten szeretete abban nyilvánult meg, hogy egyszülött Fiát küldte a világra, hogy általa éljünk.</verse>
				<verse number="10">A szeretet ebben mutatkozik meg: Nem mi szerettük Istent, hanem ő szeretett minket, és elküldte Fiát engesztelő áldozatul bűneinkért.</verse>
				<verse number="11">Szeretteim, ha Isten így szeretett minket, nekünk is szeretnünk kell egymást.</verse>
				<verse number="12">Istent sohasem látta senki. Ha szeretjük egymást, Isten bennünk él, és szeretete tökéletes lesz bennünk.</verse>
				<verse number="13">Abból ismerjük föl, hogy benne élünk és ő mibennünk, hogy saját Lelkéből adott nekünk.</verse>
				<verse number="14">Mi láttuk és tanúságot teszünk róla, hogy az Atya elküldte Fiát, mint a világ Üdvözítőjét.</verse>
				<verse number="15">Aki vallja, hogy Jézus Isten Fia, abban Isten él, és ő Istenben.</verse>
				<verse number="16">Megismertük a szeretetet, amellyel Isten szeret bennünket, és hittünk benne. Szeretet az Isten: aki szeretetben él, Istenben él, és Isten őbenne.</verse>
				<verse number="17">(Isten) szeretete azzal éri el tökéletességét bennünk, ha teljes bizalommal tekintünk az ítélet napjára, mert amilyen ő, olyanok vagyunk mi is e világon.</verse>
				<verse number="18">A szeretetben nincs félelem. A tökéletes szeretet nem fér össze a félelemmel, mert a félelem gyötrelemmel jár. Aki fél, az még nem tökéletes a szeretetben.</verse>
				<verse number="19">Szeressük tehát (Istent), mert Isten előbb szeretet minket.</verse>
				<verse number="20">Aki azt állítja: Szeretem az Istent, de felebarátját gyűlöli, az hazug. Aki ugyanis nem szereti testvérét, akit lát, Istent, akit nem lát, hogyan szerethetné?</verse>
				<verse number="21">Ezt a parancsot kaptuk tehát tőle: Aki szereti Istent, szeresse testvérét is.</verse>
			</chapter>
			<chapter number="5">
				<verse number="1">Higgyetek Krisztusban! Mindaz, aki hiszi, hogy Jézus a Messiás, Istentől született, és csak az, aki a szülőt szereti, szereti annak gyermekét is.</verse>
				<verse number="2">Abból tudjuk meg, hogy szeretjük Isten gyermekeit, ha Istent szeretjük és megtartjuk parancsait.</verse>
				<verse number="3">Szeretetünk Isten iránt abban mutatkozik, hogy megtartjuk parancsait.</verse>
				<verse number="4">Parancsai nem nehezek. Minden ugyanis, ami Istentől született, győzedelmeskedik a világon. A győzelem, amely diadalt arat a világon: a mi hitünk.</verse>
				<verse number="5">Ki győzi le a világot, ha nem az, aki hiszi, hogy Jézus az Isten Fia?</verse>
				<verse number="6">Hiszen Jézus Krisztus az, aki víz, vér és Lélek által jött. Nemcsak a víz által, hanem a víz és a vér által. Erről a Lélek tanúskodik, hiszen a Lélek az igazság.</verse>
				<verse number="7">Hárman tanúskodnak tehát (a mennyben: az Atya, az Ige és a Szentlélek, és ez a három egy. És hárman tanúskodnak a földön):</verse>
				<verse number="8">a Lélek, a víz és a vér, és ez a három egy.</verse>
				<verse number="9">Ha az emberek tanúságát elfogadjuk, az Isten tanúsága nagyobb. Isten tanúsága az, hogy tanúságot tett Fiáról.</verse>
				<verse number="10">Aki hisz Isten Fiában, magában hordja (Isten) tanúságát. Aki nem hisz Istennek, hazugnak tartja őt, mert nem hisz Isten tanúságában, amelyet Fiáról tett.</verse>
				<verse number="11">A tanúság pedig arról szól, hogy Isten örök életet adott nekünk, és ez az élet Fiában van.</verse>
				<verse number="12">Akiben a Fiú van, annak van élete; akiben nincs Isten Fia, annak nincsen élete.</verse>
				<verse number="13">Ezeket azért írom nektek, akik hisztek az Isten Fiában, hogy tudjátok: örök életetek van.</verse>
				<verse number="14">Könyörögjetek bizalommal! Az a bizalom él bennünk iránta, hogy bármit is kérünk akarata szerint, meghallgat minket.</verse>
				<verse number="15">Tudjuk ugyanis, hogy minden kérésünket meghallgatja, és tudjuk azt is, hogy ő sugallta mindazt, amit kérünk.</verse>
				<verse number="16">Ha látja valaki, hogy testvére vétkezik, de nem halált hozó bűnnel, könyörögjön érte, hogy visszakapja az életet. Ez arra áll, aki nem halált hozó bűnnel vétkezett. Van halált hozó bűn is. Ilyennél nem mondom, hogy könyörögjön érte.</verse>
				<verse number="17">Minden gonoszság bűn. De van bűn, amely nem halált hozó. Befejezés.</verse>
				<verse number="18">Tudjuk, hogy mindaz, aki Istentől született, nem vétkezik. Aki Istentől született, távol tartja magát a bűntől, és a gonosz nem fér hozzá.</verse>
				<verse number="19">Tudjuk, hogy Istentől vagyunk, a világ viszont teljesen a gonoszságban fetreng.</verse>
				<verse number="20">Tudjuk azt is, hogy Isten Fia eljött, és érzéket adott nekünk, hogy megismerjük az igaz Istent. Ezzel az ő igaz Fiában, Jézus Krisztusban vagyunk: ő az igaz Isten és az örök élet.</verse>
				<verse number="21">Gyermekeim, őrizkedjetek a bálványoktól. (Amen.)</verse>
			</chapter>
		</book>
		<book number="63">
			<chapter number="1">
				<verse number="1">Címzés és apostoli üdvözlet. Én, az öreg elöljáró, a választott Úrnőnek és gyermekeinek, akiket az igazságban szeretek – de nemcsak én, hanem mindazok, akik megismerték az igazságot -</verse>
				<verse number="2">az igazság kedvéért, amely bennünk él és velünk lesz mindörökké.</verse>
				<verse number="3">Kegyelem, irgalom és békesség legyen veletek Istentől, az Atyától és Jézus Krisztustól, az Atya Fiától, igazságban és szeretetben!</verse>
				<verse number="4">Éljetek szeretetben! Igen örültem, hogy gyermekeid között olyanokat találtak, akik az igazság útján járnak, úgy amint az Atya parancsolta nekünk.</verse>
				<verse number="5">Most pedig arra kérlek, Úrnő: szeressük egymást! Ezzel nem új parancsot írok nektek, hanem azt, amit már kezdetben kaptunk.</verse>
				<verse number="6">A szeretet abban áll, hogy parancsai szerint cselekedjünk. Parancsa pedig az, hogy amint kezdettől fogva hallottátok, szeretetben éljetek.</verse>
				<verse number="7">Tartsatok ki a hitben! Sok hamis tanító lépett fel a világban, aki nem vallja, hogy Jézus Krisztus eljött testben.</verse>
				<verse number="8">Az ilyen: hamis tanító és antikrisztus. Vigyázzatok magatokra, hogy amit már elértetek, el ne veszítsétek, és teljes jutalmat kapjatok.</verse>
				<verse number="9">Aki eltér Krisztus tanításától s nem tart ki mellette, abban nincs Isten. Abban viszont, aki kitart a tanításban, él az Atya is, és a Fiú is.</verse>
				<verse number="10">Ha jön hozzátok valaki, és nem így tanít, ne fogadjátok be házatokba, még csak ne is üdvözöljétek.</verse>
				<verse number="11">Aki üdvözli őt, részese gonosz cselekedeteinek.</verse>
				<verse number="12">Befejezés. Még sok írnivalóm volna, de nem akartam papíron és tintával, mert remélem, hogy eljutok hozzátok s élőszóval beszélhetek veletek, hogy örömünk teljes legyen.</verse>
				<verse number="13">Üdvözölnek nővérednek, a választottnak gyermekei.</verse>
			</chapter>
		</book>
		<book number="64">
			<chapter number="1">
				<verse number="1">Címzés és apostoli üdvözlet. Én, az öreg elöljáró, szeretett Gájduszomnak, akit az igazságban szeretek.</verse>
				<verse number="2">Kedvesem! Kívánom, hogy minden ügyedben sikerrel járj és egészséges légy, mint ahogy lelked is rendben van.</verse>
				<verse number="3">Tarts ki a jó úton! Nagyon örültem, amikor testvérek érkeztek és dicsérték igaz életedet. Te valóban az igazság útján jársz.</verse>
				<verse number="4">Nincs nagyobb örömöm, mint amikor azt hallom, hogy fiaim az igazság útján járnak.</verse>
				<verse number="5">Kedvesem, helyesen teszed mindazt, amit a testvérekkel, főképp az úton lévőkkel cselekszel.</verse>
				<verse number="6">Ezek dicsérték szeretetedet a hívek közössége előtt. Jól teszed, ha Istenhez méltóan tovább segíted őket.</verse>
				<verse number="7">Hiszen az ő nevéért keltek útra és semmit sem fogadtak el a pogányoktól.</verse>
				<verse number="8">Nekünk kell befogadnunk az ilyeneket, hogy munkatársai legyűnk az igazságnak.</verse>
				<verse number="9">A rossz példát ne kövesd! Írtam a közösségnek, de Diotrefész, aki elsőségre törekszik köztük, nem fogad be minket.</verse>
				<verse number="10">Azért, ha majd elmegyek hozzátok, szemére vetem, amit tesz: gonosz fecsegésével megszól minket, és mintha ez nem volna elég, ő maga nem fogadja be a testvéreket, azoknak pedig, akik be akarják fogadni, megtiltja, sőt ki is zárja őket a közösségből</verse>
				<verse number="11">Kedvesem, ne kövesd a rosszat, hanem a jót. Aki jót cselekszik, Istentől van; aki rosszat, nem látta Istent.</verse>
				<verse number="12">Demetrioszról mindenki, maga az igazság is tanúskodik, sőt mi is tanúi vagyunk, és te tudod, hogy tanúságunk igaz.</verse>
				<verse number="13">Befejezés. Még sok írnivalóm volna, de nem akarom tollal és tintával írni.</verse>
				<verse number="14">Remélem, hogy hamarosan meglátlak és akkor élőszóval beszélgethetünk.</verse>
			</chapter>
		</book>
		<book number="65">
			<chapter number="1">
				<verse number="1">Címzés és apostoli üdvözlet. Judás, Jézus Krisztus szolgája és Jakab testvére, Istenben, az Atyában szeretett és a Jézus Krisztusban megőrzött meghívottaknak.</verse>
				<verse number="2">Bőségesen részesüljetek irgalomban, békében és szeretetben.</verse>
				<verse number="3">Bevezetés. Szeretteim! Mivel őszinte törekvésem, hogy közös üdvösségünkről írjak nektek, szükségesnek tartom, hogy ebben az írásban kérjelek titeket: harcoljatok a hitért, melyet a szentek egyszer s mindenkorra megkaptak.</verse>
				<verse number="4">Alattomban ugyanis befurakodtak közénk bizonyos emberek, akik ellen már régen meg van írva az ítélet: istentelenek, akik Istenünk kegyelmét kicsapongásra használják és az egyedül uralkodót, Urunkat, Jézus Krisztust tagadják.</verse>
				<verse number="5">Óvás a hamis tanítástól. Figyelmeztetni akarlak titeket arra, bár mindezt jól tudjátok, hogy az Úr kiszabadította ugyan a népet Egyiptom földjéről, később azonban azokat, akik nem hittek, elpusztította.</verse>
				<verse number="6">Az angyalokat is, akik nem őrizték meg méltóságukat, hanem elhagyták lakóhelyüket, a nagy nap ítéletére örök bilincseken sötétségben tartja.</verse>
				<verse number="7">Szodoma és Gomorra, meg a szomszédos városok, amelyek paráználkodtak és természetellenes kívánságokat követtek, az örök tűz büntetésével szintén intő példaként állnak előttünk.</verse>
				<verse number="8">Ugyanígy ezek az álmodozók is megfertőzik a testet, megvetik a felsőbbséget és káromolják a méltóságot.</verse>
				<verse number="9">Ezzel szemben még Mihály főangyal sem mert káromló ítéletet kimondani, amikor az ördöggel Mózes teste miatt vitatkozott és viaskodott, hanem azt mondta: „Büntessen téged az Úr!”</verse>
				<verse number="10">Ezek viszont gyalázzák mindazt, amit nem értenek, amit pedig, mint az oktalan állatok, ösztönösen tudnak, az romlásukat okozza.</verse>
				<verse number="11">Jaj nekik! Káin útján járnak, Bálám tévedése, a nyereség után törik magukat, és mint Koré a lázadásban, elvesznek.</verse>
				<verse number="12">Szégyenfoltok ők, akik lakomáikon tartózkodás nélkül lakmároznak és hizlalják magukat; széltől ide - oda kergetett esőtlen felhők; késő őszi, terméketlen, kétszer kiveszett, gyökerestől kitépett fák;</verse>
				<verse number="13">saját gyalázatukat tajtékzó, vad tengeri hullámok; bolygó csillagok, akikre a sötét alvilág vár mindörökre.</verse>
				<verse number="14">Jövendölés a hamis tanítókról. Ezekről jövendölt Hénok, Ádám után a hetedik, amikor így szólt: „Látjátok, jön az Úr tízezernyi szentjével,</verse>
				<verse number="15">hogy ítéletet tartson mindenki felett, és hogy megbüntesse az istentelenek minden gonoszságban véghezvitt cselekedetét és minden durva szót, amit az istentelen bűnösök ellene szóltak.”</verse>
				<verse number="16">Ezek panaszkodó elégedetlenkedők, akik szenvedélyeiknek élnek, szájuk nagyzolóan beszél és haszonlesésből hízelegnek az embereknek.</verse>
				<verse number="17">Intelmek a híveknek. Ti azonban, szeretteim, gondoljatok a tanításra, melyet Urunk Jézus Krisztus apostolai hirdettek.</verse>
				<verse number="18">Megmondták nektek: az utolsó időben gúnyolódók jönnek, akik istentelen szenvedélyeiknek élnek.</verse>
				<verse number="19">Ezek azok, akik szakadást okoznak: érzékies emberek, akikben nincs Lélek.</verse>
				<verse number="20">Ti azonban, szeretteim, épüljetek szent hitetek alapjára. Imádkozzatok a Szentlélekben.</verse>
				<verse number="21">Tartsatok ki Isten szeretetében és várjátok Urunk Jézus Krisztus örök életet adó irgalmasságát.</verse>
				<verse number="22">Utasítsátok rendre a kétkedőket.</verse>
				<verse number="23">Másokat mentsetek meg és ragadjátok ki őket a tűzből. A többieken pedig könyörüljetek szent félelemmel, de utáljátok még a testük által megfertőzött ruhát is.</verse>
				<verse number="24">Befejezés. Neki azonban, akinek hatalma van, hogy titeket megőrizzen a bűntől és (Urunk Jézus Krisztus eljövetelekor) szeplőtelenül és örvendezéssel dicsőséges színe elé állítson:</verse>
				<verse number="25">neki, egyedül üdvözítő Istenünknek, Urunk Jézus Krisztus által, legyen tisztelet és dicsőség, uralkodás és hatalom minden idő előtt, most és mindörökké. Amen.</verse>
			</chapter>
		</book>
		<book number="66">
			<chapter number="1">
				<verse number="1">Jézus Krisztus kinyilatkoztatása, melyet Isten azért adott neki, hogy megmutassa szolgáinak mindazt, aminek csakhamar meg kell történnie. Elküldte angyalát s úgy jelentette ki szolgájának Jánosnak,</verse>
				<verse number="2">aki tanúságot tesz Isten szaváról és Jézus Krisztus tanúságáról: mindarról, amit látott.</verse>
				<verse number="3">Boldog, aki olvassa és aki hallgatja ennek a jövendölésnek igéit, és megtartja mindazt, ami fel van jegyezve benne, mert közel az idő.</verse>
				<verse number="4">Üdvözlet. János a hét egyháznak, mely Ázsiában van. Kegyelem nektek és békesség attól, aki van és aki volt és aki eljövendő; meg a hét szellemtől, aki trónja előtt áll, és Jézus Krisztustól.</verse>
				<verse number="5">Ő a hűséges tanú, az Elsőszülött a holtak közül és a föld királyainak Fejedelme.</verse>
				<verse number="6">Ő szeretett minket, vérével megváltott bűneinktől és Istennek, Atyjának országává és papjaivá tett: övé a dicsőség és a hatalom örökkön örökké. Amen.</verse>
				<verse number="7">Nézzétek, eljön a felhőkön. Látni fogja őt minden ember, azok is, akik keresztülszúrták. Akkor majd mellét veri miatta a föld minden népe. Így van. Amen.</verse>
				<verse number="8">Én az Alfa és az Omega vagyok, (a kezdet és a vég), mondja Isten, az Úr, aki van és aki volt és aki eljövendő: a Mindenható.</verse>
				<verse number="9">Az Úr Jézus megjelenése. Én János, testvérek és társatok Jézus (Krisztusban), az üldöztetésben, a királyságban és az állhatatosságban, a Patmosz nevű szigeten voltam Isten igéje és Jézus tanúsága miatt.</verse>
				<verse number="10">Az Úr napján elragadtatásba estem. Hátam mögött harsona hangjához hasonló nagy szózatot hallottam.</verse>
				<verse number="11">Így szólt: „Amit látsz, írd egy könyvtekercsre és küldd el a hét egyháznak, (mely Ázsiában van): Efezusba, Szmirnába, Pergamonba, Tiatírába, Szárdeszbe, Filadelfiába és Laodíciába.</verse>
				<verse number="12">Erre megfordultam, hogy lássam, kitől jön a szózat. Amint megfordultam, hét arany gyertyatartót láttam, a (hét arany) gyertyatartó között pedig ember fiához hasonlót.</verse>
				<verse number="13">Bokáig érő ruhába volt öltözve, mellén aranyövvel övezve.</verse>
				<verse number="14">Feje és haja fehér volt, mint a hófehér gyapjú, szeme mint a lobogó tűz,</verse>
				<verse number="15">lába mint a kemencében izzó sárgaréz, hangja mint a nagy vizek zúgása.</verse>
				<verse number="16">Jobbjában hét csillagot tartott, szájából kétélű, hegyes kard tört elő, arca pedig olyan volt, mint a teljes fényében ragyogó nap.</verse>
				<verse number="17">Láttára holtként rogytam lába elé. De ő rám tette jobbját és így szólt: „Ne félj! Én vagyok az Első és Utolsó, s az Élő: halott voltam, de most örökkön - örökké élek.</verse>
				<verse number="18">Nálam van a halál és az alvilág kulcsa.</verse>
				<verse number="19">Jegyezd fel tehát, amit láttál: ami jelenvaló és aminek ezután kell megtörténnie.</verse>
				<verse number="20">A jobbomon látott hét csillag és a hét gyertyatartó titka ez: a hét csillag a hét egyház angyala, a hét gyertyatartó pedig a hét egyház.”</verse>
			</chapter>
			<chapter number="2">
				<verse number="1">Levél az efezusi egyházhoz. „Az efezusi egyház angyalának írd meg: Így szól, aki jobbjában a hét csillagot tartja, aki a hét arany gyertyatartó közt jár:</verse>
				<verse number="2">Ismerem tetteidet, fáradozásodat és állhatatosságodat. Tudom, hogy nem tűröd meg a gonoszokat: próbára tetted azokat, akik apostoloknak mondják magukat, pedig nem azok, és hazugoknak találtad őket.</verse>
				<verse number="3">Állhatatos is vagy: szenvedtél értem és nem fáradtál bele.</verse>
				<verse number="4">De az a kifogásom ellened, hogy elhagytad első szeretetedet. Gondold meg, honnan süllyedtél ide.</verse>
				<verse number="5">Tarts bűnbánatot és tégy úgy, mint előbb. Különben föllépek ellened és elmozdítom helyéről gyertyatartódat, ha bűnbánatot nem tartasz.</verse>
				<verse number="6">Az viszont jó benned, hogy gyűlölöd a nikolaiták tetteit. Én is gyűlölöm azokat.</verse>
				<verse number="7">Akinek füle van, hallja meg mit mond a Lélek az egyházaknak: A győztesnek az élet fájáról adok enni, mely Isten paradicsomában van.</verse>
				<verse number="8">Levél a szmirnai egyházhoz. A szmirnai egyház angyalának írd meg: Így szól az Első és az Utolsó, aki halott volt, de életre kelt:</verse>
				<verse number="9">Ismerem üldöztetésedet és szegénységedet. Valójában gazdag vagy. Tudom, hogy gyaláznak azok, akik Hebóknak vallják magukat, pedig nem azok, hanem a sátán zsinagógája.</verse>
				<verse number="10">Ne félj a rád váró szenvedéstől. Az ördög néhányat közületek börtönbe vet, hogy próbára tegyen. Tíz napi üldözést kell kiállnotok. Légy hű mindhalálig, s neked adom az élet koronáját.</verse>
				<verse number="11">Akinek füle van, hallja meg mit mond a Lélek az egyházaknak: A győztest nem sebzi meg a második halál.</verse>
				<verse number="12">Levél a pergamumi egyházhoz. A pergamumi egyház angyalának írd meg: Így szól, aki a kétélű hegyes kardot tartja:</verse>
				<verse number="13">Tudom, hol lakol: ahol a sátán trónja áll. Mégis kitartasz mellettem és nem tagadtad meg hitemet, még azokban a napokban sem, amikor Antipászt, hűséges vértanúmat megölték nálatok, ahol a sátán lakik.</verse>
				<verse number="14">De van némi kifogásom ellened: Vannak ott nálad Bálám tanításának követői, aki kioktatta Bálákot, hogy áldozati hús evésére és paráználkodásra csábítsa Izrael fiait.</verse>
				<verse number="15">Azonkívül vannak nálad követői a nikolaiták tanításának is.</verse>
				<verse number="16">Tarts tehát bűnbánatot, különben hamarosan föllépek ellened és harcba szállok velük szájamnak kardjával.</verse>
				<verse number="17">Akinek füle van, hallja meg mit mond a Lélek az egyházaknak: A győztesnek rejtett mannát adok és egy fehér követ, a kövön új név áll, amelyet más meg nem ért, csak aki megkapja.</verse>
				<verse number="18">Levél a tiatírai egyházhoz. A tiatírai egyház angyalának írd meg: Így szól az Isten Fia, akinek szeme mint a lobogó tűz, és lába mint a sárgaréz:</verse>
				<verse number="19">Ismerem tetteidet, szeretetedet, hitedet, szolgálataidat, állhatatosságodat és utóbbi tetteidet, amelyek fölülmúlják az előbbieket.</verse>
				<verse number="20">De az a kifogásom ellened, hogy megtűröd Jezabel asszonyt. Ez prófétának mondja magát és tanításával arra csábítja szolgáimat, hogy paráználkodjanak és egyenek a bálványáldozatokból.</verse>
				<verse number="21">Időt adtam neki, hogy bűnbánatot tartson, de nem akar megtérni paráznaságából.</verse>
				<verse number="22">Ágynak döntöm, és akik házasságtörést követnek el vele, azokat nagy nyomorúságba, ha el nem fordulnak tetteiktől.</verse>
				<verse number="23">Fiait halálra adom. Tudja meg minden egyház, hogy én vesék és szívek vizsgálója vagyok és megfizetek kinek - kinek tettei szerint.</verse>
				<verse number="24">Nektek, többieknek pedig, akik Tiatírában vagytok, de nem követitek ezt a tanítást és nem ismeritek a sátán úgynevezett mélységeit, azt mondom: Nem rakok rátok más terhet,</verse>
				<verse number="25">de amitek van, ahhoz ragaszkodjatok, amíg el nem jövök.</verse>
				<verse number="26">A győztesnek, aki mindvégig kitart tetteim mellett, hatalmat adok a pogány nemzetek fölött.</verse>
				<verse number="27">Vasvesszővel kormányozza őket, és mint cserépedényeket, összetöri.</verse>
				<verse number="28">Ezt a hatalmat Atyámtól kaptam. És neki adom a hajnalcsillagot.</verse>
				<verse number="29">Akinek füle van, hallja meg mit mond a Lélek az egyházaknak.</verse>
			</chapter>
			<chapter number="3">
				<verse number="1">Levél a szárdeszi egyházhoz. A szárdeszi egyház angyalának írd meg: Így szól, akié Isten hét lelke és a hét csillag: Ismerem tetteidet. Tudom, hogy élő a neved, de halott vagy.</verse>
				<verse number="2">Ébredj föl, erősítsd meg a többit, aki halálán van. Tetteidet nem találom tökéletesnek Istenem előtt.</verse>
				<verse number="3">Jusson eszedbe tehát, hogyan kaptad és hallottad. Tarts ki mellette és térj meg. Ha nem virrasztasz, mint a tolvaj jövök (hozzád) és nem fogod tudni, mely órában érkezem.</verse>
				<verse number="4">De vannak néhányan Szárdeszben, akik nem szennyezték be ruháikat. Velem fognak járni fehér ruhában, mert megérdemlik.</verse>
				<verse number="5">A győztest fehér ruhába öltöztetik. Nevét nem törlöm ki többé az élet könyvéből, hanem megvallom Atyám és angyalai előtt.</verse>
				<verse number="6">Akinek füle van, hallja meg mit mond a Lélek az egyházaknak.</verse>
				<verse number="7">Levél a filadelfiai egyházhoz. A filadelfiai egyház angyalának írd meg: Így szól a Szent, az Igaz, akinél Dávid kulcsa van, aki megnyit és senki be nem zárja, bezár és senki ki nem nyitja: Ismerem tetteidet. Nézd, nyitott ajtót bíztam rád, amelyet senki be nem zárhat.</verse>
				<verse number="8">Bár kevés az erőd, mégis megtartottad tanításomat és nem tagadtál meg engem.</verse>
				<verse number="9">Nézd, adok neked néhányat a sátán zsinagógájából, akik Hebóknak vallják magukat, pedig nem azok, hanem hazugok. Kényszerítem őket, hogy jöjjenek, lábadhoz boruljanak és ráeszméljenek, hogy szeretlek téged.</verse>
				<verse number="10">Mivel megőrizted állhatatosságra buzdító igémet, én is megőrizlek a megpróbáltatás órájában, amely eljön az egész földkerekségre, hogy próbára tegye a föld lakóit. Hamarosan eljövök.</verse>
				<verse number="11">Ragaszkodj ahhoz, amid van, hogy senki el ne vegye koronádat.</verse>
				<verse number="12">A győztest oszloppá teszem Isten templomában, és többé nem távozik onnan. Ráírom Istenem nevét, és Istenem városának nevét, az új Jeruzsálemét, mely az égből, Istentől szállt alá, valamint az én új nevemet.</verse>
				<verse number="13">Akinek füle van, hallja meg mit mond a Lélek az egyházaknak.</verse>
				<verse number="14">Levél a laodiceai egyházhoz. A laodiceai egyház angyalának írd meg: Így szól az Amen, a hűséges és igaz tanú, Isten teremtésének kútfeje:</verse>
				<verse number="15">Ismerem tetteidet. Nem vagy se hideg, se meleg. Bárcsak hideg volnál, vagy meleg!</verse>
				<verse number="16">De mivel langyos vagy és se hideg, se meleg, kivetlek szájamból.</verse>
				<verse number="17">Azt mondod: gazdag vagyok, dúsgazdag, semmire sincs szükségem. Hát nem tudod, hogy nyomorult vagy és szánalomra méltó, szegény, vak és mezítelen!</verse>
				<verse number="18">Tanácsolom neked, végy tőlem tűzben tisztult színaranyat, hogy meggazdagodjál; fehér ruhát, hogy felöltözködjél és ne lássék szégyenletes mezítelenséged; és kenetet, hogy megkend szemeidet és láss.</verse>
				<verse number="19">Mindazt, akit szeretek, korholom és megfenyítem. Buzdulj föl és tarts bűnbánatot!</verse>
				<verse number="20">Nézd, az ajtóban állok és zörgetek. Aki meghallja szavamat és kinyitja az ajtót, ahhoz bemegyek és vele étkezem, ő meg velem.</verse>
				<verse number="21">A győztesnek megadom, hogy velem üljön trónomon, amint én is győztem és Atyámmal ülök trónján.</verse>
				<verse number="22">Akinek füle van, hallja meg mit mond a Lélek az egyházaknak.”</verse>
			</chapter>
			<chapter number="4">
				<verse number="1">Isten dicsőségének látomása. Ezután láttam, hogy megnyílt egy kapu a mennyben. Az előbbi hang, melyet hallottam, mint hozzám szóló harsonát, tovább folytatta: „Jöjj föl ide! Megmutatom neked, aminek ezután kell megtörténnie.”</verse>
				<verse number="2">Nyomban elragadtatásba estem. Íme, egy trón állt a mennyben, és a trónon ült valaki.</verse>
				<verse number="3">Az ott ülőnek tekintete a jáspishoz és kárneolhoz hasonlított. A trón fölött smaragd színéhez hasonló szivárvány ívelt.</verse>
				<verse number="4">A trón körül huszonnégy szék. A székeken huszonnégy vén ült fehér ruhába öltözve, fejükön arany korona.</verse>
				<verse number="5">A trónból villám és mennydörgő szózat tört elő. Hét fáklya égett a trón előtt: Isten hét szelleme.</verse>
				<verse number="6">A trón előtt kristályhoz hasonló, üvegként csillogó tenger terült el. Középen a trón előtt és a trón körül négy élőlény, elöl – hátul csupa szem.</verse>
				<verse number="7">Az első élőlény oroszlánhoz hasonlított, a második tulokhoz, a harmadiknak emberéhez hasonló arca volt, a negyedik szárnyaló sashoz hasonlított.</verse>
				<verse number="8">A négy élőlény mindegyikének hat szárnya volt, köröskörül és belül csupa szem. Éjjel - nappal szüntelenül kiáltották: „Szent, szent, szent az Úr, a mindenható Isten, aki volt és aki van és aki eljövendő!”</verse>
				<verse number="9">Miközben az élőlények dicsőséget, tiszteletet és áldást mondtak a trónon ülőnek, az örökkön - örökké élőnek,</verse>
				<verse number="10">a huszonnégy vén leborult a trónon ülő előtt és imádta az örökkön - örökké élőt. Letették koronájukat a trón elé és így kiáltottak:</verse>
				<verse number="11">„Méltó vagy Urunk Istenünk, hogy tiéd legyen a dicsőség, a tisztelet és a hatalom, mert te alkottad a mindenséget: akaratod hívott létre és teremtett mindent.”</verse>
			</chapter>
			<chapter number="5">
				<verse number="1">Isten örök terveinek könyve. Akkor a trónon ülő jobbjában egy kívül - belül teleírt könyvtekercset pillantottam meg, mely hét pecséttel volt lepecsételve.</verse>
				<verse number="2">Aztán láttam egy hatalmas angyalt, aki harsány hangon hirdette: „Ki méltó arra, hogy kibontsa a könyvtekercset és feltörje pecsétjeit?”</verse>
				<verse number="3">De senki sem volt képes rá sem a mennyben, sem a földön, sem a föld alatt, hogy kinyissa a könyvet és beletekintsen.</verse>
				<verse number="4">Erre keserves sírásra fakadtam, mert senki sem volt méltó rá, hogy kinyissa a könyvet és beletekintsen.</verse>
				<verse number="5">A vének egyike így szólt hozzám: „Ne sírj! Nézd, győzött az oroszlán Juda törzséből, Dávid sarja. Ő nyitja ki a könyvet és töri fel hét pecsétjét.”</verse>
				<verse number="6">A Bárány átveszi a könyvet. Akkor láttam, hogy a trón, a négy élőlény és a vének között ott áll a Bárány, mintegy megölve. Hét szarva és hét szeme volt: ezek Istennek az egész földre szétküldött hét szelleme.</verse>
				<verse number="7">Odament és átvette a trónon ülő jobbjából a könyvet.</verse>
				<verse number="8">Amint átvette a könyvet, a négy élőlény és a huszonnégy vén leborult a Bárány előtt. Hárfája és tömjénnel telt aranycsészéje volt mindegyiknek: ezek a szentek imádságai.</verse>
				<verse number="9">Új éneket énekeltek: „Méltó vagy (Uram), hogy átvedd a könyvet és feltörd pecsétjeit. Hiszen megöltek, de véreddel megváltottál minket Istennek minden törzsből, nyelvből, népből, és nemzetből.</verse>
				<verse number="10">Istenünk országává és papjaivá tetted őket és uralkodni fognak a földön!”</verse>
				<verse number="11">Amint néztem, sok angyal szavát hallottam a trón, az élőlények és a vének körül. Számuk meghaladta az ezerszer ezret és a tízezerszer tízezret.</verse>
				<verse number="12">Harsány hangon kiáltottak: „Méltó a Bárány, akit megöltek, hogy övé legyen a hatalom, a gazdagság, a bölcsesség, az erő, a tisztelet, a dicsőség és az áldás.”</verse>
				<verse number="13">Erre hallottam, hogy minden teremtmény, mely a mennyben, a földön és a föld alatt, a tengeren és a tengerben van, így kiáltott: „A trónon ülőnek és a Báránynak áldás, tisztelet, dicsőség és hatalom örökkön - örökké.”</verse>
				<verse number="14">A négy élőlény ráfelelte: „Amen”, a (huszonnégy) vén pedig arcra borult és imádta (az örökkön - örökké élőt.</verse>
			</chapter>
			<chapter number="6">
				<verse number="1">Az első négy pecsét feltörése. Akkor láttam, hogy a Bárány feltöri a hét pecsét közül az elsőt. Erre hallottam, hogy a négy élőlény egyike mennydörgő hangon így szól: „Jöjj (és nézd)!”</verse>
				<verse number="2">Egy fehér lovat pillantottam meg. A rajta ülőnek kézíja volt. Koronát nyújtottak neki, és ő diadalmasan kivonult, hogy győzelmet arasson.</verse>
				<verse number="3">Mikor a második pecsétet feltörte, hallottam, hogy a második élőlény szól hozzám: „Jöjj (és nézd)!”</verse>
				<verse number="4">Egy tűzvörös ló vágtatott elő. Lovasa hatalmat kapott, hogy megbontsa a békét a földön, hogy öldököljék egymást az emberek. Hosszú kardja volt.</verse>
				<verse number="5">Mikor a harmadik pecsétet feltörte, hallottam, hogy a harmadik élőlény szól: „Jöjj (és nézd)!” Erre egy fekete lovat pillantottam meg. Lovasának kezében mérleg volt.</verse>
				<verse number="6">A négy élőlény között szózat hallatszott: „Egy mérő gabona egy dénár, három mérő árpa is egy dénár, de az olajban és a borban ne tégy kárt.”</verse>
				<verse number="7">Mikor a negyedik pecsétet feltörte, hallottam a negyedik élőlény szavát: „Jöjj (és nézd)!”</verse>
				<verse number="8">Erre egy fakó lovat láttam. Lovasának halál a neve, nyomában az alvilág járt. Hatalmat kapott a föld negyedrésze fölött, hogy karddal és éhínséggel, halállal és fenevadakkal öldököljön.</verse>
				<verse number="9">Az ötödik pecsét feltörése. Mikor az ötödik pecsétet feltörte, láttam az oltár alatt azoknak a lelkét, akiket Isten igéje és tanúságtételük miatt öltek meg.</verse>
				<verse number="10">Nagy szóval kiáltották: „Urunk, te szent és igaz, meddig nem tartasz még ítéletet és nem állsz bosszút vérünkért a föld lakóin?”</verse>
				<verse number="11">Erre mindegyiküknek hosszú fehér ruhát adtak és azt mondták nekik, maradjanak nyugodtan még egy rövid ideig, amíg betelik bajtársaik és testvéreik száma, akiket meg fognak ölni, akárcsak őket.</verse>
				<verse number="12">A hatodik pecsét feltörése. Mikor a hatodik pecsétet feltörte, láttam, hogy nagy földrengés támad. A nap olyan fekete lett, mint a szőrzsák és az egész hold olyan, mint a vér.</verse>
				<verse number="13">Az ég csillagai a földre hulltak, mint ahogy a fügefa hullatja éretlen gyümölcsét, ha erős szél rázza.</verse>
				<verse number="14">Az ég eltűnt, mint egy felgöngyölt könyvtekercs, és minden hegy és sziget elmozdult helyéről.</verse>
				<verse number="15">A föld királyai, nagyjai és hadvezérei, a gazdagok és hatalmasok, minden rabszolga és szabad hegyi barlangokba és sziklák közé rejtőztek.</verse>
				<verse number="16">Így kiáltottak a hegyeknek és szikláknak: „Omoljatok ránk és rejtsetek el a trónon ülőnek színe elől és a Bárány haragja elől!</verse>
				<verse number="17">Eljött haragjuk nagy napja: ugyan ki tudna helytállni?”</verse>
			</chapter>
			<chapter number="7">
				<verse number="1">A kiválasztottak megjelölése. Ezután négy angyalt láttam, amint a föld négy sarkán állt és föltartóztatta a föld négy szelét, hogy ne fújjon a földön, sem a tengeren és semmiféle fán.</verse>
				<verse number="2">Akkor láttam, hogy napkelet felől egy másik angyal száll föl, akinél az élő Isten pecsétje volt. Hangosan rákiáltott a négy angyalra, akinek az volt a dolga, hogy ártson a földnek és tengernek:</verse>
				<verse number="3">„Ne ártsatok a földnek, se a tengernek, se a fáknak, amíg meg nem Revöljük Isten szolgáinak homlokát!”</verse>
				<verse number="4">Hallottam a megjelöltek számát is: száznegyvennégyezren voltak Izrael fiainak valamennyi törzséből:</verse>
				<verse number="5">Juda törzséből tizenkétezer, Ruben törzséből tizenkétezer, Gád törzséből tizenkétezer,</verse>
				<verse number="6">Áser törzséből tizenkétezer, Neftalim törzséből tizenkétezer, Manasszesz törzséből tizenkétezer,</verse>
				<verse number="7">Simeon törzséből tizenkétezer, Lévi törzséből tizenkétezer, Isszakár törzséből tizenkétezer,</verse>
				<verse number="8">Zabulon törzséből tizenkétezer, József törzséből tizenkétezer, Benjamin törzséből tizenkétezer.</verse>
				<verse number="9">A szentek Isten színe előtt. Ezután akkora sereget láttam, hogy meg sem lehetett számlálni, minden nemzetből, törzsből, népből és nyelvből. Ott álltak a trón és a Bárány színe előtt, fehér ruhába öltözve, kezükben pálmaágakkal. Nagy szóval kiáltották:</verse>
				<verse number="10">„Üdv Istenünknek, aki a trónon ül, és a Báránynak!”</verse>
				<verse number="11">Erre az angyalok mind körülfogták a trónt, a véneket és a négy élőlényt, arcra borultak a trón előtt és imádták Istent:</verse>
				<verse number="12">„Amen! Áldás és dicsőség, bölcsesség, hála és tisztelet, hatalom és erő Istenünknek örökkön - örökké. Amen!”</verse>
				<verse number="13">Ekkor az egyik vén azt kérdezte tőlem: „Kik ezek a fehér ruhába öltözöttek és honnan jöttek?”</verse>
				<verse number="14">„Te tudod Uram”, feleltem. Ő megmagyarázta: „Ezek a nagy üldöztetésből jöttek és fehérre mosták ruhájukat a Bárány vérében.</verse>
				<verse number="15">Ezért is állnak Isten trónja előtt és éjjel - nappal szolgálnak templomában. A trónon ülő közöttük lakik.</verse>
				<verse number="16">Nem éheznek és nem szomjaznak többé, nap nem égeti őket, sem másfajta forróság.</verse>
				<verse number="17">A trón közepén álló Bárány legelteti és az élővizek forrásához tereli őket, Isten pedig letöröl szemükről minden könnyet.”</verse>
			</chapter>
			<chapter number="8">
				<verse number="1">A hetedik pecsét feltörése. Mikor a hetedik pecsétet feltörte, mintegy félóráig tartó csend lett a mennyben.</verse>
				<verse number="2">Akkor láttam, hogy az Isten színe előtt álló hét angyalnak hét harsonát adtak.</verse>
				<verse number="3">Jött egy másik angyal arany tömjénezővel, s megállt az oltár előtt. Sok tömjént adtak neki, hogy tegye az összes szentek imádságával a trón előtt álló arany oltárra.</verse>
				<verse number="4">A tömjénáldozat füstje a szentek imádságával fölszállt az angyal kezéből Isten színe elé.</verse>
				<verse number="5">Ezután az angyal fogta a tömjénezőt, megtöltötte az oltár parazsával és lehajította a földre. Erre dübörgő mennydörgés, villámlás és földrengés támadt.</verse>
				<verse number="6">A hét angyal pedig, akinél a hét harsona volt, fölkészült, hogy megfújja harsonáját. Második látomás: A hét harsona</verse>
				<verse number="7">Az első négy harsonaszó. Az első angyal megfújta harsonáját. Erre vérrel vegyes jégeső és tűz keletkezett s a földre zuhogott.</verse>
				<verse number="8">A második angyal is megfújta harsonáját. Erre, mint egy tűzben izzó nagy hegy, valami a tengerbe zuhant.</verse>
				<verse number="9">A tenger harmadrésze vérré vált, a tengerben élő állatok harmadrésze elpusztult és a hajók harmadrésze elsüllyedt.</verse>
				<verse number="10">A harmadik angyal is megfújta harsonáját. Erre nagy csillag hullott le az égből, s mint égő fáklya lobogott. A folyók és vízforrások harmadrészébe zuhant.</verse>
				<verse number="11">A csillag neve Üröm volt. A vizek harmadrésze ürömmé változott és sok ember meghalt a víztől, mert megkeseredett.</verse>
				<verse number="12">A negyedik angyal is megfújta harsonáját. Erre a nap, a hold és a csillagok harmadrészét érte csapás, úgyhogy harmadrészük elhomályosodott, a nappal és az éjszaka világossága pedig harmadrészére csökkent.</verse>
				<verse number="13">Az ötödik harsonaszó és az első jaj. Látomásom folytatódott. Hallottam, hogy egy sas, mely az ég magasán röpül, nagy szóval kiáltja: „Jaj, jaj, jaj a föld lakóinak a többi harsonaszó miatt, melyet a három angyal hallatni fog!”</verse>
			</chapter>
			<chapter number="9">
				<verse number="1">Az ötödik angyal is megfújta harsonáját. Erre láttam egy égről földre hulló csillagot. Nála volt az alvilág kulcsa.</verse>
				<verse number="2">Megnyitotta az alvilágot, mire füstje fölszállt, mint egy nagy kemence füstje, és elsötétült tőle a nap és a levegő.</verse>
				<verse number="3">A füstből sáskák lepték el a földet. Olyan erejük volt, mint a föld skorpióinak.</verse>
				<verse number="4">Azt a parancsot kapták, hogy ne bántsák a föld füvét, se a zöldellő növényt, se a fákat, hanem csak azokat az embereket, akiknek homlokán nincs az Isten jele.</verse>
				<verse number="5">Ne öljék meg őket, csak kínozzák öt hónapon keresztül. Kínzásuk olyan, mint mikor skorpiómarás éri az embert.</verse>
				<verse number="6">Azokban a napokban az emberek keresni fogják a halált, de nem találják; vágyódni fognak a halál után, de a halál futni fog előlük.</verse>
				<verse number="7">A sáskák alakja harcra kész paripákhoz hasonlított. Fejükön aranynak tetsző koronát viseltek, arcuk olyan volt, mint az emberarc.</verse>
				<verse number="8">Hajuk mint asszonyok haja, foguk mint az oroszláné.</verse>
				<verse number="9">Vaspáncélhoz hasonló vértezet borította őket, szárnyuk csattogása pedig olyan volt, mint a nagyszámú, csatába száguldó harci szekér dübörgése.</verse>
				<verse number="10">Farkuk és fullánkjuk mint a skorpióé, s farkukban oly erő volt, hogy öt hónapon keresztül árthattak az embereknek.</verse>
				<verse number="11">Királyuk a mélység angyala volt, akinek héber neve Abbadon, görög neve pedig Apollion.</verse>
				<verse number="12">Így múlt el az első jaj, de jön még két másik.</verse>
				<verse number="13">A hatodik harsonaszó és a második jaj. A hatodik angyal is megfújta harsonáját. Erre szózatot hallottam az Isten színe előtt álló aranyoltár négy sarka közül.</verse>
				<verse number="14">Így szólt a hatodik harsonás angyalhoz: „Oldozd föl a négy angyalt, aki a nagy Eufrátesz folyónál meg van kötözve.”</verse>
				<verse number="15">Akkor fölszabadult a négy angyal, s órára, napra, hónapra, meg esztendőre készen állt, hogy megölje az emberek harmadrészét.</verse>
				<verse number="16">A lovassereg száma húszezerszer tízezer volt. Ezt a számot hallottam.</verse>
				<verse number="17">Látomásomban a paripákat és lovasaikat így láttam: Tűzvörös, sötétkék és kénsárga vértezet borította őket, a paripák feje oroszlánéhoz hasonlított, szájukból tűz, füst és kénkő tört elő.</verse>
				<verse number="18">E három csapás: a szájukból előtörő tűz, füst és kénkő megölte az emberek harmadrészét.</verse>
				<verse number="19">A lovak ereje ugyanis szájukban és farkukban rejlett. Farkuk kígyószerű volt, s feje volt, amellyel marni tudtak.</verse>
				<verse number="20">A többi ember, aki nem pusztult el ezekben a csapásokban, nem fordult el gonosz tetteitől, hanem tovább imádta a gonoszlelkeket, az aranyból, ezüstből, rézből, kőből és fából készült bálványokat, amelyek nem látnak, nem hallanak és nem is mozognak.</verse>
				<verse number="21">Nem fordultak el gyilkosságaiktól, varázslataiktól, paráznaságuktól és tolvajlásaiktól.</verse>
			</chapter>
			<chapter number="10">
				<verse number="1">A nyitott kis könyvtekercs. Akkor láttam, hogy egy másik hatalmas angyal száll le az égből. Felhő övezte, fején szivárvány volt, arca ragyogott, mint a nap, és lábai izzottak, mint a tűzoszlopok.</verse>
				<verse number="2">Kezében kibontott kis könyvtekercset tartott. Jobb lábát a tengerre tette, a balt pedig a földre.</verse>
				<verse number="3">Harsány hangon kiáltott, úgy amint az oroszlán ordít. Kiáltására hangját hallatta a hét mennydörgés is.</verse>
				<verse number="4">Mikor a hét mennydörgés elhangzott, írni akartam. De az égből ezt a szózatot hallottam: „Jegyezd meg, amit a hét mennydörgés hirdetett, de ne írd föl!”</verse>
				<verse number="5">Akkor láttam, hogy az angyal, aki a tenger és a föld fölött állt,</verse>
				<verse number="6">égre emelte kezét és megesküdött az örökkön - örökké élőre, aki az eget és a benne lévőket, a földet és a rajta élőket, a tengert és a benne élőket teremtette: „Nem lesz több haladék,</verse>
				<verse number="7">hanem azon a napon, amikor a hetedik angyal megfújja harsonáját, beteljesedik Isten örök titka, amint tudtul adta szolgáinak, a prófétáknak.”</verse>
				<verse number="8">Erre az égből hallott hang ismét szólt hozzám: „Menj, vedd át a kibontott könyvtekercset az angyal kezéből, aki a tenger és a föld fölött áll.”</verse>
				<verse number="9">Odamentem az angyalhoz és kértem, hogy adja át a könyvtekercset. Ő hozzám fordult: „Fogd a könyvtekercset és nyeld le! Gyomrodban ugyan keserű lesz, de szádban olyan édes, mint a méz.”</verse>
				<verse number="10">Átvettem a könyvtekercset az angyal kezéből és lenyeltem. Számban édes volt, mint a méz, de amikor lenyeltem, gyomrom keserű lett tőle.</verse>
				<verse number="11">Aztán ezt az utasítást kaptam: „jövendölnöd kell ismét népeknek, nemzeteknek, nyelveknek és sok királynak.”</verse>
			</chapter>
			<chapter number="11">
				<verse number="1">Két tanú a szent városban. Akkor vesszőhöz hasonló nádszálat adtak és azt mondták: „Rajta, mérd föl Isten templomát, az oltárt és az ott imádkozókat.</verse>
				<verse number="2">A templom előcsarnokát azonban hagyd ki, ne mérd föl. A nemzetek prédája lesz: negyvenkét hónapig fogják a szent várost taposni.</verse>
				<verse number="3">Két tanúmnak pedig meghagyom, hogy szőrzsákba öltözve ezerkétszázhatvan napig hirdessen bűnbánatot.”</verse>
				<verse number="4">Ez a két olajfa és a két gyertyatartó, mely a föld Urának színe előtt áll.</verse>
				<verse number="5">Ha valaki bántja őket, tűz csap ki szájukból, és fölemészti az ellenséget. És ha bárki is árt nekik, a halál fia.</verse>
				<verse number="6">Hatalmuk van arra, hogy bezárják az eget, hogy ne essék eső küldetésük napjaiban. Hatalmuk van arra is, hogy a vizet vérré változtassák és annyi csapással sújtsák a földet, amennyivel csak akarják.</verse>
				<verse number="7">Mikor tanúságukat befejezik, a mélységből fölbukkanó vadállat harcra kél ellenük, legyőzi és megöli őket.</verse>
				<verse number="8">Holttestük a nagy város utcáján fog heverni, ahol Urukat is keresztre feszítették. Ez szellemi értelemben Szodoma és Egyiptom.</verse>
				<verse number="9">A népekből, törzsekből, nyelvekből és nemzetekből sokan fogják nézni holttestüket három és fél napon keresztül és nem engedik, hogy holttestüket sírba tegyék.</verse>
				<verse number="10">A föld lakói ujjongani fognak e miatt s örömükben ajándékot küldenek egymásnak, mert a két próféta terhére volt a föld lakóinak.</verse>
				<verse number="11">De három és fél nap múlva Istentől az élet lelke szállt beléjük és talpra álltak mindazoknak nagy félelmére, akik nézték őket.</verse>
				<verse number="12">Az égből harsány hangot hallottak, mely így szólt: „Jöjjetek föl ide!” Erre ellenségeik szemeláttára egy felhőben fölszálltak a mennybe.</verse>
				<verse number="13">Abban az órában nagy földrengés támadt, a város tizedrésze összeomlott, és a földrengésben hétezer ember vesztette életét. A többieket félelem szállta meg és dicsőíteni kezdték Istent a mennyben.</verse>
				<verse number="14">Így múlt el a második jaj, de hamarosan eljön a harmadik.</verse>
				<verse number="15">A hetedik harsonaszó és a harmadik jaj. A hetedik angyal is megfújta harsonáját. Erre nagy üdvrivalgás hangzott föl az égben: „Urunké és Fölkentjéé a világ uralma: ő uralkodik örökkön - örökké. (Amen.)”</verse>
				<verse number="16">Az Isten színe előtt trónoló huszonnégy vén arcra borult és e szavakkal áldotta Istent:</verse>
				<verse number="17">„Hálát adunk Neked mindenható Úristen, aki vagy, aki voltál (és aki eljössz), mert átvetted a főhatalmat és uralkodol.</verse>
				<verse number="18">A nemzetek ugyan háborogtak, de eljött a megtorlásnak és a holtak megítélésének ideje. Jutalmazd meg szolgáidat: a prófétákat, a szenteket és akik nevedet félik, kicsinyeket - nagyokat; azok pedig, akik megrontották a földet, pusztuljanak.”</verse>
				<verse number="19">Erre a mennyben megnyílt Isten temploma és a templomban láthatóvá lett a szövetség szekrénye. Villámlás, csattogás, mennydörgés, földrengés és nagy jégeső támadt.</verse>
			</chapter>
			<chapter number="12">
				<verse number="1">Az asszony és a sárkány. Az égen nagy Rev tűnt föl: egy asszony, kinek öltözete a nap volt, lába alatt a hold, fején tizenkét csillagból korona.</verse>
				<verse number="2">Mivel áldott állapotban volt, fájdalmában és szülési gyötrelmeiben kiáltozott.</verse>
				<verse number="3">Akkor egy másik Rev tűnt föl az égen: egy nagy tűzvörös sárkány. Hét feje és tíz szarva volt, fejein pedig hét királyi korona.</verse>
				<verse number="4">Farka lesöpörte és földre sodorta az ég csillagainak harmadrészét.</verse>
				<verse number="5">A sárkány odaállt a vaJudó asszony elé, hogy mihelyt szül, fölfalja gyermekét. Az fiúgyermeket szült, aki vasvesszővel kormányozza az összes nemzeteket. A gyermeket elragadták és Isten trónjához vitték.</verse>
				<verse number="6">Az asszony pedig a pusztába menekült, ahol egy Istentől előkészített helyet talált, hogy ott ezerkétszázhatvan napig táplálják.</verse>
				<verse number="7">Szent Mihály legyőzi a sárkányt. Akkor (nagy) harc támadt a mennyben: Mihály és angyalai megtámadták a sárkányt.</verse>
				<verse number="8">A sárkány és angyalai védekeztek, de nem tudtak ellenállni és nem maradt számukra hely a mennyben.</verse>
				<verse number="9">Letaszították a nagy sárkányt, az őskígyót, aki maga az ördög, a sátán, aki elcsábítja az egész világot. A földre taszították, és vele együtt lezuhantak angyalai is.</verse>
				<verse number="10">Erre harsány hangot hallottam a mennyben: „Eljött Istenünk üdvössége, ereje és királysága, s Fölkentjének uralma, mert letaszították testvéreink vádlóját, aki éjRev - nappal vádolta őket Istenünk színe előtt.</verse>
				<verse number="11">Legyőzték őt a Bárány vérével és tanúságának igéjével, s nem kímélték életüket mindhalálig.</verse>
				<verse number="12">Örvendezzetek hát mennyek és ti, akik benne laktok! Jaj a földnek és a tengernek, mert hozzátok szállt le az ördög nagy haraggal. Tudja, hogy csak kevés ideje van.”</verse>
				<verse number="13">Az asszony megmenekülése. Mikor a sárkány látta, hogy letaszították a földre, üldözni kezdte az asszonyt, aki fiúgyermeket szült.</verse>
				<verse number="14">Az asszonynak két nagy sasszárnyat adtak, hogy a pusztába röpüljön, saját helyére, ahol távol a kígyótól egy évig, két évig és félévig táplálják.</verse>
				<verse number="15">A kígyó torkából olyan vízsugarat lövellt az asszony után, mint egy folyó, hogy elsodortassa az árral.</verse>
				<verse number="16">De a föld megsegítette az asszonyt: föltárta gyomrát és elnyelte a sárkány torkából áradó vizet.</verse>
				<verse number="17">Erre a sárkány haragra lobbant az asszony ellen és harcba szállt többi gyermekével, aki megtartja Isten parancsait és kitart Jézus (Krisztus) tanúsága mellett.</verse>
			</chapter>
			<chapter number="13">
				<verse number="1">A tengeri vadállat. Akkor láttam, hogy egy vadállat bukkan föl a tengerből. Hét feje és tíz szarva volt, szarvain tíz királyi korona, fejein pedig istenkáromló nevek.</verse>
				<verse number="2">Ez a vadállat, melyet láttam, hasonlított a párduchoz, lába olyan, mint a medvéé, szája pedig, mint az oroszláné. A sárkány neki adta erejét, trónját, s nagy hatalmat is.</verse>
				<verse number="3">(Úgy tűnt föl), mintha egyik feje halálra lett volna sebezve, de halálos sebe meggyógyult.</verse>
				<verse number="4">Az egész föld csodálattal nézte a vadállatot, és imádta a sárkányt, mivel hatalmat adott a vadállatnak. Imádták a vadállatot is és így kiáltottak: „Ki mérhető a vadállathoz? Ki tudja fölvenni a küzdelmet vele?”</verse>
				<verse number="5">Nagyzoló és káromló szája volt, és hatalmat kapott, hogy negyvenkét hónapig jártassa.</verse>
				<verse number="6">Káromlásra nyitotta száját Isten ellen: káromolta nevét, hajlékát és a menny lakóit.</verse>
				<verse number="7">Azt is megengedték neki, hogy harcot indítson a szentek ellen és legyőzze őket. Sőt hatalmat kapott minden törzs, nép, nyelv és nemzet fölött.</verse>
				<verse number="8">Imádni fogják őt a föld lakói mind, akiknek neve nem áll a világ kezdete óta a megölt Bárány életkönyvében.</verse>
				<verse number="9">Akinek füle van, hallja meg!</verse>
				<verse number="10">Aki mást fogságba hurcol, fogságba kerül, aki karddal öl, kardélen hull el. Ez az alapja a szentek állhatatosságának és hűségének.</verse>
				<verse number="11">A szárazföldi vadállat. Akkor láttam, hogy egy másik vadállat emelkedik ki a szárazföldből. Két szarva volt, mint a kosnak, de úgy ordított, mint a sárkány.</verse>
				<verse number="12">Az első vadállat színe előtt annak minden hatalmát gyakorolta és rábírta a föld minden lakóját, hogy imádja az első vadállatot, amelynek meggyógyult halálos sebe.</verse>
				<verse number="13">Nagy csodajeleket művelt, az emberek szemeláttára tüzet bocsátott le az égből.</verse>
				<verse number="14">E csodákkal, melyeket a vadállat színe előtt művelhetett, megtévesztette a föld lakóit és rábírta őket arra, hogy szobrot állítsanak a vadállatnak, mely kardéltől sebesült, de fölépült.</verse>
				<verse number="15">Hatalmat kapott arra is, hogy lelket leheljen a vadállat szobrába, hogy megszólaljon a vadállat szobra és megölje azokat, akik nem imádják.</verse>
				<verse number="16">Elrendelte, hogy mindenkinek: kicsinek - nagynak, szegénynek - gazdagnak, szabadnak</verse>
				<verse number="17">és szolgának jelöljék meg jobb karját és homlokát, s hogy senkise adhasson - vehessen, ha nem viseli a vadállat jelét: nevét vagy nevének számát.</verse>
				<verse number="18">Ez a bölcsesség. Akinek van esze, számítsa ki a vadállat számát, mert az emberi szám: hatszázhatvanhat.</verse>
			</chapter>
			<chapter number="14">
				<verse number="1">A Bárány és kísérete. Akkor láttam, hogy a Bárány Sion hegyén állott. Vele volt a száznegyvennégyezer, aki homlokán viselte az ő nevét és Atyjának nevét.</verse>
				<verse number="2">Aztán szózatot hallottam az égből, mint nagy vizek zúgását s mint erős mennydörgés robaját. A szózat, melyet hallottam, úgy hangzott, mint mikor hárfások hárfáikat pengetik.</verse>
				<verse number="3">Új éneket énekeltek a trón, a négy élőlény és a vének előtt. Az éneket senki sem tudta megtanulni, csak a földről megváltott száznegyvennégyezer.</verse>
				<verse number="4">Ezek azok, akik nem szennyezték be magukat asszonyokkal, hanem szüzek maradtak. A Bárány nyomában járnak, bárhová megy. Ők a megváltottak az emberek közül, zsengéi Istennek és a Báránynak.</verse>
				<verse number="5">Ajkukon nincsen hazugság, szeplőtelenül állnak (Isten trónja előtt).</verse>
				<verse number="6">Az ítélet három angyala. Akkor láttam, hogy egy másik angyal száll az ég magasán. Örök evangéliumot kellett hirdetnie a föld lakóinak: minden nemzetnek, törzsnek, nyelvnek és népnek.</verse>
				<verse number="7">Harsány hangon kiáltotta „Féljétek Istent s dicsőítsétek, mert eljött ítéletének órája. Imádjátok őt: az ég, a föld, a tenger és a vízforrások alkotóját.”</verse>
				<verse number="8">Egy másik angyal követte, aki így kiáltott: „Összedőlt, összedőlt a nagy Babilon, mely paráznaságának tüzes borával ittassá tett minden nemzetet.”</verse>
				<verse number="9">Egy harmadik angyal is követte őket. Harsány hangon kiáltotta az is: „Aki imádja a vadállatot és szobrát, aki viseli jelét homlokán vagy kezén, az is inni fog Isten tüzes borából, melyet színtisztán töltött haragjának kelyhébe.</verse>
				<verse number="10">Tűz és kénkő fogja kínozni a szent angyalok és a Bárány színe előtt.</verse>
				<verse number="11">Gyötrelmének füstje fölszáll örökkön - örökké. Nem lesz nyugalma sem éjjel, sem nappal, mert imádta a vadállatot és szobrát, és viselte nevének jelét.</verse>
				<verse number="12">Ez az alapja a a szentek állhatatosságának, akik kitartanak Isten parancsai és Jézus hite mellett.”</verse>
				<verse number="13">Erre szózatot hallottam az égből: „Jegyezd föl: mostantól fogva boldogok a holtak, akik az Úrban halnak meg. Így van, mondja a Lélek: pihenjék ki fáradalmaikat, mert tetteik elkísérik őket.”</verse>
				<verse number="14">Az aratás három angyala. Folytatódott látomásom. Fehér felhőt láttam, a felhőn ember fiához hasonló ült. Fején arany koronát viselt, kezében éles sarló.</verse>
				<verse number="15">Egy másik angyal jött ki a templomból és harsány hangon kiáltott a felhőn ülőnek: „Lendítsd meg sarlódat és arass! Itt az aratás ideje, már érett a vetés a földön.”</verse>
				<verse number="16">A felhőn ülő sarlóját a földre hajította és learatta a földet.</verse>
				<verse number="17">Ekkor egy másik angyal lépett ki a mennyei templomból, akinek éles metszőkése volt.</verse>
				<verse number="18">Egy harmadik angyal az oltártól lépett elő. Ennek hatalma volt a tűz fölött. Harsány hangon kiáltott annak, akinél az éles metszőkés volt: „Lendítsd meg éles késedet, és szüreteld le a föld szőlejének fürtjeit, mert beért már a szeme.”</verse>
				<verse number="19">Az angyal lehajította éles metszőkését a földre, leszüretelte a föld szőlejét és Isten haragjának nagy sajtójába vetette.</verse>
				<verse number="20">A sajtót a városon kívül kitaposták. Annyi vér folyt ki a sajtóból, hogy a lovak zablájáig ért, ezerhatszáz stádiumnyira.</verse>
			</chapter>
			<chapter number="15">
				<verse number="1">Hét angyal átveszi a hét csészét. Akkor egy másik csodálatos nagy jelet láttam az égen: hét angyalt, akinél a hét végső csapás volt. Általuk teljesedik be Isten haragja.</verse>
				<verse number="2">Tűzben játszó, üvegként csillogó tengert láttam. Akik legyőzték a vadállatot, az ő szobrát és nevének számát, ott álltak Isten hárfáival az üvegtengeren.</verse>
				<verse number="3">Mózesnek, Isten szolgájának, és a Báránynak énekét énekelték: „Műveid csodálatosan nagyok, Uram, Mindenható Isten! Utaid igazságosak és igazak, Nemzetek Királya!</verse>
				<verse number="4">Ki ne félne téged, Uram? Ki ne magasztalná nevedet? Te egyedül vagy szent! Minden pogány nemzet színed elé borul, Ítéleteid nyilvánvalóvá váltak!”</verse>
				<verse number="5">Ezután láttam, hogy megnyílt a szövetség sátrának mennyei temploma.</verse>
				<verse number="6">A templomból hét angyal lépett ki a hét csapással. Tiszta fehér gyolcsba voltak öltözve, mellük aranyövvel övezve.</verse>
				<verse number="7">A négy élőlény egyike a hét angyalnak hét aranycsészét adott, tele az örökkön - örökké élő Isten haragjával.</verse>
				<verse number="8">Erre a templomot betöltötte Isten dicsőségének és hatalmának füstje. Senki sem léphetett be a templomba, míg be nem teljesedett a hét angyal hét csapása.</verse>
			</chapter>
			<chapter number="16">
				<verse number="1">Az első négy csésze kiöntése. Akkor nagy szózatot hallottam a templomból, mely a hét angyalhoz szólt: „Menjetek, öntsétek ki Isten haragjának hét csészéjét a földön.”</verse>
				<verse number="2">Elment az első és kiöntötte csészéjét a földre. Rosszindulatú, fájdalmas fekély támadt azokon az embereken, akik a vadállat Revét viselték és szobrát imádták.</verse>
				<verse number="3">A második (angyal) csészéjét a tengerbe öntötte. Az olyan lett, mint a holtnak vére, és minden tengeri élőlény elpusztult.</verse>
				<verse number="4">A harmadik a folyókba és vízforrásokba öntötte csészéjét, s azok vérré változtak.</verse>
				<verse number="5">Erre hallottam, hogy megszólalt a vizek angyala: „Igazságos vagy (Uram), aki vagy és aki voltál.</verse>
				<verse number="6">Szent vagy, hogy így ítéltél. Mivel szentek és próféták vérét ontották, vért adtál nekik inni: valóban megérdemelték!”</verse>
				<verse number="7">Hallottam, hogy az oltár felől egy másik is szól: „Úgy van Uram, mindenható Isten, igazak és jogosak ítéleteid!”</verse>
				<verse number="8">A negyedik (angyal) a napra öntötte csészéjét. Az erőt nyert arra, hogy (hőséggel és) tűzzel gyötörje az embereket.</verse>
				<verse number="9">Az emberek égtek a nagy forróságtól, de mégis káromolták Isten nevét, akinek hatalma volt a csapásokon. Nem tértek meg és nem adták meg neki a tiszteletet.</verse>
				<verse number="10">Az utolsó három csésze kiöntése. Az ötödik (angyal) a vadállat trónjára öntötte csészéjét, mire annak birodalma elhomályosult.</verse>
				<verse number="11">Az emberek nyelvüket harapdálták kínjukban és káromolták az ég Istenét kínjuk és fekélyeik miatt, de mégsem tértek meg gonosztetteikből.</verse>
				<verse number="12">A hatodik (angyal) csészéjét a nagy Eufrátesz folyamba öntötte. Erre kiszáradt a vize, hogy út nyíljék napkelet királyainak.</verse>
				<verse number="13">Akkor láttam, hogy a sárkány, a vadállat és az álpróféta szájából három békához hasonló tisztátalan szellem jön ki.</verse>
				<verse number="14">Ördögi szellemek ezek, akik csodákat művelnek és elmennek a föld összes királyaihoz, hogy harcra toborozzák őket a mindenható Isten nagy napjára.</verse>
				<verse number="15">Lásd, úgy jövök, mint a tolvaj. Boldog, aki virraszt és ügyel ruhájára, hogy mezítelenül ne járjon és ne lássák szégyenét.</verse>
				<verse number="16">Összegyűjti őket arra a helyre, melynek héber neve Harmagedon.</verse>
				<verse number="17">A hetedik (angyal) a levegőbe öntötte csészéjét. Erre a templomból a trón felől nagy szózat tört elő: „Megtörtént!”</verse>
				<verse number="18">Mire villámlás, csattogás és mennydörgés támadt, s akkora földrengés keletkezett, amekkora még nem volt, mióta ember van a földön.</verse>
				<verse number="19">A nagy város háromfelé vált és a pogányok városai leomlottak. Isten akkor megemlékezett a nagy Babilonról és haragja tüzes borának kelyhét nyújtotta neki.</verse>
				<verse number="20">Minden sziget eltűnt, és a hegyeket nem lehetett többé látni.</verse>
				<verse number="21">Mázsás nagy jégeső hullott az égből az emberekre. Az emberek pedig káromolták az Istent a jégverés miatt, mert rettenetesen nagy volt.</verse>
			</chapter>
			<chapter number="17">
				<verse number="1">Az istentelen Babilon. Egyik a hét angyal közül, akiknél a hét csésze volt, hozzám jött és így szólt: „Jöjj, megmutatom neked a nagy parázna asszony kárhozatát, aki a nagy vizek fölött ül.</verse>
				<verse number="2">Vele paráználkodtak a föld királyai és paráznaságának borától megrészegültek a föld lakói.”</verse>
				<verse number="3">És lélekben elragadott a pusztába. Egy asszonyt láttam ott, aki skarlátvörös vadállaton ült. Ez tele volt istenkáromló nevekkel, s hét feje és tíz szarva volt.</verse>
				<verse number="4">Az asszony bíborba és karmazsinba volt öltözve, arannyal, drágakővel és gyöngyökkel fölékesítve. Kezében arany serleget tartott, tele utálatos és szennyes paráznasággal.</verse>
				<verse number="5">Homlokán ez a titokzatos név állt: „A nagy Babilon, a paráznák és a föld undokságainak anyja.”</verse>
				<verse number="6">Akkor láttam, hogy az asszony megrészegült a szenteknek és Jézus vértanúinak vérétől. Láttára nagy ámulatba estem.</verse>
				<verse number="7">A látomás magyarázata. Az angyal megkérdezte: „Mit csodálkozol? Én megmagyarázom neked az asszony titkát és a hétfejű, tízszarvú vadállatét, mely hordozza.</verse>
				<verse number="8">8 A vadállat, melyet láttál, volt, de nincs többé. Fölszáll a mélységből, de vesztébe rohan.</verse>
				<verse number="9">A vadállat láttára, mely volt és nincs többé, de ismét megjelenik, csodálkozni fognak a föld lakói, akiknek neve nem áll a világ teremtése óta az élet könyvében. Itt van szükség bölcsességgel párosult értelemre.</verse>
				<verse number="10">A hét fej hét hegyet jelent, ezeken ül az asszony. De jelenti a hét királyt is. Öt közülük lebukott, egy most uralkodik, az utolsó még nem jött el. Ha majd eljön, rövid ideig lesz csak maradása.</verse>
				<verse number="11">Maga a vadállat, mely volt, de nincs többé, lesz a nyolcadik: az előző hét közül való s vesztébe is rohan.</verse>
				<verse number="12">A tíz szarv pedig, melyet láttál, tíz királyt jelent. Még nem jutottak uralomra, de a vadállat után királyi hatalmat nyernek egy órára.</verse>
				<verse number="13">Ezek egyetértenek a vadállattal, erejüket és hatalmukat rendelkezésére bocsátják.</verse>
				<verse number="14">Harcot indítanak a Bárány ellen, de a Bárány, aki az uralkodók Ura és a királyok Királya, legyőzi őket meghívott, kiválasztott és hűséges szövetségeseivel.”</verse>
				<verse number="15">Azután így folytatta: „A vizek, melyeket láttál, melyek fölött a parázna asszony ült, a népeket, törzseket, nemzeteket és nyelveket jelentik.</verse>
				<verse number="16">A tíz szarv, melyet láttál, és a vadállat meggyűlölik a parázna asszony, kifosztják és levetkőztetik, sőt húsán rágódnak és tűzön sütik.</verse>
				<verse number="17">Isten sugalmazta nekik, hogy tervét végrehajtsák és az uralmát egyetértve a vadállatra ruházzák, amíg Isten igéje be nem teljesül.</verse>
				<verse number="18">Az asszony, akit láttál, az a nagy város, amely a föld királyain uralkodik.”</verse>
			</chapter>
			<chapter number="18">
				<verse number="1">Babilon bukása. Ezután láttam, hogy egy másik angyal száll le az égből, akinek nagy hatalma volt. Tündöklése beragyogta a földet.</verse>
				<verse number="2">Harsány hangon kiáltotta: „Összedőlt, összedőlt a nagy Babilon! Ördögök tanyája lett és minden tisztátalan szellem hajléka és minden tisztátalan, undok madár odúja.</verse>
				<verse number="3">Paráznaságának tüzes borából ittak az összes nemzetek. A föld királyai paráználkodtak vele, a föld kereskedői pedig meggazdagodtak pazar fényűzéséből.”</verse>
				<verse number="4">Akkor egy másik szózatot hallottam az égből, mely így szólt: „Vonuljatok ki onnan, én népem, hogy részetek ne legyen vétkeiben és csapásai ne érjenek titeket is.</verse>
				<verse number="5">Bűnei az eget verik, de Isten számon tartja gonosztetteit.</verse>
				<verse number="6">Fizessétek vissza neki, ahogy ő fizetett, és tetteit kétszeresen viszonozzátok. Töltsetek serlegébe kétannyit, mint nektek töltött.</verse>
				<verse number="7">Amekkora tündöklése és fényűzése volt, annyi gyötrelmet és bánatot okozzatok neki. Így büszkélkedik magában: Mint királyné trónolok, nem vagyok özvegy és nem ismerek gyászt.</verse>
				<verse number="8">Ezért egy nap zúdulnak rá a csapások: halál, gyász és éhínség, sőt tűz hamvasztja el, mert hatalmas az Úristen, aki megítéli.”</verse>
				<verse number="9">Babilon siratása. „Siratják és gyászolják a föld királyai, akik paráználkodtak és gyönyörökben éltek vele, mikor majd látják füstölgő égését.</verse>
				<verse number="10">Gyötrelmeitől való félelmükben, távolról így kiáltanak: Jaj, jaj, te nagy város, Babilon, te hatalmas város! Egy óra alatt beteljesedett ítéleted.</verse>
				<verse number="11">A föld kereskedői is siratják majd és gyászolják, mert senki sem veszi meg többé áruikat:</verse>
				<verse number="12">Arany és ezüst árut, drágakövet és gyöngyöket, Gyolcsot, bíbort, selymet és karmazsint, Semmiféle tujafát és elefántcsont díszt, Sem értékes fából, rézből, vasból és márványból készült edényt,</verse>
				<verse number="13">Fahéjat és balzsamot, illatszert, kenetet és tömjént, Bort, olajat, lisztlángot és búzát, Barmot és juhot, lovat és kocsit, Rabszolgák testét és lelkét.</verse>
				<verse number="14">Gyönyörűséged gyümölcsei elfonnyadtak, Eltűnt tőled minden pompa és fény, S nyomuk sem lesz többé.</verse>
				<verse number="15">A kereskedők, akik meggazdagodtak belőle, gyötrelmeitől való félelmükben távol tőle megállnak, siratják és gyászolják, s így kiáltanak:</verse>
				<verse number="16">Jaj, jaj, te nagy város! Gyolcsba, bíborba és karmazsinba öltöztél! Arannyal, drágakővel és gyöngyökkel voltál ékes!</verse>
				<verse number="17">Egy óra alatt elpusztult ekkora gazdagság!</verse>
				<verse number="18">Minden hajóskapitány és révész, minden hajós és tengerész távol tartotta magát, amikor megpillantotta füstölgő égését, és így kiáltott: Melyik város hasonlított ehhez a nagy városhoz!</verse>
				<verse number="19">Port hintettek fejükre és sírva és gyászolva kiáltották: Jaj, jaj, te nagy város! A te gazdagságodból gazdagodtak meg mindnyájan, akiknek hajójuk járt a tengeren. Elpusztultál egy óra alatt!</verse>
				<verse number="20">Örvendezz miatta te menny, s ti szentek, apostolok és próféták! Isten megtorolta rajta igazságtokat.”</verse>
				<verse number="21">Az elpusztult város képe. Egy erős angyal erre malomkő nagyságú követ ragadott föl s a tengerbe dobta e szavakkal: „Ily robajjal dőljön le Babilon, a nagy város, és nyoma se legyen többé!</verse>
				<verse number="22">Hárfapengetés meg ének, fuvolaszó és harsona ne zengjen többé benned! Ne éljen benned semmilyen mesterség művese! Ne hallatsszék malomkattogás!</verse>
				<verse number="23">Mécses fénye ne villanjon föl benned! Vőlegény és menyasszony ne hallassa szavát! Kereskedőid a föld nagyjai voltak, varázslataid tévútra vezettek minden nemzetet.</verse>
				<verse number="24">Kezéhez tapad a próféták és szentek vére, s mindazoké, kiket megöltek a földön.”</verse>
			</chapter>
			<chapter number="19">
				<verse number="1">Örömujjongás a mennyben. Ezután nagy sereg örömujjongását hallottam a mennyben: „Alleluja! Üdv, dicsőség és hatalom Istenünknek! Igazak és jogosak ítéletei!</verse>
				<verse number="2">Elítélte a nagy parázna asszonyt, aki paráznaságával megrontotta a földet. Megbosszulta szolgáinak vérét, mely annak kezéhez tapadt.”</verse>
				<verse number="3">Aztán tovább énekeltek: „Alleluja! Füstje fölszáll örökkön - örökké.”</verse>
				<verse number="4">Erre a huszonnégy vén és a négy élőlény arcra borulva imádta a trónon ülő Istent és így kiáltott: „Úgy legyen! Alleluja!”</verse>
				<verse number="5">A trón felől pedig szózat tört elő: „Dicsérjétek Istenünket, ti szolgái mind, S akik őt félitek, kicsinyek és nagyok.”</verse>
				<verse number="6">Akkor nagy sereg énekét hallottam, mely sok víz zúgásához és erős mennydörgés robajához hasonlított: „Alleluja! Az Úr, mindenható Istenünk, átvette az uralmat.</verse>
				<verse number="7">Örvendezzünk, ujjongjunk és dicsőítsük őt! Elérkezett a Bárány menyegzőjének napja. Jegyese fölkészült:</verse>
				<verse number="8">Méltó volt arra, hogy ragyogó fehér gyolcsba öltözzék.” A gyolcs a szentek igaz cselekedeteit jelenti.</verse>
				<verse number="9">Akkor így szólt hozzám: „Jegyezd föl: Boldogok a Bárány menyegzős lakomájára hivatalosak!” És hozzáfűzte: „Ezek Isten igaz igéi.”</verse>
				<verse number="10">Lába elé borultam, hogy imádjam, de ő így szólt hozzám: „Vigyázz, ne (tedd)! Csak Istent imádd! Én csak szolgatársad vagyok és testvéreidé, akik tanúságot tesznek Jézusról. Jézus tanúsága a prófétálás lelke.</verse>
				<verse number="11">A győzelmes fehér lovas. Akkor a megnyílt mennyben egy fehér lovat pillantottam meg. Lovasa a Hűséges és az Igaz, igazságosan ítél és harcol.</verse>
				<verse number="12">Szeme olyan, mint a lobogó tűz, fején ékes diadém, rajta olyan név, amelyet senki sem ismer, csak ő maga.</verse>
				<verse number="13">Vértől ázott ruhát viselt. Neve: Isten Igéje.</verse>
				<verse number="14">A mennyei seregek tiszta fehér gyolcsba öltözve fehér lovon kísérték.</verse>
				<verse number="15">Szájából éles kard tört elő, hogy azzal sújtson a nemzetekre. Vasvesszővel fogja kormányozni őket, és taposni fogja a mindenható Isten haragja tüzes borának sajtóját.</verse>
				<verse number="16">Köntösén csípő magasságban ez a név volt írva: „Királyok Királya, uralkodók Ura.”</verse>
				<verse number="17">A vadállat és a hamis próféta megítélése. Akkor láttam, hogy egy angyal áll a napban. Harsány hangon rákiáltott az ég magasán repülő madarakra: „Jöjjetek, gyűljetek egybe Isten nagy lakomájára!</verse>
				<verse number="18">Egyétek a királyok húsát, a hadvezérek és hatalmasok húsát, a lovak és lovasaik húsát, szabadok és szolgák, kicsinyek és nagyok húsát!”</verse>
				<verse number="19">Akkor láttam: A vadállat és a föld királyai hadseregükkel összegyűltek, hogy harcra keljenek a Lovassal és seregével.</verse>
				<verse number="20">De ezek elfogták a vadállatot és vele együtt a hamis prófétát, aki csodákat művelt, hogy félrevezesse azokat, akik a vadállat Revét viselték és bálványképét imádták.</verse>
				<verse number="21">Mindkettőt elevenen kénkővel égő tüzes tóba vetették. A többit a Lovas kardja ölte meg, mely szájából tört elő. És a madarak mind jóllaktak azok húsával.</verse>
			</chapter>
			<chapter number="20">
				<verse number="1">A sátán megbilincselése. Azután láttam, hogy egy angyal szállt le az égből, akinél a pokol kulcsa volt, kezében pedig nagy lánc.</verse>
				<verse number="2">Megragadta a sárkányt, az őskígyót, aki nem más, mint az ördög, a sátán, és ezer esztendőre megbilincselte.</verse>
				<verse number="3">Letaszította a pokolba, bezárta és lepecsételte, hogy félre ne vezesse a nemzeteket, míg el nem telik az ezer esztendő. Azután rövid időre szabadon engedik.</verse>
				<verse number="4">Az ezer éves uralom. Akkor trónokat láttam, azok ültek rajtuk, akikre az ítéletet bízták. És láttam azok lelkét, akiket Jézus tanúsága és Isten igéje miatt lefejeztek, akik nem imádták a vadállatot és bálványképét, és Revét nem viselték homlokukon és kezükön.</verse>
				<verse number="5">Ezek életre keltek és Krisztussal ezer esztendeig uralkodtak. A többi halott csak akkor kelt életre, amikor eltelt az ezer esztendő. Ez az első föltámadás.</verse>
				<verse number="6">Boldog és szent az, akinek része van az első föltámadásban! A második halálnak nincs hatalma rajtuk, Isten és Krisztus papjai lesznek és ezer esztendeig uralkodnak vele.</verse>
				<verse number="7">A sátán hatalmának megsemmisítése. Mikor eltelik az ezer esztendő, a sátán kiszabadul börtönéből és megindul, hogy félrevezesse a föld négy sarkán lakó nemzeteket, Gógot és Magógot, és harcra gyűjtse őket. Számuk annyi, mint a tenger fövenye.</verse>
				<verse number="8">Fölvonulnak a föld minden táján, körülzárják a szentek táborát és a szeretett várost.</verse>
				<verse number="9">De tűz csap le Istentől az égből és megemészti őket.</verse>
				<verse number="10">Az ördögöt, aki félrevezette őket, kénkővel égő tüzes tóba vetik, ahol a vadállattal és az álprófétával éjRev - nappal, örökkön - örökké gyötrődni fog.</verse>
				<verse number="11">Az utolsó ítélet. Akkor nagy ragyogó trónt láttam. A rajta ülő tekintete elől menekült a föld és az ég, és nem maradt számukra hely.</verse>
				<verse number="12">És láttam, hogy a holtak, nagyok és kicsinyek, ott állnak a trón előtt. Könyveket nyitottak ki. Kinyitottak egy másik könyvet is, az élet könyvét. A holtakat megítélték tetteik szerint, amint a könyvekben föl volt jegyezve.</verse>
				<verse number="13">A tenger visszaadta a beléveszett holtakat,</verse>
				<verse number="14">a halál és az alvilág is visszaadta halottjai. Valamennyit megítélték tetteik szerint. A halált és az alvilágot tüzes tóba vetették.</verse>
				<verse number="15">Ez a tüzes tó a második halál. Aki nem volt följegyezve az élet könyvébe, azt a tüzes tóba vetették.</verse>
			</chapter>
			<chapter number="21">
				<verse number="1">Új ég és új föld. Akkor új eget és új földet láttam. Az első ég és az első föld elmúlt, és a tenger is megszűnt.</verse>
				<verse number="2">Ezután (én magam János) láttam, hogy a szent város, az új Jeruzsálem leszáll a mennyből, Istentől. Díszes volt, mint a vőlegényének fölékesített menyasszony.</verse>
				<verse number="3">A trón felől harsány hangot hallottam: „Nézd, ez az Isten hajléka az emberek között! Ő velük fog lakni, azok pedig az ő népe lesznek, és maga Isten lesz velük.</verse>
				<verse number="4">Letöröl szemükről minden könnyet. Halál nem lesz többé, sem gyász, sem jajgatás, sem fájdalom. Ami eddig volt, elmúlt.”</verse>
				<verse number="5">A trónon ülő így szólt: „Íme, újjáalkotok mindent.” Azután hozzám fordult: „Jegyezd föl: ezek a szavak hitelesek és igazak.”</verse>
				<verse number="6">Majd így folytatta: „Beteljesedett. Én az Alfa és az Omega vagyok, a kezdet és a vég. Én a szomjazónak ingyen adok az élő vizek forrásából.</verse>
				<verse number="7">A győztes részesedik mindebben. Én Istene leszek, s ő az én fiam.</verse>
				<verse number="8">A gyáva, a hitetlen, a szentségtörő, a gyilkos, a parázna, a varázsló, a bálványimádó és a hazug mind a kénkővel égő tüzes tóba kerül. Ez a második halál.”</verse>
				<verse number="9">Az új Jeruzsálem. Akkor odajött egyik a hét angyal közül, akiknél a végső hét csapással teli csészék voltak és így szólt hozzám: „Jöjj, megmutatom neked a menyasszonyt, a Bárány jegyesét.”</verse>
				<verse number="10">Lélekben elragadott egy nagy magas hegyre és megmutatta a mennyből, Istentől alászállt szent várost, Jeruzsálemet,</verse>
				<verse number="11">mely Isten dicsőségében ragyogott. Tündökölt, mint a drágakő, mint a kristálytiszta jáspis.</verse>
				<verse number="12">Széles, magas fala volt, tizenkét kapuval. A kapuk fölött tizenkét angyal és a kapukon nevek, Izrael tizenkét törzsének neve.</verse>
				<verse number="13">Kelet felől három kapu, észak felől három kapu, dél felől három kapu, nyugat felől három kapu.</verse>
				<verse number="14">A város falának tizenkét alapköve volt, rajtuk a Bárány tizenkét apostolának tizenkét neve.</verse>
				<verse number="15">Aki velem beszélt, arany mérőnádat tartott kezében, hogy fölmérje a várost és kapuit, meg falát.</verse>
				<verse number="16">A város négyszögben épült, hossza akkora, mint szélessége.</verse>
				<verse number="17">Fölmérte a várost az (arany) náddal: tizenkétezer stádium volt. Hossza, magassága és szélessége egyenlő. Megmérte falát: száznegyvennégy könyök, emberi mérték szerint, ami az angyal mértéke is.</verse>
				<verse number="18">A falak jáspisból épültek, a város pedig tükörfényes színaranyból.</verse>
				<verse number="19">A város falának alapköveit mindenféle drágakő ékesítette. Az első alapkő jáspis, a második zafír, a harmadik kalcedon, a negyedik smaragd,</verse>
				<verse number="20">az ötödik szárdonix, a hatodik kárneol, a hetedik krizolit, a nyolcadik berill, a kilencedik topáz, a tizedik krizopráz, a tizenegyedik jácint, a tizenkettedik ametiszt.</verse>
				<verse number="21">A tizenkét kapu tizenkét drágagyöngy: mindegyik kapu egy - egy drágagyöngyből. A város utcái tükörfényes színaranyból voltak.</verse>
				<verse number="22">Templomot nem láttam benne. Az Úr, a mindenható Isten, és a Bárány a temploma.</verse>
				<verse number="23">A városnak nincs szüksége sem napvilágra, sem holdsugárra: Isten dicsősége világítja meg, fénye pedig a Bárány.</verse>
				<verse number="24">Világosságában járnak a nemzetek, és a föld királyai hódolnak neki.</verse>
				<verse number="25">Kapuit nem zárják be soha, hiszen nincs is ott éjszaka.</verse>
				<verse number="26">Kincseikkel és értékeikkel neki adóznak a nemzetek.</verse>
				<verse number="27">De nem léphet be oda tisztátalan, szentségtörő és hazug, csak az, aki föl van jegyezve a Bárány életkönyvébe.</verse>
			</chapter>
			<chapter number="22">
				<verse number="1">Az új Jeruzsálem boldogsága. Azután megmutatta nekem az élő vizek folyóját, mely kristálytisztán fakadt Isten és a Bárány trónjából.</verse>
				<verse number="2">Az utca közepén és a folyó mindkét partján az élet fái álltak. Tizenkétszer hoznak termést, vagyis minden hónapban gyümölcsöznek. A fa levelei a nemzetek gyógyulására szolgálnak.</verse>
				<verse number="3">Átok nem lesz többé benne. Isten és a Bárány trónja áll majd ott és szolgái hódolnak neki.</verse>
				<verse number="4">Látni fogják arcát és homlokukon hordják nevét.</verse>
				<verse number="5">Nem lesz többé éjszaka és nem szorulnak lámpafényre vagy napvilágra. Az Úristen ragyog rájuk, s uralkodni fognak örökkön - örökké. Befejezés.</verse>
				<verse number="6">Azután így szólt hozzám: „Ezek a szavak hitelesek és igazak.” Az Úr, a prófétalelkek Istene, elküldte angyalát, hogy hírül adja szolgáinak, aminek csakhamar meg kell történnie.</verse>
				<verse number="7">„Nézd, hamarosan eljövök. Boldog, aki megszívleli ennek a könyvnek prófétai szavait.”</verse>
				<verse number="8">Én, János hallottam és láttam ezeket. Miután hallottam és láttam, leborultam az angyal lába elé, aki ezeket megmutatta, hogy imádjam.</verse>
				<verse number="9">De ő így szólt hozzám: „Vigyázz, ne (tedd)! Én csak szolgatársad vagyok és testvéreidé, a prófétáké, és azoké, akik megszívlelik e könyv (prófétai) szavait. Egyedül Istent imádd!”</verse>
				<verse number="10">Azután folytatta: „Ne pecsételd le a könyv prófétai szavait, mert az idő közel van.</verse>
				<verse number="11">Aki gonoszat tesz, tegye továbbra is, aki tisztátalan, csak tisztátalankodjék, de aki igaz, legyen még igazabb, és aki szent, legyen még szentebb.</verse>
				<verse number="12">Hamarosan eljövök és magammal hozom a jutalmat, hogy megfizessek kinek - kinek cselekedete szerint.</verse>
				<verse number="13">Én az Alfa és Omega vagyok, az első és az utolsó, a kezdet és a vég.</verse>
				<verse number="14">Boldog, aki megmossa ruháját (a Bárány vérében)! Joga lesz az élet fájához, és a kapukon át bemegy a városba.</verse>
				<verse number="15">A kutya, a varázsló, a parázna, a gyilkos, a bálványimádó és mind, aki hamisat szeret és tesz, kinn marad.</verse>
				<verse number="16">Én, Jézus, elküldtem angyalomat, hogy tanúságot tegyen ezekről az egyházakban. Én vagyok Dávid gyökere és sarja, a tündöklő hajnalcsillag.”</verse>
				<verse number="17">A Lélek és a menyasszony hív: „Jöjj el!” Aki hallja, hívjon: „Jöjj el!” Aki szomjazik, jöjjön, s aki kívánja az élet vizét, igyék ingyen.</verse>
				<verse number="18">Figyelmeztetek mindenkit, aki hallja ennek a könyvnek prófétai szavait: „Aki ezekhez hozzátesz valamit, arra Isten ráméri a könyvben leírt csapásokat.</verse>
				<verse number="19">Aki pedig elvesz valamit ennek a prófétai könyvnek szavaiból, annak Isten elveszi jogát az élet fájához és a szent városhoz, melyről szó van a könyvben.”</verse>
				<verse number="20">Aki minderről tanúskodik, kiReventi: „Igen, hamarosan eljövök.” Úgy legyen. Jöjj el, Uram Jézus!</verse>
				<verse number="21">Az Úr Jézus (Krisztus) kegyelme legyen minden szenttel! Amen.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Romani 2004 Kalderaš (E Nevi Viasta o Psalmo 2004 (Maximoff - Kalderaš))" link="https://www.bible.com/bible/1425/REV.2.KALD" status="© Alliance biblique française 2004">
	<testament name="New">
		<book number="40">
			<chapter number="1">
				<verse number="1">Vitsa katar o Jesus Kristo, šiav katar o David, šiav katar o Abraham.</verse>
				<verse number="2">Katar o Abraham avilo o Isak; katar o Isak avilo o Jakob; katar o Jakob avilo o Juda ai leske phral;</verse>
				<verse number="3">katar o Juda avilo o Fares ai o Zara, lengi dei sas e Tamara; katar o Fares avilo o Esrom; katar o Esrom avilo o Ram;</verse>
				<verse number="4">katar o Ram avilo o Aminadab; katar o Aminadab avilo o Nason; katar o Nason avilo o Salmon;</verse>
				<verse number="5">katar o Salmon avilo o Boaz, leski dei sas e Rahab; katar o Boaz avilo o Obed, leski dei sas e Rut;</verse>
				<verse number="6">katar o Obed avilo o Jesai; katar o Jesai avilo o amperato David. O David avilo lestar o Salomon, leski dei sas e phivli le Urieski.</verse>
				<verse number="7">Katar o Salomon avilo o Roboam; katar o Roboam avilo o Abia; katar o Abia avilo o Asa;</verse>
				<verse number="8">katar o Asa avilo o Josafat; katar o Josafat avilo o Joram; katar o Joram avilo o Ozias;</verse>
				<verse number="9">katar o Ozias avilo o Joatam; katar o Joatam avilo o Ahaz; katar o Ahaz avilo o Ezekias;</verse>
				<verse number="10">katar o Ezekias avilo o Manase; katar o Manase avilo o Amos; katar o Amos avilo o Josias;</verse>
				<verse number="11">katar o Josias avilo o Jekonias ai leske phral ande e vramia kai ningerde le Židovon ande o Babilon.</verse>
				<verse number="12">Mai pale kana ningerde le ande o Babilon, katar o Jekonias avilo o Salatiel, katar o Salatiel avilo o Zorobabel;</verse>
				<verse number="13">katar o Zorobabel avilo o Abiud; katar o Abiud avilo o Eliakim; katar o Eliakim avilo o Azor;</verse>
				<verse number="14">katar o Azor avilo o Sadok; katar o Sadok avilo o Akim; katar o Akim avilo o Eliud;</verse>
				<verse number="15">katar o Eliud avilo o Eleazar; katar o Eleazar avilo o Matan; katar o Matan avilo o Jakob;</verse>
				<verse number="16">katar o Jakob avilo o Josef, o řom la Mariako, kastar arakhadilo o Jesus, kai akharen les o Kristo.</verse>
				<verse number="17">Si ande sa deš-u-štar vitsi de katar o Abraham ži ka o David, deš-u-štar vitsi de katar o David žikin či ningerde le Židovon ande o Babilon, ai deš-u-štar vitsi de katar ningerde le ande o Babilon ži ka o Kristo.</verse>
				<verse number="18">Eta sar areslias te arakhadiol o Jesus Kristo. E Maria, leski dei, sas tomnime pala o Josef, sas phari katar o Svinto Duxo, angla savořende te bešen ande jekh than.</verse>
				<verse number="19">O Josef, lako řom, kai sas jekh manuš lašio ai kai či kamelas te del la pe o lažiav, manglias te del pe rigate latar čorořal.</verse>
				<verse number="20">Sar vo delas pe godji, eta, jekh andželo le Baresko avilo leste ande o suno, ai phenel: Josef, šiav katar o David, na dara te les tusa la Maria, tjiri řomni, ke o šiavořo kai si t'avel la avel katar o Svinto Duxo;</verse>
				<verse number="21">La avela la jekh šiav, ai tu desa les o anav o Jesus; vo skipila pesko narodo anda le bezexa.</verse>
				<verse number="22">Sa kudia areslias te kerdiol so o Baro phendiasas katar o profeto:</verse>
				<verse number="23">Eta, e šei pativali avela phari, la avela la jekh šiav, Ai dena les o anav o Emanuel, so si kudia «o Del amensa».</verse>
				<verse number="24">O Josef uštilo, kerdias so o andželo le Baresko dias les ordina, vo lias peska řomnia pesa.</verse>
				<verse number="25">Numa vo či hamisailo late žikin či arakhadilo lake jekh šiav, kaske dias o anav o Jesus.</verse>
			</chapter>
			<chapter number="2">
				<verse number="1">O Jesus arakhadilo ande o Betlehem ande e Judea, ande e vramia kai sas o amperato o Herodo, eta drabarne anda e čači rig dural avile ande o Jerusalem,</verse>
				<verse number="2">ai phenen: Kai lo o amperato le Židovongo kai arakhadilo? Ke ame dikhliam leski čeřai pa e čači rig katar ame avas, ai ame aviliam te das les pativ.</verse>
				<verse number="3">O amperato Herodo, ašundias kudia, isdraias, ai sa o Jerusalem lesa.</verse>
				<verse number="4">Vo kjidias sa le mai bare rašan židovitsko ai le zakonaren anda o narodo, ai vo pušel kai trubul t'arakhadiol o Kristo.</verse>
				<verse number="5">Von phenel leske: Ande o Betlehem ande e Judea; ke eta so sas ramome katar le profeturi:</verse>
				<verse number="6">Ai tu, Betlehem, phuv anda e Judea. Tu či san anda le mai tsinoře anda le foruri ande e Judea, ke anda tute anklela avri jekh birevo kai pravarela o Israel, tjiro narodo.</verse>
				<verse number="7">Atunči o Herodo akharel čorořal le drabarnen, ai pušel lendar pria mišto de sode vramia e čeřai strefial.</verse>
				<verse number="8">Porme tradias le ande o Betlehem, phenelas: Žian, ai pušen vorta pa o tsinořo šiavořo; kana tume arakhena les, keren te žianav, eta te žiav vi me te dav les pativ.</verse>
				<verse number="9">Pala ke ašunde ka o amperato, von geletar. Ai eta, e čeřai kai von dikhle pe e rig čači phirelas angle lende žikin či aresli opral pa o than kai sas o tsinořo šiavořo, voi terdili.</verse>
				<verse number="10">Kana von dikhle e čeřai, len lias le jekh pria bari veselia.</verse>
				<verse number="11">Von dine andre ande o kher, dikhle le tsinoře šiavořes la Mariasa, leski dei, dine čanga kai řudjisaile leste; von puterde atunči penge moxte, ai von dine les sunakai ai duxi — tumuia ai miro.</verse>
				<verse number="12">Porme, katar o Del sas lenge phendo ande o suno te na žian palpale ka o Herodo ai von gele ande pengo them pa jekh kaver vurma.</verse>
				<verse number="13">Kana von geletar, eta, jekh andželo katar o Baro sikadilo ande o suno ka o Josef, ai phenel: Ušti, le le tsinoře šiavořes ai leska da, naš ande e Egipta, ai beš kothe žikin či dava tusa duma; ke o Herodo rodela le tsinoře šiavořes te mudarel les.</verse>
				<verse number="14">O Josef uštilo, lias riate le tsinoře šiavořes ai leska da, ai gelotar ande e Egipta.</verse>
				<verse number="15">Vo bešlo kathe žikin či mulo o Herodo, eta t'aresel so o Baro phendiasas katar o Profeto: Me akhardem muře šiaves avri anda e Egipta.</verse>
				<verse number="16">Atunči Herodo, dikhlias ke diliarde les le drabarne, lias les jekh bari xoli, ai vo tradias te mudaren sa le šiavořen do beršenge ai mai terne kai si ande o Betlehem ai anda sa kudia rig, pala e vramia kai vo pušlias mišto katar le drabarne.</verse>
				<verse number="17">Atunči areslias so sas phendo katar o Jeremia, o profeto:</verse>
				<verse number="18">Ašunde o tsipimos ande o Rama, roimata ai bare vatimata: E Rahel rovel peske šiaven, ai či kamlias te miluin la, ke von manai.</verse>
				<verse number="19">Kana o Herodo mulo, eta, jekh andželo le Baresko sikadilo ande o suno ka o Josef, ande e Egipta,</verse>
				<verse number="20">ai phenel: Ušti, le le tsinoře šiavořes ai leska da, ai žia ande o them o Israel, ke kudala kai kamenas te mudaren le tsinoře šiavořes mule.</verse>
				<verse number="21">O Josef uštilo, lias le tsinoře šiavořes ai leska da, ai gelo ande o them o Israel.</verse>
				<verse number="22">Numa, ašundias ke o Arkelaus amperetsil ande e Judea ande o than katar o Herodo, lesko dad, darailo te žial kothe; ai, sar sas leske phendo ande o suno, vo gelo ande e phuv e Galilea.</verse>
				<verse number="23">Ai avilo te bešel ande jekh foro kai akharen les Nazaret, eta t'aresel so sas phendo katar le profeturi: Vo avela akhardo Nazariano.</verse>
			</chapter>
			<chapter number="3">
				<verse number="1">Ande kudia vramia, sikadilo o Jono kai boldias, delas duma ande e pusta ande e Judea.</verse>
				<verse number="2">Vo phenelas: Kein tume, ke e amperetsia la čerengi si paše.</verse>
				<verse number="3">O Jono si kudo kai phendiasas pa leste o profeto Esai, kana vo phendias: Kathe si o hango kai tsipil ande e pusta: Lašiaren e vurma le Bareski Teliaren leske vurmitsi.</verse>
				<verse number="4">Pe o Jono sas pe leste jekh tsolo anda o bal la gumulako, ai jekh prastia anda e mortsi pe leske prašave. Vo xalas grastoře ai avdjin sirbato.</verse>
				<verse number="5">O narodo anda o Jerusalem, anda sa e Judea ai anda sa o them krugom o Jordan, žianas paša leste;</verse>
				<verse number="6">ai, puřinas penge bezexa, von bolenas pe lestar ande o pai o Jordan.</verse>
				<verse number="7">Numa, vo dikhelas ke aven ka lesko bolimos but Farizianuri ai Sadusenuri, vo phenel lenge: Vitsa sapengi! Kon sikiardias tumen te našen katar e xoli kai si t'avel?</verse>
				<verse number="8">Sikaven angla savořende dieli ke keisailian,</verse>
				<verse number="9">ai na phenen ande tumende: Amen si ame o Abraham amaro dad! Ke me phenav tumenge ke anda kakala bař o Del šai ankalavel šiaven le Abrahamoske.</verse>
				<verse number="10">Inke o tover si thodino ka e vuna le kopačengi: Sako kopači kai či del laši fruta avela šindi ai šiudini ande e jag.</verse>
				<verse number="11">Me, bolav tume ande o pai, anav tumen te kein tume; numa kudo kai avel pala mande mai zuralo si mandar, ai me či sim harniko te lav leske papuča. Vo, bolela tumen ande o Svinto Duxo ai ande e jag.</verse>
				<verse number="12">Si les leski setka ande o vast; vo hulavel o gjiv, ai vo kjidela pesko gjiv ande peski stala, numa vo phabarela o sulum ande jekh jag kai či bilala šoha.</verse>
				<verse number="13">Atunči o Jesus avilo anda e Galilea ka o Jordan karing o Jono, t'avel boldo lestar.</verse>
				<verse number="14">Numa o Jono či kamel, phenelas: Me trubuv t'avav boldo tutar, ai tu aves mande!</verse>
				<verse number="15">O Jesus del les palpale: Muk te keras kadia akana, ke mišto t'ame te keras kadia sa so si vorta. Ai o Jono muklia pe.</verse>
				<verse number="16">Sar o Jesus sas boldo, vo anklisto avri anda o pai, strazo puterdilo o čeri angla leste ai vo dikhlias o Duxo le Devlesko kai vulel tele sar jekh gulumbo ai avel karing leste.</verse>
				<verse number="17">Ai eta, jekh hango ašundiol anda o čeri kai phendias: Kado si muřo Šiav kai si mange drago, ande kaste me thodem sa muři dragostia.</verse>
			</chapter>
			<chapter number="4">
				<verse number="1">Atunči o Jesus sas ningerdo katar o Duxo ande e pusta, te zumavel les o beng.</verse>
				<verse number="2">Kana postisardias štar-var-deš dies ai štar-var-deš ratia, sas bokhalo.</verse>
				<verse number="3">O zumaitori, pašilo paša leste, phenel leske: Te san tu o Šiav le Devlesko, de ordina ke kakala bař te kerdion manře.</verse>
				<verse number="4">O Jesus del palpale: Si ramome: o manuš či traila ferdi anda o manřo, numa anda sako vorba kai anklel anda o mui le Devlesko.</verse>
				<verse number="5">O beng ningerdias les ande o foro svinto, thodias les opre pe o templo,</verse>
				<verse number="6">ai phenel leske: Te san tu o Šiav le Devlesko, xuti tele; ke si ramome: Vo dela ordina ka peske andželi Te arakhen tu pe sa tjire vurmi; Von ningerena tu pe le vast, Daratar ke tjiro punřo te na malavel jekh bař.</verse>
				<verse number="7">O Jesus phenel leske: Vi mai si ramome: Tu či zumavesa le Bares, tjiro Del.</verse>
				<verse number="8">O beng mai ningerdias les pe jekh plai but vučo. Sikadias leske sa le thema la lumiake ai lengo vestimos.</verse>
				<verse number="9">Ai phenel leske: Me dava tut sa kadala dieli, te tu bangios ai te kames ma.</verse>
				<verse number="10">O Jesus phenel leske: Žiatar, Satan! Ke si ramome: Tuke avela drago o Baro, tjiro Del, ai tu služisa ferdi les.</verse>
				<verse number="11">Atunči o beng muklias les. Ai eta, andželi avile paša o Jesus, ai dine les te xal.</verse>
				<verse number="12">O Jesus, ašundias ke o Jono line les, gelotar ande e Galilea.</verse>
				<verse number="13">Vo gelotar anda o Nazaret, ai avilo te bešel ande o Kapernaum, kai si paša e maria, ande e phuv o Zabulon ai o Neftali.</verse>
				<verse number="14">Eta t'aresel so sas phendo katar o Esai, o profeto:</verse>
				<verse number="15">O narodo anda o Zabulon ai anda o Neftali, pe e rig paša e maria, anda o them inčial o Jordan, ai katar e Galilea le Streiengi,</verse>
				<verse number="16">kudo narodo, kai bešen ande o tuniariko, dikhlias jekh bari vedaria: Pe kudala kai bešenas ande e phuv ai e ušialin le merimaski e vedaria uštili.</verse>
				<verse number="17">De anda kudia vramia o Jesus lias pe te del duma, ai te phenel: Keisavon, ke e amperetsia le čereski pašiol.</verse>
				<verse number="18">Sar vo phirelas pe o berego la mariako katar e Galilea, vo dikhlias do phralen, o Simon, kai akharen les Petri, ai o Andreas, lesko phral, kai šiudenas jekh setka ande e maria; ke von sas mašiaria.</verse>
				<verse number="19">Vo phenel lenge: Aven pala mande, ai me kerava t'astaren manušen.</verse>
				<verse number="20">Strazo, von mukle penge setki, ai gele pala leste.</verse>
				<verse number="21">Kothar gelo mai angle, vo mai dikhlias aver do phralen, o Jakob, šiav katar o Zebedeo, ai o Jono, lesko phral, kai sas ande jekh čuno le Zebedeosa, lengo dad, ai kai lašiarenas penge setki.</verse>
				<verse number="22">Vo akharel le, ai strazo von mukle o čuno ai penge dades, ai gele pala leste.</verse>
				<verse number="23">O Jesus gelo ande sa e Galilea, sikiarelas ande le khangeria le židovitsko, phenelas e laši viasta la amperetsiako, ai sastiarelas sako nasvalimos ai sako bangimos maškar o narodo.</verse>
				<verse number="24">Leski viasta geli ande sa e Siria, ai anenas leste sa kudalen kai si dukhade ande o nasvalimos ai varesavi dukh, bengale, lunatikuri, paralitikuri; ai vo sastiarelas len.</verse>
				<verse number="25">Baro narodo žianas pala leste, anda e Galilea, anda le Deš Foruri anda o Jerusalem, anda e Judea, ai inčial o Jordan.</verse>
			</chapter>
			<chapter number="5">
				<verse number="1">Dikhel pe o narodo, o Jesus anklisto pe o plai; ai, pala ke bešlo tele, leske vortača pašile paša leste.</verse>
				<verse number="2">Porme, puterdias o mui, vo sikiarel le, ai phenel:</verse>
				<verse number="3">Veseli t'aven le čoře ande o duxo, ke e amperetsia le čereski si lengi!</verse>
				<verse number="4">Veseli t'aven le nekežime, ke avena len mila!</verse>
				<verse number="5">Veseli le prosti, ke lenge avela e phuv!</verse>
				<verse number="6">Veseli kudala kai si bokhale ai trušale anda e kris, ke von avena pravarde!</verse>
				<verse number="7">Veseli le milosi, ke avela mila anda lende!</verse>
				<verse number="8">Veseli kudala kai si lengo ilo vužio, ke von dikhena le Devles!</verse>
				<verse number="9">Veseli kudala kai keren e patia, von avena akharde šiave le Devleske!</verse>
				<verse number="10">Veseli kudala kai avena marde ke von keren sar o Del mangel, ke e amperetsia le čereski si lengi!</verse>
				<verse number="11">Veseli avena tume, kana dena tumen pe o lažiav, kana gonina tumen ai kana phenena xoxaimos pe tumende sako fialo, pala mande.</verse>
				<verse number="12">Veselin tume ai aven ande o veselimos, ke tumaro pokjinimos avela baro ande o čeri; ke sa kadia marde le profeton kai sas angla savořende tumendar.</verse>
				<verse number="13">Tume san o lon la phuviako. Numa t'avela ke o lon xasarel pesko gusto, sar šai londiarela les? Vo manai lašio ferdi te šiuden les avri, ai te avela inčardo tela le punře katar le manuš.</verse>
				<verse number="14">Tume san e vedaria la lumiaki. Jekh foro thodino pe jekh plai naštil t'avel garado;</verse>
				<verse number="15">ai či den jag jekh lampa te thon les tela e vadra, numa thon les pe e vadra, ai vo strefial sa sogodi si ande o kher.</verse>
				<verse number="16">Ke te tumari vedaria te strefial kadia angla le manuš, eta te dikhen tumare laše dieli, ai te luvudin tumare Dades kai si ande o čeri.</verse>
				<verse number="17">Na gindin tume ke me avilem te dav rigate o zakono vai le profeton. Me či avilem te šiudav, numa te sikavav lengo pherdo čačimos.</verse>
				<verse number="18">Me phenav tumenge čačimasa, žikin o čeri ai e phuv či nakhena, či bilala katar o zakono ferdi jekh vorba vai jekh bukva, žikin či sa aresela.</verse>
				<verse number="19">Kudo kai lela tele jekh anda le mai tsinoře poronki, ai kai sikiarela le manušen te keren kadia, avela akhardo o mai tsinořo ande e amperetsia le čereski, numa kudo kai lela len opre, ai kai sikiarela te len le sama, kudo avela akhardo baro ande e amperetsia le čereski.</verse>
				<verse number="20">Ke, me phenav tumenge, ke tumari kris te na nakhavela e kris le zakonarengi ai le Farizianongi tume či dena andre ande e amperetsia le čereski.</verse>
				<verse number="21">Tume ašundian ke sas phendo ka le purane: Tu či mudaresa; kudo kai mudarel trubul t'avel dino strafo.</verse>
				<verse number="22">Numa me, phenav tumenge ke varekon kai xoliavol pe pesko phral trubul t'avel dino strafo katar le krisinitoria; kudo kai phenela peske phraleske: «Prosto!» trubul t'avel dino strafo katar e bari kris; ai ke kudo kai phenela leske: «Dilo!» trubul t'avel dino strafo katar e jag le merimaski.</verse>
				<verse number="23">T'avela te sikaves so des ka o altari, ai ke kothe des tu godji ke tjiro phral si les vareso pe tute,</verse>
				<verse number="24">muk kothe sode te des angla o altari, ai žia angla savořende te lašiardios tjire phralesa; porme, aidi ai de tjiri podarka.</verse>
				<verse number="25">Lašiardo sigo tjire dušmanosa, žikin san pe e vurma lesa, daratar ke del tu ka o krisinitori, ke o krisinitori del tu ka o fitsiri la krisako, ai ke thon tu ande o temnitsa.</verse>
				<verse number="26">Me phenav tumenge čačimasa, tu či anklesa avri kothar žikin či pokjinesa e mai paluni palianka.</verse>
				<verse number="27">Tume ašundian ke sas phendo: Tu či keresa kurvetsia.</verse>
				<verse number="28">Numa me, phenav tumenge ke varekon kai dikhel pe jekh žiuvli te gindil-pe pe late vo vuže kerdia kurvetsia lasa ande pesko ilo.</verse>
				<verse number="29">T'avela tjiri jakh e čači ke šai peravel tu, ankalav la avri ai šiude la dur tutar; ke mai mišto avela tuke ke jekh jakh ferdi anda tute xasavol, ai ke tjiro stato sa te na avel šiudino ande e jag le merimaski.</verse>
				<verse number="30">Ai t'avela tjiro vast o čačo ke šai peravel tu, šin les ai šiude les dur tutar: ke mai mišto avela tuke ke jekh vast ferdi anda tute xasavol, ai ke tjiro stato sa te na avel šiudino ande e jag le merimaski.</verse>
				<verse number="31">Sas phendo: Ke kudo kai del palpale peska řomnia te del la jekh lil ke muklias la.</verse>
				<verse number="32">Numa me, phenav tumenge ke kudo kai mukel peska řomnia, ferdi te na ke dias pes pe o lažiav, kerel ke aresli kurva, ai kudo kai lel jekha řomnia šiudinia kerel jekh kurvetsia.</verse>
				<verse number="33">Tume mai ašundian ke sas phendo ka le purane: Tu či solaxasa xoxamnes, numa tu desa karing o Baro so tu phendias solaxasa.</verse>
				<verse number="34">Numa me, phenav tumenge te na solaxan či jekh fialo, či pa o čeri, ke si o skamin amperatosko le Devlesko;</verse>
				<verse number="35">či pa e phuv, ke si kai vo thol peske punře; či pa o Jerusalem, ke si o foro le bare amperatosko.</verse>
				<verse number="36">Na solaxa či pe tjiro šero, ke tu naštis te keres parno vai kalo ferdi jekh anda tjire bal.</verse>
				<verse number="37">Ke tjiri vorba t'avel ei, ei, niči, niči; so thon opral avel katar o Xitro.</verse>
				<verse number="38">Tume ašundian ke sas phendo: Jakh pala jakh, ai dand pala dand.</verse>
				<verse number="39">Numa me, phenav tuke te na malaves palpale kudales kai kerel tuke nasul. T'avela varekon kai del tut palma pe e buka e čači, muk les te del tu vi pe e buka e stingo.</verse>
				<verse number="40">T'avela varekon te kamel te kerel kris pe tute, ai te lel tjiro tsolo, mai muk leske vi tjiri bunda.</verse>
				<verse number="41">T'avela varekon te zuriarel tu te žial lesa jekh kilometro, žia dui lesa.</verse>
				<verse number="42">De ka kudo kai mangel tutar, ai na de tu palpale katar kudo kai mangel te lel tutar vužile.</verse>
				<verse number="43">Tume ašundian ke sas phendo: T'avel tuke drago tjiro vortako, ai te vuřitsis tjire dušmanos.</verse>
				<verse number="44">Numa me, phenav tumenge: Kamen tumare dušmanon, svintsin kudalen kai den tumen armaia, keren mištimos kudalenge kai vuřitsin tumen, ai řudjin kudalenge kai keren tumenge nasul ai kai maren tumen.</verse>
				<verse number="45">Eta tume t'aven šiave tumare dadeske kai si ande o čeri; ke vo uštiavel pesko kham pe le nasul ai pe le laše, ai vo del brišin pe le vorta ai pe le nai vorta.</verse>
				<verse number="46">Te kamena tume kudalen kai kamen tumen, so šai nirina tume? Kai kjidel e taksa le amperatoske či kerel vi vo kadia?</verse>
				<verse number="47">Ai te dena tume pozdraimos ferdi le phralen, keren tume vareso šodo? Kai či patian či keren von sa kadia?</verse>
				<verse number="48">Aven tume vorta, sar tumaro Dad čeresko si vorta.</verse>
			</chapter>
			<chapter number="6">
				<verse number="1">Len tume sama te na keren tumaro zakono angla le manuš, te dikhen tumen; aver fialo, tumen či avela pokjinimos paša tumaro Dad kai si ande o čeri.</verse>
				<verse number="2">Kana tu desa vareso le čořenge, na bašav e tuturiaza angla tute, sar keren le athaitoria ande le khangeria židovitsko ai ande le vulitsi, eta te aven luvudime katar le manuš. Me phenav tumenge čačimasa, von line lengo pokjinimos.</verse>
				<verse number="3">Numa kana tu des le čořenge, ke tjiro vast o stingo te na žianel so del tjiro vast o čačo.</verse>
				<verse number="4">Eta so des t'avel garado; ai tjiro Dad, kai dikhel so keres garades, dela tuke.</verse>
				<verse number="5">Kana tume řudjin, na aven sar le athaitoria, kai drago lenge te řudjin ande le khangeria židovitsko ai ande le koltsuri le vulitsenge, te dikhen le le manuš, me phenav tumenge čačimasa, von line pengo pokjinimos.</verse>
				<verse number="6">Numa kana tu řudjis, žia ande tjiri soba, phandav tjiro vudar, ai řudjisar tjire Dades kai garadilo; ai tjiro Dad, kai dikhel so keres garades, dela tuke.</verse>
				<verse number="7">Kana řudjis, na butiar le vorbi intaino, sar kudala kai či patian ke von gindin te o Del šunela len te phenena but vorbi.</verse>
				<verse number="8">Na aven sar lende; ke tumaro Dad vo žianel so trubul tumen.</verse>
				<verse number="9">Eta sar tume trubul te řudjin: Amaro Dad kai san ande o čeri! Ke tjiro anav t'avel svintsime;</verse>
				<verse number="10">ke tjiri amperetsia t'avel; ke te keres sar tu kames pe e phuv sar ande o čeri.</verse>
				<verse number="11">De ame adies amaro manřo sako diesesko.</verse>
				<verse number="12">Jertisar amenge amare bezexa, sar vi ame jertisaras kudalenge kai hamisaile amende.</verse>
				<verse number="13">Na zumav amen, numa skipisar amen katar o xitro. Ke tuke si, ande sa le berš kai avena, e amperetsia, e zor ai o vestimos. Amen.</verse>
				<verse number="14">Te jertina tume le manušenge so kerde tumenge nasul, tumaro Dad anda o čeri jertila tumenge vi vo.</verse>
				<verse number="15">Numa te na jertina tume le manušenge, tumaro Dad či vo či jertila tumare nasulimata.</verse>
				<verse number="16">Kana tume postin, na nekežin tumaro mui, sar le athaitoria, kai rimon pengo mui, te sikaven le manušenge ke von postin. Me phenav tumenge čačimasa, von line pengo pokjinimos.</verse>
				<verse number="17">Numa kana tu postis, tho duxi pe tjiro šero ai xalav tjiro mui,</verse>
				<verse number="18">Eta te na sikaves le manušenge ke tu postis, numa tjire Dadeske kai garadilo; ai tjiro Dad, kai dikhel so keres garades, dela tuke.</verse>
				<verse number="19">Na kjide tuke mandjin pe e phuv, kai o kermo ai e řuzinia rimon, ai kai le čor phagen ai čoren;</verse>
				<verse number="20">Numa kjiden tumenge mandjin ande o čeri, kai o kermo ai e řuzinia či rimon, ai kai le čor či phagen ai či čoren.</verse>
				<verse number="21">Ke kothe kai si tjiro mandjin, kothe si vi tjiro ilo.</verse>
				<verse number="22">E jakh si o lampa le statosko. T'avel tjiri jakh laši, sa tjiro stato strefiala.</verse>
				<verse number="23">Numa t'avel tjiri jakh ke nai laši, sa tjiro stato avela ande o tuniariko. T'avel e vedaria kai si ande tute ke si tuniariko, sode avela baro kudo tuniariko.</verse>
				<verse number="24">Khonik naštil te služil do birevon. Ke, vai ke vuřitsila jekhes, ai kamela le kavres; vai ke astardiola ka jekh, ai vuřitsila le kavres. Tume naštin te služin le Devles ai le Love.</verse>
				<verse number="25">Sa anda kudia me phenav tumenge: Na daran pala tumaro traio de so tume xana, či anda tumaro stato — sar tume avena uriade. O traio nai vo mai but sar o xamos, ai o stato mai but sar o tsolo?</verse>
				<verse number="26">Dikhen le čiriklia le čereske; von či bariaren ai či kjiden, ai von či garaven ande le stali; ai tumaro Dad čeresko pravarel len. Či san tume mai kuč lendar?</verse>
				<verse number="27">Kon anda tumende, te nekežila šai mai lunžiarel pesko traio?</verse>
				<verse number="28">Ai sostar gindin pala tumare tsalia? Len sama sar barion le luludia ande le kimpuri; von či keren butji ai či khuven.</verse>
				<verse number="29">Ai me mothav tumenge ke inke o Salomon, ande sa pesko vestimos, nas uriado sar jekh anda lende.</verse>
				<verse number="30">Te si ke o Del uriavel kadia e čar le kimpongi, kai si adies ai tehara avela šiudini ande o bov, či uriavela vo mai zurales tumen, manuš, kai si tume tsiřa patiamos?</verse>
				<verse number="31">Na daran tume, ai na phenen: So xasa ame? So piasa ame? Sar avasa ame uriade?</verse>
				<verse number="32">Ke sa kudala dieli, si kai či patian pe ke roden le. Tumaro Dad čeresko vo žianel so trubul tumen.</verse>
				<verse number="33">Roden mai angluno e amperetsia ai e kris le Devleski; ai sa kudala dieli avena tumenge dine opral.</verse>
				<verse number="34">Na daran so avela tehara; ke tehara o dies lela sama pestar. Sako dies si les pesko kjinuimos.</verse>
			</chapter>
			<chapter number="7">
				<verse number="1">Na de pe kris, eta te na aves dino pe kris.</verse>
				<verse number="2">Ke von dena tumen pe kris krisasa sar tume dena kris, ai mezurina tumen sar tume mezurin.</verse>
				<verse number="3">Sostar dikhes tu o sulum kai si ande e jakh tjire phraleski, ai či dikhes tu e beli kai si ande tjiri jakh?</verse>
				<verse number="4">Vai sar tromas tu te phenes tjire phraleske: Muk ma te lav jekh sulum anda tjiri jakh, tu kai si tu jekh beli ande tjiri?</verse>
				<verse number="5">Athaitori, le mai angluno e beli anda tjiri jakh, ai atunči tu dikhesa sar te les o sulum anda e jakh tjire phraleski.</verse>
				<verse number="6">Na den le dieli svintsi ka le žiukel daratar ke ambolden pe ai šinen tumen, ai na šiuden tumare perli angla le bale, daratar ke inčaren le tela le punře.</verse>
				<verse number="7">Mangen, ai dena tumen; roden, ai tume arakhena; malaven, ai putrena tumenge.</verse>
				<verse number="8">Ke kon mangel lel, kon rodel arakhel, ai putren kudaleske kai malavel.</verse>
				<verse number="9">Savo anda tumende dela jekh bař ka pesko šiav, te mangela lestar manřo?</verse>
				<verse number="10">Vai, te mangela jekh mašio, dela les vo jekh sap?</verse>
				<verse number="11">T'avela kadia, nasul sar tume san, tume žianen te den laše dieli ka tumare šiave, sar mai but zurales tumaro Dad kai si ande o čeri dela vo mai laše dieli kudalenge kai mangen lestar.</verse>
				<verse number="12">Sa so tume kamen ke le manuš keren tumenge, keren sa kadia lenge, ke kudia si o zakono ai le profeturi.</verse>
				<verse number="13">Den andre katar o vudar tang. Ke buvlo si o vudar, bari si e vurma kai ningerel ka o xasarimos, ai but den andre kothar.</verse>
				<verse number="14">Numa tang si o vudar, kjidini si e vurma kai ningerel ka o traio, ai tsiřa si kai arakhen la.</verse>
				<verse number="15">Arakhen tume katar le falši profeturi. Von aven tumende ande le tsalia le bakrenge, numa andral si ruva bokhale.</verse>
				<verse number="16">Tume prinžiarena le ka lenge fruti. Kjidena tume struguro vai figi pe le kanře?</verse>
				<verse number="17">Sako lašio kopači del laše fruti, numa e čořo kopači del čoře fruti.</verse>
				<verse number="18">Jekh lašio kopači naštil te ninkerel čoře fruti, či jekh čořo kopači te ninkerel laše fruti.</verse>
				<verse number="19">Sako kopači kai či ninkerel laše fruti si šindi ai šiudini ande e jag.</verse>
				<verse number="20">Si kadia ke ka lenge fruti ke tume prinžiarena le.</verse>
				<verse number="21">Kudala kai phenen mange: Baria, Baria! či dena andre ande e amperetsia le čereski, numa kudo ferdi kai kerel so mangel muřo Dad kai si ande o čeri.</verse>
				<verse number="22">But phenena mange ande kudo dies: Baria, Baria, phendiam e Devleski vorba. Gonisardiam ame le demonon pa tjiro anav ai kerdiam ame but čudeni pa tjiro anav.</verse>
				<verse number="23">Atunči me phenava lenge vorta: Me šoha či prinžiardem tumen, žiantar mandar, tume kai či keren sar trubul.</verse>
				<verse number="24">Sa anda kudia, kon-godi ašunel kadala vorbi ai lel le opre, avela sar jekh manuš godiaver kai vazdias pesko kher pe jekh stanka.</verse>
				<verse number="25">O brišin pelo, le paia avile, le balvalia avile ai phurde pe kudo kher; vo či pelo tele, ke vo sas thodino pe e stanka.</verse>
				<verse number="26">Numa kon-godi ašunel kadala vorbi kai me phenav, ai či lel le opre, avela sar jekh manuš dilo kai vazdias pesko kher pe e kišai.</verse>
				<verse number="27">O brišin pelo, le paia avile, le balvalia phurde ai perade kudo kher; vo pelo tele, ai lesko phařaimos si baro.</verse>
				<verse number="28">Kana o Jesus getosardias pesko divano, o narodo sas lenge šodo so vo phenel:</verse>
				<verse number="29">Ke vo sikiarelas sar ke si les putiaria, ai na sar le zakonaria.</verse>
			</chapter>
			<chapter number="8">
				<verse number="1">Kana o Jesus vulisto pa o plai, baro narodo gelo pala leste</verse>
				<verse number="2">Ai eta, jekh žiungalo nasvalo pašilo ai bangilo angla leste, ai phenel: Baria, te kamesa, tu šai vužares man.</verse>
				<verse number="3">O Jesus vazdias o vast, asbadias les, ai phenel: Me kamav, av vužio! Strazo vo vužilo katar pesko nasvalimos.</verse>
				<verse number="4">Porme o Jesus phenel leske: Le tu sama te na phenes khanikaske; numa žia sikadio ka le raša le bare, ai de so o Moše phendiasas, eta von te dikhen.</verse>
				<verse number="5">Sar o Jesus avilo ande o Kapernaum, jekh fitsiri kai si baro pe šel ketani avel ai terdiarel les.</verse>
				<verse number="6">Řudjisarel les ai phenel: muři sluga sovel ande o kher, naštil te mai phirel ai dukhal les but.</verse>
				<verse number="7">O Jesus phenel leske: Žiava me, ai me sastiarava les.</verse>
				<verse number="8">O fitsiri del palpale: Baria, me či sim harniko ke tu t'aves ande muřo kher; numa phen ferdi jekh vorba, ai muři sluga avela sasti.</verse>
				<verse number="9">Ke, me kai sim tela le vast muře barenge, si ma ketani tela muřo vast, ai me phenav jekheske: Žia! ai vo žial; le kavreske: Aidi! ai vo avel; ai ka muři sluga: Ker kadia! ai vo kerel.</verse>
				<verse number="10">Kana ašundias les, sas šodo le Jesusoske, ai vo phenel kudalenge kai aven pala leste: Me phenav tumenge čačimasa, inke ande o Israel či arakhlem jekh kasavo baro patiamos.</verse>
				<verse number="11">Eta, me phenav tumenge ke but avena pa e rig e čači ai pa e rig e stingo, ai avena ka e skafidi ka o Abraham, o Isak ai o Jakob, ande e amperetsia le čereski.</verse>
				<verse number="12">Numa kudala kai trubul te aven le Devleske avena šiudine ande o tuniariko avri, kai rovena ai grintsina le dand.</verse>
				<verse number="13">Porme o Jesus phenel le fitsiri: Žia, t'avel tuke sar si tjiro patiamos. Ai ande kudo časo leski sluga sastili.</verse>
				<verse number="14">O Jesus gelo atunči ande o kher le Petrosko, kai dikhlias leska sakra pe o pato ai si la tatimos.</verse>
				<verse number="15">Vo asbadias lako vast, ai o tatimos muklias la; porme voi uštili, ai služisardias les.</verse>
				<verse number="16">Riate, andine ka o Jesus but bengailen. Vo gonisardias le duxuri katar peski vorba, ai vo sastardias sa le nasvalimata.</verse>
				<verse number="17">Eta t'aresel so sas phendo katar o Esai, o profeto: Vo lias pe peste amare bangimata, ai vo lias pe peste amare nasvalimata.</verse>
				<verse number="18">O Jesus, dikhlias baro narodo krugom pestar, dias ordina te nakhen pe o kaver berego.</verse>
				<verse number="19">Jekh zakonari pašiol, ai phenel leske: Birevo, me žiava pala tute kai-godi kai tu žiasa.</verse>
				<verse number="20">O Jesus del les palpale: Le lisitsi si le groapi, ai le čiriklia ande o čeri si le kuiburi; numa o Šiav le manušesko nai les kai te hodinil pesko šero.</verse>
				<verse number="21">Jekh kaver, maškar le vortača, phenel leske: Baria, muk ma angla savořende te žiav t'angropov muře dades.</verse>
				<verse number="22">Numa o Jesus del les palpale: Av pala mande, ai muk le mulen te angropon le mulen.</verse>
				<verse number="23">Vo anklisto ande o čuno, ai leske vortača gele lesa.</verse>
				<verse number="24">Ai eta, uštilo pe e maria jekh pria baro tumano ke le talazuri šai tasavenas o čuno. Ai vo sovel.</verse>
				<verse number="25">Le vortača pašile paša leste, uštiaven les, ai phenen: Baria, skipisar ame, ame xasavas!</verse>
				<verse number="26">Vo phenel lenge: Sostar si tumenge dar? Atunči vo uštilo, daravel le balvalia ai e maria, ai aresle muto.</verse>
				<verse number="27">Kudala manuš čudinisaile: Kon si kado, phenenas von, kas patian vi le balvalia ai e maria?</verse>
				<verse number="28">Kana aresle pe o kaver berego, ande o them le Gadarenengo, dui bengaile, ankliste avri anda le groapoševuri, avile angla leste. Von sas kadia bengeske ke khonik či tromalas te nakhen kothar.</verse>
				<verse number="29">Ai eta, von tsipin: So si maškar amende ai tute, Šiav le Devlesko? Avilian tu kathe te kjinuis ame mai angla e vramia?</verse>
				<verse number="30">Sas dur lendar but bale kai xanas.</verse>
				<verse number="31">Le demonuri řudjinas le Jesus: Te desa tu amen avri, trade ame anda kudala bale.</verse>
				<verse number="32">Vo phenel lenge: Žian! Von ankliste, ai gele ande le bale. Ai eta, sa le bale šiude pe ande e maria, ai von xasaile ande le paia.</verse>
				<verse number="33">Kudala kai denas le te xan našle, ai gele ande o foro te phenen sa so nakhlias ai so areslias le bengailenge.</verse>
				<verse number="34">Atunči sa o foro anklisto angla o Jesus; ai, sar dikhle les, von řudjisaile leste te mukel lengi phuv.</verse>
			</chapter>
			<chapter number="9">
				<verse number="1">O Jesus, anklisto ande jekh čuno, nakhlias e maria, ai gelo ande pesko foro.</verse>
				<verse number="2">Ai eta, ande leske jekhe paralitikos sovel pe jekh pato. O Jesus, dikhlias lengo patiamos, phenel le bangeske: Av veselo, muřo šiav, tjire bezexa si jertime.</verse>
				<verse number="3">Pe kudia, uni zakonaria phenen ande pende: Kado manuš prasal.</verse>
				<verse number="4">Ai o Jesus, žianelas lenge ginduri, phenel: Sostar si tumen nasul ginduri ande tumare ile?</verse>
				<verse number="5">Ke, so si mai mišto, te phenes: Tjire bezexa si jertime, vai te phenes: Ušti, ai phir?</verse>
				<verse number="6">Eta, te žianen ke o Šiav le manušesko si les pe e phuv e putiaria te jertil le bezexa: Ušti, phenel vo le bangeske, le tjiro pato, ai žia ande tjiro kher.</verse>
				<verse number="7">Ai vo uštel, ai gelo ande pesko kher.</verse>
				<verse number="8">Kana o narodo dikhlias kudia, lias len e dar, ai von vestin le Devles, kai dias ka le manuš kasavi putiaria.</verse>
				<verse number="9">Kothar gelotar mai angle, o Jesus dikhlias jekhe manušes bešel kai trubulas te pokjinen e taksa, ai kai akharen les Matei. Vo phenel leske: Av mansa. Kudo manuš uštilo, ai gelo pala leste.</verse>
				<verse number="10">Sar o Jesus sas pala e skafidi ande o kher, eta, but kai kjiden e taksa le amperatoske ai žene kai nai lengo traio lašio avile te thon pe pala e skafidi lesa ai leske vortakonsa.</verse>
				<verse number="11">Le Farizianuri dikhle kudia, ai phenen ka leske vortača: Sostar tumaro birevo xal vo kudalensa kai kjiden e taksa ai le ženensa kai nai lengo traio lašio?</verse>
				<verse number="12">Sar o Jesus ašundias, vo phenel: Nai kudala kai si saste ke trubul le doxtoro, numa le nasvale.</verse>
				<verse number="13">Žian, ai sikion so si kudia: Me mangav o mištimos, ai na te šinaven le žigenien. Ke me či avilem pala kudala kai si vorta, numa pala le bezexale.</verse>
				<verse number="14">Atunči le vortača katar o Jono avile paša o Jesus, ai phenen: Sostar ame ai le Farizianuri postin but, žikin tjire vortača či postin?</verse>
				<verse number="15">O Jesus del le palpale: Le vortača le terneske ande o abiav šai nekežin von žikin o terno si lensa? Le dies avena kana o terno lena les lendar, atunči von postina.</verse>
				<verse number="16">Khonik či suvel jekh purano tsolo jekhe kotoresa nevo; ke kudo kotor ankalavela jekh partia le tsoloski ai e groapa ašela mai bari.</verse>
				<verse number="17">Či mai thona vi e mol nevi ande le bočonkuri purane; aver fialo, le bočonkuri phaglion, e mol pitial, ai le bočonkuri xasardile; numa thon e mol nevi ande le bočonkuri neve, ai e mol ai le bočonkuri garaven sa.</verse>
				<verse number="18">Žikin vo phenel kudala vorbi, eta, jekh birevo aresel, bangilo angla leste, ai phenel: muři šei muli de jekh tsiřa vramia; numa aidi, tho pe late le vast, ai voi traila.</verse>
				<verse number="19">O Jesus uštilo, ai gelo pala leste peske vortakonsa.</verse>
				<verse number="20">Ai eta, jekh žiuvli kai xasavol lako rat de deš-u-dui berš pašili palal, ai asbadia tele lesko tsolo.</verse>
				<verse number="21">Ke voi phendias ande peste: Te šai ferdi t'asbav lesko tsolo, me sastiuvava.</verse>
				<verse number="22">O Jesus amboldias pe, ai phenel, kai dikhlias la: Av veselo, muři šei, tjiro patiamos sastiardias tu. Ai kudia žiuvli sastili ande kudo časo.</verse>
				<verse number="23">Kana o Jesus areslo ka o kher le birevosko, ai ke ašundias kai gjilaben ande le tuturiazi ai o narodo kai tsipil,</verse>
				<verse number="24">vo phenel lenge: Žiantar; ke e terni šei nai muli, numa voi sovel. Ai von marde mui lestar.</verse>
				<verse number="25">Kana o narodo sas tradino, vo dias andre, lias o vast la ternia šako, ai e terni šei uštili.</verse>
				<verse number="26">E viasta geli ande sa kudia rig.</verse>
				<verse number="27">Gelotar kothar, o Jesus gele pala leste dui koře, kai tsipinas: T'avel tuke mila anda amende, Šiav katar o David!</verse>
				<verse number="28">Kana aresle ka o kher, le koře pašile paša leste, ai o Jesus phenel lenge: Gindin tume ke me šai kerav kudia? Ei, Baria, den von palpale.</verse>
				<verse number="29">Atunči vo asbadias lenge jakha, phendias: T'avel tumenge sar si tumaro patiamos.</verse>
				<verse number="30">Ai lenge jakha puterdile. O Jesus phendias lenge kadia zurales: Len sama ke te khonik te na žianel.</verse>
				<verse number="31">Numa, sar von ankliste avri, von dine duma pa leste ande sa o them.</verse>
				<verse number="32">Sar von žianastar, eta, andine ka o Jesus jekhe bengailes mute.</verse>
				<verse number="33">O demono sas dino avri, o muto dias duma. Ai o narodo sas lenge šodo, phenenas: Šoha kasavi diela či dikhilias ande o Israel.</verse>
				<verse number="34">Numa le Farizianuri phenen: Si katar o prinso le demonongo ke vo del avri le demonon.</verse>
				<verse number="35">O Jesus nakhel ande sa le foruri ai le gava, sikiarelas ande le khangeria židovitsko, phenelas e laši viasta la Amperetsiaki, ai sastiarelas sa le nasvalimata ai le bangimata.</verse>
				<verse number="36">Dikhlias o narodo, lias les mila lendar, ke von sas nekežime ai perade, sar le bakroře kai nai le kai lel sama lendar.</verse>
				<verse number="37">Atunči vo phenel ka peske vortača: But barilias, numa nai dosta butiaria.</verse>
				<verse number="38">Řudjin tume le birevos le kjidimasko te tradel butiaren te kjiden.</verse>
			</chapter>
			<chapter number="10">
				<verse number="1">Porme, akhardias peske deš-u-do vortakon, vo dias len e putiaria te gonin le duxuri bi-vuže, ai te sastiaren sa le nasvalimata ai sa le bangimata.</verse>
				<verse number="2">Eta le anava katar le deš-u-dui vortača: O mai angluno, o Simon, akharen les Petri, ai o Andreas, lesko phral; o Jakob, šiav katar o Zebedeo, ai o Jono, lesko phral;</verse>
				<verse number="3">o Filipo, ai o Bartelemi; o Tomas, ai o Matei, kai kjidel e taksa, o Jakob, šiav katar o Alfeo, ai o Tade;</verse>
				<verse number="4">o Simon o Kananito, ai o Juda Iskariot, kudo kai bikjindias les.</verse>
				<verse number="5">Kadia si le deš-u-dui kai o Jesus tradias, kana sikiardias le kadia: Na žian karing kudala kai či patian, ai na den ande le foruri kai si le Samaritanuri.</verse>
				<verse number="6">Žian mai mišto karing le bakroře le xasarde katar o kher anda o Israel.</verse>
				<verse number="7">Žian, den duma, ai phenen: E amperetsia le čereski si paše.</verse>
				<verse number="8">Sastiaren le nasvalen, živindin le mulen, vužaren le žiungale nasvalen, gonin le demonon. Tume lian ivia, den ivia.</verse>
				<verse number="9">Na len tumensa sunakai, či rup, či lov, ande tumare prasti;</verse>
				<verse number="10">či gono kana žian, či dui bundi, či papuča, či rovli; ke o butiari trubul te niril pesko xamos.</verse>
				<verse number="11">Ande varesavo foro vai gav kai tume den andre, pušen tume t'avela varekon harniko kai šai žian leste, ai bešen leste žikin či žiantar.</verse>
				<verse number="12">Kana dena andre ande o kher, den pozdraimos;</verse>
				<verse number="13">ai, t'avel o kher pativalo, ke tumari patia t'avel pe leste; numa te na avela pativalo, ke tumari patia t'amboldel pe tumende.</verse>
				<verse number="14">Kana či lena tumen ai ke či ašunen tumare vorbi, anklen avri anda kudo kher vai anda kudo foro ai khosen e pulberia pa tumare punře.</verse>
				<verse number="15">Me phenav tumenge čačimasa: O dies kai avela e kris, o them e Gomořa ai o Sodomo avela dino pe kris mai tsiřa katar kudo foro.</verse>
				<verse number="16">Eta, me tradav tumen sar bakroře maškar le ruva. Len tume sama sar le sap, ai aven kovle sar le gulumbia.</verse>
				<verse number="17">Len tume sama katar le manuš; ke von dena tumen ka le krisa, ai von marena tumen řaiansa ande penge khangeria židovitsko.</verse>
				<verse number="18">Tumen ningerena tumen pala mande, angla le vladoruri ai angla le amperatsi, t'aven martururi lenge ai kudalenge kai či patian.</verse>
				<verse number="19">Numa, kana dena tumen ka le krisa, te na len sama sar tume dena duma vai so si te phenen; so avela tumen te phenen avela tumen dino ka kudo časo;</verse>
				<verse number="20">ke či avela tume ke den duma, numa o duxo tumare Dadesko dela duma ande tumende.</verse>
				<verse number="21">O phral dela peske phrales ka o merimos, ai o dad peske šiaves; le šiave buntuina-pe pe penge niamuri, ai mudarena len.</verse>
				<verse number="22">Tume avena vuřitsime savořendar, pala muřo anav; numa kudo kai ninkerela ži ande o gor avela skipime.</verse>
				<verse number="23">Kana marena tumen ande jekh foro, našen ande jekh kaver. Me phenav tumenge čačimasa, tume či getona te nakhen sa le foruri anda o Israel, ke o Šiav le manušesko avela.</verse>
				<verse number="24">O vortako nai vo mai but sar o birevo, či e sluga mai but sar o baro.</verse>
				<verse number="25">Trubul ferdi ke o vortako te kerel anda leste sar o birevo, ai e sluga sar lesko baro. T'akharde von le birevos Beelzebul, sar mai but akharena von kadia le ženen anda o kher.</verse>
				<verse number="26">Te na daran tume lendar, ke nai khanči garado te na avela sikado, či thodino rigate te na avela žianglo.</verse>
				<verse number="27">So me phenav tumenge ande o tuniariko phenen les tume ande e vedaria le dieseski, ai so si tumenge phendo ka o kan, den duma pa leste pe le čardakuri.</verse>
				<verse number="28">Na daran kudalendar kai mudaren o stato ai kai naštin te mudaren o duxo; daran mai sigo katar kudo kai šai mudarel o duxo ai o stato ande e jag le merimaski.</verse>
				<verse number="29">Či bikjinen dui čirikliořa pe jekh šuv? Numa, či perel jekh pe e phuv bi te na kamel tumaro Dad.</verse>
				<verse number="30">Ai inke le bal tumare šereske si gjinde.</verse>
				<verse number="31">Te na daran tume: Tume san but mai but sar le čirikliořa.</verse>
				<verse number="32">Sa anda kudia, kon-godi del duma pa mande angla le manuš, vi me dava duma pa leste angla muřo Dad kai si ande o čeri.</verse>
				<verse number="33">Numa kudo kai phenel angla o narodo ke či prinžiarel ma, vi me phenav angla muřo dad kai si ande o čeri ke me či prinžiarav les.</verse>
				<verse number="34">Na gindin tumen ke me avilem t'anav e patia pe e phuv; me či avilem t'anav e patia, numa jekh xanřo.</verse>
				<verse number="35">Ke me avilem te hulavav maškar o manuš ai lesko dad, maškar e šei ai laki dei, maškar e bori ai laki sakra.</verse>
				<verse number="36">Ai o manuš avena les dušmane le žene anda lesko kher.</verse>
				<verse number="37">Kudo kai kamel peske dades vai peska da mai but sar man nai harniko mange, ai kudo kai kamel peske šiaves vai peska šeia mai but sar man nai harniko mange;</verse>
				<verse number="38">kudo kai či lel pesko trušul, ai či avel pala mande, nai harniko mange.</verse>
				<verse number="39">Kudo kai arakhel pesko traio xasarela les, ai kudo kai xasarel pesko traio pala mande arakhela les.</verse>
				<verse number="40">Kudo kai lel tu lel man, ai kudo kai lel man lel kudales kai tradias man.</verse>
				<verse number="41">Kudo kai lel jekhe profetos sar ke si jekh profeto avela pokjindo sar jekh profeto, ai kudo kai lel jekhe vortos ke si vorta avela les jekh pokjinimos vorta.</verse>
				<verse number="42">Ai varekon kai dela ferdi jekh taxtai pai šudro ka jekh anda kudala tsikne kai si muřo vortako, me phenav tumenge čačimasa, vo či xasarela pesko pokjinimos.</verse>
			</chapter>
			<chapter number="11">
				<verse number="1">Kana o Jesus getosardias te sikiarel peske deš-u-do vortakon, vo gelotar kothar, te sikiarel ai te del duma ande le foruri le themeske.</verse>
				<verse number="2">O Jono, ašundias ande peski temnitsa so kerel o Kristo, tradias peske vortakon te phenen leske:</verse>
				<verse number="3">San tu kudo kai trubul t'avel, vai trubul ame t'ažiukeras avres?</verse>
				<verse number="4">O Jesus del len palpale: Žian ningeren ka o Jono so tume ašundian ai so tume dikhlian:</verse>
				<verse number="5">Le koře dikhen, le bange phiren, le žiungale nasvale vužion, le kašuke ašunen, le mule živindisavon, ai e laši viasta si phendi ka le čoře.</verse>
				<verse number="6">Veselo t'avel kudo kai či mukela pesko patiamos pala mande!</verse>
				<verse number="7">Sar von žianastar, o Jesus thodias pe te phenel le narodoske, pe so si o Jono: So gelian tume te dikhen ande e pusta? Jekh kaštořo kai miškil les e balval?</verse>
				<verse number="8">Numa, so gelian tume te dikhen? Jekh manuš uriado ande le tsalia kuč? Eta, kudala kai si le tsalia kuč si ande le khera le amperatonge.</verse>
				<verse number="9">So gelian tume te dikhen? Jekh profeto? Ei, me phenav tumenge, mai but sar jekh profeto.</verse>
				<verse number="10">Ke si kudo kai si pa leste ramome: Eta, me tradav muřes mai angle kai phenel angla tjiri fatsa, te lašiarel tjiri vurma angla tute.</verse>
				<verse number="11">Me phenav tumenge čačimasa, maškar kudala kai arakhadile katar jekh žiuvli, nas mai baro sar o Jono kai boldias. Numa, o mai tsinořo ande e amperetsia le čereski si mai baro lestar.</verse>
				<verse number="12">De katar e vramia katar o Jono kai boldias ži akana, e amperetsia le čereski si phagli, ai si le nasul kai len la zurales.</verse>
				<verse number="13">Ke sa le profeturi ai o Zakono phende ži ka o Jono;</verse>
				<verse number="14">ai, te kamena tume te hatiaren, vo si o Elia kai trubulas t'avel.</verse>
				<verse number="15">Kudo kai si les kan t'ašunel ašunela.</verse>
				<verse number="16">Sar te sikavav me kadia vitsa? Voi miazol sar šiavoře kai bešen pe o than narodosko, ai kai den duma ka le kaver šiavoře.</verse>
				<verse number="17">Phenen: Ame gjilabadiam ande e tuturiaza, ai tume či kheldian; ame gjilabadiam gjilia milosi, ai tume či vatisailian.</verse>
				<verse number="18">Ke o Jono avilo, či xalas ai či pelas, ai von phende: Vo si jekh bengailo.</verse>
				<verse number="19">O Šiav le manušesko avilo, xalas ai pelas, ai von phende: Vo si xamatori ai kai pel, jekh vortako kudalenge kai kjiden e taksa ai le narodosko kai si nasul. Numa o godiaverimos sas sikado pala so kerdias.</verse>
				<verse number="20">Atunči vo lias pe te phenel pe le foruri ande save sas mai but čudeni, ke von či keisaile.</verse>
				<verse number="21">Nasul tuke Horazin! Nasul tuke, Betsaida! ke, te le čudeni kai sas sikade maškar tumende sas kerde ande e Tira ai ande o Sidon, de dumult sas te kein pe, sas te len pe pende o gono ai šiuden le pulberia te garaven pen lažiavestar.</verse>
				<verse number="22">Sa anda kudia me phenav tumenge: O dies la krisako, e Tira ai o Sidon avena mai tsiřa pharo pe lende sar pe tumende.</verse>
				<verse number="23">Ai tu, Kapernaum, avesa tu uštiado ži ka o čeri? Tu avesa teliardo ži kai bešen le mule; ke, le čudeni kai sas sikade maškar tute t'avilinosas sikade ande o Sodomo, sas te mai ašel vo adies.</verse>
				<verse number="24">Sa anda kudia me phenav tumenge: O dies la krisako, o them o Sodomo avela mai tsiřa pharo pe leste sar pe tumende.</verse>
				<verse number="25">Ande kudia vramia, o Jesus lias e vorba, ai phenel: Me luvudiv tuke, Tate, Baria pe o čeri ai pe e phuv ke tu garadian kadala dieli ka kudala kai žianen ai si godiaver, ai ke tu sikadian le ka le šiavoře.</verse>
				<verse number="26">Ei, Tate, me luvudisarav tu ke tu kamlian kadia.</verse>
				<verse number="27">Sa kadala dieli sas mange dine katar muřo Dad, ai khonik či žianel le Šiaves, te na avilinosas o Dad; vi khonik či žianel le Dades te na avilinosas o Šiav ai kudo kaske o Šiav kamel te sikavel les.</verse>
				<verse number="28">Aven mande, tume sa kai san kjinuime ai kai si tumenge pharo, ai me dava tumen te hodinin.</verse>
				<verse number="29">Len pe tumende muřo pharimos ai sikion mandar, ke me sim kovlo ai prosto ande o ilo; ai tume arakhena hodina tumare duxonge.</verse>
				<verse number="30">Ke muřo pharimos si kovlo, so si pe tumende vušořo.</verse>
			</chapter>
			<chapter number="12">
				<verse number="1">Ande kudia vramia, o Jesus nakhel maškar le kimpuri gjiveske jekh dies sabato. Leske vortača, kai sas bokhale, thode pe t'ankavalen simintsi ai xan.</verse>
				<verse number="2">Le Farizianuri dikhle kudia, phenen leske: Eta, tjire vortača keren so nai slobodo te keren o sabato.</verse>
				<verse number="3">Numa o Jesus dias len palpale: Či gjindian tume so kerdias o David, kana sas bokhalo, vo ai kudala kai sas lesa.</verse>
				<verse number="4">Sar vo dias andre ande o kher le Devlesko, ai xalias le manře dišade pe o altari kai nas leske slobodo te xal, ai či kudalenge kai sas lesa, ai kai sas thodine le bare rašange ferdi?</verse>
				<verse number="5">Vai, či gjindian tume ande o Zakono ke, o sabato, le raša šinen o sabato ande o templo, bi t'aven došale?</verse>
				<verse number="6">Eta, me phenav tumenge, si kathe vareso mai baro sar o templo.</verse>
				<verse number="7">Te žianglianas tume so si kudia: «Me mangav o mištimos ai na te šinaven le žigenien,» tume či dianas pe o strafo kon nai došale.</verse>
				<verse number="8">Ke o Šiav le manušesko si o birevo pe o sabato.</verse>
				<verse number="9">Gelotar kothar, o Jesus dias andre ande e khangeri židovitsko.</verse>
				<verse number="10">Ai eta, sas kothe jekh manuš kai sas lesko vast šuko. Von pušen katar o Jesus: Si slobodo te sastiaren o sabato? Sas ke kamen te thon beda pe leste.</verse>
				<verse number="11">Vo dias len palpale: Savo anda tumende, t'avela les ferdi jekh bakrořo ai ke te pelo ande e groapa o dies o sabato, či thola o vast te lel les avri?</verse>
				<verse number="12">Sar jekh manuš te na avel vo mai kuč sar jekh bakrořo! Slobodo te keres mištimos o dies o sabato.</verse>
				<verse number="13">Atunči vo phenel le manušeske: Vazde tjiro vast. Vo vazdias les, ai areslo sasto sar o kaver.</verse>
				<verse number="14">Le Farizianuri ankliste avri, ai den pe duma sar te xasaren les.</verse>
				<verse number="15">Numa o Jesus, žianglias, gelotar dur kothar. Baro narodo gelo pala leste. Vo sastiardias sa le nasvalen,</verse>
				<verse number="16">ai vo del len poronka zurales te na puřin les.</verse>
				<verse number="17">Eta t'aresel so sas phendo katar o Esai, o profeto:</verse>
				<verse number="18">Eta muři sluga kai me alosardem, muřo mai drago ande kaste muřo duxo lias drago. Me thava muřo duxo pe leste, ai vo phenela e kris ka le thema.</verse>
				<verse number="19">Vo či dela palpale, vo či tsipila, ai khonik či ašunela lesko hango ande le vulitsi.</verse>
				<verse number="20">Vo či phagela e trestia kai peli, ai vo či mudarela e momeli kai del thuv, žikin či kerela te niril e kris.</verse>
				<verse number="21">Ai le thema ažiukeren ande lesko anav.</verse>
				<verse number="22">Atunči ande leske jekhe bengailes koře ai mute, ai vo sastiardias les, kadia ke o muto del duma ai dikhel.</verse>
				<verse number="23">Sa o narodo sas lenge šodo, phenen: Nai kathe o šiav katar o David?</verse>
				<verse number="24">Le Farizianuri ašunde kudia, phende: Kado manuš del avri le demonon ferdi katar o Beelzebul, prinso le demonongo.</verse>
				<verse number="25">Sar o Jesus žianelas lenge ginduri, vo phenel lenge: Sako amperetsia huladi pe peste si phařadi, ai sako foro vai kher hulade pe peste naštin te bešen.</verse>
				<verse number="26">Te si o Satan kai gonil le Satan, vo si hulado pe peste; sar leski amperetsia šai bešela?</verse>
				<verse number="27">Ai me, te goniva le demonon katar o Beelzebul, tumare vortača kastar gonina le von? Sa anda kudia von si tumare krisinitoria.</verse>
				<verse number="28">Numa, t'avel ke si katar o Duxo le Devlesko ke me goniv le demonon, e amperetsia le Devleski avili ži tumende.</verse>
				<verse number="29">Vai, sar varekon šai te del vo ande o kher jekhe manušesko zurale ai čorel leske mištimata, bi te angla savořende te phandel kudale manušes zurale? Atunči ferdi šai čorel lesko kher.</verse>
				<verse number="30">Kudo kai nai mansa si pe mande, ai kudo kai či kjidel mansa šiudel.</verse>
				<verse number="31">Sa anda kudia me phenav tumenge: Sako bezex ai sako prasaimos avela jertime le manušenge, numa o prasaimos pe o Duxo či avela jertime.</verse>
				<verse number="32">Kon-godi del duma pe o Šiav le manušesko, avela leske jertime; numa kon-godi dela duma pe o Svinto Duxo, či avela jertime leske či ande kadala berš či ande le berš kai avena.</verse>
				<verse number="33">Vai ke phenen ke o kopači si laši ai ke laki fruta si laši, vai ke phenen ke o kopači si čoři ai ke laki fruta si čoři; ke prinžiaren o kopači katar laki fruta.</verse>
				<verse number="34">Vitsa sapengi, sar tromana tume te phenen laše dieli, nasul sar tume san? Ke si anda o but ande o ilo ke o mui del duma.</verse>
				<verse number="35">O manuš lašio tsirdel laše dieli anda pesko lašio mandjin, ai o manuš nasul tsirdel nasul dieli anda pesko nasul mandjin.</verse>
				<verse number="36">Me phenav tumenge: O dies la krisako, le manuš pokjinena anda sako vorba intaino kai von phende.</verse>
				<verse number="37">Ke si pala tjire vorbi ke tu avesa čačo, ai pala tjiri vorba ke tu avesa došalo.</verse>
				<verse number="38">Atunči uni anda le zakonaria ai anda le Farizianuri line e vorba, ai phenen: Birevo, ame kamas te dikhas te keres jekh čudenia.</verse>
				<verse number="39">Vo del len palpale: Jekh vitsa nasul ai kurvarisko mangel jekh čudenia; či avela lenge aver čudenia ke ferdi kudia katar o profeto Jonas.</verse>
				<verse number="40">Ke, sar ke o Jonas sas trin dies ai trin ratia ande o peř jekhe bare mašesko, sa kadia o Šiav le manušesko avela trin dies ai trin ratia ande o brek la phuviako.</verse>
				<verse number="41">Le manuš anda o Ninive uštena, o dies la krisako, kadala vitsasa ai strafuina la, ke von keisaile kana dias duma o Jonas; ai eta, si kathe mai but sar o Jonas.</verse>
				<verse number="42">E amperatsiasa anda e rig tele uštela, o dies la krisako, kadala vitsasa ai strafuila la, ke voi avel anda o gor la lumiako te ašunel o godiaverimos katar o Salomon, ai eta, si kathe mai but sar o Salomon.</verse>
				<verse number="43">Kana o duxo mahrime anklisto avri anda jekh manuš, vo žial ande le thana pusti, rodel te hodinil, ai vo či arakhel.</verse>
				<verse number="44">Atunči vo phenel: Me žiava palpale ande muřo kher katar me anklistem avri; ai, kana aresel, vo arakhel les nango, šulado ai khoslo.</verse>
				<verse number="45">Vo žialtar, ai vo lel pesa efta aver duxuri mai nasul lestar, von den andre ande o kher, bešen kothe, ai o manuš si mai nasul leske sar angla savořende. Sa kadia avela pe kadia vitsa nasul.</verse>
				<verse number="46">Sar o Jesus mai del duma ka o narodo, eta, leski dei ai leske phral, kai sas avri, rodenas te den duma lesa.</verse>
				<verse number="47">Varekon phenel leske: Eta, tjiri dei ai tjire phral si avri, ai von roden te den duma tusa.</verse>
				<verse number="48">Numa o Jesus del palpale ka kudo kai phendias leske: Kon si muři dei, ai kon si muře phral?</verse>
				<verse number="49">Porme, vazdias o vast pe peske vortača ai phenel: Eta muři dei ai muře phral.</verse>
				<verse number="50">Ke, kon-godi kerel so kamel muřo Dad kai si ande o čeri, kudo si muřo phral, ai muři phei, ai muři dei.</verse>
			</chapter>
			<chapter number="13">
				<verse number="1">Sa kudo dies, o Jesus anklisto anda o kher, ai bešel pe o berego la mariako.</verse>
				<verse number="2">Baro narodo kjidinisailo paša leste, vo anklisto ande jekh čuno, ai bešel tele. Sa o narodo bešel pe o berego.</verse>
				<verse number="3">Vo del duma lensa paramičensa pe but dieli, ai vo phenel: Jekh manuš anklisto avri te thol simintsi te barion.</verse>
				<verse number="4">Sar šiudel le simintsi, jekh partia peli pe o lungo la vurmako; le čiriklia avile ai xale le.</verse>
				<verse number="5">Jekh kaver partia peli maškar le bař, kai nai but phuv; voi strazo uštili, ke voi či arakhlias jekh phuv andre.</verse>
				<verse number="6">Numa kana o kham uštilo, voi phabuli ai šukili, ke nas la vuni.</verse>
				<verse number="7">Jekh kaver partia peli maškar le kanře, le kanře uštile ai tasade le simintsi.</verse>
				<verse number="8">Jekh kaver partia peli ande e laši phuv; voi dias fruta, jekh simintsa dias šel simintsi, jekh kaver šov-var-deš, jekh kaver trianda.</verse>
				<verse number="9">Ke kudo kai si les kana t'ašunel, ašunela.</verse>
				<verse number="10">Le vortača pašile, ai phenen leske: Sostar des tu duma lensa paramičensa?</verse>
				<verse number="11">O Jesus del len palpale: Ke tumenge si tumen te žianen le čudeni katar e amperetsia le čereski, ai ke von či žianen.</verse>
				<verse number="12">Ke dena kudales kai si les, ai avela les but, numa kudales kai nai les mai lena lestar so si les.</verse>
				<verse number="13">Sa anda kudia me dav duma lensa paramičensa, ke sar von dikhen či dikhen, ai sar von ašunen či ašunen, či hatiaren.</verse>
				<verse number="14">Ai lenge aresli e profesia katar o Esai: Tume ašunena tumare kanensa, ai tume či hatiarena; tume dikhena tumare jakhensa, ai tume či dikhena.</verse>
				<verse number="15">Ke o ilo kadale narodosko areslo zuralo; von zuriarde penge kana, ai von phandarde penge jakha, daratar ke dikhen penge jakhensa, ke ašunen penge kanensa, ke von te hatiaren penge ilesa, ke von te pařudion, ai ke te sastiarav le.</verse>
				<verse number="16">Numa t'aven svintsime tumare jakha, ke tume dikhen, ai tumare kana, ke tume ašunen!</verse>
				<verse number="17">Me phenav tumenge čačimasa, but anda le profeturi ai anda le čače mangle te dikhen so tume dikhen, ai či dikhle, t'ašunen so tume ašunen, ai von či ašunde.</verse>
				<verse number="18">Tume kadia, ašunen e paramiči katar o manuš kai šiudel simintsi.</verse>
				<verse number="19">Kana jekh manuš ašunel e vorba la amperetsiaki ai či hatiarel la, o Xitro avel ai ankalavel so si thodino ande lesko ilo: Kudo si e simintsa kai šiude la pa e rig la vurmaki.</verse>
				<verse number="20">E simintsa kai šiude la ande o than bařuno, si kudo kai ašunel e vorba ai lel la strazo veselimasa.</verse>
				<verse number="21">Numa nai vuna ande leste inke, mai trubul les te ninkerel, ai, sar avel jekh beda vai jekh nasulimos pala e vorba, vo perel.</verse>
				<verse number="22">E simintsa kai šiude la maškar le kanře, si kudo kai ašunel e vorba, numa ande kaste le ginduri la lumiake ai e dragostia le barvalimaski tasaven kudia vorba, ai či del khanči.</verse>
				<verse number="23">Kudo kai lias e simintsa ande e laši phuv, si kudo kai ašundias e vorba ai hatiarel la; les si les fruta, ai jekh simintsa del šel, jekh kaver šov-var-deš, jekh kaver trianda.</verse>
				<verse number="24">Vo mai phenel lenge jekh kaver paramiči, ai vo phenel: E amperetsia le čereski si jekh fialo sar jekh manuš kai thodias te bariol jekh laši simintsa ande pesko kimpo.</verse>
				<verse number="25">Numa, žikin le žene soven, lesko dušmano avilo, šiudias čar žiungali maškar o gjiv, ai gelotar.</verse>
				<verse number="26">Kana e čar barili ai dias fruti, e čar žiungali sikadili.</verse>
				<verse number="27">Le služi le birevoske katar o kher avile te phenen leske: Baria, či thodian tu te bariol jekh laši simintsa ande tjiro kimpo? Katar avel e čar žiungali?</verse>
				<verse number="28">Vo del le palpale: Si jekh dušmano kai kerdias kudia. Ai le služi phenen leske: Kamen tu te žias t'ankalavas la?</verse>
				<verse number="29">Niči, phenel vo, daratar ke kana ankalavena e čar žiungali, ke tume ankalaven lasa o gjiv.</verse>
				<verse number="30">Muken te bariol ande jekh than o jekh ai o kaver žikin či kjidena, ai, kana avela e vramia te kjiden, me phenava kudalenge kai kjiden: Ankalaven angla savořende e čar žiungali, ai phande la ande jekh than te phabaren la, numa kjiden o gjiv ande muři stala.</verse>
				<verse number="31">Vo mai phenel lenge jekh kaver paramiči, ai vo phenel: E amperetsia le čereski si jekh fialo sar jekh simintsa garčitsaki kai jekh manuš lias ai thodias te bariol ande pesko kimpo.</verse>
				<verse number="32">Kudia si e mai tsinoři anda le simintsi, numa, kana voi bariol, voi si mai bari sar le legumi ai aresel jekh kopači, kadia ke le čiriklia anda o čeri aven te bešen ande lake patria.</verse>
				<verse number="33">Vo phenel lenge kadia kaver paramiči: E amperetsia le čereski si jekh fialo sar e drosda kai jekh žiuvli lias ai thodias la ande trin mezuri ařo, žikin či o ařo vazdel pe.</verse>
				<verse number="34">O Jesus phenel le narodoske sa kudala dieli paramičensa, ai vo či del duma bi paramičensa,</verse>
				<verse number="35">Eta t'aresel so sas phendo katar o profeto: Me putrava muřo mui paramičensa, me sikavava dieli garade dekin kerdili e lumia.</verse>
				<verse number="36">Atunči muklias o narodo, ai dias ande o kher. Leske vortača pašile paša leste, ai phenen: Phen amenge so si e paramiči katar e čar žiungali le kimposki.</verse>
				<verse number="37">Vo del palpale: Kudo kai thol te bariol, si o Šiav le manušesko.</verse>
				<verse number="38">O kimpo, si e lumia; e laši simintsa si le šiave la amperetsiake; e čar žiungali, si le šiave le xitroske.</verse>
				<verse number="39">O dušmano kai thodias la te bariol, si o beng; o kjidinimos, si e vramia kai getol pe e lumia; le manuš kai kjiden, si le andželi.</verse>
				<verse number="40">Eta, sar ankalaven e čar žiungali ai kai šiuden la ande e jag, kadia avela kana getola pe e lumia.</verse>
				<verse number="41">O Šiav le manušesko tradela peske andželon, kai ankalavena anda e amperetsia le Devleski sa kudalen kai keren te peren le manuša ande e bezex ai kudalen kai keren o nasul.</verse>
				<verse number="42">Ai šiudena len ande o bov phabardo, kai avela roimata ai grintsina le dand.</verse>
				<verse number="43">Atunči le vorta strefiana sar o kham ande e amperetsia lenge Dadeski. Ke kudo kai si les kana t'ašunel, ašunela!</verse>
				<verse number="44">E amperetsia le čereski mai si jekh fialo sar jekh mandjin garado ande jekh kimpo. O manuš kai arakhlias les garavel les; ai, ande peski veselia, žial te bikjinel sa so si les, ai kjinel kudo kimpo.</verse>
				<verse number="45">E amperetsia le čereski mai si jekh fialo sar jekh kai bikjinel kai rodel le šukar meržali.</verse>
				<verse number="46">Vo arakhlias jekh perla pria kuč; ai vo gelo te bikjinel sa so si les, ai kjinel la.</verse>
				<verse number="47">E amperetsia le čereski mai si jekh fialo sar jekh setka kai šiuden la ande e maria ai kjiden maše sako fialo ande late.</verse>
				<verse number="48">Kana si pherdi, le mašiaria tsirden la; ai, kana bešen pe o berego von thon ande le kanti so si lašio, ai šiuden so si čořo.</verse>
				<verse number="49">Sa kadia avela kana getola pe e lumia. Le andželi avena te hulaven le nasulen katar le vorta.</verse>
				<verse number="50">Ai von šiudena len ande o bov phabardo, kai avela roimata ai grintsina le dand.</verse>
				<verse number="51">Hatiardian tume sa kadala dieli? Ei, den von palpale.</verse>
				<verse number="52">Ai vo phenel lenge: Sa anda kudia, svako zakonari kai sikilo so si ande e amperetsia le čereski si jekh fialo sar jekh birevo le kheresko kai tsirdel anda pesko mandjin dieli neve ai dieli purane.</verse>
				<verse number="53">Kana o Jesus getosardias kudala paramiča, vo gelotar kothar.</verse>
				<verse number="54">Gelo ande peski phuv, vo sikiarel ande e khangeri židovitsko, kadia ke kudala kai ašunen leste sas lenge šodo ai phenen: Katar avel leske kudo godiaverimos ai kudala čudeni?</verse>
				<verse number="55">Nai vo o šiav le kaštaresko? Nai ke e Maria si leski dei? O Jakob, o Josef, o Simon ai o Jud, nai von leske phral?</verse>
				<verse number="56">Ai leske pheia nai von maškar amende? Katar aven leske sa kadala dieli?</verse>
				<verse number="57">Ai vo sas lenge jekh te peravel len. Numa o Jesus phenel lenge: Jekh profeto si ferdi vuřitsime ande pesko them ai ande pesko kher.</verse>
				<verse number="58">Ai vo či kerdias but čudeni ande kudo than, ke von či patian.</verse>
			</chapter>
			<chapter number="14">
				<verse number="1">Ande kudia vramia O Herodo o tetrarxo, ašundias so den duma pa o Jesus, phenel peske slugenge: Si o Jono kai bolel!</verse>
				<verse number="2">Vo živindinisailo anda le mule, anda kudia si ke si lestar čudeni.</verse>
				<verse number="3">Ke o Herodo phandadias le Jono, phanglias les ai thodias les ande e temnitsa, pala e Herodias, e řomni le Filiposki, lesko phral,</verse>
				<verse number="4">ke o Jono phendiasas leske: Nai tuke slobodo te les la tuke řomni.</verse>
				<verse number="5">Vo kamelas te mudarel les, numa daralas katar o narodo, ke von dikhenas pe o Jono sar jekh profeto.</verse>
				<verse number="6">Eta, kana vestisarde o dies kai arakhadilo o Herodo, e šei katar e Herodias kheldias maškar le gosti, ai kerdias veselo le Herodo,</verse>
				<verse number="7">kadia ke vo dias peski vorba te del la sa sogodi voi mangel.</verse>
				<verse number="8">Sar sikiardias la laki dei, voi phenel: De ma kathe, pe jekh tiari, o šero le Jonosko.</verse>
				<verse number="9">O amperato nekežisailo, pala peski solax ai pala peske gosti, vo dias poronka te den les lake.</verse>
				<verse number="10">Ai vo tradias te šinen o šero le Jonosko ande e temnitsa.</verse>
				<verse number="11">Lesko šero andine les pe jekh tiari, ai dine les ka e šei terni kai ningerdias les ka peski dei.</verse>
				<verse number="12">Le vortača le Jonoske avile te len lesko stato, ai angroposarde les. Ai von gele te phenen kudia ka o Jesus.</verse>
				<verse number="13">Ka kudia viasta, o Jesus gelotar kothar ande jekh čuno, te bešel korkořo ande jekh than pusto; ai o narodo ašundias kudia, anklisto anda o foro ai gelo pala leste tele.</verse>
				<verse number="14">Kana vo anklisto avri anda o čuno, vo dikhlias jekh baro narodo, ai lias les e mila lendar, ai vo sastiardias le nasvalen.</verse>
				<verse number="15">Avili e riat, le vortača pašile paša leste, ai phenen: Kado than si pusto, ai o časo si vuže dur; trade o narodo, eta te žian ande le gava, te kjinen penge te xan.</verse>
				<verse number="16">O Jesus del len palpale: Či trubul te žiantar; den le tume te xan.</verse>
				<verse number="17">Numa von phenen leske: Amen si ame ferdi panž manře ai dui maše.</verse>
				<verse number="18">Ai vo phenel: Anen len mange.</verse>
				<verse number="19">Vo thodias te bešel o narodo pe e čar, lias le panž manře ai le dui maše, ai, vazdias le jakha karing o čeri, vo naisardias. Porme, vo phaglias le manře ai dias le ka le vortača, kai dine le ka o narodo.</verse>
				<verse number="20">Sa xale ai pravardile, ai andine deš-u-dui košnitsi pherde kotora kai ašile.</verse>
				<verse number="21">Kudala kai xale sas pašte panž mii manuš, bi le žiuvliango ai le šiavořengo.</verse>
				<verse number="22">Strazo pala kudia, thodias zor pe le vortača t'anklen ande o čuno ai te nakhen pe e kaver rig angla savořende lestar, žikin vo tradel o narodo.</verse>
				<verse number="23">Kana vo tradias le, vo anklisto pe o plai, te řudjil rigate; ai, sar e riat avili, vo sas kothe korkořo.</verse>
				<verse number="24">O čuno sas dur katar e phuv, malavenas les le talazuri; ke e balval sas pe e kaver rig.</verse>
				<verse number="25">Angla savořende te uštel o dies, o Jesus gelo karing lende, phirelas pe o pai.</verse>
				<verse number="26">Kana le vortača dikhle ke vo phirel pe e maria, von isdraile, ai phenen: Si jekh čoxano! Ai, ande lengi dar, von tsipin.</verse>
				<verse number="27">O Jesus phenel lenge strazo: Len tume sama, me sim; na daran!</verse>
				<verse number="28">O Petri del palpale: Baria, t'avesa tu, de ordina ke me te žiav karing tute pe o pai.</verse>
				<verse number="29">Ai vo phenel: Aidi! O Petri anklisto avri anda o čuno, ai phirel pe o pai, te žial karing o Jesus.</verse>
				<verse number="30">Numa, dikhlias ke e balval si zurali, lias les e dar; ai, sar lelas pe te del andre, vo tsipil: Baria, skipisar ma!</verse>
				<verse number="31">Strazo o Jesus thodias o vast, lias les, ai phenel leske: Manuš kai si tu tsiřa patiamos, sostar či patiailian?</verse>
				<verse number="32">Ai von ankliste ande o čuno, ai e balval ašili.</verse>
				<verse number="33">Kudala kai sas ande o čuno avile te den čanga angla o Jesus, ai phenen: Tu sas čačimasa o Šiav le Devlesko.</verse>
				<verse number="34">Kana nakhle e maria, von avile ande o them o Genesaret.</verse>
				<verse number="35">Le žene anda kudia rig, prinžiarde le Jesus, trade ženen ande sa so si krugom te phenen e viasta, ai andine leske sa le nasvalen.</verse>
				<verse number="36">Von řudjin pe te mukel le ferdi t'asban o kotor katar lesko tsolo. Ai sa kudala kai asbade les sastile.</verse>
			</chapter>
			<chapter number="15">
				<verse number="1">Atunči le Farizianuri ai le zakonaria avile anda o Jerusalem paša o Jesus, ai phenen:</verse>
				<verse number="2">Sostar tjire vortača šinen von so kerenas le phure? Ke von či xalaven penge vast, kana von žian te xan.</verse>
				<verse number="3">Vo del le palpale: Ai tume, sostar šinen tume le poronki le Devleske te keren sar si tumaro zakono?</verse>
				<verse number="4">Ke o Del phendias: De pativ tjire dades ai tjiria da; ai, kudo kai dela armaia peske dades vai peska da avela dino strafo te merel.</verse>
				<verse number="5">Numa tume, tume phenen: Kudo kai phenel peske dadeske vai peska dake: E partia muře mištimaski kai me šai dav tumen si thodini rigate le Devleske,</verse>
				<verse number="6">či mai trubul t'ažutil peske dades vai peska da. Tume kadia len tele e vorba le Devleski te keren sar si tumaro zakono.</verse>
				<verse number="7">Athaitoria, o Esai mišto phendias pe tumende, kana vo phendias:</verse>
				<verse number="8">Kado narodo del ma pativ pa le vušt. Numa lesko ilo dur lo mandar.</verse>
				<verse number="9">Intaino von den ma pativ, kai sikiaren zakonuri kai si poronki katar le manuš.</verse>
				<verse number="10">Akhardias vo peste o narodo, vo phenel leske: Ašunen, ai hatiaren.</verse>
				<verse number="11">Nai so den ande o mui ke mahril le manušes; numa sogodi anklel anda lesko mui, kudo mahril le manušes.</verse>
				<verse number="12">Atunči leske vortača pašile paša leste, ai phenen leske: Žianes tu ke le Farizianuri xoliaile katar le vorbi kai von ašunde?</verse>
				<verse number="13">Vo del palpale: Sako kopači kai či thodias te bariol muřo dad avela ankaladi avri.</verse>
				<verse number="14">Muken le; von si koře kai ningeren kavre kořen, t'avela ke jekh kořo ningerel jekhe kavre kořes, von perena vi le dui ande jekh groapa.</verse>
				<verse number="15">O Petri, lias e vorba, phenel leske: Phen amenge so si kudia paramiči.</verse>
				<verse number="16">Ai o Jesus phenel: Vi tume, vi akana či mai san godiaver?</verse>
				<verse number="17">Či hatiardian tume ke sogodi xan žial ande le pořa, porme musai t'anklel avri?</verse>
				<verse number="18">Numa so anklel anda o mui avel anda o ilo, ai kudo si kai mahril le manušes.</verse>
				<verse number="19">Ke si anda o ilo ke aven le nasul ginduri, le mudarimata, le kurvimata, le lažaimata, le čorimata, le xoxaimata ai le pupuimata.</verse>
				<verse number="20">Eta le dieli kai mahrin le manušes; numa te xas bi te xalaves le vast, či mahril le manušes.</verse>
				<verse number="21">O Jesus, gelotar kothar, gelo ande e phuv e Tira ai o Sidon.</verse>
				<verse number="22">Ai eta, jekh žiuvli anda o Kanan, kai avelas anda kudia rig, tsipil pe leste: T'avel tuke mila mandar, Baria, Šiav katar o David! muři šei si pria but mardi katar o demono.</verse>
				<verse number="23">Vo či dias la palpale či jekh vorba ai leske vortača pašile ai phenen leske zorasa: Trade la, ke voi tsipil pala amende.</verse>
				<verse number="24">Vo del palpale: Me sim tradino ferdi pala le bakroře xasarde katar o kher anda o Israel.</verse>
				<verse number="25">Numa voi avili te del čanga angla leste, phenelas: Baria, ažutisar ma!</verse>
				<verse number="26">Vo del palpale: Nai mišto te len o manřo katar le šiavoře, ai te šiuden les ka le tsinoře žiukel.</verse>
				<verse number="27">Ei, Baria, phenel voi, numa le tsinoře žiukel xan le kotorořa kai peren pa e skafidi lenge birevongi.</verse>
				<verse number="28">Atunči o Jesus phenel lake: Žiuvlio, tjiro patiamos si baro; t'avel tuke sar tu kames. Ai, ande kudo časo, laki šei sastili.</verse>
				<verse number="29">O Jesus gelotar anda kudo than ai avilo paša e maria anda e Galilea. Anklisto pe o plai, vo bešel tele.</verse>
				<verse number="30">Atunči pašilias paša leste jekh baro narodo, sas lensa bange, koře, mutsi, langane, ai but aver nasvale. Thode le ka leske punře ai vo sastiardias len;</verse>
				<verse number="31">kadia ke o narodo sas lenge drago ke dikhen ke le mutsi den duma, ke le langane sas saste, ke le bange phiren, ke le koře dikhen ai o narodo vestil le Devles anda o Israel.</verse>
				<verse number="32">O Jesus, akhardias peske vortakon, phenel: Mange si but mila anda kado narodo; ke eta trin dies kai von si paša mande, ai von či xale khanči. Me či kamav te tradav le bokhale, daratar ke či mai avela le zor pe e vurma.</verse>
				<verse number="33">Le vortača phende leske: Sar šai lasa ame ande kado than pusto dosta te pravaras jekh kasavo baro narodo?</verse>
				<verse number="34">O Jesus pušel lendar: Sode si tumen manře? Efta, den von palpale, ai uni tsinoře maše.</verse>
				<verse number="35">Atunči vo thodias te bešel o narodo pe e phuv,</verse>
				<verse number="36">lias le efta manře ai le maše, řudjisardias, phaglias le ai dias le ka peske vortača te den le ka o narodo.</verse>
				<verse number="37">Sa xale ai pravardile, ai andine efta košnitsi pherde kotora kai ašile.</verse>
				<verse number="38">Kudala kai xale sas štar mii manuš, bi t'aven gjinde le žiuvlia ai le šiavoře.</verse>
				<verse number="39">Atunči, vo tradias o narodo, anklisto ande o čuno, ai gelo ande e rig o Magadan.</verse>
			</chapter>
			<chapter number="16">
				<verse number="1">Le Farizianuri ai le Sadusenuri astarde le Jesus, ai te zumaven les, mangel lestar te dikhen jekh semno t'avel katar o čeri.</verse>
				<verse number="2">O Jesus del le palpale: [E riat, tume phenen: Avela laši vramia, ke o čeri si lolo:</verse>
				<verse number="3">Ai diminiats: Si t'avel brišin adies, ke o čeri si jekh lolo tamlo. Tume žianen sar si o čeri, ai tume naštin te den p'o gor sar avela e vramia.]</verse>
				<verse number="4">Jekh vitsa nasul ai kai dias rigate le Devles mangel jekh čudenia, či avela lake dini kaver čudenia ferdi kudo katar o Jonas. Porme vo muklias le, ai gelotar.</verse>
				<verse number="5">Le vortača, kana nakhle pe e kaver rig, busterde te len manře.</verse>
				<verse number="6">O Jesus phenel lenge: Arakhen tume katar e drosda le Farizianongi ai le Sadusenongi.</verse>
				<verse number="7">Le vortača den duma maškar pende, ai phenen: Ke pala ke ame či liam manře, phenel kadia.</verse>
				<verse number="8">O Jesus, žianglias, phenel: Sostar den tume godji ande tumende, žene kai si tume tsiřa patiamos, ke tume či lian manře?</verse>
				<verse number="9">Mai san tume bi-godiake, ai či den tume godji anda le panž manře ai le panž mii manuš ai sode košnitsi tume andian,</verse>
				<verse number="10">či anda le efta manře ai le štar mii manuš ai sode košnitsi tume andian?</verse>
				<verse number="11">Sar tume či hatiaren ke me či dem duma pa o manřo? Len tume sama katar e drosda le Farizianongi ai le Sadusenongi.</verse>
				<verse number="12">Atunči von hatiarde ke nai anda e drosda le manřeski ke vo phendias te len pe sama, numa anda so sikiaren le Farizianuri ai le Sadusenuri.</verse>
				<verse number="13">O Jesus, areslo ande e phuv katar o Tsesarea anda o Filipo mangel katar peske vortača: So phenen le manuš ke me sim, me, o Šiav katar o manuš?</verse>
				<verse number="14">Von den palpale: Uni phenen ke tu san o Jono kai boldias; le kaver, o Elia; le kaver, o Jeremia, vai jekh anda le profeturi.</verse>
				<verse number="15">Ai tume, phenel lenge vo, so phenen tume ke me sim?</verse>
				<verse number="16">O Simon Petri del palpale: Tu san o Kristo, o Šiav le Devlesko le živinde.</verse>
				<verse number="17">O Jesus, mai lias e vorba, phenel leske: Tu san veselo, Simon, šiav katar o Jonas; ke nai o mas ai o rat ke sikade tuke kadia, numa muřo dad kai si ande o čeri.</verse>
				<verse number="18">Ai me, phenav tuke ke tu san o Petri (o bař), ai ke pe kudo bař me vazdava muři khangeri, ai ke e martia naštila te kerel khanči lake.</verse>
				<verse number="19">Me dava tu le kjei le themeske anda o čeri; so tu phandesa pe e phuv avela phanglo ande o čeri, ai so tu putresa pe e phuv avela puterdo ande o čeri.</verse>
				<verse number="20">Atunči dias poronka ka le vortača te na phenen khanikaske ke vo si o Kristo.</verse>
				<verse number="21">De atunčiara o Jesus lias te kerel te žianen leske vortača ke trubul te žial ande o Jerusalem, ke kjinuila but katar le purane, katar le mai bare raša židovitsko ai katar le zakonaria, ke mudarena les, ai ke vo živindila o trito dies.</verse>
				<verse number="22">O Petri, lias les rigate, te xal pe lesa: Nai drago le Devleske, Baria! Či avela kudia.</verse>
				<verse number="23">Numa o Jesus, amboldinisailo, phenel ka o Petri: Palpale mandar, Satan! tu thos ma te perav; ke tjire ginduri nai le ginduri le Devleske, numa kudala le manušenge.</verse>
				<verse number="24">Atunči o Jesus phenel peske vortakonge: Te si varekon kai kamel t'avel pala mande, te bustrel pe pes, ke te lel pesko trušul, ai t'avel mansa.</verse>
				<verse number="25">Ke kuda kai kamela te skipil pesko traio xasarela les, numa kudo kai xasarela les pala mande arakhela les.</verse>
				<verse number="26">Ai so avela jekhe manušeske te nirila sa e lumia, te xasarela pesko duxo? Vai, pe soste šai o manuš te pařuvel pesko traio?</verse>
				<verse number="27">Ke o Šiav le manušesko trubul t'avel ande o barimos peske Dadesko, peske andželonsa; ai atunči vo dela sakones sar kudo kerdias.</verse>
				<verse number="28">Me phenav tumenge čačimasa, uni kai si kathe anda tumende či merena, žikin či dikhena le Šiaves le manušeske t'avel ande peski amperetsia.</verse>
			</chapter>
			<chapter number="17">
				<verse number="1">Šov dies pala kudia, o Jesus lias pesa le Petri, le Jakob ai le Jono, lesko phral, ai ningerdias le rigate pe jekh baro plai.</verse>
				<verse number="2">Vo pařudinisailo angla lende; lesko mui strefialas sar o kham, ai leske tsalia aresle parne sar e vedaria.</verse>
				<verse number="3">Ai eta, o Moše ai o Elia sikadile, den duma lesa.</verse>
				<verse number="4">O Petri, lias e vorba, phenel ka o Jesus: Baria, si mišto ke ame sam kathe. Te tu kamesa, me thava kathe trin tseři, jekh tuke, jekh le Mošeske, ai jekh le Eliaske.</verse>
				<verse number="5">Sar vo mai delas duma, jekh nuvero strefial, garavel le. Ai eta, jekh hango ašundiol anda o nuvero, phenel kakala vorbi: Kado si muřo šiav kai si mange drago, ai ande kaste me thodem sa so si mange drago: Ašunen leste.</verse>
				<verse number="6">Kana von ašunde kudo hango, le vortača pele pe pengi fatsa, ai lias len jekh bari dar.</verse>
				<verse number="7">Numa o Jesus, pašilo, asbadias le, ai phenel: Ušten, na daran!</verse>
				<verse number="8">Von vazde le jakha, ai dikhle ferdi le Jesus.</verse>
				<verse number="9">Sar von vulenas pa o plai, o Jesus del len kadia ordina: Na den duma khanikaske so dikhlian, žikin či o Šiav le manušesko živindila katar le mule.</verse>
				<verse number="10">Le vortača pušle les kadia: Sostar le zakonaria phenen von ke o Elia trubul t'avel o mai angluno?</verse>
				<verse number="11">Vo del palpale: Čačes si ke o Elia trubul t'avel, ai te thol sa le dieli sar sas.</verse>
				<verse number="12">Numa me phenav tumenge ke o Elia avilo vuže, ai ke von či prinžiarde les, ai ke von kerde anda leste sar von kamle. Sa kadia o Šiav le manušesko kjinuila pala lende.</verse>
				<verse number="13">Le vortača hatiarde atunči ke vo delas duma lensa pa o Jono kai boldias.</verse>
				<verse number="14">Kana von aresle paša o narodo, jekh manuš avilo te del čanga angla o Jesus, ai phenel:</verse>
				<verse number="15">Baria, t'avel tuke mila anda muřo šiav, kai si bengailo, ai kai kjinuil pria but; vo butivar perel ande e jag, ai butivar ande o pai.</verse>
				<verse number="16">Me andem les ka tjire vortača, ai naštisarde te sastiaren les.</verse>
				<verse number="17">Vitsa kai či patial ai nasul, del palpale o Jesus, ži kana avava me tumensa? Ži kana ninkerava me tumen? Anen les mange kathe.</verse>
				<verse number="18">O Jesus del duma zurales ka o demono, kai anklisto anda o šiavořo avri, ai sastilo ka kudo časo.</verse>
				<verse number="19">Atunči le vortača pašile paša o Jesus, ai phende leske rigate: Sostar naštisardiam te gonisaras kudale demonos?</verse>
				<verse number="20">Si pala ke tume patian tsiřa, phenel lenge o Jesus. Me phenav tumenge čačimasa, t'avela tumen patiamos sar jekh simintsa garčitsaki, tume phenena kakale plaieske: Žiatar kathar, ai vo žialatar; khanči či avela te na keren.</verse>
				<verse number="21">Numa kasavo demono či anklela avri ferdi ke katar o řudjimos ai katar o postimos.</verse>
				<verse number="22">Kana von nakhen pa e Galilea, o Jesus phenel lenge: O Šiav le manušesko trubul t'avel dino ande le vast le manušenge.</verse>
				<verse number="23">Von mudarena les, ai o trito dies vo živindila. Len lias le but mila.</verse>
				<verse number="24">Kana von aresle ande o Kapernaum, kudala kai lenas e taksa avile ka o Petri ai phenen leske: Tumaro birevo či pokjinel vo ka o templo le štar dinari?</verse>
				<verse number="25">Ei, phenel vo. Ai kana von dine ande o kher, o Jesus arakhel le, ai phenel: So gindis tu, Simon? Le amperatsi la phuviake, kastar len von le taksi, katar penge šiave, vai katar le streia?</verse>
				<verse number="26">Vo phenel lenge: Katar le streia. Ai o Jesus del le palpale: Le šiave či pokjinen.</verse>
				<verse number="27">Numa, te na rimosaras le, žia ka e maria, šiude e řai mašeski, ai tsirde o mai angluno mašio kai avela; puter lesko mui, ai tu arakhesa jekh teliari. Le les, ai de les te pokjines pe mande ai pe tute.</verse>
			</chapter>
			<chapter number="18">
				<verse number="1">Ande kudia vramia, le vortača pašile paša o Jesus, ai phenen: Kon si o mai baro ande e amperetsia le čereski?</verse>
				<verse number="2">O Jesus, akhardias jekhe tsinoře šiavořes, thodias les maškar lende,</verse>
				<verse number="3">ai phenel: Me phenav tumenge čačimasa, te na tume pařuven tume ai tume te na aresen sar le tsinoře šiavoře, tume či dena andre ande e amperetsia le čereski.</verse>
				<verse number="4">Sa anda kudia, varekon kai mukela pe prosto sar kado tsinořo šiavořo avela o mai baro ande e amperetsia le čereski.</verse>
				<verse number="5">Ai kon-godi lela ande muřo anav jekhe tsinoře šiavořes, sar kado, lel man.</verse>
				<verse number="6">Numa, varekon te peravela jekhes anda kadala tsinoře kai patian pe ande mande, mai mišto avilinosas leske ke te phanden ka leski koř jekh bař ašavesko, ai te šiuden les ande o fundo la mariako.</verse>
				<verse number="7">Če nasul la lumiake ke si kasave dieli kai ningeren le manušen ka e bezex! Musai t'aven kasave dieli; numa nasul t'avel le manušeske ke kerel le!</verse>
				<verse number="8">T'avela tjiro vast vai tjiro punřo ke šai peres ande e bezex pala leste, šin les ai šiude les dur tutar; mai mišto tuke te des andre ande o traio bango vai jekhe vastesa, ke t'avel tu dui punře vai dui vast ai t'aves šiudino ande e jag pe sakda.</verse>
				<verse number="9">Ai t'avela tjiri jakh ke si tuke te šai peres ande e bezex pala late, ankalav la avri ai šiude la dur tutar; mai mišto tuke te des ande o traio, jekha jakhasa, ke t'avel tu dui jakha ai t'aves šiudino ande e jag phabardi.</verse>
				<verse number="10">Len tume sama te na vuřitsin jekhes ferdi anda kadala tsinoře; ke me phenav tumenge ke lenge andželi ande o čeri dikhen sakda e fatsa muře Dadeski kai si ande o čeri.</verse>
				<verse number="11">Ke o Šiav le manušesko avilo te skipil so sas xasardo.</verse>
				<verse number="12">So gindin tume? Te si jekh manuš ke si les jekh šel bakroře, ai ke jekh anda lende xasavol, či mukela vo le inia-var-deš ai inia pe o plai, te žial te rodel kudales kai xasailo?</verse>
				<verse number="13">Ai, t'arakhela les vo, me phenav tumenge čačimasa, les avela mai but veselia anda kudo bakrořo sar anda le inia-var-deš ai inia kai či xasaile.</verse>
				<verse number="14">Sa jekh fialo, nai ke kamel tumaro Dad kai si ande o čeri te xasavol jekh anda kadala mai tsinoře.</verse>
				<verse number="15">T'avel ke tjiro phral kerdias bezex pe tute, žia ai de lesa duma, tu ai vo korkoře. T'ašunela tute, tu nirisardian tjire phrales.</verse>
				<verse number="16">Numa, te na ašunela tute, le tusa jekhe vai do ženen, eta ke sa e diela te lašiardiol pe so phenen dui vai trin martururi.</verse>
				<verse number="17">Te na kamela t'ašunel len, phen les ka e khangeri, ai te na kamela t'ašunel e khangeri, t'avel tuke sar jekh kai či patial ai jekh kai kjidel e taksa.</verse>
				<verse number="18">Me phenav tumenge čačimasa, sogodi tume phandena pe e phuv avela phanglo ande o čeri, ai sogodi tume putrena pe e phuv avela puterdo ande o čeri.</verse>
				<verse number="19">Me mai phenav tumenge, te si ke dui anda tumende thon pe ande jekh than pe e phuv te mangen jekh diela vareso, voi avela tumenge dini katar muřo Dad kai si ande o čeri.</verse>
				<verse number="20">Ke kothe kai dui vai trin si kjidine ande muřo anav, me sim maškar lende.</verse>
				<verse number="21">Atunči o Petri pašilo paša leste, ai phenel: Baria, sodivar jertiva me muře phraleske, kana kerela doš pe mande? Ži ka efta datsi?</verse>
				<verse number="22">O Jesus phenel leske: Me či phenav tuke ži ka efta datsi, numa ži ka efta-var-deš var efta datsi.</verse>
				<verse number="23">Sa anda kudia, e amperetsia le čereski si jekh fialo sar jekh amperato kai manglias te žianel sode kamenas leske leske služi.</verse>
				<verse number="24">Kana vo lias pe te gjinel, andine leske jekhes kai kamelas leske deš mii teliaria.</verse>
				<verse number="25">Sar nas les so šai te pokjinel, lesko birevo dias ordina te bikjinen les, les, leska řomnia, leske šiaven, ai sogodi sas les, ai ke o užilimos t'avel pokjindo.</verse>
				<verse number="26">E sluga šiudias-pe pe čangende angla leste, ai phenel: Baria, te ažiukeres, me pokjinava tuke sa.</verse>
				<verse number="27">O birevo kudala slugako lias les e mila, muklias les te žialtar, ai muklias lesko užilimos.</verse>
				<verse number="28">Kana vo gelo avri, kudo sluga arakhlias jekhes anda peske vortača kai kamelas leske šel dinari. Vo lias les kořatar, phenelas: Pokjin so kames mange.</verse>
				<verse number="29">Lesko vortako šiudias pe tele pe e phuv, řudjilas pe, phenelas: Ažiuker ai me pokjinava tuke.</verse>
				<verse number="30">Numa o kaver či kamlias, ai gelo te šiudel les ande e temnitsa, žikin či pokjinela so kamel leske.</verse>
				<verse number="31">Leske vortača dikhle so areslias, sas but nekežime, ai von gele te phenen ka o birevo sa sogodi nakhlias.</verse>
				<verse number="32">Atunči o birevo akhardias kudala sluga, ai phenel leske: Nasul sluga, me dem tu palpale sa so kamesas mange, ke tu řudjisailian mande.</verse>
				<verse number="33">Nas t'avel vi tuke mila anda tjiro vortako, sar mange sas mila anda tute?</verse>
				<verse number="34">Ai lesko birevo xoliariko dias les ka kudala kai maren žikin či pokjinela sa so vo kamel leske.</verse>
				<verse number="35">Sa kadia muřo Dad anda o čeri kerela kadia anda tumende, te na sako anda tumende či jertila peske phraleske anda sa pesko ilo.</verse>
			</chapter>
			<chapter number="19">
				<verse number="1">Kana o Jesus getosardias peske divanuri, vo gelotar anda e Galilea, ai gelo ande e phuv katar o Jordan.</verse>
				<verse number="2">Jekh baro narodo gelo pala leste, ai kothe vo sastiardias le nasvalen.</verse>
				<verse number="3">Uni Farizianuri astarde les, ai phenen, te zumaven les: Slobodo jekhe manušeske te del palpale peska řomnia pala varesavo baio?</verse>
				<verse number="4">Vo del palpale: Či gjindian tume ke kudo kai kerdias e lumia, angla savořende kerdias le manušes ai la žiuvlia,</verse>
				<verse number="5">ai ke vo phendias: Sa anda kudia o manuš mukela peske dades ai peska da, ai phandiola ka peski řomni, ai le dui avela jekh mas?</verse>
				<verse number="6">Kadia von manai dui žene, numa si akana jekh. Ke o manuš te na hulavel so o Del thodias ande jekh than.</verse>
				<verse number="7">Sostar kadia, phenen leske von, o Moše phendias te den ka e žiuvli jekh lil te muken la ai te den la palpale?</verse>
				<verse number="8">Vo del len palpale: Si pala e zor tumare ileski ke o Moše muklias tume te den palpale tumare řomnian; angla savořende, nai kadia.</verse>
				<verse number="9">Numa me phenav tumenge ke kudo kai del palpale peska řomnia, ferdi te na dias les pe o lažiav, ai kai lel jekha kavria, kerel jekh kurvetsia.</verse>
				<verse number="10">Leske vortača phenen leske: T'avela kadia maškar o manuš ai e žiuvli, mai mišto te na ansuril pe.</verse>
				<verse number="11">Vo del len palpale: Sa le manuš či len kadia vorba, numa ferdi kudala kaske si dini e vorba.</verse>
				<verse number="12">Ke si enukuri kai si kadia anda o peř penga dako; si kai kerdile kadia katar le manuš; ai si kai kamle von t'aven kadia, pala e amperetsia le čereski. Kon-godi šai trail kadia, te trail.</verse>
				<verse number="13">Atunči andine leske tsinoře šiavořen, eta te thol pe lende le vast ai te řudjil lenge. Numa le vortača traden le.</verse>
				<verse number="14">Ai o Jesus phenel: Muken le tsinoře šiavořen te aven mande, ai na ašiaven len; ke e amperetsia le čereski si kudalenge kai si sar lende.</verse>
				<verse number="15">Vo thol o vast pe lende, ai gelotar lendar.</verse>
				<verse number="16">Ai eta, jekh manuš pašiol, ai phenel ka o Jesus: Birevo, so trubul te kerav mišto t'avel ma o traio pe sakda?</verse>
				<verse number="17">Vo dias les palpale: Sostar pušes mandar tu so si mišto? Si jekh kai si mišto. Te kamesa te des andre ande o traio, le sama le poronki.</verse>
				<verse number="18">Save? phenel leske vo. Ai o Jesus del les palpale: Tu či mudaresa; tu či keresa kurvetsia; tu či čoresa; tu či xoxavesa.</verse>
				<verse number="19">De pativ tjire dades ai tjiria da, ai t'avel tuke drago tjiro vortako sar san drago tuke.</verse>
				<verse number="20">O terno murš phenel leske: Me lem sama sa kudala dieli; so mai trubul man?</verse>
				<verse number="21">O Jesus phenel leske: Te kamesa tu t'aves vorta, žia, bikjin so si tut, de le love ka le čoře, ai tut avela jekh mandjin ande o čeri. Porme aidi, ai av mansa.</verse>
				<verse number="22">Pala kudia ke ašundias kudala vorbi o terno murš gelo-tar sa nekežime, ke sas les but mištimata.</verse>
				<verse number="23">O Jesus phenel ka peske vortača: Me phenav tumenge čačimasa, jekh barvalo trudno avela leske te del andre ande e amperetsia le čereski.</verse>
				<verse number="24">Me mai phenav tumenge, mai sigo šai nakhel e gumula pa e groapa jekha suviaki de sar jekh barvalo te del andre ande e amperetsia le čereski.</verse>
				<verse number="25">Le vortača, ašunde kudia, sas lenge pria šodo, ai phenen: Kon šai avel skipime?</verse>
				<verse number="26">O Jesus dikhel pe lende, ai phenel lenge: Le manuš naštin, numa o Del vo sa šai kerel.</verse>
				<verse number="27">O Petri, lias atunči e vorba, phenel leske: Eta, ame sa mukliam, ai ame aviliam tusa; so avela amenge?</verse>
				<verse number="28">O Jesus del les palpale: Me phenav tumenge čačimasa, kana o Šiav le manušesko, kana neviona sa le dieli, bešela pe o skamin amperatisko kai si vestime, tume kai avilian mansa, vi tume avena kadia te bešen pe le deš-u-dui skamina amperatisko, ai tume dena pe e kris le deš-u-do kumpanii anda o Israel.</verse>
				<verse number="29">Ai ke varekon muklias, pala muřo anav, peske phralen, vai peske pheian, vai peske dades, vai peska da, vai peska řomnia, vai peske šiaven, vai peske phuvia, vai peske khera, lela jekh šel-var mai but, ai avela les o traio pe sakda.</verse>
				<verse number="30">But anda le mai anglune avena le mai palune, ai but kai sas le mai palune avena le mai anglune.</verse>
			</chapter>
			<chapter number="20">
				<verse number="1">Ke e amperetsia le čereski si jekh fialo sar jekh birevo kheresko kai anklisto avri diminiats, eta te lel butiaren te žian ande leski rez.</verse>
				<verse number="2">Vo lias pe lensa pe jekh dinaro pa o dies, ai vo tradias le ande peski rez.</verse>
				<verse number="3">Vo anklisto avri karing o iniato časo, ai vo dikhlias kavren kai sas pe o platso bi te keren khanči.</verse>
				<verse number="4">Vo phenel lenge: Žian vi tume ande muři rez, ai me dava tumen so avela vorta.</verse>
				<verse number="5">Ai von gele. Vo mai anklisto karing mismeri ai karing o trito časo pala mismeri, ai sa kadia kerdias.</verse>
				<verse number="6">Anklisto karing o panžto časo, vo arakhlias kavren kai sas pe o platso, ai vo phenel lenge: Sostar bešen tume kathe sa o dies bi te keren khanči?</verse>
				<verse number="7">Von dine les palpale: Ke nas khonik te lel ame. Žian vi tume ka muři rez, phenel lenge vo.</verse>
				<verse number="8">Kana e riat avili, o birevo la rezako phenel kudaleske kai lel sama: Akhar le butiaren, ai de len lengo lov, katar o mai paluno ži ka o mai angluno.</verse>
				<verse number="9">Kudala katar o panžto časo avile, ai line sako jekh dinaro.</verse>
				<verse number="10">Le mai anglune avile atunči, gindinas pe ke len mai but; numa von line sako jekh dinaro.</verse>
				<verse number="11">Kana line le, von den duma pe o birevo le kheresko,</verse>
				<verse number="12">ai phenen: Kadala mai palune kerde butji ferdi jekh časo, ai tu keres anda lende sar anda amende, kai ninkerdiam o kjinuimos le diesesko ai o tatimos.</verse>
				<verse number="13">Vo dias palpale ka jekh anda lende: Muřo vortako, me či kerav tuke či jekh doš; či ašilian tu mansa pe jekh dinaro?</verse>
				<verse number="14">Le so si tjiro, ai žiatar. Me kamav te dav kadalen kai si mai palune sode dem tut.</verse>
				<verse number="15">Nai mange slobodo te kerav muře mištimasa so me kamav? Vai dikhes čoře jakhensa ke me sim lašio?</verse>
				<verse number="16">Kadia le mai palune avena le mai anglune, ai le mai anglune avena le mai palune.</verse>
				<verse number="17">Žikin o Jesus anklel ande o Jerusalem, vo lias rigate le deš-u-do vortakon, ai vo phenel lenge pe e vurma:</verse>
				<verse number="18">Eta, ame anklias ande o Jerusalem, ai o Šiav le manušesko avela dino ande o vast le mai bare rašango židovitsko ai le zakonarengo. Von dena te mudaren les,</verse>
				<verse number="19">ai von dena les ka kudala kai či patian, te maren mui lestar, te maren les le řaiansa, ai thona les pe o trušul; ai o trito dies vo živindila.</verse>
				<verse number="20">Atunči e dei katar le šiave katar o Zebedeo pašili paša o Jesus peske do šiavensa, te mangel lestar jekh diela.</verse>
				<verse number="21">Vo phenel lake: So kames tu? De ordina, phenel leske voi, ke muře dui šiave te bešen ande tjiri amperetsia, jekh pe tjiri čači ai o kaver pe tjiri stingo.</verse>
				<verse number="22">O Jesus del palpale: Tu či žianes so tu manges. Šai pena tume o taxtai kai me trubuv te piav? Ame šai, den von palpale.</verse>
				<verse number="23">Ai vo del len palpale: Si čačes ke tume šai pena muřo taxtai numa pe kudia so si te bešen pe muři čači vai pe muři stingo, nai kudia mandar, ai le thana avena dine kudalenge kaske muřo Dad garadias le.</verse>
				<verse number="24">Le deš, ašunde kudia, lias le e xoli pe le dui phral.</verse>
				<verse number="25">O Jesus akharel le, ai phenel: Tume žianen ke le birevia le themenge maren le, ai ke le bare porončin pe lende.</verse>
				<verse number="26">Či avela kadia maškar tumende. Numa te varekon kamela t'avel baro maškar tumende, t'avel tumari sluga.</verse>
				<verse number="27">Ai kon kamela t'avel o mai angluno maškar tumende, t'avel tumaro řobo.</verse>
				<verse number="28">Kadia o Šiav le manušesko avilo, na te služin les, numa te služil ai te del pesko traio te skipil bute manušen.</verse>
				<verse number="29">Kana ankliste avri anda o Jeriko, baro narodo gelo pala o Jesus.</verse>
				<verse number="30">Ai eta, dui koře, bešen pe o berego la vurmako, ašunde ke o Jesus nakhel, ai tsipin: T'avel tuke mila amendar, Baria, Šiav katar o David!</verse>
				<verse number="31">O narodo ašiavel len; numa von tsipin mai zurales: T'avel tuke mila amendar, Baria, Šiav katar o David!</verse>
				<verse number="32">O Jesus terdilo, akharel le, ai phenel: So kamen tume te kerav tumenge?</verse>
				<verse number="33">Von phenen leske: Baria, ke amare jakha te puterdion.</verse>
				<verse number="34">Lias les e mila, o Jesus asbadias lenge jakha; ai strazo von arakhle o dikhimos, ai gele pala leste.</verse>
			</chapter>
			<chapter number="21">
				<verse number="1">Kana von pašile paša o Jerusalem, ai aresle ande o Betfage, karing o plai le Maslinengo, o Jesus tradias don anda le vortača;</verse>
				<verse number="2">Phendias lenge: Žian ande o gav kai si angla tumende; tume arakhena strazo jekha magaritsa, ai jekhe magaritsos lasa; putren len, ai anen len mange.</verse>
				<verse number="3">T'avela varekon ke phenel tumenge vareso, tume den palpale: O Baro trubul len. Ai pe kudia vramia vo mukela len te žian.</verse>
				<verse number="4">Eta, kudia areslias eta te kerdiol so sas phendo katar o profeto:</verse>
				<verse number="5">Phen ka e šei anda o Sion: Eta, tjiro amperato avel tute, kovlo, ai anklisto pe jekh magaritsa, ai pe jekh magaritsi, o tsinořo katar e magaritsa.</verse>
				<verse number="6">Le vortača gele, ai kerde so o Jesus dias len ordina.</verse>
				<verse number="7">Von andine la magaritsa ai le magaritsos, thode pe lende penge tsalia, ai thode les te bešel opral.</verse>
				<verse number="8">But žene anda o narodo thode penge tsalia pe e vurma; le kaver šinde kaštoře katar le kopačia, ai šiude le pe sa o drom.</verse>
				<verse number="9">Kudala kai žianas angla o Jesus ai kudala kai žianas palal tsipinas: Hosana le Šiaveske katar o David! Svintsime t'avel kudo kai avel ande o anav le Bare Devlesko! Hosana ande le thana but vuče!</verse>
				<verse number="10">Kana vo dias andre ande o Jerusalem, sa o foro isdraias, ai phenenas: Kon si kado?</verse>
				<verse number="11">O narodo del palpale: O Jesus si, o profeto, anda o Nazaret ande e Galilea.</verse>
				<verse number="12">O Jesus dias andre ande o templo le Devlesko. Vo tradias avri kudalen kai bikjinenas ai kai kjinenas ande o templo; vo dias muial le skafidia kudalenge kai pařuvenas le love, ai le skamina kai bikjinen le gulumbon.</verse>
				<verse number="13">Ai vo phenel lenge: Muřo kher avela akhardo jekh kher řudjimasko. Numa tume, kerdian anda leste jekh groapa čorengi.</verse>
				<verse number="14">Koře ai bange pašile paša leste ande o templo. Ai vo sastiardias len.</verse>
				<verse number="15">Numa le bare raša židovitsko ai le zakonaria lias len e xoli, kai dikhle le šukar dieli kai kerde ai le šiavoře kai tsipinas ande o templo: Hosana ka o Šiav le Davidosko!</verse>
				<verse number="16">Von phenen leske: Ašunes tu so von phenen? Ei, del palpale o Jesus. Či gjindian tume šoha kakala vorbi kai o Del phendias: Tu lian luvudimata anda o mui le šiavořengo ai katar kudala kai si ka e čuči?</verse>
				<verse number="17">Ai, muklias le, vo anklisto avri anda o foro te žial ande e Betania, kai vo nakhlias e riat.</verse>
				<verse number="18">Diminiats, kana gelo palpale ande o foro, sas bokhalo.</verse>
				<verse number="19">Dikhlias jekh kopači figengi pe e vurma, vo pašiol; numa vo arakhlias ferdi patria, ai vo phenel lake: Ke šoha fruta te na arakhadiol tute! Ai strazo o kopači šukili.</verse>
				<verse number="20">Le vortača, kai dikhle kudia, sas lenge šodo: Sar kadia kopači šukili ande jekh tsiřa vramia?</verse>
				<verse number="21">O Jesus dias len palpale: Me phenav tumenge čačimasa, te si tumen patiamos ai ke te patian tume, na ferdi ke tume kerena so si kerdo ka kudia kopači, numa kana tume phenena ka kako plai: Le tu kothar ai šiude tu ande e maria, kudia avela.</verse>
				<verse number="22">Sogodi tume mangena řudjimasa, tume lena.</verse>
				<verse number="23">O Jesus gelo ande o templo, ai, žikin vo sikiarelas, le bare raša ai le purane anda o narodo avile leste te phenen leske: Katar če putiaria keres tu kadala dieli, ai kon dias tu kudia putiaria?</verse>
				<verse number="24">O Jesus del len palpale: Vi me pušiava tumendar, ai te tume dena man palpale, me phenava tumenge katar če putiaria me kerav kadala dieli.</verse>
				<verse number="25">O bolimos katar o Jono, katar avelas vo? Anda o čeri, vai katar le manuš? Numa von denas pe duma maškar pende: Te dasa les ame palpale: Katar o čeri, vo phenela amenge: Sostar či patian tume ande leste?</verse>
				<verse number="26">Ai t'ame dasa palpale: katar le manuš, ame darasa katar o narodo, ke sa ninkeren le Jono sar jekh profeto.</verse>
				<verse number="27">Atunči von phenen ka o Jesus: Ame či žianas. Ai vo phendias lenge pe peski rig: Či me, či phenava tumenge katar savi putiaria kerav kadala dieli.</verse>
				<verse number="28">So miazol tumenge? Jekh manuš sas les dui šiave; ai, žial ka o mai angluno, phenel: Muřo šiav, žia ker butji adies ande muři rez.</verse>
				<verse number="29">Vo del palpale: Me naštiv. Atunči, vo keisailo, ai vo gelo.</verse>
				<verse number="30">Del duma le kavresa, vo phenel sa jekh fialo. Ai kudo šiav del palpale: Me kamav mišto, Baria. Numa vo či gelo.</verse>
				<verse number="31">Savo anda le dui kerdias so kamlias o dad? Von den palpale: O mai angluno. Ai o Jesus phenel lenge: Me phenav tumenge čačimasa, kudale kai kjiden e taksa ai le kurvi avena angla savořende tumendar ande e amperetsia le čereski.</verse>
				<verse number="32">Ke o Jono avilo tumende te sikavel e vurma la krisaki, ai tume či patiailian ande leste. Numa kudale kai kjiden e taksa ai le kurvi patiaile ande leste; ai tume, kai dikhlian kudia, tume atunči či keisailian te patian tume ande leste.</verse>
				<verse number="33">Ašunen jekh kaver paramiči. Sas jekh manuš, birevo pe o kher, kai thodias jekh rez. Thodias krugom latar jekh bar, hunadias jekh groapa kai kjidel le struguri, ai vazdias jekh turo; porme muklias e rez užile ka kudala kai bariaren, ai vo muklias o them.</verse>
				<verse number="34">Kana e vramia te kjiden aresli, vo tradias peske slugen karing le butiaria la rezake, te len so dias les e rez.</verse>
				<verse number="35">Le butiaria line le slugen, marde jekhes, mudarde le kavres, ai marde bařensa le tritos.</verse>
				<verse number="36">Vo mai tradias kaver slugen, mai but sar le mai anglune; ai le butiaria keren anda lende sa jekh fialo.</verse>
				<verse number="37">Pala kudia, vo tradias karing lende peske šiaves, phenelas: Lenge avela lažiav katar muřo šiav.</verse>
				<verse number="38">Numa, kana le butiaria dikhle le šiaves, von phenen maškar pende: Kudo avela o birevo; aven, mudaras les ai ame lasa so si lesko.</verse>
				<verse number="39">Ai von thode o vast pe leste, šiude les anda e rez, ai mudarde les.</verse>
				<verse number="40">Akana, kana o birevo la rezako avela, so kerela vo anda le butiaria?</verse>
				<verse number="41">Von den les palpale: Vo mudarela nasulimasa kudale nasulen, ai vo dela e rez ka le kaver butiaria, kai dena les so avela ande e vramia kai kjiden.</verse>
				<verse number="42">O Jesus phenel lenge: Či gjindian tume šoha ande le Ramomata: O bař kai šiude kudala kai vazden khera areslo o mai lašio ande o koltso; Si katar o Baro ke kudia avilo, ai si jekh čudenia ka amare jakha?</verse>
				<verse number="43">Sa anda kudia, me phenav tumenge, e amperetsia le Devleski lena la tumendar, ai dena la ka jekh them kai kerela te dela fruti. [</verse>
				<verse number="44">Kudo kai perela pe kudo bař phagliola, ai kudo pe kaste perela avela inčardo sar e kišai.]</verse>
				<verse number="45">Pala kudia kana ašunde kudala paramiča, le bare raša ai le Farizianuri hatiarde ke si pa lende ke o Jesus del duma.</verse>
				<verse number="46">Ai von rodine te len les; numa daraile katar o narodo, ke von ninkerenas les sar jekh profeto.</verse>
			</chapter>
			<chapter number="22">
				<verse number="1">O Jesus, lias e vorba, del duma lensa pale ande le paramiča, ai vo phenel:</verse>
				<verse number="2">E amperetsia le čereski si jekh fialo sar jekh amperato kai kerel abiav peske šiaveske.</verse>
				<verse number="3">Vo tradias peske slugen t'akharen le goston ka o abiav; numa von či kamle t'aven.</verse>
				<verse number="4">Vo mai tradias kavre slugen, phenelas: Phenen le gostonge: Eta, me lašiardem muři pativ; muře guruva ai muře žigeni thule mudardiam le, sa si gata, aven ka o abiav.</verse>
				<verse number="5">Numa, bi te len sama ke si akharde, von geletar, kako ka pesko kimpo ai kako ka peski butji.</verse>
				<verse number="6">Ai le kaver line le slugen, dine le pe o lažiav ai mudarde le.</verse>
				<verse number="7">O amperato xoliailo; vo tradias peske ketanen, kerdias te meren kudalen kai mudarde, ai phabardias lengo foro.</verse>
				<verse number="8">Atunči vo phenel ka peske služi: O abiav si gata; numa le gosti nas leske harniči.</verse>
				<verse number="9">Žian kai le droma kai anklen katar o foro, ai akharen ka o abiav sa kudalen kai tume arakhena.</verse>
				<verse number="10">Kudala služi gele pe le vurmi, kjidine sa so von arakhle, nasul ai laše, ai e sala le abiaveski pherdili gosti.</verse>
				<verse number="11">O amperato dias andre te dikhel kon si ka e skafidi, ai dikhlias kothe jekhe manušes kai nas pe leste jekh tsolo abiavesko.</verse>
				<verse number="12">Vo phenel leske: Muřo vortako, sar dian tu kathe bi t'avel pe tute jekh tsolo abiavesko? Kudo manuš sas lesko mui phandado.</verse>
				<verse number="13">Atunči o amperato phenel le slugenge: Phanden leske punře ai leske vast, ai šiuden les ande o tuniariko avri, kai si le roimata ai grintsin le dand.</verse>
				<verse number="14">Ke but avena akharde, numa tsiřa alome.</verse>
				<verse number="15">Atunči le Farizianuri gele te den pe duma sar te len le Jesus katar leske vorbi.</verse>
				<verse number="16">Von trade paša leste penge vortakon manušensa ande e partida katar o Herod, kai phenenas: Baria, ame žianas ke tu san čačo, ai ke tu sikiares e vurma le Devleski sar si o čačimos, bi te les sama khanikastar, ke tu či dikhes sar si o manuš.</verse>
				<verse number="17">Phen amenge so miazol tuke, si slobodo, vai niči, te pokjinas love ka o Amperato?</verse>
				<verse number="18">O Jesus, žianelas lengo nasulimos, del palpale: Sostar zumaven man tume, athaitoria?</verse>
				<verse number="19">Sikav mange o lov xurdo savesa tu pokjines so trubul. Ai von sikaven leske jekh dinaro.</verse>
				<verse number="20">Vo mangel lendar: Kasko si kako vobrazo ai kako ramomos?</verse>
				<verse number="21">Katar o Amperato, den von palpale: Atunči vo phenel lenge: Den ka o Amperato so si ka o Amperato, ai ka o Del so si ka o Del.</verse>
				<verse number="22">Šodo lenge so von ašunde, von mukle les, ai gele-tar.</verse>
				<verse number="23">Sa kudo dies, le Sadusenuri, kai phenenas ke nai živindimos, avile paša o Jesus, ai pušel les kadia:</verse>
				<verse number="24">Birevo, o Moše phendias: Te mulo varekon bi t'avel les šiave lesko phral lela leska phivlia, ai avela te del šiaven peske phraleske.</verse>
				<verse number="25">Eta, sas maškar amende efta phral. O mai angluno ansurisailo, ai mulo; ai, sar nas les glati, muklia peska řomnia ka pesko phral.</verse>
				<verse number="26">Sa jekh fialo sas ka o duito, porme o trito, ži ka o eftato.</verse>
				<verse number="27">Pala lende, vi e žiuvli muli.</verse>
				<verse number="28">Kana živindina, saveske anda le efta avela voi e řomni? Ke voi sas savořengi.</verse>
				<verse number="29">O Jesus del len palpale: Tume šibin tume, ke tume či hatiaren o Ramomos, či e zor le Devleski.</verse>
				<verse number="30">Ke, kana živindina, le manuš či lena řomnia, či le řomnia či lena řomen, numa von avena sar le andželi le Devleske ande o čeri.</verse>
				<verse number="31">Pe so si ke živindin pe le mule, či gjindian tume so phendias tumenge o Del:</verse>
				<verse number="32">Me sim o Del katar o Abraham, o Del katar o Isak, ai o Del katar o Jakob? O Del nai o Del le mulengo, numa le živindengo.</verse>
				<verse number="33">O narodo, kai ašunelas, sas lengo šodo sar sikiarelas o Jesus.</verse>
				<verse number="34">Le Farizianuri, ašunde ke vo kerdias t'ašen mutsi le Sadusenuri, kjidinisaile,</verse>
				<verse number="35">ai jekh anda lende, zakonari, pušel les kadia te zumavel les:</verse>
				<verse number="36">Baria, savi si e mai bari poronka le Zakonoski?</verse>
				<verse number="37">O Jesus del les palpale: T'avel tuke drago tjiro Baro, tjiro Del, anda sa tjiro ilo, anda sa tjiro duxo ai anda sa tjiri godji.</verse>
				<verse number="38">Si e mai angluno ai e mai bari poronka.</verse>
				<verse number="39">Ai eta e duito, kai si jekh fialo: T'avel tuke drago tjiro vortako sar san drago tuke.</verse>
				<verse number="40">Anda kadala dui poronki aven sa o Zakono ai le profeturi.</verse>
				<verse number="41">Sar le Farizianuri sas kjidine, o Jesus pušel lendar.</verse>
				<verse number="42">Phenelas: So den tume godji tume pa o Kristo? Kasko šiav si vo? Von den les palpale: Le Davidosko.</verse>
				<verse number="43">Ai o Jesus phenel lenge: Sar o David, kana miškilas les o Duxo, akharel les vo Baria, kana phenel:</verse>
				<verse number="44">Vorba le Bare Devleski ka muřo Baro: Beš pe muřo čačo, Žikin či kerava anda tjire dušmaia te phires pe lende?</verse>
				<verse number="45">T'akharela les o David Baria, sar si vo lesko šiav?</verse>
				<verse number="46">Khonik naštisardias te del les palpale jekh vorba. Ai, de katar kudo dies, khonik či mai tromal te pušel les.</verse>
			</chapter>
			<chapter number="23">
				<verse number="1">Atunči o Jesus, del duma ka o narodo ai ka peske vortača, phenel:</verse>
				<verse number="2">Le zakonaria ai le Farizianuri bešen ai phenen sa o zakono le Mošesko.</verse>
				<verse number="3">Keren tume ai len sama sogodi von phenena tumenge; numa na keren sar lende. Ke von phenen, ai či keren.</verse>
				<verse number="4">Von phanden so si pharo, ai thon le pe le dume le manušenge, numa von či kamen te miškin o nai.</verse>
				<verse number="5">Sogodi von keren kamen te dikhel le o narodo. Kadia, le vorbi svintsi kai si pe lengo čikat ai pe lengo vast si le kuti pria bare, ai si len lunzi čukuri ka lenge tsalia.</verse>
				<verse number="6">Lenge drago le mai angluni thana ande le pativa, ai le mai angluni skamina ande le khangeria židovitsko.</verse>
				<verse number="7">Lenge drago te den len pozdraimos ande le thana kai si o narodo, ai t'akharen len le manuš Rabi, Rabi.</verse>
				<verse number="8">Numa tume, te na akharen tume Rabi; ke jekh si ferdi tumaro birevo, ai tume san sa phral.</verse>
				<verse number="9">Ai na akharen khanikas pe e phuv tumaro dad; ke ferdi jekh si tumaro Dad, kudo kai si ande o čeri.</verse>
				<verse number="10">Te na akharen tumen birevo; ke jekh si ferdi tumaro Birevo, o Kristo.</verse>
				<verse number="11">O mai baro maškar tumende avela tumari sluga.</verse>
				<verse number="12">Kon-godi vazdela pe perela tele, ai kon-godi perela tele avela thodino opre.</verse>
				<verse number="13">Nasul t'avel tumenge, zakonaria ai Farizianuri, athaitoria! Ke tume phandaven le manušenge e amperetsia le čereski, tume inke či dena andre, ai tume či muken te den andre kudalen kai kamen te den andre. [</verse>
				<verse number="14">Nasul t'avel tumenge, zakonaria ai Farizianuri, athaitoria! Ke tume xan sa o mištimos le phivliango, ai ke naročno keren but řudjimata te sikaven ke laše san; anda kudia, tume avena dine pe kris mai zurales.]</verse>
				<verse number="15">Nasul t'avel tumenge, zakonaria ai Farizianuri, athaitoria! Ke tume našen e maria ai e phuv te roden manušes te pařuven les sar tumende; ai, kana arakhen les, tume keren anda leste du-var mai nasul sar tumende.</verse>
				<verse number="16">Nasul t'avel tumenge, kai ningeren le kořen ai phenen: T'avela varekon ke solaxal pa o templo, nai khanči; numa, t'avela varekon ke solaxal pa o sunakai le templosko, vo thodias pe te ninkerel so solaxadias.</verse>
				<verse number="17">Dile ai koře! Savo si o mai baro, o sunakai vai o templo kai svintsil o sunakai?</verse>
				<verse number="18">Te si varekon, mai phenen tume, solaxal pa o altari, nai khanči; numa, t'avela varekon kai solaxal pa so si pe o altari, vo thodias pe te ninkerel so solaxadias.</verse>
				<verse number="19">Koře! Savo si o mai baro, so si dino, vai o altari kai svintsil so si dino?</verse>
				<verse number="20">Kudo kai solaxal pa o altari solaxal pa o altari ai pa sa so si opral.</verse>
				<verse number="21">Kudo kai solaxal pa o templo solaxal pa o templo ai pa kudo kai bešel andre.</verse>
				<verse number="22">Kudo kai solaxal pa o čeri solaxal pe o skamin amperatisko le Devlesko ai pa kudo kai bešel pe leste.</verse>
				<verse number="23">Nasul t'avel tumenge, zakonaria ai Farizianuri, athaitoria! Ke tume pokjinen deš pala jekh šel anda e menta, anda o anel ai anda o kumin, numa tume muken so si o mai baro ande o zakono, e kris, e mila ai o čačimos; kudia sas te keren angla savořende, bi te bustren le kaver dieli.</verse>
				<verse number="24">Koře kai ningeren le kavren, kai lena avri le tsintsari anda tumaro pimos, ai kai nakhaven jekh gumula.</verse>
				<verse number="25">Nasul t'aven tumenge, zakonaria ai Farizianuri, athaitoria! Ke tume khosen avrial o taxtai ai o tiari, numa andral von si pherde čorimos ai nasulimos.</verse>
				<verse number="26">Kořo Fariziano! Khos mai angluno andral o taxtai ai o tiari, eta ke vi avrial t'avel vužio!</verse>
				<verse number="27">Nasul t'avel tumenge, zakonaria ai Farizianuri, athaitoria! Ke tume miazon sar le groapoševuri parniarde, kai miazon šukar avrial, ai andral si pherde kokala mulenge ai sako fialo mahrime.</verse>
				<verse number="28">Tume sa kadia, avrial, tume miazon mišto ka le manuš, numa, andral, tume san pherde xoxaimos ai bezex.</verse>
				<verse number="29">Nasul t'avel tumenge, zakonaria ai Farizianuri, athaitoria! Ke tume vazden le groapoševuri le profetonge ai uriaven le groapoševuri kudalenge kai sas vorta,</verse>
				<verse number="30">Ai tume phenen: T'ame traisardiamas ande e vramia amare dadengi, ame či geliamas lensa te das muial o rat le profetongo.</verse>
				<verse number="31">Tume sikaven pe tumende ke tume san le šiave kudalenge kai mudarde le profeton.</verse>
				<verse number="32">Keren sar kerde tumare dada.</verse>
				<verse number="33">Sapa, vitsa sapengi! Sar skipina tume katar e jag le bengeski?</verse>
				<verse number="34">Sa anda kudia, eta, me tradav tumenge profeton, manuš godiaver ai zakonaria. Tume mudarena ai amblavena le unen, tume marena řaiasa le kavren ande le khangeria židovitsko, ai tume mesaina len foro forostar.</verse>
				<verse number="35">Eta ke te perel pe tumende o rat bi-došalo dino muial pe e phuv, de katar o rat katar o Abel o vorta ži ka o rat katar o Zakaria, šiav katar o Barakia, kai tume mudardian maškar o templo ai o altari.</verse>
				<verse number="36">Me phenav tumenge čačimasa, sa kudia perela pe kadia vitsa.</verse>
				<verse number="37">Jerusalem, Jerusalem, kai mudarel le profeton ai kai mudaren bařensa kudalen kai si tute tradine, sodivar me kamlem te kjidav tjire šiaven, sar e khaini kjidel peske puien tela peske phaka, ai tume či kamlian!</verse>
				<verse number="38">Eta, tumaro kher avela tumenge muklo pusto!</verse>
				<verse number="39">Ke, me phenav tumenge, tume či mai dikhena ma, žikin či tume phenena: Svintsime t'avel kudo kai avel ande o anav le Bare Devlesko!</verse>
			</chapter>
			<chapter number="24">
				<verse number="1">Sar o Jesus žialastar avri anda o templo, leske vortača pašile te sikaven leske sar si kerdo.</verse>
				<verse number="2">Numa vo phenel lenge: Dikhen tume sa kado? Me phenav tumenge čačimasa, či bešela kathe bař pe bařeste te na perel.</verse>
				<verse number="3">Vo bešel pe o plai katar le Maslini. Ai le vortača aven ferdi von leste te pušen les: Phen amenge, kana kudia avela, ai savo avela o semno kana avesa ai getola pe e lumia?</verse>
				<verse number="4">O Jesus del len palpale: Len tume sama te na khonik te na diliarel tume.</verse>
				<verse number="5">Ke but avena ande muřo anav, phenena: Me sim o Kristo. Ai von diliarena bute ženen.</verse>
				<verse number="6">Tume ašunena ke den duma pa le marimata ai e viasta le marimaski; len tume sama te na daran, ke trubul kudala dieli t'aresen. Numa inke či getola pe e lumia.</verse>
				<verse number="7">Jekh them vazdela-pe pe jekh kaver them, ai jekh amperetsia pe jekh kaver amperetsia, ai avena, ande but thana, bokha ai isdrala e phuv.</verse>
				<verse number="8">Sa kudia si ferdi ke len pe le dukha.</verse>
				<verse number="9">Atunči dena te kjinuin tume, ai mudarena tumen; ai tume avena vuřitsi sa le themenge, pala muřo anav.</verse>
				<verse number="10">Kadia but perena ai von puřina pe, vuřitsina jekh kavres.</verse>
				<verse number="11">But falši profeturi vazdena pe, ai diliarena bute ženen.</verse>
				<verse number="12">Ai, ke e bezex butiola, e mila butengi šudriola.</verse>
				<verse number="13">Numa kudo kai ninkerela ži ande o gor avela skipime.</verse>
				<verse number="14">Kadia laši viasta la amperetsiaki avela phendi pe sa e lumia, t'avel marturo ka sa le thema. Atunči avela te getol pe e lumia.</verse>
				<verse number="15">Sa anda kudia, kana tume dikhena e bari griatsa, kai dias duma latar o profeto Daniel, thodini ande o than svinto, — ke kudo kai gjinel te lel sama!</verse>
				<verse number="16">Atunči sa kudala kai si ande e Judea našena ande le plaia.</verse>
				<verse number="17">Ke kudo kai si pe o čardako te na vulel tele te lel so si lesko ande o kher.</verse>
				<verse number="18">Ai ke kudo kai si ande le kimpuri te na avel palpale te lel peski bunda.</verse>
				<verse number="19">Nasul t'avel le žiuvliange kai ažiukeren glati ai kudalenge kai den čuči ande kudala dies!</verse>
				<verse number="20">Řudjin ke te tumaro našimos te na avel ivende, či jekh dies sabato.</verse>
				<verse number="21">Ke atunči, tumaro nekazo avela baro kai nas inke kadia dekin si e lumia ži akana, ai ke či mai avela kadia šoha.</verse>
				<verse number="22">Ai, te na kamlinosas o Del te teliarel kudala dies, khonik či naštino te trail; numa pala le manuš kai alosardias, kudala dies avena mai tsiřa.</verse>
				<verse number="23">T'avela varekon ke phenel tumenge atunči: O Kristo si katka, vai: Kathe lo, te na patian tume.</verse>
				<verse number="24">Ke uštena falši Kristuri ai falši profeturi; von kerena bare šodimata ai čudeni, kadia te diliaren, te šai daštin, inke le alomen.</verse>
				<verse number="25">Eta, me phendem tumenge angla savořende.</verse>
				<verse number="26">T'avela te phenen tumenge: Eta, vo si ande e pusta, na žian; eta, vo si ande e soba, na patian len.</verse>
				<verse number="27">Ke, sar o strefiaimos avel pa e rig e čači ai sikadiol ži pe e rig e stingo, kadia aresela kana avela o Šiav le manušesko.</verse>
				<verse number="28">Ande savo than kai avela stato mulesko, kothe kjidena pe le uluri.</verse>
				<verse number="29">Strazo pala kudala dies nekežime, o kham tamlola, o šiunuto či mai dela peski vedaria, le čeřaia perena anda o čeri, ai le zora le čereske miškina pe.</verse>
				<verse number="30">Atunči o semno katar o Šiav le manušesko sikadiola ande o čeri, sa le kumpani la phuviake vatina pe, ai dikhena sar o Šiav le manušesko avela pe o nuvero le čeresko zorasa ai bare vestimasa.</verse>
				<verse number="31">Vo tradela peske andželon ekha bari tuturiazasa, ai von kjidena le alomen pe le štar balvalia, de katar jekh gor le čeresko ži ka o kaver gor.</verse>
				<verse number="32">Sikion tume te keren sar si o kopači figengo. Sar leske kaštoře aresen kovle, ai ke le patria barion, tume prinžiaren ke o milai pašiol.</verse>
				<verse number="33">Sa jekh fialo, kana tume dikhena sa kudala dieli, te žianen ke o Šiav le manušesko pašiol ka o vudar.</verse>
				<verse number="34">Me phenav tumenge čačimasa, kadia vitsa či nakhela, ke sa kudia si t'aresel.</verse>
				<verse number="35">O čeri ai e phuv nakhena, numa muře vorbi či xasavona.</verse>
				<verse number="36">Kana avela kudo dies ai kudo časo, khonik či žianel, či le andželi anda o čeri, či o Šiav, numa ferdi o Dad.</verse>
				<verse number="37">So areslo ande e vramia kana sas o Noa, sa kadia aresela kana avela o Šiav le manušesko.</verse>
				<verse number="38">Ke, ande le dies angla savořende o baro pai kai tasadias sa, le manuš xanas ai penas, ansurinas pe ai ansurinas penge šiaven, ži ka o dies kai o Noa dias andre ande o čuno;</verse>
				<verse number="39">ai von či gindinas pe ka khanči, žikin či o baro pai avilo ai tasadias le sa: Sa kadia avela kana avela palpale o Šiav le manušesko.</verse>
				<verse number="40">Atunči, anda le dui manuš kai si pe o kimpo, jekh avela lino ai o kaver muklo.</verse>
				<verse number="41">Katar le dui žiuvlia kai inčaren pe o ašav, jekh avela lini ai e kaver mukli.</verse>
				<verse number="42">Len tume sama, ke tume či žianen če dies o Baro avela.</verse>
				<verse number="43">Te žianen mišto, te o birevo le kheresko žianelas ka če časo la ratiako avela o čor, vo lela sama ai či mukela te phagen lesko kher.</verse>
				<verse number="44">Sa anda kudia, vi tume, len tume sama, ke o Šiav le manušesko avela ande o časo kai tume či dena tume godji.</verse>
				<verse number="45">Savo si e sluga čači ai kai lel pe sama, kai lesko birevo thodias les baro pe peske žene, te del len te xan kana trubul e vramia?</verse>
				<verse number="46">Veselo t'avel kudia sluga, kai lesko birevo, kana aresela khere, arakhel les ke kerel kadia!</verse>
				<verse number="47">Me phenav tumenge čačimasa, vo thola les baro pe sa peske mištimata.</verse>
				<verse number="48">Numa, t'avela jekh nasul sluga, kai phenel ande peste: Muřo birevo či avela sigo,</verse>
				<verse number="49">ai vo lel pe te marel peske vortakon, te xal vo ai te pel le matensa.</verse>
				<verse number="50">O birevo kudala slugako avela o dies kai vo či ažiukerel les ai o časo kai vo či žianel.</verse>
				<verse number="51">Vo šinela les kotora, ai dela les leski partia le athaitoriensa: Kothe avena le roimata ai grintsina le dand.</verse>
			</chapter>
			<chapter number="25">
				<verse number="1">Atunči e amperetsia le čereski avela jekh fialo sar deš šeia pativale kai, line penge lampuri, gele angla o terno kai ansuril pe.</verse>
				<verse number="2">Panž anda lende sas dile, ai panž godiaver.</verse>
				<verse number="3">Le dilia, line penge lampuri, či line vuloi pensa.</verse>
				<verse number="4">Numa le godiaver line penge lamponsa vuloi ande le khore.</verse>
				<verse number="5">Sar o terno či avilo sigo, sa lias le e lindri ai sute.</verse>
				<verse number="6">Maškar e riat, tsipin: Eta o terno, žian angla leste!</verse>
				<verse number="7">Atunči sa kudala pativalia uštile, ai lašiaren penge lampuri.</verse>
				<verse number="8">Le dilia phenel ka le godiaver: Den ame anda tumaro vuloi, ke amare lampuri meren.</verse>
				<verse number="9">Le godiaver den palpale: Niči; či ašela dosta amenge ai tumenge; žian mai mišto ka kudala kai bikjinen, ai kjinen tumenge.</verse>
				<verse number="10">Žikin von gele te kjinen, o terno avilo; kudala kai sas kothe dine andre lesa ande e soba le abiaveski, ai phandade o vudar.</verse>
				<verse number="11">Mai palal, le kaver pativalia avile, ai phenen: Baria, Baria, puter amenge.</verse>
				<verse number="12">Numa vo del palpale: Me phenav tumenge čačimasa, me či prinžiarav tumen.</verse>
				<verse number="13">Arakhen tume, ke tume či žianen o dies, či o časo.</verse>
				<verse number="14">Avela sar jekh manuš kai, žiantar te phirel, akharel peske slugen, ai thodias ande lenge vast pesko mištimos.</verse>
				<verse number="15">Vo dias panž teliaria ka jekh, dui ka o kaver, ai jekh ka o trito, ka sako sar si harniko, ai vo gelotar.</verse>
				<verse number="16">Kudo kai lias le panž teliaria gelotar te kerel butji kudale lovensa ai nirisardias panž kaver teliaria.</verse>
				<verse number="17">Sa jekh fialo, kudo kai lias le dui teliaria nirisardias dui kaver.</verse>
				<verse number="18">Kudo kai lias ferdi jekh gelo te kerel jekh groapa ande e phuv, ai garadias o lov peske birevosko.</verse>
				<verse number="19">But vramia pala kudia, o birevo kudale slugengo avilo palpale, ai manglias lendar so kerde.</verse>
				<verse number="20">Kudo kai lias le panž teliaria pašilo, andias panž mai but teliaria, ai vo phenel: Baria, tu dian ma panž teliaria, me nirisardem panž kaver.</verse>
				<verse number="21">Lesko birevo phenel lesko: Mišto kerdian, laši ai čači sluga; tu sanas čačimasa ande le tsiřa dieli, me dava tut te les sama ande but; av ande e veselia tjire birevoski.</verse>
				<verse number="22">Kudo kai lias le dui teliaria pašilo vi vo, ai vo phenel: Baria, tu dian ma dui teliaria; eta, me nirisardem dui kaver.</verse>
				<verse number="23">Lesko birevo phenel leske: Mišto si, laši ai čači sluga; tu sanas čačimasa ande le tsiřa diela, me dava tut te les sama ande but; av ande e veselia tjire birevoski.</verse>
				<verse number="24">Kudo kai lias jekh teliari pašilo vi vo, ai vo phenel: Baria, me žianavas ke tu san jekh manuš trudno, kai kjides kai či thodian te bariol, ai kai les kai tu či šiudian simintsi.</verse>
				<verse number="25">Me darailem, ai me gelem te garavav tjiro teliari ande e phuv; eta lo, le so si tjiro.</verse>
				<verse number="26">Lesko birevo del les palpale: Sluga nasul ai khaili, tu žianesas ke me kjidav kai či thodem te bariol, ai ke me lav kai či šiudem simintsi.</verse>
				<verse number="27">Trubulas tu te des muřo lov ka le bankuri, ai, kana avilemas palpale, me lemas so si muřo ai but mai opral.</verse>
				<verse number="28">Len lestar o teliari, ai den les ka kudo kai si les le deš teliaria.</verse>
				<verse number="29">Ke dena kudales kai si les, ai avela les but, numa kudales kai nai les lena lestar vi so si les.</verse>
				<verse number="30">Ai e sluga khančeski, šiuden les avri ande o tuniariko, kai avena roimata ai grintsina le dand.</verse>
				<verse number="31">Kana o Šiav le manušesko avela ande pesko vestimos, sa le andželonsa, vo bešela pe pesko skamin vestimasko.</verse>
				<verse number="32">Sa le thema avena kjidine angla leste. Vo hulavela le unen katar le kaver, sar o pastuřo hulavela le bakren katar le buznia.</verse>
				<verse number="33">Ai vo thola le bakrořen pe peski čači, ai le buznian pe peski stingo.</verse>
				<verse number="34">Atunči o amperato phenela kudalenge kai si pe leski čači: Aven, tume kai san svintsime katar muřo dad; len e amperetsia kai sas tumenge lašiardi dekin si e lumia.</verse>
				<verse number="35">Ke me simas bokhalo, ai tume dian man te xav; me simas trušalo, ai tume dian ma te piav; me simas streino, ai tume lian sama mandar.</verse>
				<verse number="36">Me simas nango, ai tume uriadian ma; me simas nasvalo, ai tume avilian mande; me simas ande e temnitsa, ai tume avilian karing mande.</verse>
				<verse number="37">Le vorta den les palpale: Baria, kana dikhliam tu ame ke tu sanas bokhalo, ai diam tu ame te xas; vai ke sanas trušalo, ai diam tu ame te pes?</verse>
				<verse number="38">Ai kana dikhliam tu ame streino, ai ame liam sama tutar; vai nango, ai ame uriadiam tut?</verse>
				<verse number="39">Kana dikhliam tu ame nasvalo, vai ande e temnitsa, ai geliam ame karing tute?</verse>
				<verse number="40">Ai o amperato dela palpale: Me phenav tumenge čačimasa, sako data kai tume kerdian kudala dieli ka jekh anda le mai tsinoře katar muře phral, mange si ke tume kerdian.</verse>
				<verse number="41">Atunči vo phenela kudalenge kai si pe leski stingo: Durian mandar, armandine; žian ande e jag kai si pe sakda kai si lašiardi le bengeske ai leske andželonge.</verse>
				<verse number="42">Ke me simas bokhalo, ai tume či dian ma te xav; me simas trušalo ai tume či dian ma te piav.</verse>
				<verse number="43">Me simas streino, ai tume či lian sama mandar; me simas nango, ai tume či uriadian ma; me simas nasvalo ai ande e temnitsa, ai tume či avilian mande.</verse>
				<verse number="44">Von dena palpale: Baria, kana dikhliam tu ame ke tu sanas bokhalo, vai trušalo, vai streino, vai nango, vai nasvalo, vai ande e temnitsa, ai či ažutisardiam tu ame?</verse>
				<verse number="45">Ai vo del len palpale: Me phenav tumenge čačimasa, sako data ke tume či kerdian kudala dieli ka jekh anda le mai tsinoře, mange si ke tume či kerdian.</verse>
				<verse number="46">Ai kudala žiana ka e dukh pe sakda, numa le vorta ka o traio pe sakda.</verse>
			</chapter>
			<chapter number="26">
				<verse number="1">Kana o Jesus getosardias sa kudala divanuri, vo phenel peske vortakonge:</verse>
				<verse number="2">Tume žianen ke e Patradi si t'avel pa dui dies, ai ke o Šiav le manušesko avela dino ande o vast t'avel amblado pe o trušul.</verse>
				<verse number="3">Atunči le mai bare raša ai le purane anda o narodo kjidinisaile ande o kimpo ka o baro rašai akharen les Kaifas.</verse>
				<verse number="4">Ai von den pe duma sar te keren t'astaren le Jesus xitreniasa, ai te mudaren les.</verse>
				<verse number="5">Numa von phenen: Te na avel žikin si o prasniko, te na avel buntuimos maškar o narodo.</verse>
				<verse number="6">Sar o Jesus sas ande e Betania, ande o kher ka o Simon o žiungalo nasvalo.</verse>
				<verse number="7">Jekh žiuvli pašili paša leste, ninkerelas jekh khoro duxi, sas duxi pria kuč; ai, žikin vo sas ka e skafidi, voi dias muial e duxi pe lesko šero.</verse>
				<verse number="8">Le vortača dikhle kudia, xoliaile, ai phenen: So si lašio kado xasarimos?</verse>
				<verse number="9">Šai bikjindiamas kadia duxi pria kuč, ai diamas le love ka le čoře.</verse>
				<verse number="10">O Jesus, lias sama, phenel lenge: Sostar nekežin tume kadala žiuvlia? Voi kerdias jekh laši diela karing mande.</verse>
				<verse number="11">Tumen si tume sakda le čoře tumensa, numa me či avava sakda tumensa.</verse>
				<verse number="12">Kai dias muial kadia duxi pe muřo stato, voi kerdias kadia te getol ma pe muřo groapoševo.</verse>
				<verse number="13">Me phenav tumenge čačimasa, kai-godi kadia laši viasta avela phendi, ande sa e lumia, phenena vi te den pe godji so kadia žiuvli kerdias.</verse>
				<verse number="14">Atunči jekh anda le deš-u-dui, akharen les o Juda Iskariot, gelo karing le bare raša,</verse>
				<verse number="15">ai phenel: So kamen tume te den ma, te me bikjinava les tumenge? Ai von pokjinde leske trianda kotora rup.</verse>
				<verse number="16">De katar kudia vramia, vo rodelas jekh vramia laši te del ande o vast le Jesus.</verse>
				<verse number="17">O mai angluno dies katar o prazniko kana xan le manře bi-drosdake, le vortača pušen katar o Jesus, te phenen leske: Kai kames tu te lašiaras tuke o xamos la Patradiako.</verse>
				<verse number="18">Vo del palpale: Žian ande o foro ka jekh kasavo, ai phenen leske: O Baro phenel: muři vramia aresli; me kerava tute e Patradi muře vortakonsa.</verse>
				<verse number="19">Le vortača kerde so o Jesus phendiasas lenge, ai von lašiarde e Patradi.</verse>
				<verse number="20">E riat aresli, vo thodias pe pala e skafidi le deš-u-donsa.</verse>
				<verse number="21">Žikin von xan, vo phenel: Me phenav tumenge čačimasa, jekh anda tumende bikjinela ma.</verse>
				<verse number="22">Von si pria nekežime, ai sako lias pe te phenel leske: Sim me kudo, Baria?</verse>
				<verse number="23">Vo del palpale: Kudo kai thodias mansa o vast ande o tiari, kudo si kai bikjinela ma.</verse>
				<verse number="24">O Šiav le manušesko žialtar, sar si ramome pa leste. Numa nasul le manušeske kastar o Šiav le manušesko si bikjindo! Mai mišto kudale manušeske te na arakhadinosas.</verse>
				<verse number="25">O Juda, kai sas te bikjinel les, lias e vorba ai phenel: Sim me kodo, Rabi? O Jesus del les palpale: Tu phendian.</verse>
				<verse number="26">Žikin von xan, o Jesus lias o manřo; ai, pala kana řudjisardias, vo phaglias les, ai dias les ka le vortača, phenelas: Len, xan, kado si muřo stato.</verse>
				<verse number="27">Vo atunči lias jekh taxtai, ai, pala kana řudjisardias, vo dias les lenge, phenelas: Pen, sa tume.</verse>
				<verse number="28">Ke kado si muřo rat, o rat la patiako, kai si dino muial pala but manuš, te na mai aven len bezexa.</verse>
				<verse number="29">Me phenav tumenge, me či mai piava de akana anda e fruta la rezaki, ži ka o dies kai me piava mol nevi tumensa ande e amperetsia muři Dadeski.</verse>
				<verse number="30">Pala ke gjilabade gjilia, von gele ka o plai le Maslinengo.</verse>
				<verse number="31">Atunči o Jesus phenel lenge: Inke kadia riat, tume si sa te muken man, ke si ramome: me malavava le pastuřes, ai le bakroře avena puřime.</verse>
				<verse number="32">Numa, kana me živindiva, me avava angla savořende tumendar ande e Galilea.</verse>
				<verse number="33">O Petri, lias e vorba, phenel leske: Makar ke sa le kaver mukena tu, me či mukava tu šoha.</verse>
				<verse number="34">O Jesus phenel leske: Me phenav tuke, inke ande kadia riat, angla savořende ke te o kokošo gjilabel, tu tri-var phenesa ke či prinžiares man.</verse>
				<verse number="35">O Petri del les palpale: Kana te trubula te merav tusa, me šoha phenava ke či prinžiarav tu. Ai sa le vortača phende sa jekh fialo.</verse>
				<verse number="36">Pe kudia, o Jesus gelo lensa ande jekh than kai akharen les Getsemane, ai vo phenel le vortakonge: Bešen kathe, žikin me duriuvav te řudjiv.</verse>
				<verse number="37">Vo lias pesa le Petri ai le do šiaven katar o Zebedeo, ai les lias les o nekežimos ai e dar.</verse>
				<verse number="38">Vo phenel lenge: Muřo duxo si nekežime ži ka o merimos; bešen kathe, ai len sama mansa.</verse>
				<verse number="39">Porme, gelo uni pašuri angle, vo pelo pe peski fatsa, ai řudjisardias kadia: Muřo Dad, te šai daštil, ke kado taxtai te duriol mandar! Numa, na so me kamav, numa so tu kames.</verse>
				<verse number="40">Ai vo avel karing le vortača, ai arakhel le sar soven, ai vo phenel ka o Petri: Tume naštisardian te len sama mansa jekh časo!</verse>
				<verse number="41">Len sama ai řudjin, eta tume te na peren ande o zumaimos; o duxo le manušesko si lašio numa o mas si kovlo.</verse>
				<verse number="42">Vo mai durilo jekh duito data, ai řudjisardias kadia: Muřo Dad, te naštila ke kado taxtai duriol mandar bi ke te piav les, t'avel sar tu kames!</verse>
				<verse number="43">Vo mai avilo, ai mai arakhlias le sar soven; ke lenge jakha sas phare.</verse>
				<verse number="44">Vo muklias le, ai duriol, vo řudjisarel pe e trito data, phenel sa jekh fialo.</verse>
				<verse number="45">Porme vo gelo karing peske vortača, ai phenel lenge: Tume soven akana, ai tume hodinin! Eta, o časo pašilo, ai o Šiav le manušesko avela dino ande le vast le bezexalenge.</verse>
				<verse number="46">Ušten, žias; eta, kudo kai bikjinel ma pašiol.</verse>
				<verse number="47">Sar vo mai delas duma, eta, o Juda, jekh anda le deš-u-dui, avel, ai lesa baro narodo si len xanře ai rovlia, tradine katar le bare raša ai katar le purane anda o narodo.</verse>
				<verse number="48">Kudo kai bikjindias les lenge dias kako semno: Kas me čimidava, vo si, len les.</verse>
				<verse number="49">Strazo, pašilo paša o Jesus, vo phenel: Unpači Rabi! Ai vo čimidias les.</verse>
				<verse number="50">O Jesus phenel leske: Muřo vortako, so tu avilian te keres, ker les. Atunči kudala žene avile angle, thode o vast pe o Jesus, ai line les.</verse>
				<verse number="51">Ai eta, jekh anda kudala kai sas le Jesusosa vazdias o vast, ai tsirdias pesko xanřo; vo maladias la sluga katar o baro rašai ai peradias lesko kan.</verse>
				<verse number="52">Atunči o Jesus phenel leske: Tho tjiro xanřo palpale; ke sa kudala kai lena o xanřo xasavona katar o xanřo.</verse>
				<verse number="53">Gindis-tu tu ke me naštiv t'akharav muře Dades, kai dela man akana strazo deš-u-dui armi andželi?</verse>
				<verse number="54">Sar te aresen čače le Ramomata? Ke von phenen ke trubul t'avel kadia.</verse>
				<verse number="55">Ande kudia vramia o Jesus phenel le narodoske: Tume avilian, sar pala jekh řobaš, le xanřensa ai le rovliansa, te len man. Me bešavas sako dies tumensa, sikiaravas ande o templo, ai tume či lian man.</verse>
				<verse number="56">Numa sa kadia areslo eta ke te le Ramomata katar le profeturi t'aresen čače. Atunči le vortača mukle les, ai našle.</verse>
				<verse number="57">Kudala kai line le Jesus ningerde les ka o baro rašai Kaifas, kai le zakonaria ai le purane sas kjidine.</verse>
				<verse number="58">O Petri gelo pala leste dural ži ande o kimpo ka o baro rašai, dias andre, ai bešlo tele le slugensa, te dikhel so te getol pe.</verse>
				<verse number="59">Le bare raša ai sa e kris židovitsko rodenas uni falši martururi pe o Jesus, dosta te mudaren les.</verse>
				<verse number="60">Numa či arakhle, makar ke uni falši martururi sikadile. Eta, avile dui, kai phenen:</verse>
				<verse number="61">Kado phendias: Me šai phařavav o templo le Devlesko, ai vazdava les ande trin dies.</verse>
				<verse number="62">O baro rašai uštilo ai phenel leske: Či des tu khanči anglal so kadala manuš phenen pe tute?</verse>
				<verse number="63">O Jesus bešel muto. Ai o baro rašai lias e vorba, phenel leske: Me mangav tu, katar o Del o živindo, te phenes amenge te san tu o Kristo, o Šiav le Devlesko.</verse>
				<verse number="64">O Jesus del les palpale: Tu phendian. Mai but, me phenav tumenge: tume dikhena d'akanara sar o Šiav le manušesko bešel pe e čači rig katar o Del o zuralo, ai avel pe le nuveria le čereske.</verse>
				<verse number="65">Atunči o Baro rašai šindias peske tsalia, phenelas: So prasaimos! So mai trubul amen martururi? Eta, tume ašundian lesko prasaimos.</verse>
				<verse number="66">So miazol tumenge? Von den palpale: Trubul vo mudardo.</verse>
				<verse number="67">Pe kudia, von čungarde les pe o mui, ai dine les dukhuma ai palmi pe o mui, phenenas:</verse>
				<verse number="68">Kristo, phen so avela; phen amenge kon maladias tu.</verse>
				<verse number="69">Numa, o Petri bešelas avri ande o kimpo. Jekh sluganka pašiol paša leste, ai phenel: Vi tu, tu sanas le Jesusosa anda e Galilea.</verse>
				<verse number="70">Numa vo del palpale angla sa, phenelas: Me či žianav so tu phenes.</verse>
				<verse number="71">Sar vo žialas karing o vudar, jekh kaver sluganka dikhlias les, ai phenel kudalenge kai si kothe: Vi kado sas le Jesusosa anda o Nazaret.</verse>
				<verse number="72">Vo mai dias palpale, solaxasa: Me či prinžiarav kudale manušes.</verse>
				<verse number="73">Tsiřa pala kudia, kudala kai sas kothe, pašile, phenen ka o Petri: Čačes ke vi tu san anda kudala žene, ke prinžiaras tu pala tjiro glaso.</verse>
				<verse number="74">Atunči vo thodias pe te prasal ai te solaxal: Me či žianav kudale manušes. Strazo o kokošo gjilabadias.</verse>
				<verse number="75">Ai o Petri dias pe godji ka le vorbi le Jesusoske kai phendiasas: Angla savořende ke te o kokošo gjilabel, tu phenesa tri-var ke či prinžiares man. Ai vo anklisto avri, vo rovel zurales.</verse>
			</chapter>
			<chapter number="27">
				<verse number="1">Sar o diminiats avilo, sa le bare raša ai le purane le narodoske kjidine pe te den pe duma pe o Jesus, te mudaren les.</verse>
				<verse number="2">Pala ke phangle les von andine les ai dine les ka o Pontius Pilato, o vladoro.</verse>
				<verse number="3">Atunči o Juda, kai bikjindias les, dikhlias ke dine les kris, keisailo, vo ningerdias le trianda kotora rup ka le bare raša ai ka le purane.</verse>
				<verse number="4">Phenelas: Me kerdem bezex, kai dem ande tumare vast jekhe manušes kai nas došalo te merel. Von den palpale: So-i amare dieli? Kudia si tjiri diela.</verse>
				<verse number="5">O Juda šiudias le love rupune ande o templo, ai gelo-tar te amblavel pe.</verse>
				<verse number="6">Le bare raša kjidine le, ai phenen: Nai slobodo te thon le love ande o mandjin šinado, ke si o bikjinimos le ratesko.</verse>
				<verse number="7">Ai, pala ke den pe duma, kjindine kudale lovensa o kimpo kudalesko kai kerel le khore.</verse>
				<verse number="8">Sa anda kudia kudo kimpo akharde les o kimpo le Ratesko, ži adies.</verse>
				<verse number="9">Atunči areslo so sas phendo katar o Jeremia, o profeto: Von line le trianda kotora rupune, love kai le Židovuri sas ande jekh than te pokjinen leske:</verse>
				<verse number="10">Ai von dine le te kjinen o kimpo kudalesko kai kerel le khore sar o Baro dias ma e ordina.</verse>
				<verse number="11">O Jesus andine les angla o vladoro. O vladoro pušel les, kadia: San tu o amperato le Židovongo? O Jesus del les palpale: Tu phenes.</verse>
				<verse number="12">Numa či mai del palpale khanči so thon beda pe leste ka le raša le bare ai ka le purane.</verse>
				<verse number="13">Atunči o Pilato phenel leske: Či ašunes sode thon beda pe tute?</verse>
				<verse number="14">Ai o Jesus či del les palpale pe či jekh vorba, kudia sas šodo le vladoroske.</verse>
				<verse number="15">Ka sako Patradi, o vladoro sas sikado te mukel jekhe řobos, savo mangel o narodo.</verse>
				<verse number="16">Sas len atunči jekh řobaš vestime, bušol Barabas.</verse>
				<verse number="17">Sar von sas kjidine, o Pilato phenel lenge: Savo kamen tume te mukav les tumenge, le Barabas, vai le Jesus, kai akharen les o Kristo?</verse>
				<verse number="18">O Pilato vo žianelas mišto ke von dine les ande le vast le Jesus ke von sas xoliariko pe leste.</verse>
				<verse number="19">Žikin vo bešel ka e kris, leski řomni tradias te phenen leske: Te na avel khanči maškar tute ai kudo bi-došalo, ke adies but kjinuisardem ande o suno pala leste.</verse>
				<verse number="20">Le bare raša ai le purane thode zor pe o narodo te mangel te mukel le Barabas, ai te mudarel le Jesus.</verse>
				<verse number="21">O vladoro, lias e vorba, phenel lenge: Savo anda le dui kamen tume te mukav les tumenge? Von den palpale: O Barabas.</verse>
				<verse number="22">O Pilato phenel lenge: So kerava me anda o Jesus, kai akharen les o Kristo? Sa dine palpale: T'avel amblado pe o trušul!</verse>
				<verse number="23">O vladoro phenel: Numa če nasulimos kerdias vo? Ai von tsipisarde mai zurales: T'avel amblado!</verse>
				<verse number="24">O Pilato dikhlias ke či niril khanči, numa ke o buntuimos butiol, lias pai, xaladias peske vast angla o narodo, ai phenel: Me či sim došalo anda o rat kadalesko. Tumari diela si.</verse>
				<verse number="25">Ai sa o narodo dias palpale: Ke te lesko rat perel pe amende ai pe amare šiave!</verse>
				<verse number="26">Atunči o Pilato muklias lenge le Barabas; ai, thodias te maren le Jesus, vo dias les t'amblaven les pe o trušul.</verse>
				<verse number="27">Le ketani le vladoroske ningerde le Jesus ande e avlin le vladoroski, ai von kjidine krugom lestar sa le kavre ketanen.</verse>
				<verse number="28">Line pa leste leske tsalia, ai thode pe leste jekh bunda loli.</verse>
				<verse number="29">Von khuvde jekh kurona anda le kanře, kai von thode pe lesko šero, ai von thode jekh řaioři ande lesko vast čačo; porme dine čanga angla leste, von prasan les, phenen: Unpači, amperato le Židovongo.</verse>
				<verse number="30">Ai von čungarden pe leste, line e řaioři, ai malade les pe o šero.</verse>
				<verse number="31">Pala kudia kai asaile lestar, line pa leste e bunda, thode pe leste leske tsalia, ai ningerde les t'amblaven les pe o trušul.</verse>
				<verse number="32">Kana ankliste avri, von arakhle jekhe manušes anda e Sirena, akharen les o Simon, ai von thode pe leste zor te ningerel o trušul le Jesusosko.</verse>
				<verse number="33">Aresle ande o than kai bušol Golgota, kudo si Šero Nango,</verse>
				<verse number="34">Von dine les te pel mol drabesa hamime; numa, kana vo zumadias, či kamlias te pel.</verse>
				<verse number="35">Kana amblade les pe o trušul von hulade leske tsalia, ai khelde pe kon lel le.</verse>
				<verse number="36">Porme von bešle tele, ai len sama lestar.</verse>
				<verse number="37">Te sikaven sostar sas vo dino strafo, ramosarde opral pa lesko šero: Kado si o Jesus, o amperato le Židovongo.</verse>
				<verse number="38">Lesa sas amblade dui čor, jekh pe leski čači, ai o kaver pe leski stingo.</verse>
				<verse number="39">Kai nakhenas maren mui lestar, ai miškinas o šero.</verse>
				<verse number="40">Phenenas: Tu kai phařaves o templo, ai kai vazdes les ande le trin dies, skipisavo tu! Te san tu o Šiav le Devlesko, vuli pa o trušul!</verse>
				<verse number="41">Le bare raša, le zakonarensa ai le puranensa, vi von asanas lestar, ai phenenas:</verse>
				<verse number="42">Vo skipisardias le kavren, ai vo naštil te skipil pe pes! Te si vo o amperato le Židovongo, ke te vulel pa pesko trušul, ai ame patiasa ande leste.</verse>
				<verse number="43">Vo dias pe ka o Del; ke o Del te skipil les akana, te kamela les. Ke vo phendias: Me sim o Šiav le Devlesko.</verse>
				<verse number="44">Le čor, amblade lesa, prasan les sa kadia.</verse>
				<verse number="45">De katar mismeri ži ka o trito časo, sas tuniariko pe sa e phuv.</verse>
				<verse number="46">Ai karing o trito časo, o Jesus tsipisardias jekhe hangosa zurale: Eloi, Eloi, lama sabaxthani? si kudia: Muřo Del, muřo Del, sostar muklian ma tu?</verse>
				<verse number="47">Uni anda kudala kai sas kothe, ašunde leste, phenenas: Vo akharel le Elia.</verse>
				<verse number="48">Ai strazo jekh anda lende našlo te lel jekh dirza, kai pherdias la šut ai, phanglias la pe jekh kaštořo, dias les te pel.</verse>
				<verse number="49">Numa le kaver phenen: Te dikhas te o Elia avela te skipil les.</verse>
				<verse number="50">O Jesus mai tsipisardias jekh data jekh hangosa zurale, ai gelotar lesko duxo.</verse>
				<verse number="51">Ai eta, e zanaveska ande o templo šindili ande donde, de opral ži tele, e phuv isdraias, le stanki phařadile.</verse>
				<verse number="52">Le groapoševuri puterdile, ai uni staturi le svintsonge kai sas mule živindisaile.</verse>
				<verse number="53">Ankliste avri anda le groapoševuri, von gele ande o foro svinto, ai sikadile ka but žene.</verse>
				<verse number="54">O fitsiri kai si baro pe jekh šel ketani ai kudala kai sas lesa t'arakhen le Jesus dikhle ke isdral e phuv ai so areslias, lias len jekh bari dar, ai phenenas: Čačes, kado manuš sas o Šiav le Devlesko.</verse>
				<verse number="55">Sas kothe but žiuvlia kai dikhenas de dural; von gele pala o Jesus de anda e Galilea te služin les.</verse>
				<verse number="56">Maškar lende sas e Maria anda e Magdala, e Maria, e dei katar o Jakob ai katar o Josef, ai e dei le šiavengi katar o Zebedeo.</verse>
				<verse number="57">E riat aresli, avilo jekh manuš barvalo anda o Arimate, bušol Josef, vi vo sas vortako katar o Jesus.</verse>
				<verse number="58">Vo gelo karing o Pilato, ai manglias o stato le Jesusosko. O Pilato dias ordina te den les leske.</verse>
				<verse number="59">O Josef lias o stato, phanglias les ande jekh paplano parno,</verse>
				<verse number="60">ai thodias les ande pesko groapoševo nevo, kai sas hunado ande jekh stanka. Porme spidias jekh baro bař angla o groapoševo, ai gelotar.</verse>
				<verse number="61">E Maria anda e Magdala, ai e kaver Maria sas kothe, bešenas angla o groapoševo.</verse>
				<verse number="62">Teharin, kai sas o sabato, le bare raša ai le Farizianuri gele ande jekh than paša o Pilato,</verse>
				<verse number="63">ai phenen: Baria, ame diam ame godji ke kudo xoxamno phendiasas, kana vo mai trailas: Trin dies pala kudia me živindiva.</verse>
				<verse number="64">De ordina ke o groapoševo t'avel arakhado ži ka o trito dies, eta ke te na leske vortača t'aven te čoren lesko stato, ai te phenen le narodoske: Vo živindisailo anda le mule. Kudo xoxaimos avela mai baro sar le mai angluno.</verse>
				<verse number="65">O Pilato phenel lenge: Tumen si tume kai arakhen, arakhen les sar tume kamen.</verse>
				<verse number="66">Von gele te len sama katar o groapoševo. Astarde o bař kai phandavenas anglal ai thode le ketanen te arakhen les.</verse>
			</chapter>
			<chapter number="28">
				<verse number="1">Pala o sabato, kana uštel o dies o mai angluno le kurkesko, e Maria anda e Magdala ai e kaver Maria gele te dikhen o groapoševo.</verse>
				<verse number="2">Ai eta, strazo e phuv isdraias zurales ke jekh andželo le Baresko vulisto anda o čeri, avilo te spidel o bař rigate, ai bešel opral.</verse>
				<verse number="3">Lesko mui sas sar te strefial, ai leske tsalia parne sar o iv.</verse>
				<verse number="4">Kai arakhen isdraile daratar, ai aresle sar mule.</verse>
				<verse number="5">Numa o andželo lias e vorba, ai phenel ka le žiuvlia: Tumen, na daran; ke me žianav ke tume roden le Jesus kai sas amblado pe o trušul.</verse>
				<verse number="6">Vo nai kathe; vo živindisailo, sar vo phendiasas. Aven, dikhen o than kai vo sas tele,</verse>
				<verse number="7">ai žian sigo te phenen ka leske vortača ke vo živindisailo anda le mule. Ai eta, vo žiala angla savořende tumendar ande e Galilea: kothe tume dikhena les. Eta, me phendem tumenge.</verse>
				<verse number="8">Von geletar sigo katar o groapoševo, darasa ai but veselimasa, ai von našle te ningeren e viasta ka le vortača.</verse>
				<verse number="9">Ai eta, o Jesus avilo angla lende, ai phenel: Me dav tumen pozdraimos. Von pašile t'asban leske punře, ai von klonisaile angla leste.</verse>
				<verse number="10">Atunči o Jesus phenel lenge: Na daran; žian te phenen ka muře phral te žian ande e Galilea, kothe von dikhena man.</verse>
				<verse number="11">Žikin von si pe e vurma, uni ketani kai arakhenas gele ande o foro, ai phende ka le bare raša so areslias.</verse>
				<verse number="12">Kudala, pala ke kjidine pe le puranensa ai avile ande jekh than, dine ka le ketani but love,</verse>
				<verse number="13">phenenas: Phenen ke leske vortača avile riate te čoren les, žikin ame sovasas.</verse>
				<verse number="14">Ai te avela o vladoro t'ašunel, žianasa ame sar te phenas leske te na avela tumen či jekh baio.</verse>
				<verse number="15">Le ketani line le love, ai kerde sar sas lenge phendo. Ai kudia viasta geli maškar le Židovuri, ži adies.</verse>
				<verse number="16">Le deš-u-jekh vortača gele ande e Galilea, pe o plai kai o Jesus sikadias lenge.</verse>
				<verse number="17">Kana von dikhle les, von klonisaile angla leste. Numa uni či patian.</verse>
				<verse number="18">O Jesus, pašilo, del duma lensa kadia: Sa e putiaria si man dini ande o čeri ai pe e phuv.</verse>
				<verse number="19">Žian, keren anda sa le thema t'aven vortača, bolen le ande o anav le Devlesko, le Šiavesko ai le Svinto Duxosko,</verse>
				<verse number="20">ai sikiaren le te len sama sa so me sikiardem tumen. Ai eta, me sim tumensa sako dies, žikin či getola pe e lumia.</verse>
			</chapter>
		</book>
		<book number="41">
			<chapter number="1">
				<verse number="1">Kadia e Nevi Viasta katar o Jesus Kristo, Šiav le Devlesko.</verse>
				<verse number="2">Sar si ramome ande o Esai, profeto: Eta, te tradav angla tute kudales kai phenela ande muřo anav, kai lašiarela tjiri vurma.</verse>
				<verse number="3">Si o hango kudalesko kai tsipil ande e pusta: Lašiaren e vurma le Bareski, teliaren leske vurmitsi,</verse>
				<verse number="4">O Jono avilo, bolelas ande e pusta, ai phenelas pa o bolimos le keimasko, te aven jertime le bezexa.</verse>
				<verse number="5">Sa o them ande e Judea ai sa o narodo ande o Jerusalem žianas paša leste; ai, puřinas penge bezexa, bolenas pe lestar ande o pai o Jordan.</verse>
				<verse number="6">O Jono sas pe leste jekh tsolo anda o bal la gumulako, ai jekh prastia mortsiaki krugom o prašav. Vo xalas grastoře ai avdjin sirbato.</verse>
				<verse number="7">Vo delas duma, phenelas: Avel pala mande kudo kai si mai zuralo mandar, ai me či sim harniko te bangiuvav te putrav leske doria le papučenge.</verse>
				<verse number="8">Me, bolav tumen ande o pai; vo, bolela tumen ande o Svinto Duxo.</verse>
				<verse number="9">Ande kudia vramia, o Jesus avel anda o Nazaret ande e Galilea, ai boldias les o Jono ande o Jordan.</verse>
				<verse number="10">Sar vo anklelas avri anda o pai, vo dikhlias ke o čeri puterdiol, ai o duxo vulel pe leste sar jekh gulumbo.</verse>
				<verse number="11">Ai jekh hango ašundiol anda o čeri, phenel kakala vorbi: Tu san muřo Šiav kai kamav tu but, ande tute me thodem sa muři dragostia.</verse>
				<verse number="12">Strazo, o Duxo spidias le Jesus ande e pusta,</verse>
				<verse number="13">Kai vo sas ande e pusta štar-var-deš dies, te zumavel les o Satan. Vo sas le sirbatone žigeniensa, ai le andželi služisarde les.</verse>
				<verse number="14">Pala ke o Jono sas dino ka e kris, o Jesus gelo ande e Galilea, phenelas e Laši Viasta le Devleski.</verse>
				<verse number="15">Vo phenelas: E vramia si gata, ai e amperetsia le Devleski si paše. Kein tume, ai patian tume ka e laši viasta.</verse>
				<verse number="16">Sar vo nakhelas pe o berego la mariako katar e Galilea, vo dikhlias le Simon ai le Andreas, phral le Simonosko, kai šiude jekh setka ande e maria; ke von sas mašiaria.</verse>
				<verse number="17">O Jesus phenel lenge: Aven mansa, ai me kerava anda tumende t'astaren le manušen.</verse>
				<verse number="18">Strazo, von mukle penge setki, ai gele pala leste.</verse>
				<verse number="19">Gelo tsiřa mai dur, vo dikhlias le Jakob, šiav katar o Zebedeo, ai le Jono, lesko phral, kai, vi von, sas ande jekh čuno ai lašiarenas le setki.</verse>
				<verse number="20">Strazo, vo akharel le; ai, mukle penge dades o Zebedeo ande o čuno le butiarensa, gele pala leste.</verse>
				<verse number="21">Von gele ande o Kapernaum. Ai, o sabato, o Jesus dias angla savořende andre ande e khangeri židovitsko, ai vo sikiarelas.</verse>
				<verse number="22">Lenge sas šodo so vo sikiarel; ke vo sikiarelas sar t'avel les zor, ai na sar le zakonaria.</verse>
				<verse number="23">Arakhadilias ande lengi khangeri židovitsko jekh manuš kai sas les jekh duxo nasul, ai vo tsipil:</verse>
				<verse number="24">So si maškar amende ai tute, Jesus anda o Nazaret? Tu avilian te xasares amen. Me žianav kon san tu: o Svinto le Devlesko.</verse>
				<verse number="25">O Jesus daravel les, phenelas: Aš, ai ankli avri anda kado manuš.</verse>
				<verse number="26">Ai o duxo nasul anklisto avri anda kudo manuš, isdraias les pria zurales, ai phurdias baro tsipimos.</verse>
				<verse number="27">Savořen lias len e dar, kadia ke pušen jekh kavrestar: So si kadia? Jekh nevo zakono! Vo porončil zorasa inke pe le duxuri nasul, ai von patian lesko mui!</verse>
				<verse number="28">Ai lesko vestimos gelo strazo ande sa le riga krugom e Galilea.</verse>
				<verse number="29">Sar anklen avri anda e khangeri židovitsko, von gele le Jakobosa ai le Jonosa ka o kher le Simonosko ai le Andreasko.</verse>
				<verse number="30">E sakra le Simonoski sovelas nasvali; ai strazo dine duma pa late ka o Jesus.</verse>
				<verse number="31">Vo pašilo, vo vazdias la, lias la vastestar, ai strazo o tatimos muklias la. Porme voi služisardias len.</verse>
				<verse number="32">E riat, kana pelo tele o kham, andine leske sa le nasvalen ai le bengailen.</verse>
				<verse number="33">Ai sa o foro sas kjidino angla lesko vudar.</verse>
				<verse number="34">Vo sastiardias bute ženen kai sas le sako fialo nasvalimos; vo vi mai dias avri but duxuri nasul, ai vo či mukelas le duxuri te den duma, ke vo žianelas le.</verse>
				<verse number="35">Karing e diminiats žikin inke sas pria tamlo, vo uštilo, ai anklisto avri te žial ande jekh than pusto, kai řudjil.</verse>
				<verse number="36">O Simon ai kudala kai sas lesa gele te roden les.</verse>
				<verse number="37">Ai, kana arakhle les, von phenen leske: Sa roden tu.</verse>
				<verse number="38">Vo del le palpale: Žias pe kaver than, ande le gava paše, eta te dav duma vi kothe; ke pala kudia me avilem avri.</verse>
				<verse number="39">Ai vo gelo te del duma ande le khangeria židovitsko, ande sa e Galilea, ai vo gonil le demonon.</verse>
				<verse number="40">Jekh žiungalo nasvalo avel leste; ai, šiudias-pe pe čangende, vo phenel leske milasa: Te kamesa, tu šai vužares man.</verse>
				<verse number="41">O Jesus, lias les e mila, thodias o vast, asbadias les, ai phenel: Me kamav, av vužio.</verse>
				<verse number="42">Strazo o nasvalimos muklias les, ai vo areslo vužio.</verse>
				<verse number="43">O Jesus tradias les strazo, zurale poronkonsa,</verse>
				<verse number="44">ai vo phenel leske: Le tu sama te na phenes khanči khanikaske; numa žia te sikaves tu ka le raša, ai de pala tjiro vužimos so o Moše phendias, eta t'avel lenge marturo.</verse>
				<verse number="45">Numa kudo manuš gelotar, vo thodias pe te tsipil opre le dieli ai te puřil, kadia ke o Jesus naštisardias mai te del andre ande jekh foro, vo bešelas avri, ande le thana pusti, ai avenas leste pa sako rig.</verse>
			</chapter>
			<chapter number="2">
				<verse number="1">Uni dies pala kudia o Jesus avilo palpale ande o Kapernaum. Ašunde ke vo avilo ande o kher,</verse>
				<verse number="2">ai kjidinisaile kasave but manuš ke o than angla o vudar naštilas te mai ninkerel len. Vo mothol lenge e Vorba.</verse>
				<verse number="3">Žene avile leste, andine jekhe paralitikos ningerdo katar štar manuš.</verse>
				<verse number="4">Sar naštinas t'aven ži leste, katar o baro narodo, von puterde o čardako le kheresko kai vo sas, ai von vuliarde les katar kudo puterimos pe o pato pe savo o paralitiko sas.</verse>
				<verse number="5">O Jesus, dikhlias lengo patiamos, phenel le paralitikoske: Muro šiav, tjire bezexa si jertime.</verse>
				<verse number="6">Sas kothe uni zakonaria, bešenas tele ai phenenas ande pende:</verse>
				<verse number="7">Sar kado manuš del vo duma kadia? Vo prasal. Kon šai jertil le bezexa, te na avela vo o Del?</verse>
				<verse number="8">O Jesus, hatiardias strazo ande peste katar o duxo so von gindinas ande pende, phenel lenge: Sostar si tumen kasave ginduri ande tumare ile?</verse>
				<verse number="9">So si mai mišto, te phenes le paralitikoske: Tjire bezexa si jertime, vai te phenes: Ušti, le tjiro pato, ai phir?</verse>
				<verse number="10">Eta, eta tume te žianen ke o Šiav le manušesko si les pe e phuv e putiaria te jertil le bezexa.</verse>
				<verse number="11">Me dav tu ordina, phenel vo le paralitikoske: Ušti, le tjiro pato, ai žia ande tjiro kher.</verse>
				<verse number="12">Ai, strazo, vo uštilo, lias pesko pato, ai gelo-tar avri angla savořende, kadia sas lenge sa šodo ai vestinas le Devles, phenenas: Ame šoha či dikhliam diela kadia.</verse>
				<verse number="13">O Jesus mai anklisto avri karing e maria. Sa o narodo avelas leste, ai vo sikiarelas len.</verse>
				<verse number="14">Kai nakhelas, vo dikhlias le Levi, šiav katar o Alfeo, bešelas pala e skafidi kai pokjinen e taksa. Vo phenel leske: Av pala mande! O Levi uštilo, ai gelo pala leste.</verse>
				<verse number="15">Sar o Jesus sas pala e skafidi ande o kher ka o Levi but manuš kai kjiden e taksa le amperatoske ai žene kai nai lengo traio lašio, vi von thode pe pala e skafidi lesa ai leske vortakonsa; ke von sas but, ai gele pala leste.</verse>
				<verse number="16">Uni zakonaria, kai sas Farizianuri, dikhle les ke xal le manušensa kai kjiden e taksa ai le ženensa kai nai lengo traio lašio, phenen leske vortakonge: Sostar xal vo le manušensa kai kjiden e taksa ai le ženensa kai nai lengo traio lašio?</verse>
				<verse number="17">Sar o Jesus ašundias, vo phenel lenge: Nai kudala kai si saste ke trubul len doxtoro, numa le nasvalen. Me či avilem te akharav kudalen kai si vorta, numa le bezexalen.</verse>
				<verse number="18">Le vortača le Jonoske ai le Farizianuri postin. Von avile te phenen ka o Jesus: Sostar le vortača le Jonoske ai kudala katar le Farizianuri postin von, numa tjire vortača či postin?</verse>
				<verse number="19">O Jesus del len palpale: Le vortača le terneske kai ansuril pe šai postin von žikin si o terno lensa? Sogodi si lensa o terno, von naštin te postin.</verse>
				<verse number="20">Le dies avena kai o terno avela lendar lino, ai atunči von postina kudo dies.</verse>
				<verse number="21">Khonik naštil te suvel jekh kotor nevo ka jekh tsalia purani; aver fialo, o kotor nevo šinel jekh partia anda e tsalia, ai o šinimos avela mai baro.</verse>
				<verse number="22">Ai khonik či thol mol nevi ande le bočonkuri purane; aver fialo, e mol phagel le bočonkuri, ai e mol ai le bočonkuri xasavon; numa trubul te thon e mol ande le bočonkuri neve.</verse>
				<verse number="23">Areslias, jekh dies o sabato, ke o Jesus nakhel maškar o gjiv. Leske vortača, žianas pe vurma, thode pe t'ankalaven simintsi.</verse>
				<verse number="24">Le Farizianuri phenen leske: Eta, sostar keren von so nai slobodo te keren o sabato?</verse>
				<verse number="25">O Jesus del len palpale: Či gjindian tume šoha so kerdias o David, kana sas bokhalo ai manglias te xal, vo ai kudala kai sas lesa.</verse>
				<verse number="26">Sar dias vo ande o kher le Devlesko, pe e vramia kana sas o baro rašai o Abiatar, ai vo xalias le manře dišade pe o altari, kai slobodo ferdi le rašange te xan, ai inke vo dias ka kudala kai sas lesa!</verse>
				<verse number="27">Porme vo phenel lenge: O sabato si thodino le manušenge, ai nai ke o manuš si thodino le sabatoske;</verse>
				<verse number="28">kadia o Šiav le manušesko si o birevo vi pe o sabato.</verse>
			</chapter>
			<chapter number="3">
				<verse number="1">O Jesus mai dias andre ande e khangeri židovitsko. Vo arakhlias jekhe manušes kai sas lesko vast šuko.</verse>
				<verse number="2">Von lenas sama pe o Jesus, te dikhen te sastiarela vo o dies o sabato; sas te thon pe leste beda.</verse>
				<verse number="3">Ai o Jesus phenel le manušeske kai sas lesko vast šuko: Ušti, kathe angla savořende.</verse>
				<verse number="4">Porme phenel lenge: Si slobodo, o dies o sabato, te keren mištimos vai te keren nasulimos, te skipis jekhe manušes vai te mudares les? Numa von ašile mutsi.</verse>
				<verse number="5">Atunči, dikhel pe lende vuřitsimasa, ai vi mai nekežime anda lengo zuralimos ande o ilo, vo phenel le manušeske: Vazde tjiro vast. Vo vazdias les, ai lesko vast sastilo.</verse>
				<verse number="6">Le Farizianuri ankliste avri, ai strazo von kjidinisaile le vortakonsa le Herodoske te len sama sar te xasaren les.</verse>
				<verse number="7">O Jesus gelotar karing e maria peske vortakonsa. Jekh baro narodo gelo pala leste anda e Galilea; ai anda e Judea,</verse>
				<verse number="8">ai anda o Jerusalem, ai anda o Idumea, ai anda inčial o Jordan, ai krugom katar e Tira ai o Sidon. Jekh baro narodo, sikionas so vo kerel, aven leste.</verse>
				<verse number="9">Vo thodias peske vortakon te ninkeren leske jekh tsinořo čuno, eta te na avel kjidino katar o narodo.</verse>
				<verse number="10">Ke, sar vo sastiarelas bute ženen, sa kudala kai sas len nasvalimata šiudenas-pe pe leste t'asban les.</verse>
				<verse number="11">Le duxuri nasul, kana von dikhenas les, denas čanga angla leste, ai tsipinas: Tu san o Šiav le Devlesko.</verse>
				<verse number="12">Numa vo delas len poronka pria zurales te na phenen kon si vo.</verse>
				<verse number="13">Vo atunči anklisto pe o plai; vo akhardias kudalen kai vo kamlias, ai von avile paša leste.</verse>
				<verse number="14">Vo alosardias deš-u-don, t'aven lesa, kai akharel le apostoluri. Ai te tradel len te phenen e Laši Viasta</verse>
				<verse number="15">ai te del len e putiaria te gonin le demonon.</verse>
				<verse number="16">Eta le deš-u-dui kai vo thodias: O Simon, kai akharel les Petri;</verse>
				<verse number="17">o Jakob, šiav katar o Zebedeo, ai o Jono, phral le Jakobosko, dias lenge o anav Boanerges, kai si kudia šiave katar o řondeto;</verse>
				<verse number="18">o Andreas; o Filipo; o Bartelemi; o Matei; o Tomas, o Jakob, šiav katar o Alfeo; o Tade; o Simon o Kananito;</verse>
				<verse number="19">ai o Juda Iskariot, kudo kai bikjindas le Jesus.</verse>
				<verse number="20">Vo gelo ande o kher, ai o narodo mai pašilo, kadia ke vo ai leske vortača naštinas te mai xan.</verse>
				<verse number="21">Le niamuri le Jesusoske, ašunde kudo, avile te len les; ke von phenenas: Lias pe avri anda e godji.</verse>
				<verse number="22">Ai le zakonaria, kai vuliste anda o Jerusalem, phenenas: Lias les o Beelzebul; si katar o prinso le demonongo ke von gonil le demonon.</verse>
				<verse number="23">O Jesus akharel le, ai phenel lenge paramičensa: Sar o Satan šai gonil vo le Satan?</verse>
				<verse number="24">T'avela jekh amperetsia huladi, kudia amperetsia naštil te ninkerel.</verse>
				<verse number="25">Ai t'avela jekh kher t'avel hulado maškar peste, kudo kher či ninkerela.</verse>
				<verse number="26">T'avela ke o Satan marel-pe pe peste, leski amperetsia si huladi, ai leski putiaria našti te žial mai angle, numa getola pe.</verse>
				<verse number="27">Khonik naštil te del andre ande o kher kai si jekh manuš zuralo ai te čorel leske mištimata, bi angla savořende te phandel kudale manušes; atunči vo čorela lesko kher.</verse>
				<verse number="28">Me phenav tumenge čačimasa, sa le bezexa avena jertime le šiavenge katar le manuš, ai le prasaimata kai von phenena;</verse>
				<verse number="29">numa kon prasala pe o Svinto Duxo či avela šoha jertime; vo si došalo pe jekh bezex merimaski.</verse>
				<verse number="30">O Jesus delas duma kadia ke von phenenas: Si ande leste jekh duxo nasul.</verse>
				<verse number="31">Avile leski dei ai leske phral, kai, bešenas avri, trade t'akharen les.</verse>
				<verse number="32">O narodo bešelas tele krugom lestar, ai phenen leske: Eta, tjiri dei ai tjire phral si avri ai akharen tu.</verse>
				<verse number="33">Ai vo del palpale: Kon si muři dei, ai kon si muře phral?</verse>
				<verse number="34">Porme, šiudias le jakha pe kudala kai bešen tele sa krugom lestar. Eta, phenel vo, muři dei ai muře phral.</verse>
				<verse number="35">Ke, kon-godi kerel so mangel o Del, kudo si muřo phral, muři phei, ai muři dei.</verse>
			</chapter>
			<chapter number="4">
				<verse number="1">O Jesus mai lias pe te sikiarel pe o berego la mariako. Jekh baro narodo kjidinisailo krugom lestar, vo anklisto ai bešel ande jekh čuno. Sa o narodo sas tele pe e phuv pe o berego.</verse>
				<verse number="2">Vo sikiarelas len but dieli paramičensa, ai vo phenel lenge ande pesko sikiarimos:</verse>
				<verse number="3">Ašunen: Jekh kai bariarel anklisto avri te šiudel simintsi.</verse>
				<verse number="4">Sar vo šiudel, jekh partia anda le simintsi peli pe e rig la vurmaki ai le čiriklia avile, ai xale la.</verse>
				<verse number="5">Jekh kaver partia peli ande jekh than kai si bař, kai nas but phuv; voi uštili strazo, ke e phuv nas pria andre.</verse>
				<verse number="6">Numa, kana o kham uštilo, voi phabuli ai šukili, ke nai la vuni.</verse>
				<verse number="7">Jekh kaver partia peli maškar le kanře: le kanře barile, ai tasade la, ai voi či dias fruta.</verse>
				<verse number="8">Jekh kaver partia peli ande e laši phuv; voi dias fruta kai anklisti ai barili, ai voi dias trianda, šov-var-deš, ai jekh šel pe jekh.</verse>
				<verse number="9">Porme vo phenel: Ke kudo kai si les kan t'ašunel, ašunela!</verse>
				<verse number="10">Kana sas korkořo, kudala kai sas krugom lestar le deš-u-donsa pušen les pala le paramiča.</verse>
				<verse number="11">Vo phenel lenge: Tumenge si dino so si šodo katar e amperetsia le Devleski; numa kudalenge kai si avri sa si te nakhel sar paramiča.</verse>
				<verse number="12">Eta kana dikhena dikhen ai či len sama, ai kai ašunena ašunen ai či hatiaren, daratar ke te na pařudion, ai ke le bezexa te na aven lenge jertime.</verse>
				<verse number="13">Vo mai phenel lenge: Tume či hatiaren kadia paramiči? Sar hatiarena tume sa le paramiča?</verse>
				<verse number="14">Kai šiudel e simintsa šiudel e vorba le Devleski.</verse>
				<verse number="15">Le vuni si pe e rig la vurmaki, kai e vorba si thodini te bariol. Kana von ašunen la, strazo o Satan avel ai ankalavel e vorba kai sas thodini ande lende.</verse>
				<verse number="16">Le kaver, sa jekh fialo, len le simintsi ande le thana bařune; kana von ašunen e vorba, von len la angla savořende veselimasa.</verse>
				<verse number="17">Numa nai la vuna ande lende, von či ninkeren, ai, sar avel jekh nasulimos vai jekh marimos pala e vorba, von strazo muken o patiamos.</verse>
				<verse number="18">Le kaver len le simintsi maškar le kanře; si kudala kai ašunen e vorba,</verse>
				<verse number="19">numa kaske o nekazo le traiosko, o dilimos le barvalimasko ai le kaver dieli kai mangen, tasaven e vorba, ai keren te na del khanči.</verse>
				<verse number="20">Le kaver len le simintsi ande e laši phuv; si kudala kai ašunen e vorba, len la, ai den fruti, trianda, šov-var-deš ai jekh šel pe jekh.</verse>
				<verse number="21">Vo mai phenel lenge: Anena o lampa te thon les tela e vadra, vai tela o pato? Nai te thon les pe e vadra?</verse>
				<verse number="22">Ke sa garado avela sikado; sa kai garaves avela hatiardo.</verse>
				<verse number="23">Te si varekon kai si les kan t'ašunel, t'ašunel!</verse>
				<verse number="24">Vo mai phenel lenge: Len sama so tume ašunen. Mezurina tumen la mezurasa kai tume mezurisardian lasa, ai mai thona opral tumenge.</verse>
				<verse number="25">Ke dena kudales kai si; numa kudales kai nai les lestar lena inke so si les.</verse>
				<verse number="26">Vo mai phenel: Si anda e amperetsia le Devleski sar kana jekh manuš kai šiudel simintsi ande e phuv:</verse>
				<verse number="27">Kai vo sovel vai lel sama, riate ai diese, e simintsa bariol ai uštel bi te žianel vo sar.</verse>
				<verse number="28">E phuv voi del anda peste, angla savořende e čar, porme o sulum, porme e simintsa kerdiol ande o sulum;</verse>
				<verse number="29">ai, kana e fruta pakjili, lel o serpo, ke sigo avel o kjidinimos.</verse>
				<verse number="30">Vo mai phenel: Sar te sikavav me e amperetsia le Devleski, vai katar savi paramiči sikavav la me tumenge?</verse>
				<verse number="31">Si sar jekh fialo ka jekh simintsa la garčitsaki, kai, kana thon la te bariol ande e phuv, si e mai tsinoři anda sa le simintsi kai si pe e phuv.</verse>
				<verse number="32">Numa, kana sas thodini te bariol, voi anklel, aresel mai bari sar sa le zelenimata, ai barion pe late le kaštoře, kadia ke le čiriklia anda o čeri šai bešen tela laki ušialin.</verse>
				<verse number="33">Si katar but paramiča kasave ke vo phenel lenge e vorba, sar von si harniči t'ašunen.</verse>
				<verse number="34">Vo či delas lensa duma bi paramičensa numa, rigate, vo motholas sa ka peske vortača.</verse>
				<verse number="35">Sa kudo dies, karing e riat, o Jesus phenel lenge: Nakhas pe e kaver rig.</verse>
				<verse number="36">Pala ke trade o narodo, von andine les ande o čuno kai vo sas; ai mai sas aver čunuri lesa.</verse>
				<verse number="37">Vazdilias jekh baro buntuimos ai le taluzuri šiuden pe ande o čuno, kadia ke pherdilo vuže.</verse>
				<verse number="38">Ai vo, sovelas anglal pe jekh šeranditsa. Von uštiaven les, ai phenen leske: Birevo, či des tu godji ke ame xasavas?</verse>
				<verse number="39">Vo uštilo, vo daradias e balval, ai vo phenel la mariake: Muto! Aš akana! Ai e balval ašili, ai sas jekh baro mutsimos.</verse>
				<verse number="40">Porme vo phenel lenge: Sostar si tumenge kadia dar? Sar nai tumen patiamos?</verse>
				<verse number="41">Len lias len jekh bari dar, ai von phenen jekh kavreske: Kon si kado, kai patial lesko mui vi e balval ai e maria?</verse>
			</chapter>
			<chapter number="5">
				<verse number="1">Von aresle pe e kaver rig la mariaki, ande o them le Gerasianengo.</verse>
				<verse number="2">Strazo sar o Jesus vulisto anda o čuno, avilo angla leste jekh manuš, anklisto avri anda le groapoševuri, ai sas ande leste jekh duxo nasul.</verse>
				<verse number="3">Kudo manuš bešelas ande le groapoševuri, ai khonik naštilas te mai phandel les, inke jekhe lansosa.</verse>
				<verse number="4">Ke butivar sas leske punře phangle sastrensa ai sas phanglo lansonsa, numa vo šindias le lansuri ai phaglias le sastria, ai khonik nas dosta zuralo te ninkerel les.</verse>
				<verse number="5">Vo sas sakda, riate ai diese, ande le groapoševuri ai pe le plaia, tsipilas ai malavelas pe bařensa.</verse>
				<verse number="6">Dikhlias le Jesus de dural, vo našlo, dias čanga angla leste,</verse>
				<verse number="7">ai tsipil jekhe zurale hangosa: So si maškar mande ai tute, Jesus, Šiav katar o Del Mai Vučo? Me mangav tu ande o anav le Devlesko, na hamisavo mande.</verse>
				<verse number="8">Ke o Jesus phenelas leske: Ankli avri anda kado manuš, duxo nasul.</verse>
				<verse number="9">Ai vo pušel les: Sar bušos? Armia si muřo anav, del vo palpale, ke ame sam but.</verse>
				<verse number="10">Ai vo řudjil pe leste strazo te na traden le avri anda o them.</verse>
				<verse number="11">Sas kothe, karing o plai, but bale kjidine kai xanas.</verse>
				<verse number="12">Ai le duxuri phenen leske, phenenas: Trade amen ande kadala bale, eta te ame t'avas ande lende.</verse>
				<verse number="13">Vo muklias len. Ai le duxuri nasul ankliste avri, dine andre ande le bale, ai le bale šiude pe pa le plaia ande e maria; sas pašte dui mii, ai von tasule ande e maria.</verse>
				<verse number="14">Kudala kai lenas sama lendar našle, ai ningerde e viasta ande o foro ai krugom. Le žene gele te dikhen so areslias.</verse>
				<verse number="15">Von avile paša o Jesus ai von dikhle le manušes, kai sas e armia ande leste, bešel tele, uriado, ai ande peski godji, ai len lias len e dar.</verse>
				<verse number="16">Kudala kai dikhle so nakhlias phenen lenge so areslias le manušeske ai le balenge.</verse>
				<verse number="17">Atunči von thode pe te řudjin le Jesus te mukel lengi phuv.</verse>
				<verse number="18">Sar vo anklelas ande o čuno, kudo kai sas řimome katar le duxuri nasul mangel lestar te bešel lesa.</verse>
				<verse number="19">O Jesus či muklias les, numa phenel leske: Žia ande tjiro kher, karing le tjire, ai phen lenge sa so o Baro kerdias tuke, ai sar sas leske mila tutar.</verse>
				<verse number="20">Vo gelotar. Ai vo lias pe te phenel ande sa le Deš Foruri sa sogodi o Jesus kerdias leske. Ai sa sas lenge šodo.</verse>
				<verse number="21">O Jesus ande o čuno gelo pe e kaver rig, kai jekh baro narodo kjidinisailo paša leste. Vo sas pe o berego la mariako.</verse>
				<verse number="22">Atunči avilo jekh anda le birevia katar e khangeri židovitsko, bušol Jairus, kai, dikhlias les, bangilo ka leske punře,</verse>
				<verse number="23">Ai vo phenel leske řudjimasa kadia: muři tsinoři šiavoři merel; aidi, tho pe late le vast, eta t'avel voi skipime ai te trail.</verse>
				<verse number="24">O Jesus gelo lesa. Ai jekh baro narodo žialas pala leste ai kjiden les.</verse>
				<verse number="25">Eta, sas jekh žiuvli, sas la ke lako rat pitialas de deš-u-dui berš.</verse>
				<verse number="26">Voi but kjinuisaili ande le vast le bute doxtorenge, voi dias sa le love so sas la, ai lake nas či jekh mištimos, numa lake sas nasul ai mai nasul.</verse>
				<verse number="27">Voi ašundias ke den duma pa o Jesus, voi avili ande o narodo palal, ai asbadias leske tsalia.</verse>
				<verse number="28">Ke voi phenelas peske: Te šai ferdi t'asbav leske tsalia, me sastiuvava.</verse>
				<verse number="29">Strazo voi hatiardias peste mai mišto, ai voi hatiardias ande pesko stato ke voi sastili anda pesko nasulimos.</verse>
				<verse number="30">O Jesus hatiardias strazo ande peste ke jekh zor anklisti avri anda leste; ai, amboldinisailo maškar o narodo, vo phenel: Kon asbadias muře tsalia?</verse>
				<verse number="31">Leske vortača phenen leske: Tu dikhes o narodo kai kjiden tu, ai tu phenes: Kon asbadias ma?</verse>
				<verse number="32">Ai vo dikhel krugom pestar, te dikhel kon si kudo kai kerdias kadia.</verse>
				<verse number="33">E žiuvli, darasa ai isdraimasa, žianelas so areslias lake, avili te šiudel pe ka leske punře, ai phenel leske sa o čačimos.</verse>
				<verse number="34">Numa o Jesus phenel lake: muři šei, tjiro patiamos skipisardias tu; žia patiasa, ai av sasti anda tjiro nasvalimos.</verse>
				<verse number="35">Sar vo mai delas duma, avile katar o birevo la khangeriako židovitsko žene kai phenen: Tjiri šei muli; sostar mai diliares tu le birevos?</verse>
				<verse number="36">Numa o Jesus, bi te lel sama lenge vorbi, phenel ka o birevo la khangeriako židovitsko: Na dara, patia tu ferdi.</verse>
				<verse number="37">Ai, vo či muklias khanikas t'avel lesa, ferdi o Petri, o Jakob, ai o Jono, phral le Jakobosko.</verse>
				<verse number="38">Von aresle ka o kher le birevosko katar e khangeri židovitsko, kai o Jesus dikhel jekh narodo buntuime ai le žene kai roven ai vatin but.</verse>
				<verse number="39">Vo dias andre, ai phenel lenge: Sostar keren tume kasavo mui, ai sostar roven tume? E glata či muli, numa voi sovel.</verse>
				<verse number="40">Ai von marde mui lestar. Atunči, kerdias t'anklel sa o narodo avri, vo lias pesa le dades ai la da la glatake, ai kudalen kai sas lesa, ai vo dias andre kai sas e glata.</verse>
				<verse number="41">Vo lias la vastestar, ai phenel lake: Talita kumi, kudia bušol: Terni šei, ušti! Me phenav les tuke.</verse>
				<verse number="42">Strazo e terni šei uštili, ai thodias pe te phirel; ke voi sas deš-u-dui beršengi. Ai von sas ande jekh bari čudenia.</verse>
				<verse number="43">O Jesus phendias lenge pria zurales, te na žianel khonik e diela; ai vo phendias te den te xal e terni šei.</verse>
			</chapter>
			<chapter number="6">
				<verse number="1">O Jesus gelotar kothar, ai gelo ande pesko them. Leske vortača gele pala leste.</verse>
				<verse number="2">Kana o sabato areslo, vo thodias pe te sikiarel ande e khangeri židovitsko. But žene kai ašunenas leste sas lenge šodo ai phenenas: Katar aven leske kadala dieli? So si kadia godji kai si ande leste? Ai sar kasave čudeni kerdion pa leske vast?</verse>
				<verse number="3">Nai vo o kaštari, o šiav la Mariako, o phral le Jakobosko, le Josefosko, le Judesko ai le Simonosko? Ai leske pheia nai von maškar amende? Ai kudia či patian pe ande leste.</verse>
				<verse number="4">Numa o Jesus phenel lenge: Jekh profeto vuřitsin les ande pesko them, maškar leske niamuri, ai ande lesko kher.</verse>
				<verse number="5">Vo naštisardias te kerel kothe či jekh čudenia, ke ferdi ke thodias le vast pe uni nasvale ai sastiardias le.</verse>
				<verse number="6">Ai leske sas šodo ke von či patian.</verse>
				<verse number="7">Atunči vo akhardias le deš-u-don, ai vo lias pe te tradel len dui pe dui, dias le putiaria pe le duxuri nasul.</verse>
				<verse number="8">Vo phendias lenge te na len pesa khanči pe o drom, ferdi jekh rovli; te ne avel len manřo, či gono, či love xurde ande e prastia;</verse>
				<verse number="9">te thon spargati pe le punře, ai te na len pe peste dui bundi.</verse>
				<verse number="10">Porme vo phenel lenge: Ande uni khera kai tume den andre, bešen kothe žikin tume či žian-tar kothar.</verse>
				<verse number="11">Ai, te si varekai žene kai či kamen t'aven tume lende ai či kamen t'ašunen tumende, žian-tar kothar, ai khosen le pulberia pa tumare punře eta te sikaven lenge.</verse>
				<verse number="12">Von geletar, ai von den duma te kein pe.</verse>
				<verse number="13">Von gonisarde but duxuri nasul, ai von thonas vuloi but pe le nasvale ai sastiarenas len.</verse>
				<verse number="14">O amperato Herodo ašundias so den duma pa o Jesus kai lesko anav areslo vestime, ai phenen: O Jono kai boldias živindisailo anda le mule, ai si anda kudia ke si lestar čudeni.</verse>
				<verse number="15">Le kaver phenenas: O Elia si. Ai kaver phenenas: Si jekh profeto sar jekh anda le profeturi.</verse>
				<verse number="16">Numa o Herodo kai ašundias kudia, phenelas: O Jono si kai šindem lesko šero, vo si kai živindisailo.</verse>
				<verse number="17">Ke o Herodo vo korkořo phandadiasas le Jono, ai phanglias les ande e temnitsa, pala e Herodias, řomni katar o Filipo, lesko phral, ke vo lias la,</verse>
				<verse number="18">Ai ke o Jono phenelas leske: Nai tuke slobodo te les la řomnia tjire phraleski.</verse>
				<verse number="19">E Herodias xoliaili pe o Jono, ai kamelas te mudarel les.</verse>
				<verse number="20">Numa voi naštilas; ke o Herodo daralas katar o Jono, vo prinžiarelas ke vo si jekh manuš vorta ai svinto; vo lelas sama lestar. Ai, kana ašunelas leste, butivar sas leske šodo, ai vo ašunelas leste dragosa.</verse>
				<verse number="21">Numa, jekh dies baxtalo areslo, kana o Herodo, o prasniko katar o dies kai arakhadilo, dias jekh pativ peske barenge, le birevia pa jekh mii ketani ai ka le mai bare anda e Galilea.</verse>
				<verse number="22">E šei katar e Herodias avili ande e soba, khelel, ai kerdias veselo le Herodo ai leske goston. O amperato phenel la ternia šeiake: Mang mandar so tu kames, ai me dava les tuke.</verse>
				<verse number="23">Vo phendias kudia solaxasa: So tu mangesa mandar, me dava les tuke, makar t'avel dopaš muřo them.</verse>
				<verse number="24">Anklisti avri, voi phenel ka peski dei: So mangava me? Ai laki dei del palpale: O šero le Jonosko kai bolel.</verse>
				<verse number="25">Voi gribisaili te del andre karing o amperato, ai voi manglias lestar kadia: Me kamav te des ma akana, pe jekh tiari, o šero le Jonosko kai bolel.</verse>
				<verse number="26">O amperato nekežisailo, pala peski solax ai pala le gosti, či kamlias te del pe palpale.</verse>
				<verse number="27">Vo tradias pe kudia vramia jekhes kai arakhel, dias les ordina t'anel leske o šero katar o Jono kai boldias. O ketano gelo te šinel ande e temnitsa o šero katar o Jono kai boldias,</verse>
				<verse number="28">ai andias o šero pe jekh tiari. Vo dias les ka e terni šei, ai e terni šei dias les ka peski dei.</verse>
				<verse number="29">Le vortača le Jonoske, ašunde kudia, avile te len lesko stato, ai thode les ande jekh groapoševo.</verse>
				<verse number="30">Le apostoli, kjidinisaile paša o Jesus, phenen leske sogodi von kerde ai sogodi von sikiarde.</verse>
				<verse number="31">O Jesus phenel lenge: Aven rigate ande jekh than pusto, ai hodinisaras, jekh tsiřa. Ke sas but kai žian ai aven, ai len nas le inke e vramia te xan.</verse>
				<verse number="32">Von geletar kadia ande jekh čuno, te žian rigate ande jekh than pusto.</verse>
				<verse number="33">But žene dikhle ke žian-tar ai prinžiarde le, ai anda sa le foruri našle telal ai gele anglal ande o than kai von gele.</verse>
				<verse number="34">Kana von ankliste avri anda o čuno, o Jesus dikhlias jekh baro narodo, ai lias les mila lendar, ke von sas sar le bakroře kai nai len pastuřo; ai vo thodias pe te sikiarel le but dieli.</verse>
				<verse number="35">Sar o časo sas vuže posno, leske vortača pašile paša leste, ai phenenas: Kado than si pusto, ai o časo si vuže angle.</verse>
				<verse number="36">Trade len, eta te žian ande le kimpuri ai ande le gava krugom, te kjinen penge so te xan.</verse>
				<verse number="37">O Jesus del len palpale: Den le tume te xan. Numa von phenen leske: Žiasa ame te kjinas manřo pe dui šela dinari ai dasa le ame te xan?</verse>
				<verse number="38">Ai vo phenel lenge: Sode si tumen manřo? Žian te dikhen. Von gele te dikhen, ai dine palpale: Panž, ai dui maše.</verse>
				<verse number="39">Atunči vo del len poronka te thon o narodo te bešen ande jekh than pe e čar zeleno,</verse>
				<verse number="40">Ai von bešle tele, ande řinduri pe jekh šel ai pe panž-var-deš.</verse>
				<verse number="41">Vo lias le panž manře ai le dui maše, ai vazdias le jakha karing o čeri, vo řudjisardias. Porme, vo phaglias o manřo, eta te den les ka o narodo. Vo vi mai huladias le dui maše maškar sa.</verse>
				<verse number="42">Sa xale ai pravardile,</verse>
				<verse number="43">ai andine deš-u-dui košnitsi pherde kotora manřo ai so ašilias anda le maše.</verse>
				<verse number="44">Kudala kai xale le manře sas panž mii žene.</verse>
				<verse number="45">Strazo pala kudia, thodias zor pe peske vortača t'anklen ande o čuno ai te nakhen angla savořende lestar pe e kaver rig, karing o Betsaida, žikin vo tradel o narodo palpale.</verse>
				<verse number="46">Kana vo tradias le, vo gelo pe o plai, te řudjil.</verse>
				<verse number="47">E riat avili, o čuno sas maškar e maria, ai o Jesus sas korkořo pe e phuv.</verse>
				<verse number="48">Vo dikhlias ke sas lenge trudno te spiden; ke e balval avelas pe lende. Angla savořende te uštel o dies, vo gelo karing lende, phirelas pe e maria, ai vo kamelas te nakhel le.</verse>
				<verse number="49">Kana von dikhle les ke vo phirel pe e maria, von gindisaile ke si jekh čoxano, ai von tsipin.</verse>
				<verse number="50">Kana von dikhenas les sa, von rimosaile. Strazo o Jesus del lensa duma, ai phenel lenge: Arakhen tume, me sim, te na daran!</verse>
				<verse number="51">Porme anklisto karing lende ande o čuno, ai e balval ašili. Lenge sas inke pria šodo ai pherdile dar;</verse>
				<verse number="52">ke von či hatiarde e čudenia le manřengi, ke lengo ilo sas zuralo.</verse>
				<verse number="53">Kana nakhle e maria, von avile ande o them katar o Genesaret, ai avile pe e phuv.</verse>
				<verse number="54">Kana ankliste avri anda o čuno, le žene strazo prinžiarde le Jesus.</verse>
				<verse number="55">Gele sa krugom, ai avile t'anen le nasvalen pe le paturi, kai-godi ašunenas ke vo sas.</verse>
				<verse number="56">Ande varesavo than kai vo areselas, ande le gava, ande le foruri vai ande le kimpuri, thonas le nasvalen pe le thana le foroske, ai řudjinas pe leste te muken len ferdi t'asban o gor leske tsalengo. Ai sa kudala kai asbanas les sas saste.</verse>
			</chapter>
			<chapter number="7">
				<verse number="1">Le Farizianuri ai le zakonaria, avile anda o Jerusalem, kjidinisaile paša o Jesus.</verse>
				<verse number="2">Von dikhle ke uni anda leske vortača len pesko xamos le vastensa nai-vuže, sar te phenas, či xalade le.</verse>
				<verse number="3">[Eta, le Farizianuri ai sa le Židovuri či xanas bi te xalaven mišto penge vast, sar si o zakono le puranengo;</verse>
				<verse number="4">ai, kana von avile katar o than le forosko, von xanas ferdi kana vužionas. Len mai si le but kaver zakonuri kai len sama, sar te xalaven le taxta, le khore ai le kanti xarkumake ai le skamina.]</verse>
				<verse number="5">Ai le Farizianuri ai le zakonaria pušen les: Sostar tjire vortača či žian von pala o zakono le puranengo, numa len von pengo xamos le vastensa bi-vuže?</verse>
				<verse number="6">O Jesus del len palpale: Athaitoria, o Esai mišto phendias pe tumende, sar si ramome: Kado narodo vestil ma katar le vuš numa lesko ilo si dur mandar.</verse>
				<verse number="7">Intaino von vestin man, kai den zakonuri kai si ferdi poronki katar le manuš.</verse>
				<verse number="8">Tume muken le poronki le Devleske, ai tume len opre o zakono le manušengo.</verse>
				<verse number="9">Vo mai phenel lenge: Tume mišto rimon le poronki le Devleske, te ninkeren tumare zakonuri.</verse>
				<verse number="10">Ke o Moše phendias: De pativ tjire dades ai tjira da; ai: Kudo kai dela armaia peske dades vai peska da, avela dino strafo te merel.</verse>
				<verse number="11">Numa tume, tume phenen: T'avela jekh manuš ke phenel peske dadeske vai peska dake: So sas ma t'ažutisarav tu si korban, si te phenas, jekh ke das ka o Del,</verse>
				<verse number="12">atunči tume muken les te či kerel khanči peske dadeske vai peska dake.</verse>
				<verse number="13">Šindian kadia tume e vorba le Devleski katar tumaro zakono, kai tume thodian. Ai tume keren but kaver dieli kadia.</verse>
				<verse number="14">Atunči, mai akhardias o narodo peste, vo phenel lenge: Ašunen sa mande, ai hatiaren.</verse>
				<verse number="15">Nai khanči avrial o manuš, kai del ande leste, šai mahril les; numa so anklel avri anda o manuš, kudo si kai mahril.</verse>
				<verse number="16">T'avela varekon ke si les kan t'ašunel, ke t'ašunela.</verse>
				<verse number="17">Kana vo dias ande o kher, dur katar o narodo, leske vortača pušen les pa kudia paramiči.</verse>
				<verse number="18">Vo phenel lenge: Vi tume, tume san bi-godiake? Či hatiaren tume ke khanči so avel avrial kai del ande o manuš naštil te mahril les?</verse>
				<verse number="19">Ke či del kudo ande lesko ilo, numa ande lesko dji, porme žial ande le thana garade. Kadia Jesus motholas ke sa le xamata vuže.</verse>
				<verse number="20">Vo mai phenel: So anklel avri anda o manuš, kudo si kai mahril le manušes.</verse>
				<verse number="21">Ke si andral, si anda o ilo le manušengo, ke anklen avri le nasul ginduri, le lažaimata, le čorimata, le mudarimata,</verse>
				<verse number="22">le kurvimata, le xanžalimata, le bengimata žiungalimaske, o athaimos kai diliarel, le žiungalimata, o dikhimos kai kamel te lel le kavrenge dieli, le barimata, o traio ande o dilimos.</verse>
				<verse number="23">Sa kudala dieli nasul anklen avri de andral, ai mahril le manušes.</verse>
				<verse number="24">O Jesus, gelotar kothar, gelotar ande e phuv katar e Tira. Vo dias andre ande jekh kher, kamlias te khonik te na žianel, numa naštisardias te bešel garado.</verse>
				<verse number="25">Ke jekh žiuvli, kai lias laka šeia jekh duxo nasul, ašundias pa leste, ai avili te šiudel pe ka leske punře.</verse>
				<verse number="26">Kudia žiuvli sas Grekaika, arakhadili ande e Fenitsia ande o them e Siria. Voi řudjisardias les te gonil le duxo nasul avri anda laki šei.</verse>
				<verse number="27">O Jesus phenel lake: Muk angla savořende le šiavořen te pravaren pe; ke nai mišto te len o manřo le šiavořengo, ai te šiuden les ka le tsinoře žiukel.</verse>
				<verse number="28">Ei, Baria, del les voi palpale, numa le tsinoře žiukel, tela e skafidi, xan le kotorořa katar le šiavoře.</verse>
				<verse number="29">Atunči vo phenel lake: Pala kadia vorba, žia, o duxo anklisto avri anda tjiri šei.</verse>
				<verse number="30">Ai, kana voi avili ande pesko kher, voi arakhlias la glata ke sovel pe o pato, o duxo gelo-tar avri.</verse>
				<verse number="31">O Jesus muklias e phuv katar e Tira, ai avel pa o Sidon karing e maria anda e Galilea, nakhelas pa o them le Deš Foruri.</verse>
				<verse number="32">Andine leske jekhe kašukes, kai sas leske trudno te del duma, ai řudjisarde les te thol pe leste le vast.</verse>
				<verse number="33">Vo lias les rigate dur katar o narodo, thodias leske le naia ande le kan, ai asbadias leski šib peske čungaresa.</verse>
				<verse number="34">Porme, vazdias le jakha pe o čeri, vo tsirdias pesko duxo, ai phenel: Effata, kudia bušol, puterdio!</verse>
				<verse number="35">Strazo leske kan puterdile, leski šib puterdili, ai vo delas duma pria mišto.</verse>
				<verse number="36">O Jesus phenel lenge te na phenen khanikaske; numa so vo mai but phenel lenge, so mai but den duma.</verse>
				<verse number="37">Von sas ande e pria bari čudenia, ai phenenas: Vo kerel sa sar mai šukar; ai inke kerel te ašunen le kašuke, ai te den duma le mutsi.</verse>
			</chapter>
			<chapter number="8">
				<verse number="1">Ande kudo dies, jekh baro narodo kjidinisailo mai jekh data ai nas len so te xan, o Jesus akhardias le vortakon, ai phenel lenge:</verse>
				<verse number="2">Mange si mila pala kado narodo; ke eta trin dies ke von si paša mande, ai von či xale khanči.</verse>
				<verse number="3">Te tradava le me pende bokhale, le zora či avena le dosta pe e vurma; ke uni anda lende avile dural.</verse>
				<verse number="4">Leske vortača den les palpale: Sar šai pravarasa le ame manřesa, kathe, ande jekh than pusto?</verse>
				<verse number="5">O Jesus pušel lendar: Sode si tume manře? Efta, von den palpale.</verse>
				<verse number="6">Atunči vo kerdias te bešel o narodo pe e phuv, lias le efta manře, ai kana řudjisardias, vo phaglias len, ai dias le ka peske vortača te den le; ai von dine le ka o narodo.</verse>
				<verse number="7">Mai sas uni tsinoře maše, ai o Jesus, kana řudjisardias, dias te den le.</verse>
				<verse number="8">Von xale ai pravardile, ai andine efta košnitsi pherde kotora kai ašile.</verse>
				<verse number="9">Von sas pašte štar mii. Atunči o Jesus tradias le.</verse>
				<verse number="10">Strazo vo anklisto ande o čuno peske vortakonsa, ai gelo ande e rig o Dalmanuta.</verse>
				<verse number="11">Le Farizianuri avile, ai thode pe te den duma le Jesusosa, ai te zumaven les, mangle lestar t'avel jekh semno anda o čeri.</verse>
				<verse number="12">O Jesus tsirdias pesko duxo, phenel: Sostar kadia vitsa mangel voi jekh semno? Me phenav tumenge čačimasa, či avela sikado či jekh semno ka kadia vitsa.</verse>
				<verse number="13">Porme vo muklias le ai anklisto ande o čuno te nakhel pe e kaver rig.</verse>
				<verse number="14">Le vortača busterde te len manřo; len sas le ferdi jekh lensa ande o čuno.</verse>
				<verse number="15">O Jesus del len kadia poronka: Len tume sama mišto katar e drosda le Farizianongi ai katar e drosda le Herodoski.</verse>
				<verse number="16">Le vortača phenen ande peste, ai phenenas: Si ke ame či liam manře.</verse>
				<verse number="17">O Jesus hatiardias, phenel lenge: Sostar gindin tume ke či lian manře? Vi akana či mai san godiaver, ai či hatiaren tume?</verse>
				<verse number="18">Si tumaro ilo zuralo? Si tume jakha, či dikhen tume? Si tume kan, či ašunen tume? Ai nai tumen godji?</verse>
				<verse number="19">Kana me phaglem le panž manře pe le panž mii manuš, sode košnitsi pherde kotora andian tume? Deš-u-dui, den les von palpale.</verse>
				<verse number="20">Ai kana me phaglem le efta manře pe le štar mii manuš, sode košnitsi pherde kotora andian tume? Efta, den von palpale.</verse>
				<verse number="21">Ai vo phenel lenge: Sa tume či hatiaren?</verse>
				<verse number="22">Von gele ande e Betsaida; ai ande karing o Jesus jekhe kořes, řudjisaile leste t'asbal les.</verse>
				<verse number="23">Vo lias le kořes vastestar, ai ningerdias les avri anda o gav; porme thodias čungar pe leske jakha, thodias pe leste le vast, ai pušel les te dikhel vareso.</verse>
				<verse number="24">Vo dikhel, ai phenel: Me dikhav le manušen, numa dikhav le sar kopačia kai phiren.</verse>
				<verse number="25">O Jesus mai thodias le vast pe leske jakha; ai, kana o kořo dikhel angla peste, sastilo, ai dikhel sa mišto.</verse>
				<verse number="26">Atunči o Jesus tradias les ande lesko kher, phenelas: Na de andre ande o gav.</verse>
				<verse number="27">O Jesus gelo-tar, peske vortakonsa, ande le gava katar o Tsesarea anda o Filipo, ai vo pušel le pe e vurma: So phenen ke me sim?</verse>
				<verse number="28">Von den palpale: «O Jono kai boldias; le kaver phenen: o Elia; le kaver: Jekh anda le profeturi.»</verse>
				<verse number="29">Ai tume, pušel le vo, so phenen tume ke me sim? O Petri del les palpale: Tu san o Kristo.</verse>
				<verse number="30">O Jesus del len poronka zurales te na phenen kudia khanikaske.</verse>
				<verse number="31">Atunči vo lias pe te sikiarel le ke trubul ke o Šiav le manušesko te kjinuil but, ke t'avel šiudino katar le purane, katar le bare raša ai katar le zakonaria, ke mudaren les, ai ke vo živindila o trito dies.</verse>
				<verse number="32">Vo phendias lenge kudala dieli angla lende. Ai o Petri, lias les rigate, xoliailo pe leste.</verse>
				<verse number="33">Numa o Jesus, amboldinisailo ai dikhel pe peske vortača, del duma pe leste, ai phenel: Palpale mandar, Satan! Ke tu či dikhes le dieli le Devleske, tut si tu ferdi ginduri manušenge.</verse>
				<verse number="34">Porme, akhardias o narodo peske vortakonsa, vo phenel lenge: Te si varekon te kamel t'avel pala mande, te na mai del pe godji peste, te lel pe peste pesko trušul, ai t'avel pala mande.</verse>
				<verse number="35">Ke kudo kai kamela te skipil pesko traio xasarela les, numa kudo kai xasarela pesko traio pala mande ai pala e laši viasta skipila pesko traio.</verse>
				<verse number="36">Ai so avela jekhe manušeske te niril sa la lumia, te xasarela pesko duxo?</verse>
				<verse number="37">So dela jekh manuš ande o than peske duxosko?</verse>
				<verse number="38">Ke varekon avela leske lažiav mandar ai katar muře vorbi maškar kadia vitsa kurvetsiaki ai bezexali, o Šiav le manušesko vi leske avela lažiav lendar, kana vo avela ande o vestimos pesko Dadesko le svintsi andželonsa.</verse>
			</chapter>
			<chapter number="9">
				<verse number="1">Vo mai phenel lenge: Me phenav tumenge čačimasa, uni anda tumende kai si kathe či merena, mai angle te dikhen e amperetsia le Devleski avel zorasa.</verse>
				<verse number="2">Šov dies pala kudia, o Jesus lias pesa le Petri, le Jakob ai le Jono, ai ningerdias le ferdi len rigate pe jekh baro plai. Vo pařudisailo angla lende;</verse>
				<verse number="3">leske tsalia aresen te strefian, kasave parne ke nai sapui pe e phuv te šai parniarel kadia.</verse>
				<verse number="4">O Elia ai o Moše sikadile lenge, denas duma le Jesusosa.</verse>
				<verse number="5">O Petri, lias e vorba, phenel le Jesusoske: Rabi, mišto ke ame sam kathe; vazdas trin tseři, jekh tuke, jekh le Mošeske, ai jekh le Eliaske.</verse>
				<verse number="6">Ke vo či žianelas so te phenel, e dar lias len.</verse>
				<verse number="7">Jekh nuvero avilo te garavel len, ai anda o nuvero anklel jekh hango: Kado si muřo Šiav o mai drago; ašunen leste!</verse>
				<verse number="8">Strazo le vortača dikhen krugom pendar, ai von dikhel ferdi le Jesus korkořo lensa.</verse>
				<verse number="9">Sar von vulenas pa o plai, o Jesus del len poronka te na phenen khanikaske so von dikhle, žikin či o Šiav le manušesko živindila anda le mule.</verse>
				<verse number="10">Von ninkerde kudia vorba, pušenas jekh avres so si kudia ke živindil anda le mule.</verse>
				<verse number="11">Le vortača pušen les kadia: Sostar le zakonaria phenen von ke o Elia trubul te avel angla savořende?</verse>
				<verse number="12">Vo del len palpale: O Elia avela o mai angluno, ai thola sa le dieli palpale. Ai sostar si ramome pa o Šiav le manušesko ke trubul te kjinuil but ai avela vuřitsime?</verse>
				<verse number="13">Numa me phenav tumenge ke o Elia avilo, ai ke von kerde anda leste sar von kamle, sar sas ramome pe leste.</verse>
				<verse number="14">Kana aresle paša le vortača, von dikhle krugom lendar jekh baro narodo, ai le zakonaria den duma lensa.</verse>
				<verse number="15">Sa o narodo, kana dikhle les, čudinisaile but ai našle karing leste te den les pozdraimos.</verse>
				<verse number="16">Vo pušel len: Pe soste den duma tume lensa?</verse>
				<verse number="17">Ai jekh manuš anda o narodo del les palpale: Birevo, me andem paša tute muře šiaves, kai si ande leste jekh duxo muto.</verse>
				<verse number="18">Ande varesavo than kai lel les, vo šiudel les tele pe e phuv; e glata si le spuma ande o mui, grintsil le dand, ai avel sastruno. Me řudjisailem ka tjire vortača te gonin o duxo, ai von naštisarde.</verse>
				<verse number="19">Vitsa kai či patial, phenel lenge o Jesus. Ži kana avava me tumensa? Ži kana ninkerava me tumen? Anen les mange.</verse>
				<verse number="20">Andine le leske. Ai strazo ke o duxo dikhlias le Jesus, o duxo miškil les zurales, vo pelo pe e phuv, ai amboldas pe spumasa ande o mui.</verse>
				<verse number="21">O Jesus pušel katar o dad: De sode vramia si leske kadia? De tsinořara, del vo palpale.</verse>
				<verse number="22">Ai butivar o duxo šiudias les ande e jag ai ande o pai te mudarel les. Numa, te šai daštis tu te keres vareso, aidi t'ažutisares ame, t'avel tuke mila amendar.</verse>
				<verse number="23">O Jesus phenel leske: Te šai daštis! Sa šai daštil kudo kai patial.</verse>
				<verse number="24">Strazo o dad la glatako tsipil: Me patiav! aidi t'ažutisares ma te patiav mai but!</verse>
				<verse number="25">O Jesus, dikhlias ke kjidel o narodo, daravel le duxo nasul, ai phenel leske: Duxo muto ai kašuko, me dav tu ordina, ankli avri anda kadia glata, ai na mai de andre.</verse>
				<verse number="26">Ai vo anklisto avri, tsipilas, ai miškilas pe pria but. E glata aresli sar mulo, kadia ke but phenenas ke mulo.</verse>
				<verse number="27">Numa o Jesus lias les vastestar, uštiadias les. Ai vo bešel pe punřende.</verse>
				<verse number="28">Kana o Jesus gelo ande o kher, leske vortača pušen les korkořo. Sostar naštisardiam ame te gonisaras kudo duxo?</verse>
				<verse number="29">Vo phenel lenge: Kasavo šai anklel avri ferdi katar o řudjimos.</verse>
				<verse number="30">Von geletar kothar, ai nakhle pa e Galilea. O Jesus či kamelas te žianel o narodo kai sas.</verse>
				<verse number="31">Ke vo sikiarelas peske vortakon ai vo phenel lenge: O Šiav le manušesko avela dino ande le vast le manušenge; von mudarena les, ai, trin dies pala ke avela mulo, vo živindila.</verse>
				<verse number="32">Numa le vortača či hatiarenas kudia vorba, ai daranas te pušen les.</verse>
				<verse number="33">Von aresle ande o Kapernaum. Kana von dine andre ande o kher, o Jesus pušel le: Pa soste denas tume duma pe e vurma?</verse>
				<verse number="34">Numa von bešen mutsi, ke pe e vurma von denas duma te žianen kon si o mai baro.</verse>
				<verse number="35">Atunči vo bešlo tele, akhardias le deš-u-don, ai phenel lenge: Te kamela varekon t'avel o mai angluno, vo avela o mai paluno savořengo ai e sluga savořengi.</verse>
				<verse number="36">Ai lias jekh tsinoři glata, thodias les maškar lende, ai lias les ande peski angali, vo phenel lenge:</verse>
				<verse number="37">Varekon kai lela ande muřo anav jekhes anda kadala tsinoře glati man lel vo; ai kon-godi lel ma lel na man, numa kudales kai tradias ma.</verse>
				<verse number="38">O Jono phenel leske: Birevo, ame dikhliam jekhe manušes kai gonil le demonon ande tjiro anav; ai ame či mukliam les, ke vo či avel amensa.</verse>
				<verse number="39">Muken les te kerel, del palpale o Jesus, ke nai khonik kai, kerela jekh čudenia ande muřo anav, šai te del vo strazo nasul duma pa mande.</verse>
				<verse number="40">Kon nai pe amende si amensa.</verse>
				<verse number="41">Ai ke varekon dela tumen te pen jekh taxtai pai ande muřo anav, ke tume san le Kristoske, me phenav tumenge čačimasa, vo či xasarela khanči.</verse>
				<verse number="42">Numa, te si varekon ke rimol jekhes anda kadala tsinoře kai patian pe mande, mai mišto avela leske te thon leske jekh bař ašavesko pe e koř, ai te šiuden les ande e maria.</verse>
				<verse number="43">T'avela ke tjiro vast si tuke ke šai peres pala leste, šin les; mai mišto tuke t'aves jekhe vastesa ande o traio, sar t'aven tu le dui vast ai te žias ande e pařa, [ande e jag kai či merela šoha,</verse>
				<verse number="44">kai o kjermo či merel, ai kai e jag či merel].</verse>
				<verse number="45">T'avela tjiro punřo ke si tuke te peres, šin les; mai mišto avela tuke t'aves bango ande o traio, ke te si tu le dui punře ai t'aves šiudino ande e pařa, [</verse>
				<verse number="46">kai o kjermo či merel, ai kai e jag či merel.]</verse>
				<verse number="47">Ai t'avela tjiri jakh ke si tuke te peres, ankalav la, mai mišto tuke te des andre ande e amperetsia le Devleski jekha jakhasa, ke t'aven tu dui jakha ai t'aves šiudino ande e pařa,</verse>
				<verse number="48">kai o kjermo či merel, ai kai e jag či merel.</verse>
				<verse number="49">Ke sako manuš avela londiardo ande e jag.</verse>
				<verse number="50">O lon, si jekh diela laši; numa t'avela o lon ke nai les gusto, sar avena tume te londiaren les pale? T'avel tumen lon ande tumende, ai t'aven patiasa jekh avresa.</verse>
			</chapter>
			<chapter number="10">
				<verse number="1">O Jesus gelotar kothar, gelo pe e phuv ande e Judea ai inčial o Jordan. O narodo mai kjidinisaile paša leste, sar sas lesko zakono, vo mai thodias pe te sikiarel.</verse>
				<verse number="2">Uni Farizianuri avile ži leste; ai te zumaven les, von pušen les t'avela slobodo jekhe manušeske te del palpale peska řomnia.</verse>
				<verse number="3">Vo del len palpale: So phendias tumenge o Moše?</verse>
				<verse number="4">O Moše, phenen von, vo muklias te ramos jekh lil ke mukes la ai te trades la.</verse>
				<verse number="5">O Jesus phenel lenge: Si pala o zuralimos tumare ilesko ke o Moše dias tumen kudo zakono.</verse>
				<verse number="6">Numa kana sas kerdi e lumia, o Del kerdias le manušes ai la žiuvlia.</verse>
				<verse number="7">Sa anda kudia o manuš mukela peske dades ai peska da, ai astardiola ka peski řomni,</verse>
				<verse number="8">ai le dui aresena jekh mas. Kadia von manai dui, numa von si jekh mas.</verse>
				<verse number="9">Ke te le manuš te na hulaven so o Del thodias ande jekh than.</verse>
				<verse number="10">Kana von dine andre ande o kher, le vortača pušle les pa kudia.</verse>
				<verse number="11">Vo phenel lenge: Kudo kai tradel peska řomnia ai lel kavria, kerel jekh kurvetsia karing late;</verse>
				<verse number="12">ai t'avela jekh žiuvli ke mukel peske řomes ai lel kavres, voi kerel jekh kurvetsia.</verse>
				<verse number="13">Andine leste tsinoře glati, eta t'asbal le. Numa le vortača xoliavon pe kudala kai anen le.</verse>
				<verse number="14">O Jesus, dikhlias kudia, nas leske mišto, ai phenel lenge: Muken t'aven mande le tsinoře glati, ai na thon tume angla lende; ke e amperetsia le Devleski si kudalenge kai si sar lende.</verse>
				<verse number="15">Me phenav tumenge čačimasa, kon-godi avela ke či lel e amperetsia le Devleski sar jekh tsinoři glata či dela andre.</verse>
				<verse number="16">Porme vo lias le ande peski angali, thodias pe lende le vast.</verse>
				<verse number="17">Sar o Jesus žialas pe e vurma, jekh manuš našlo, ai šiudias-pe pe le čanga angla leste: Lašio birevo, mangel lestar vo, so trubul te kerav t'avel ma o traio pe sakda?</verse>
				<verse number="18">O Jesus phenel leske: Sostar akhares ma tu lašio? Si lašio o Del ferdi.</verse>
				<verse number="19">Tu žianes le poronki: Tu či mudaresa; tu či keresa kurvetsia; tu či čoresa; tu či phenesa xoxaimos; tu či keresa nasulimos khanikaske; de pativ tjire dades ai tjira da.</verse>
				<verse number="20">Vo del les palpale: Birevo, me lem sama kudala dieli de terne murš.</verse>
				<verse number="21">O Jesus, dikhlias pe leste, kamlias les, ai phenel leske: Mai trubul tu jekh diela; žia, bikjin sa so si tu, de les ka le čoře, ai avela tu jekh mandjin ande o čeri. Porme aidi, ai av mansa.</verse>
				<verse number="22">Numa, nekežime pala kudia vorba, kudo manuš gelotar sa nekežime; ke sas les but mištimata.</verse>
				<verse number="23">O Jesus, dikhlias krugom pestar, phenel peske vortakonge: Trudno avela kudalenge kai si len barvalimos te den andre ande e amperetsia le Devleski.</verse>
				<verse number="24">Le vortača sas lenge šodo sar o Jesus del duma kadia. Ai mai vo phenel lenge: muře glati, če trudno si kudalenge kai ninkeren pe pengo barvalimos te den andre ande e amperetsia le Devleski!</verse>
				<verse number="25">Mai sigo šai jekh gumula te nakhel pa e groapa jekha suviaki sar ke jekh barvalo te del andre ande e amperetsia le Devleski.</verse>
				<verse number="26">Le vortača sas lenge mai šodo, ai von phenen jekh avreske: Kon šai avela skipime?</verse>
				<verse number="27">O Jesus dikhel pe lende, ai phenel: Trudno avela le manušeske, numa na le Devleske: Ke sa šai kerel o Del.</verse>
				<verse number="28">O Petri lias pe te phenel leske: Eta, ame sa mukliam, ai ame aviliam pala tute.</verse>
				<verse number="29">O Jesus del palpale: Me phenav tumenge čačimasa, nai khonik kai, pala mande ai pala e laši viasta, muklias pesko kher, vai peske phralen, vai peske pheian, vai peska da, vai peske dades, vai peske glaten, vai peske phuvia,</verse>
				<verse number="30">či lela šelvar mai but, akana ande kadala berš, khera, phral, pheia, deia, glati, ai phuvia — ai marimata; ai, ande le berš kai avena, o traio pe sakda.</verse>
				<verse number="31">But anda le mai anglune avena le mai palune, ai but anda le mai palune avena le mai anglune.</verse>
				<verse number="32">Von sas pe e vurma te žian ande o Jerusalem, ai o Jesus žialas angla lende. Le vortača sas pherde dara, ai žianas pala leste darasa. Ai o Jesus mai lias pesa le deš-u-don rigate, ai lias pe te phenel lenge so t'aresel leske.</verse>
				<verse number="33">Eta, ame anklias ande o Jerusalem, ai o Šiav le manušesko avela dino ande o vast le bare rašango ai ka le zakonaria. Von dena les strafo te merel, ai von dena les ande le vast kudalenge kai či patian,</verse>
				<verse number="34">Kai marena mui lestar, čungardena pe leste, marena les raiasa, ai mudarena les; ai, trin dies pala kudia, vo mai živindila.</verse>
				<verse number="35">Le šiave katar o Zebedeo, o Jakob ai o Jono, pašile paša o Jesus, ai phenen leske: Birevo, ame kamas te keres amenge so ame mangas tutar.</verse>
				<verse number="36">Vo phenel lenge: So mangen tume te kerav tumenge?</verse>
				<verse number="37">De ame, phenen leske von, te bešas jekh pe tjiri čači ai o kaver pe tjiri stingo, kana tu avesa ande tjiro vestimos.</verse>
				<verse number="38">O Jesus del len palpale: Tume či žianen so tume mangen. Šai pena tume o taxtai kai me piava, vai t'aven bolde ande o bolimos kai me trubuv t'avav boldo lesa?</verse>
				<verse number="39">Ame šai, phenen von. Ai o Jesus del len palpale: Čačes si ke tume pena o taxtai kai me trubuv te piav, ai ke tume avena bolde ande o bolimos kai me trubuv t'avav boldo.</verse>
				<verse number="40">Numa pe so si ke te bešen pe muři čači vai pe muři stingo, nai kudia pala mande, ai avela dino kudalenge kaske si šinado.</verse>
				<verse number="41">Le deš, ašunde kudia, line pe te xoliavon pe o Jakob ai o Jono.</verse>
				<verse number="42">O Jesus akharel le, ai phenel lenge: Tume žianen ke kudala kai dikhen pe ke si le birevia le themenge maren le, ai ke le bare porončin pe lende.</verse>
				<verse number="43">Nai kadia maškar tumende. Numa kon kamel t'avel baro maškar tumende, t'avel tumari sluga;</verse>
				<verse number="44">ai savo kamela t'avel o mai angluno maškar tumende, t'avel o řobo savořengo.</verse>
				<verse number="45">Ke o Šiav le manušesko avilo, na te služin les, numa te služil ai te del pesko traio te skipil bute manušen.</verse>
				<verse number="46">Von aresle ande o Jeriko. Ai, kana o Jesus anklisto avri, peske vortakonsa ai bute ženensa, o šiav katar o Time, o Bartime, kořo kai mangel, bešelas paša e vurma.</verse>
				<verse number="47">Vo ašundias ke sas o Jesus ande o Nazaret, ai vo sa thodias pe te tsipil: Šiav katar o David, t'avel tuke mila mandar!</verse>
				<verse number="48">But porončin les, t'ašaven les; numa vo tsipilas but mai but: Šiav katar o David, t'avel tuke mila mandar!</verse>
				<verse number="49">O Jesus terdilo, ai phenel: Akharen les. Von akharde le kořes, phenena leske: Le zor, ušti, akharel tu.</verse>
				<verse number="50">O kořo šiudias peski bunda, ai uštilo anda jekh data, avel karing o Jesus.</verse>
				<verse number="51">O Jesus, lias e vorba, phenel leske: So manges tu te kerav tuke? Rabuni, del les palpale o kořo, t'aresav te dikhav.</verse>
				<verse number="52">Ai o Jesus phenel leske: Tjiro patiamos skipisardias tu.</verse>
				<verse number="53">Strazo vo dikhlias, ai gelo pala o Jesus pe e vurma.</verse>
			</chapter>
			<chapter number="11">
				<verse number="1">Kana aresle paša o Jerusalem, ai ka o Betfage ai e Betania, karing o plai le Maslinengo, o Jesus tradias don ande peske vortača.</verse>
				<verse number="2">Phenel lenge: Žian ande o gav kai si angla tumende; sar tume dena andre, tume arakhena jekhe magaritsos phanglo, pe savo inke či jekh manuš či bešlo, puter les, ai anen les.</verse>
				<verse number="3">Te si varekon te phenen tumenge: Sostar keren tume kudia? den palpale: O Baro trubul les. Ai strazo vo mukela les t'avel kathe.</verse>
				<verse number="4">Le vortača geletar, arakhle le magaritsos phanglo avri paša jekh vudar, pala jekh vurma, ai von puterde les.</verse>
				<verse number="5">Varekon kai sas kothe phenel lenge: So keren tume? Sostar putren tume kadale magaritsos?</verse>
				<verse number="6">Von dine palpale sar o Jesus phendias lenge. Ai mukle len te žiantar.</verse>
				<verse number="7">Von andine ka o Jesus le magaritsos, pe savo von šiudine penge tsalia, ai o Jesus bešel opral.</verse>
				<verse number="8">But žene thode penge tsalia pe e vurma, ai le kaver patria kai šinenas ande le kimpuri.</verse>
				<verse number="9">Kudala kai žianas anglal ai kudala kai žianas palal o Jesus tsipinas: Hosana! Svintsime t'avel kudo kai avel ande o anav le Baresko!</verse>
				<verse number="10">Svintsime t'avel e amperetsia kai avel, e amperetsia katar o David, amaro dad! Hosana ande le than but vuče!</verse>
				<verse number="11">O Jesus dias andre ande o Jerusalem, ande o templo. Kana sa dikhlias, sar sas vuže posno, gelo-tar ande e Betania le deš-u-donsa.</verse>
				<verse number="12">Teharin, kana ankliste avri anda e Betania, o Jesus sas bokhalo.</verse>
				<verse number="13">Dikhlias de dural jekh kopači figengi kai sas la patria, vo gelo te dikhel te arakhel vareso; ai, pašilo, vo arakhlias ferdi patria, ke nas inke e vramia t'avel figi.</verse>
				<verse number="14">Lias atunči e vorba, vo phenel lake: Ke šoha khonik te na xal anda tjiri fruta! Ai leske vortača ašunde leste.</verse>
				<verse number="15">Von aresle ande o Jerusalem, ai o Jesus dias andre ande o templo. Vo lias pe te gonil kudalen kai bikjinen ai kjinen ande o templo; vo dias muial le skafidia kudalenge kai pařuven love, ai le skamina kudalenge kai bikjinen le gulumbon.</verse>
				<verse number="16">Ai vo či muklias khanikas te ningerel či jekh diela maškar o templo.</verse>
				<verse number="17">Ai vo sikiarelas ai phenel: Nai ramome: Muřo kher avela akhardo jekh kher řudjimasko sa le themenge? Numa tume, tume kerdian anda leste jekh groapa čorengi.</verse>
				<verse number="18">Le bare raša ai le zakonaria, ašunde les, rodenas sar te xasaren les, ke von daranas lestar, ke sa o narodo sas lenge šodo sar vo sikiarel.</verse>
				<verse number="19">Kana e riat aresli, o Jesus anklisto avri anda o foro.</verse>
				<verse number="20">Diminiats, kana nakhenas, le vortača dikhle o kopači figengi šuki ži ka e vuna.</verse>
				<verse number="21">O Petri, dias pe godji so nakhlias, phenel ka o Jesus: Rabi, dikh, o kopači kai tu dian armaia šukili.</verse>
				<verse number="22">O Jesus lias e vorba, ai phenel lenge: Patian tume ande o Del.</verse>
				<verse number="23">Me phenav tumenge čačimasa, t'avel varekon ke phenel kakale plaieske: Le tu kothar ai šiude tu ande e maria, ai te patial ande pesko ilo, ai patiala pe ke kudia si t'avel, dikhela ke aresel.</verse>
				<verse number="24">Sa anda kudia me phenav tumenge: Sogodi tume mangena řudjimasa, gindin tume ke lian les, ai tume dikhen ke aresela.</verse>
				<verse number="25">Ai, kana san opre te řudjin tume, te si tume vareso pe varekaske, jertin leske, eta ke tumaro Dad kai si ande o čeri jertil tumenge vi vo tumare bezexa.</verse>
				<verse number="26">Numa te na jertin tume, tumaro Dad kai si ande o čeri či vo či jertil tumenge tumare bezexa.</verse>
				<verse number="27">Von mai gele ande o Jerusalem, ai žikin o Jesus phiravelas pe ande o templo, le bare raša, le zakonaria ai le purane avile leste.</verse>
				<verse number="28">Ai von phenen leske: Katar savi putiaria keres tu kadala dieli, ai kon dias tu e putiaria te keres?</verse>
				<verse number="29">O Jesus del le palpale: Vi me pušiava tumen, den ma anglal, ai me phenava tumenge katar savi putiaria me kerav kadala dieli.</verse>
				<verse number="30">O bolimos katar o Jono avelas vo anda o čeri, vai katar le manuš? Den ma anglal.</verse>
				<verse number="31">Numa von denas pe duma maškar pende: Te dasa les ame palpale: Anda o čeri, vo phenela: Sostar či patian tume ande leste?</verse>
				<verse number="32">Ai ame te dasa palpale: Katar le manuš... Von daranas katar o narodo, ke sa ninkerenas le Jono sar jekh profeto.</verse>
				<verse number="33">Atunči von dine palpale ka o Jesus: Ame či žianas. Ai o Jesus phenel lenge: Či me, me či phenava tumenge katar savo barimos me kerav kadala dieli.</verse>
			</chapter>
			<chapter number="12">
				<verse number="1">O Jesus lias pe atunči te del lenge duma paramičensa. Jekh manuš thodias jekh rez. Thodias krugom jekh bar, hunadias jekh groapa kai kjidel le struguri, ai vazdias jekh turo; porme muklias e rez užile ka kudala kai bariaren, ai vo muklias o them.</verse>
				<verse number="2">Ande e vramia kai trubul te kjiden, vo tradias jekha sluga karing kudala kai kjiden, te lel lendar jekh partia katar so dias o rez.</verse>
				<verse number="3">Line les, von marde les, ai trade les nango.</verse>
				<verse number="4">Vo mai tradias karing lende jekha kaver sluga; von malade les pe o šero, ai dine les pe o lažiav.</verse>
				<verse number="5">Vo tradias jekha trito, kai von mudarde les; porme but kaver, kai von marenas uni vai mudarenas le kaver.</verse>
				<verse number="6">Mai sas les jekh šiav kai sas leske drago; tradias les karing lende o mai paluno, phenelas: Avela lenge lažiav katar muřo šiav.</verse>
				<verse number="7">Numa kudala kai kjiden phenen maškar pende: Eta lesko šiav; aven, mudaras les, ai avela sa amenge.</verse>
				<verse number="8">Ai von line les, mudarde les, ai šiude les avri anda e rez.</verse>
				<verse number="9">Akana, so kerela o birevo anda kudala kai kjiden? Vo avela, xasarela kudalen kai kjiden, ai vo dela e rez ka le kaver.</verse>
				<verse number="10">Či gjindian tume kadia vorba kai si ramome: O bař kai šiude kudala kai vazden khera areslo o mai lašio ande o koltso:</verse>
				<verse number="11">Si katar o Baro ke kudia avilo, ai si jekh čudenia ka amare jakha?</verse>
				<verse number="12">Von rodine te len les, numa daranas katar o narodo. Von hatiarde ke lenge phendias o Jesus kudia paramiči. Ai von mukle les, ai geletar.</verse>
				<verse number="13">Von trade paša o Jesus uni Farizianon ai vortakon le Herodoske eta te len les pe leske vorbi.</verse>
				<verse number="14">Ai von avile te phenen leske: Birevo, ame žianas ke tu san čačo, ai ke tu či daras khanikastar; ke tu či les sama sar si le manuš, ai tu sikiares e vurma le Devleski sar si o čačimos. Si slobodo, vai niči, te pokjinas ka o Amperato? Trubul ame te pokjinas, vai te na pokjinas?</verse>
				<verse number="15">O Jesus, žianelas lenge athaimata, del len palpale: Sostar zumaven ma tume? Anen mange jekh dinaro, eta te dikhav les.</verse>
				<verse number="16">Von andine jekh; ai o Jesus pušel le: Kasko si kako vobrazo ai kako ramomos? Katar o Amperato, den von palpale.</verse>
				<verse number="17">Atunči vo phenel lenge: Den palpale ka o Amperato so si ka o Amperato, ai ka o Del so si le Devlesko. Ai von si karing leste ande e čudenia.</verse>
				<verse number="18">Le Sadusenuri, kai phenenas ke nai te živindin le mule, avile paša o Jesus, ai pušle les kadia:</verse>
				<verse number="19">Birevo, eta so o Moše phendias amenge: Te o phral varekasko merel, ai muklias jekha řomnia, bi t'avel les glati, lesko phral lela leska phivlia, ai dela glati peske phraleske.</verse>
				<verse number="20">Eta, sas efta phral. O mai angluno ansurisailo, ai mulo bi te mukel glati.</verse>
				<verse number="21">O duito lias la phivlia t'avel leski řomni, ai mulo vi vo bi te mukel glati. Sa jekh fialo kerdias o trito,</verse>
				<verse number="22">ai či jekh anda le efta či muklias glati. Pala lende, e žiuvli vi voi muli.</verse>
				<verse number="23">Kana živindina le mule, saveski anda le efta avela voi e řomni? Ke sa le efta line la sar řomni.</verse>
				<verse number="24">O Jesus del len palpale: Či šibin-tume tume, ke tume či hatiaren či le ramomata, či e zor le Devleski?</verse>
				<verse number="25">Ke, kana živindina le mule, le manuš či lena řomnian, či le žiuvlia řomen, numa avena sar le andželi ande o čeri.</verse>
				<verse number="26">So avela o živindimos le mulenge, či gjindian tume, ande e kliška katar o Moše, pa e buř: Me sim o Del katar o Abraham, o Del katar o Isak, ai o Del katar o Jakob?</verse>
				<verse number="27">O Del nai o Del le mulengo, numa le živindengo. Tume but šibin tume.</verse>
				<verse number="28">Jekh zakonari, kai ašunelas ke den duma, prinžiardias ke o Jesus dias mišto palpale ka le Sadusenuri, pašilo, ai pušel les: Savo si e mai angluni anda le poronki?</verse>
				<verse number="29">O Jesus del palpale: Eta e mai angluno: Ašun, Israel, o Baro, amaro Del, si ferdi jekh Baro.</verse>
				<verse number="30">Ai, te avela tuke drago o Baro, tjiro Del, anda sa tjiro ilo, anda sa tjiro duxo, anda sa tjiro gindo, ai anda sa tjiri zor.</verse>
				<verse number="31">Eta e duito: Te avel tuke drago tjiro vortako sar san drago tuke. Manai aver poronka mai bari sar kadala.</verse>
				<verse number="32">O zakonari phenel leske: Mišto, birevo; tu phendian čačimasa ke o Del si jekh, ai ke nai aver ferdi vo.</verse>
				<verse number="33">Ai ke te kames les anda sa tjiro ilo, anda sa tjiro gindo, ai anda sa tjiri zor, ai t'avel tuke drago tjiro vortako sar san drago tuke, si mai but sar sa le phabarimata ai sa so des.</verse>
				<verse number="34">O Jesus, dikhlias ke dias palpale godiasa, phenel leske: Tu či san dur katar e amperetsia le Devleski. Ai khonik či mai kamelas te pušel les.</verse>
				<verse number="35">O Jesus, mai sikiarel ande o templo, phenel: Sar le zakonaria phenen von ke o Kristo si o šiav katar o David?</verse>
				<verse number="36">O David vi vo, miškisardo katar o Svinto Duxo, phendias: O Baro phendias ka muřo Baro: Beš pe muři čači žikin či kerava anda tjire dušmaia te phires pe lende.</verse>
				<verse number="37">O David vi vo akhardias les Baro; sar šai avel vo lesko šiav? Ai jekh baro narodo ašunelas leste dragosa.</verse>
				<verse number="38">Vo phendias lenge ande pesko sikiarimos: Len tume sama katar le zakonaria, kai drago lenge te phiraven pe ande le lungi řobi ai den len pozdraimos ande le thana kai si o narodo.</verse>
				<verse number="39">Kai rodel le mai anglune skamina ande le khangeria židovitsko;</verse>
				<verse number="40">kai xan le mištimata le phivliange, ai kai naročno řudjin. Von avena dine pe e kris mai zurales.</verse>
				<verse number="41">O Jesus bešlo angla e kutia le lovengi, dikhelas sar o narodo tholas love. Uni barvale thonas but.</verse>
				<verse number="42">Mai avili jekh čoři phivli, ai thodias andre dui tsinoře xarkune kotora, si jekh šuv.</verse>
				<verse number="43">Atunči o Jesus, akhardias peske vortakon, phenel lenge: Me phenav tumenge čačimasa, kadia čoři phivli voi thodias mai but de sar le kaver kai thodine ande e kutia.</verse>
				<verse number="44">Ke sa thodine kai či mai trubulas len, numa voi thodias so trubulas la, sogodi sas la, sogodi sas la te trail.</verse>
			</chapter>
			<chapter number="13">
				<verse number="1">Kana o Jesus anklisto avri anda o templo, jekh anda leske vortača phenel leske: Birevo, dikh, če bařa, ai sar si vazdine!</verse>
				<verse number="2">O Jesus del les palpale: Dikhes tu kado baro vazdimos? Či ašela bař pe bařeste te na avel dino muial.</verse>
				<verse number="3">Vo bešlo pe o plai le Maslinengo, angla o templo. Ai o Petri, o Jakob, o Jono ai o Andreas pušen lestar čorořal kadia.</verse>
				<verse number="4">Phen amenge, kana avela kudia, ai katar savo semno žianasa sa kudala dieli ke avena?</verse>
				<verse number="5">O Jesus lias pe atunči te phenel lenge: Len tume sama ke khonik te na diliarel tumen.</verse>
				<verse number="6">Ke but avena ande muřo anav, phenena: Me sim. Ai von diliarena buten.</verse>
				<verse number="7">Kana tume ašunena pa le marimata ai e viasta le marimaski, te na daran tume, ke trubul kudala dieli t'aven. Numa inke či getola pe e lumia.</verse>
				<verse number="8">Jekh them vazdela-pe pe jekh kaver them, ai jekh amperetsia pe jekh kaver amperetsia; avela te isdral e phuv ande uni thana, avela e bokh. Kothar lena pe le dukha.</verse>
				<verse number="9">Len tume sama tume. Ningerena tumen ande e kris, ai tume avena marde le rovliansa ande le khangeria židovitsko; tumen ningerena tume angla le vladori ai angla le amperatsi, pala mande, te sikaven tume.</verse>
				<verse number="10">Trubul o mai angluno ke e laši viasta t'avel phendi ka sa le thema.</verse>
				<verse number="11">Kana ningerena tumen te den tume ande le vast tumare dušmanongo, na daran so avela tume te phenen angla savořende, numa phenen so avela tumenge te phenen ka kudo časo; ke či avela tume ke dena duma, numa o Svinto Duxo.</verse>
				<verse number="12">O phral dela peske phrales ka o merimos, ai o dad peske šiaves; le glati uštena pe penge niamuri ai keren te meren.</verse>
				<verse number="13">Tume avena vuřitsime katar sa, pala muřo anav, numa kudo kai ninkerela ži ande o gor avela skipime.</verse>
				<verse number="14">Kana tume dikhena e bari griatsa ke si kothe kai či trubul t'avel — ke kudo kai gjinel te lel sama — atunči, ke kudala kai si ande e Judea te našen ande le plaia;</verse>
				<verse number="15">ke kudo kai si pe o čardako te na vulel ai te na del andre te lel vareso anda pesko kher;</verse>
				<verse number="16">ai kudo kai si ande le kimpuri te na žial palpale te lel peski bunda.</verse>
				<verse number="17">Nasul le žiuvliange kai si phare ai kudalenge kai den čuči kudo dies.</verse>
				<verse number="18">Řudjin ke kudala dieli te na aresen ivende.</verse>
				<verse number="19">Ke o pharimos, ande kudala dies, avela kadia kai inke nas dekin si e lumia kai o Del kerdias ži akana, ai ke či mai avela šoha.</verse>
				<verse number="20">Ai, te na avela ke o Baro teliarela kudala dies, khonik či naštino te trail; numa vo teliardias le, pala le manuš alome kai vo alosardias.</verse>
				<verse number="21">T'avela varekon kai phenel tumenge atunči: «O Kristo si katka» vai «Vo kathe-lo», te na patian.</verse>
				<verse number="22">Ke uštena falši Kristuri ai falši profeturi; von kerena šodo ai čudeni te diliaren le alomen, te šai daština.</verse>
				<verse number="23">Len tume sama: Me sa phendem tumenge angla savořende.</verse>
				<verse number="24">Numa ande kudala dies, pala o nasulimos, o kham kaliola, o šiunuto či mai dela peski vedaria,</verse>
				<verse number="25">le čeřaia perena anda o čeri, ai le zurale kai si ande o čeri miškina pe.</verse>
				<verse number="26">Atunči dikhena le Šiaves le manušesko sar avel pe le nuveria jekha baria zorasa ai le vestimasa.</verse>
				<verse number="27">Atunči vo tradela le andželon, ai vo kjidela le alomen pa le štar balvalia, de anda o gor la phuviako ži ka o gor le čeresko.</verse>
				<verse number="28">Sikion ai len sama katar o kopači figengo. Sar leske kaštoře aresen kovle, ai ke le patria barion, tume žianen ke o milai pašiol.</verse>
				<verse number="29">Sa jekh fialo, kana dikhena tume ke kudala dieli aresen, te žianen ke o Šiav le manušesko si paše, ka o vudar.</verse>
				<verse number="30">Me phenav tumenge čačimasa, kadia vitsa či nakhela, ke sa kadia aresela.</verse>
				<verse number="31">O čeri ai e phuv nakhena, numa muře vorbi či nakhena.</verse>
				<verse number="32">Kana avela o dies vai o časo, khonik či žianel, či le andželi ande o čeri, či o Šiav, numa o Dad ferdi.</verse>
				<verse number="33">Len tume sama, arakhen tume ai řudjin, ke tume či žianen kana kudia vramia avela.</verse>
				<verse number="34">Avela sa jekh fialo kai jekh manuš kai, žiantar pe o drom, mukel pesko kher, thol bare pe leste peske slugen, del sakones so te kerel, ai del ordina ka o vudarari te lel sama.</verse>
				<verse number="35">Len sama, ke tume či žianen kana avela o birevo le kheresko, vai e riat, vai maškar e riat, vai kana gjilabel o kokošo, vai diminiats.</verse>
				<verse number="36">Daran ke vo arakhel tume ke soven, kana vo avela strazo.</verse>
				<verse number="37">So me phenav tumenge, me phenav les savořenge: Arakhen tume.</verse>
			</chapter>
			<chapter number="14">
				<verse number="1">O prasniko la Patradiako ai le manřengo bi-drosdake trubul t'avel pa dui dies. Le bare raša ai le zakonaria rodenas sar te daštin t'astaren le Jesus xitreniasa, ai te mudaren les.</verse>
				<verse number="2">Ke von phenenas: Te na avel žikin si o prasniko, eta te na avel buntuimos maškar o narodo.</verse>
				<verse number="3">Sar o Jesus sas ande e Betania, ande o kher katar o Simon, o nasvalo žiungalo, jekh žiuvli dias andre, žikin vo sas ka e skafidi. La sas la jekh kanta anda o albatro, kai sas andre jekh duxi anda o vužio nardo, jekh duxi pria kuč; ai, puterdias e kanta, voi dias muial e duxi pe lesko šero.</verse>
				<verse number="4">Uni anda kudala kai sas kothe nas lenge mišto ai phenen jekh avreske: So si lašio te xasaren kadia duxi?</verse>
				<verse number="5">Šai te bikjindiamas la pe mai but de trin šela dinari, ai te diam le ka le čoře. Ai von xoliaile pe kudia žiuvli.</verse>
				<verse number="6">Numa o Jesus phenel: Muken la. Sostar nekežin la tume? Voi kerdias jekh laši diela karing mande.</verse>
				<verse number="7">Ke tumen si tume sakda čoře tumensa, ai tume šai keren lenge mištimos kana tume kamen, numa me či avava tumensa sakda.</verse>
				<verse number="8">Voi kerdias so šai daštisardias; voi angla savořende thodias duxi pe muřo stato te getol ma le groapoševoske.</verse>
				<verse number="9">Me phenav tumenge čačimasa, kai-godi e laši viasta avela phendi, ande sa e lumia, phenena ka le manuš kai dena pe godji kadia žiuvlia ai so voi kerdias.</verse>
				<verse number="10">O Juda Iskariot, jekh anda le deš-u-dui, gelo karing le bare raša, eta te del len ande o vast le Jesus.</verse>
				<verse number="11">Pala ke ašunde leste, lias len e veselia, ai phende ke den les love. Ai o Juda rodelas sar mai mišto te del les lenge.</verse>
				<verse number="12">O mai angluno dies kana xan le manře bi-drosdake ai kana šinen le bakrořen te xan le pe e Patradi, le vortača le Jesusoske phenen leske: Kai kames tu te žias te lašiaras tuke o xamos la Patradiako?</verse>
				<verse number="13">Ai vo tradias don anda peske vortača, ai phenel lenge: Žian ande o foro; tume arakhena jekhe manušes kai ningerel jekh khoro paiesko, žian pala leste.</verse>
				<verse number="14">Kai-godi vo žiala andre, phenen ka o birevo le kheresko: O Baro phenel: Kai lo o than kai me xava e Patradi muře vortakonsa?</verse>
				<verse number="15">Ai vo sikavela tumenge jekh bari soba opre, si sa gata. Kothe si te lašiaren e Patradi.</verse>
				<verse number="16">Le vortača geletar, aresle ande o foro, arakhle le dieli sar vo phendiasas lenge; ai von lašiaren e Patradi.</verse>
				<verse number="17">E riat aresli, vo avel le deš-u-donsa.</verse>
				<verse number="18">Žikin von si pala e skafidi ai kai von xan, o Jesus phenel: Me phenav tumenge čačimasa, jekh anda tumende, kai xal mansa, dela ma ande o vast.</verse>
				<verse number="19">Von len pe te nekežin, ai phenen leske, jekh pala kavreste: Me sim?</verse>
				<verse number="20">Vo del len palpale: Jekh si anda le deš-u-dui, kai thol mansa o vast ande o tiari.</verse>
				<verse number="21">O Šiav le manušesko žial-tar sar si ramome pa leste. Numa nasul t'avel le manušeske kastar o Šiav le manušesko si bikjindo! Mai mišto avilinosas kudale manušeske te na arakhadinosas.</verse>
				<verse number="22">Žikin von xan, o Jesus lias o manřo; ai pala ke řudjisardias, vo phaglias les, dias les lenge, phenelas: Xan, kado si muřo stato.</verse>
				<verse number="23">Vo lias atunči jekh taxtai; ai, pala ke řudjisardias, vo del len, ai von pile sa.</verse>
				<verse number="24">Ai vo phenel lenge: Kado si muřo rat, o rat la patiako, kai avela šiordo bute ženenge.</verse>
				<verse number="25">Me phenav tumenge čačimasa, me či mai piava šoha anda e fruta la rezaki, ži ka o dies kai me mai piava ande e amperetsia le Devleski.</verse>
				<verse number="26">Pala ke gjilabade, von gele ka o plai le Maslinengo.</verse>
				<verse number="27">O Jesus phenel lenge: Tume si sa te muken ma; ke si ramome: Me malavava le pastuřes, ai le bakroře žiantar pe sako rig.</verse>
				<verse number="28">Numa, pala ke živindiva, me žiava angla tumende ande e Galilea.</verse>
				<verse number="29">O Petri phenel leske: Makar sa le kaver mukena tu, me či mukava tu šoha.</verse>
				<verse number="30">Ai o Jesus phenel leske: Me phenav tuke čačimasa, tu, adies, inke ande kadia riat, angla savořende ke o kokošo gjilabel duvar, tu či prinžiaresa ma trivar.</verse>
				<verse number="31">Numa o Petri lias mai zurales: Kana trubula me te merav tusa, me prinžiarava tut. Ai sa phenen sa jekh fialo.</verse>
				<verse number="32">Von gele atunči ande jekh than kai akharen les Getsemane, ai o Jesus phenel peske vortakonge: Bešen tele kathe, žikin me řudjiva.</verse>
				<verse number="33">Vo lias pesa le Petri, le Jakob ai le Jono, ai les lias les e dar ai o nekazo.</verse>
				<verse number="34">Vo phenel lenge: Muřo duxo si nekežime ži ka o merimos; bešen kathe, ai len sama.</verse>
				<verse number="35">Porme, gelo uni pašuri angle, vo šiudias pe tele pe e phuv, ai řudjil ke, te šai daštila, kudo časo te duriol lestar.</verse>
				<verse number="36">Vo phenelas: Aba, Tate, sako fialo diela tu šai keres, duriar mandar kado taxtai! Numa te avel, na so me kamav, numa so tu kames.</verse>
				<verse number="37">Ai vo avel karing le vortača, kai arakhel le sar soven, ai vo phenel le Petroske: Simon, tu soves! Tu naštisardian te les sama jekh časo!</verse>
				<verse number="38">Len sama ai řudjin, eta te na peren te zumaven tumen; o duxo zurales kamel, numa o mas si kovlo.</verse>
				<verse number="39">Vo mai duriol, ai sa kadia řudjil pe.</verse>
				<verse number="40">Vo avel palpale, ai mai arakhlias le sar soven; ke lenge jakha sas phare. Von či žianenas so te den les palpale.</verse>
				<verse number="41">Vo avilo pe e trito data, ai phenel lenge: Soven akana, ai hodinin? Si dosta. O časo avilo; eta, o Šiav le manušesko si dino ande le vast le bezexalenge.</verse>
				<verse number="42">Ušten, žias; eta, kudo kai bikjindias ma pašiol.</verse>
				<verse number="43">Ai strazo, sar vo mai delas duma, areslo o Juda, jekh anda le deš-u-dui, ai lesa jekh narodo xanřensa ai rovliansa tradino katar le bare raša, katar le zakonaria ai katar le purane.</verse>
				<verse number="44">Kudo kai bikjindias les phendiasas lenge ke del len kasavo semno: Saves me čimidava, vo si; len les, ai ningeren les sar trubul.</verse>
				<verse number="45">Sar vo areslo, vo pašiol paša o Jesus, phenelas: Rabi! Ai vo čimidias les.</verse>
				<verse number="46">Atunči kudala žene thode o vast pe o Jesus, ai line les.</verse>
				<verse number="47">Jekh anda kudala kai sas kothe, tsirdias e xanřo, maladias la sluga katar o baro rašai, ai šindias lesko kan.</verse>
				<verse number="48">O Jesus lias e vorba, phenel lenge: Tume avilian, sar pala jekh řobaš, le xanřensa ai le rovliansa, te len ma.</verse>
				<verse number="49">Me simas sako dies maškar tumende, sikiaravas ande o templo, ai tume či lian ma. Numa si eta ke le Ramomata t'aresen.</verse>
				<verse number="50">Atunči sa mukle les, ai našle.</verse>
				<verse number="51">Jekh terno manuš gelo pala leste, sas les pe o stato jekh paplano. Line les;</verse>
				<verse number="52">numa vo muklias pesko tsolo, ai našlo sa nango.</verse>
				<verse number="53">Von ningerde le Jesus ka o mai baro rašai kai kjidinisaile sa le bare rašan, le purane ai le zakonaria.</verse>
				<verse number="54">O Petri gelo pala leste de dural ži andre ande o kimpo le mai bare rašasko; vo bešel le slugensa, ai vo tatiol paša e jag.</verse>
				<verse number="55">Le bare raša ai sa e kris e židovitsko rodenas marturon pe o Jesus, te mudaren les, ai von či arakhle.</verse>
				<verse number="56">Ke but phenenas xoxaimos pe leste numa lenge vorbi nas sar jekh fialo.</verse>
				<verse number="57">Uni uštile, ai thode falšo doš pe leste, phenenas:</verse>
				<verse number="58">Ame ašundiam ke vo phendias: Me phařavava kado templo kerdo anda o vast le manušesko, ai ande le trin dies me vazdava jekh kaver kai či avela kerdo anda o vast le manušesko.</verse>
				<verse number="59">Inke pe kudo punto so von phenen nas vorta sar trubul.</verse>
				<verse number="60">Atunči o mai baro rašai, uštilo maškar lende, pušel le Jesus, ai phenel: Či des tu khanči palpale so kadala žene phenen pe tute?</verse>
				<verse number="61">O Jesus bešlo muto, ai či del khanči palpale. O baro rašai mai pušel lestar, ai phenel leske: San tu o Kristo, o Šiav le Devlesko svintsime?</verse>
				<verse number="62">O Jesus palpale: Me sim. Ai tume dikhena le Šiaves le manušesko bešel pe e čači katar o Del o Mai Zuralo ai avela pe le nuveria le čereske.</verse>
				<verse number="63">Atunči o baro rašai šindias peske tsalia, ai phenel: So mai trubul ame martururi?</verse>
				<verse number="64">Tume ašundian o prasaimos. So miazol tumenge? Sa dine les strafo ke trubul t'avel mudardo.</verse>
				<verse number="65">Ai uni line pe te čungarden pe leste, te garaven lesko mui ai te malaven les dukhumensa, phenen leske: De pe o gor kon mardias tu! Ai le služi line les te den les palmi.</verse>
				<verse number="66">Žikin o Petri sas tele ande o kimpo, avel jekh sluganka katar o baro rašai.</verse>
				<verse number="67">Dikhlias le Petri ke tatiol, voi dikhel pe leste, ai phenel leske: Vi tu, tu sanas le Jesusosa anda o Nazaret.</verse>
				<verse number="68">Vo xoxavel, phenelas: Me či žianav, me či hatiarav so tu phenes. Porme vo anklisto avri te žialtar. Ai o kokošo gjilabadias.</verse>
				<verse number="69">E sluganka, dikhlias les, voi lias pe te mai phenel kudalenge kai sas kothe: Kudo si anda kudala žene.</verse>
				<verse number="70">Ai vo mai del palpale: Či sim. Tsiřa pala kudia, kudala kai sas kothe mai phenen ka o Petri: Čačimasa tu san anda kudala žene, ke tu san anda e Galilea.</verse>
				<verse number="71">Atunči vo lias pe te prasal ai te del armaia: Me či prinžiarav kudale manušes kai tume den duma pa leste.</verse>
				<verse number="72">Strazo, pe e duito data, o kokošo gjilabel. Ai o Petri dias pe godji ka le vorbi kai o Jesus phendiasas leske: Angla savořende ke o kokošo gjilabel duvar, tu či prinžiaresa ma trivar. Ai kai delas pe godji, vo rovel.</verse>
			</chapter>
			<chapter number="15">
				<verse number="1">De diminiats, le bare raša den pe duma le puranensa ai le zakonariensa, ai sa la krisasa e židovitsko. Pala ke phangle le Jesus, von andine les, ai dine les ka o Pilato.</verse>
				<verse number="2">O Pilato pušel les: San tu o amperato le Židovongo? O Jesus del les palpale: Tu phenes.</verse>
				<verse number="3">Le bare raša thodine pe leste but doš.</verse>
				<verse number="4">O Pilato mai pušel les: Či des tu khanči anglal? Dikh ande sode dieli von phenen pe tute.</verse>
				<verse number="5">Ai o Jesus či mai del khanči palpale, so si šodo le Pilatoske.</verse>
				<verse number="6">Ka sako prasniko, vo mukelas jekhe řobos, kudales kai mangel o narodo.</verse>
				<verse number="7">Sas ande e temnitsa jekh kai bušol Barabas peske čorensa pala jekh mudarimos kai von kerde ande jekh buntuimos.</verse>
				<verse number="8">O narodo, anklen karing o Pilato, thode pe te mangen so sas les o zakono te del le.</verse>
				<verse number="9">O Pilato del len palpale: Kamen tume te mukav tumenge le amperatos le Židovongo?</verse>
				<verse number="10">Ke vo žianelas ke naročno le bare raša dinesas les.</verse>
				<verse number="11">Numa le birevia katar le raša vazden o narodo, eta ke o Pilato te mukel lenge mai mišto le Barabas.</verse>
				<verse number="12">O Pilato, mai lias e vorba, phenel lenge: So kamen tume te kerav anda kudo kai tume akharen o amperato le Židovongo?</verse>
				<verse number="13">Von mai tsipin: Amblav les pe o trušul!</verse>
				<verse number="14">O Pilato phenel lenge: Če nasul kerdias vo? Ai von tsipin mai zurales: Amblav les!</verse>
				<verse number="15">O Pilato, kamlias te kerel so mangelas o narodo, muklias lenge le Barabas; ai, pala ke thodias te maren le Jesus la řaiasa, vo dias les lenge t'amblaven les pe o trušul.</verse>
				<verse number="16">Le ketani ningerde le Jesus andre ande le vladorosko kher, si kudia, kai kjiden pe, ai von kjidine sa le ketanen.</verse>
				<verse number="17">Von thode pe leste jekh bunda loli, ai thode pe lesko šero jekh kurona kanřengi, kai von khuvde.</verse>
				<verse number="18">Porme thode pe te den les pozdraimos: Unpači, amperato le Židovongo!</verse>
				<verse number="19">Ai von malaven lesko šero jekha řaiořasa, čungarden pe leste, ai šiudine-pe pe čangende, von bangile angla leste.</verse>
				<verse number="20">Pala kudia te asaie lestar, von line pa leste e bunda loli, ai ningerde les te karfon les pe o trušul.</verse>
				<verse number="21">Von thodine zor te ningerel o trušul jekhe manušes kai nakhelas kai avelas pa le kimpuri, o Simon anda e Sirena, dad katar o Aleksander ai o Rufus.</verse>
				<verse number="22">Ai von ningerde le Jesus ande o than kai bušol Golgota, so si kudo, šero manušesko.</verse>
				<verse number="23">Von dine les te pel mol hamime mirosa, numa vo či pilias.</verse>
				<verse number="24">Von karfode les pe o trušul, ai hulade leske tsalia, khelde pe te žianen so sako šai lel.</verse>
				<verse number="25">Sas o iniato časo, kana von amblade les.</verse>
				<verse number="26">O ramomos phenelas pa soste vo si dino strafo, sas kakala vorbi: O amperato le Židovongo.</verse>
				<verse number="27">Von amblade lesa dui řobon, jekh pe leski čači, ai o kaver pe leski stingo.</verse>
				<verse number="28">Kadia areslo so phendias o Ramomos: Vo sas thodino maškar le čor.</verse>
				<verse number="29">Kai nakhen prasan les, ai miškin o šero, phenenas: Ei! tu kai phařaves o templo, ai kai uštiaves les ande le trin dies,</verse>
				<verse number="30">skipisavo tu korkořo, vuli pa o trušul!</verse>
				<verse number="31">Le bare raša vi von, le zakonariensa, asanas maškar pende, ai phenenas: Vo skipisardias le kavren ai naštil te skipil pe vo korkořo!</verse>
				<verse number="32">Ke o Kristo, o amperato anda o Israel, te vulel akana pa o trušul, eta ke ame te dikhas ai ame te patias! Kudala kai sas amblade lesa vi von prasanas les.</verse>
				<verse number="33">O miažitso avilo, sas tuniariko pe sa e phuv, ži ka o trito časo.</verse>
				<verse number="34">Ai ka o trito časo, o Jesus tsipisardias jekh glasosa zurale: Eloi, Eloi, lama sabaxthani? kudia bušol: Muřo Dad, Muřo Dad, sostar muklian ma tu?</verse>
				<verse number="35">Uni anda kudala kai sas kothe, ašunde leste, phenenas: Eta, vo akharel le Elia.</verse>
				<verse number="36">Ai jekh anda lende našlo te pherel jekh dirza šut, ai, astardias la pe jekh kaštořo, dias les te pel, phenelas: Muken, dikhasa ke te si o Elia te vuliarel les.</verse>
				<verse number="37">Numa o Jesus, phurdias jekh baro tsipimos, getosailo.</verse>
				<verse number="38">E zanaveska katar o templo šindili ande donde, de opral ži tele.</verse>
				<verse number="39">O fitsiri kai sas angla o Jesus, dikhlias sar vo getosailo, phenel: Čačimasa, kado manuš sas o Šiav le Devlesko.</verse>
				<verse number="40">Mai sas žiuvlia kai dikhenas de dural. Maškar lende sas e Maria anda e Magdala, e Maria, dei katar o Jakob o terniar ai katar o Jose, ai e Salome,</verse>
				<verse number="41">kai žianas pala leste ai služinas les kana sas ande e Galilea, ai but kaver kai ankliste lesa ande o Jerusalem.</verse>
				<verse number="42">E riat aresli — o dies kai lašiarenas o sabato.</verse>
				<verse number="43">Areslo o Josef anda o Arimate, manuš kai denas les pativ ande e kris e bari, kai vi vo ažiukerelas e amperetsia le Devleski. Vo tromailo te žial karing o Pilato, te mangel o stato le Jesusosko.</verse>
				<verse number="44">O Pilato sas leske šodo ke mulo kadia sigo, akharel kadales kai si baro pe le jekh šel ketani, ai pušel lestar te mulo de dumult.</verse>
				<verse number="45">Kana ašundias lestar ke si kadia, vo dias o stato ka o Josef.</verse>
				<verse number="46">Ai o Josef, kjindias jekh paplano, vuliardias le Jesus pa o trušul, phanglias les ande o paplano, ai thodias les ande jekh groapoševo šindo ande jekh stanka bařeski. Porme spidias jekh bař angla o groapoševo.</verse>
				<verse number="47">E Maria anda e Magdala, ai e Maria, dei le Joseski, dikhle kai thodine les.</verse>
			</chapter>
			<chapter number="16">
				<verse number="1">Kana o sabato nakhlo, e Maria anda e Magdala, e Maria, dei katar o Jakob, ai e Salome, kjindine duxia, eta te xalaven le Jesus.</verse>
				<verse number="2">O mai angluno dies le kurkesko, von gele ka o groapoševo, de diminiats sar o kham uštel.</verse>
				<verse number="3">Von phenen maškar pende; Kon spidela amenge o bař dur angla o groapoševo?</verse>
				<verse number="4">Ai, vazde le jakha, von dikhle ke o bař, kai sas baro, sas spidino.</verse>
				<verse number="5">Von dine andre ande o groapoševo, dikhle jekhe terne manušes bešel pe e čači, pe leste jekh řotia parni, ai len lias le e dar.</verse>
				<verse number="6">Vo phenel lenge: Te na lel tume e dar, tume roden le Jesus anda o Nazaret, kai sas amblado; vo živindisailo, vo nai kathe; eta o than kai thodinesas les.</verse>
				<verse number="7">Numa žian te phenen ka leske vortača ai ka o Petri ke vo gelo anglal ande e Galilea; kothe tume dikhena les, sar vo phendiasas tumenge.</verse>
				<verse number="8">Von ankliste avri anda o groapoševo ai našle. E dar ai o isdraimos line len sa; ai von či phende khanči khanikaske, ande pengi dar.</verse>
				<verse number="9">O Jesus, živindisailo e diminiats katar o mai angluno dies le kurkosko, sikadilo angla savořende ka e Maria anda e Magdala, kastar vo gonisardiasas efta demonon.</verse>
				<verse number="10">Voi geli te ningerel e viasta ka kudala kai sas lesa, ai kai nekežinas ai rovenas.</verse>
				<verse number="11">Kana von ašunde ke vo trail, ai ke voi dikhlias les, von či patianas.</verse>
				<verse number="12">Pala kudia, vo sikadilo, jekh kaver fialo, maškar dui anda lende kai sas pe e vurma te žian pe o kimpo.</verse>
				<verse number="13">Von avile te phenen les le kavrenge, kai či patiaie či len.</verse>
				<verse number="14">Porme, sikadilo le deš-u-jekhenge, žikin von sas pala e skafidi; ai vo phenel lenge ke či patian ai ke lengo ilo si zuralo, ke či patiaie kudalen kai dikhle les živindo.</verse>
				<verse number="15">Porme vo phenel lenge: Žian pe sa e lumia, ai phenen e laši viasta savořenge.</verse>
				<verse number="16">Kudo kai patiala pe ai avela boldo avela skipime, numa kudo kai či patiala avela strafome.</verse>
				<verse number="17">Eta le čudeni kai avena kudalensa kai patian: Ande muřo anav, von gonina le demonon, von dena duma neve šiba;</verse>
				<verse number="18">von lena le sapen le vastensa; te pena varesavo pimos merimasko, či avela len či jekh nasulimos; von thona le vast pe le nasvale, ai le nasvale sastiona.</verse>
				<verse number="19">O Baro, pala ke dias lensa duma, sas lino ande o čeri, ai vo bešel pe e čači le Devleski.</verse>
				<verse number="20">Ai von gele te phenen kai-godi: O Baro ažutilas len ande lengi butji, ai sikavelas katar le čudeni kai kerenas ke so von denas duma sas o čačimos.</verse>
			</chapter>
		</book>
		<book number="42">
			<chapter number="1">
				<verse number="1">But line pe te ramon so sas angla savořende le dieli kai kerdile pe maškar amende.</verse>
				<verse number="2">Le dieli sar ke phende amenge kudala kai dikhle len de angla savořende ai eta von aresle ministeri la vorbake,</verse>
				<verse number="3">vi mange miazolias mišto, pala ke rodem vorta sa kudala dieli de anda o gor, te thav te ramov le sar avile, muřo lašio Teofilo,</verse>
				<verse number="4">eta ke tu te prinžiares čačimasa le sikiarimata kai tu lian.</verse>
				<verse number="5">Ande e vramia kai sas o Herodo, amperato anda o Judea, sas jekh rašai, akharen les Zakaria, anda e kumpania o Abia; leski řomni sas maškar le šeia katar o Aron, ai voi bušolas Elisabeta.</verse>
				<verse number="6">Vi le dui von sas vorta angla o Del, lenas mišto opre, bi te šai phenen pe lende khanči, sa le poronki ai sa le ordini le Bareske.</verse>
				<verse number="7">Len nas len glati, ke e Elisabeta naštil t'aven la; ai von sas vi vo vi voi bute beršenge.</verse>
				<verse number="8">Eta, žikin vo kerdias peski služetsia angla o Del, sar si thodino pe leste,</verse>
				<verse number="9">vo sas alome ke šiude pe leste, sar si o zakono le rašango, te del andre ande o templo le Baresko te phabarel e duxi.</verse>
				<verse number="10">Sa o narodo sas avri řudjimasa, ka o časo la duxako.</verse>
				<verse number="11">Atunči jekh andželo le Baresko sikadilo ka o Zakaria, ai bešel pe punřende pe e čači katar o altari la duxako.</verse>
				<verse number="12">O Zakaria rimosailo kana dikhlias les, ai e dar lias les.</verse>
				<verse number="13">Numa o andželo phenel leske: Na dara, Zakaria; ke avela pe tjiro řudjimos. Tjiri řomni e Elisabeta avela la jekh šiav, ai tu desa les o anav o Jono.</verse>
				<verse number="14">Vo avela tuke jekh diela veselo ai veselimasko, ai but veselina pe sar arakhadiola.</verse>
				<verse number="15">Ke vo avela baro angla o Baro. Vo či pela či mol, či řetia matimaski, ai vo avela pherdo Svinto Duxo de anda o peř peska dako;</verse>
				<verse number="16">vo anela but anda le šiave katar o Israel ka o Baro, lengo Del;</verse>
				<verse number="17">vo phirela angla o Del le duxosa ai la zorasa katar o Elia, t'anel le ile le dadenge karing le glati, ai kudalen kai buntuin pe ka e godji e vorta, eta te lašiarel le Bareske jekh narodo harniko angla o Del.</verse>
				<verse number="18">O Zakaria phenel le andželoske: Sar prinžiarava me kudia? Ke me sim phuro, ai muři řomni bute beršengi.</verse>
				<verse number="19">O andželo del les palpale: Me sim o Gabriel, me bešel pe punřende angla o Del; me sim tradino te dav tusa duma, ai te phenav tuke kadia laši viasta.</verse>
				<verse number="20">Ai eta, tu avesa muto, ai tu naštisa te des duma ži ka o dies kai kudala dieli aresena, ke tu či patiaian ka muře vorbi, kai kerdiona ande pengi vramia.</verse>
				<verse number="21">Numa, o narodo ažiukerel le Zakaria, sas lenge šodo ke bešel kadia but ande o templo.</verse>
				<verse number="22">Kana vo anklisto avri, vo naštil te del lensa duma, ai von hatiarde ke vo dikhlias vareso ande o templo; vo kerel lenge semnuri, ai bešel muto.</verse>
				<verse number="23">Kana leske dies te služil nakhle, vo gelotar peste.</verse>
				<verse number="24">Tsiřa vramia pala kudia, e Elisabeta ažiukerel glata. Voi garadili pašte panž šion, phenelas:</verse>
				<verse number="25">Si e dragostia kai o Baro dias ma, kana šiudias le jakha pe mande te lel mandar muřo lažiav maškar le manuš.</verse>
				<verse number="26">Ka o šovto šion, o andželo Gabriel sas tradino katar o Del ande jekh foro anda e Galilea, akharen les Nazaret,</verse>
				<verse number="27">paša jekh šei pativali tomnime pala jekh manuš katar e vitsa le Davidoski, akharen les Josef. O anav la terniako sas Maria.</verse>
				<verse number="28">O andželo avilo late, ai phenel: Dav tu pozdraimos, tu kaske jekh dragostia si dini; o Baro si tusa.</verse>
				<verse number="29">Rimosaili katar kudi vorba, e Maria pušel pe so si kudia kasavo pozdraimos.</verse>
				<verse number="30">O andželo phenel lake: Na dara, Maria; ke tu arakhlian dragostia angla o Del.</verse>
				<verse number="31">Ai eta, tu ažiukeresa glata, ai tu avela tut jekh šiav, ai tu desa les o anav o Jesus.</verse>
				<verse number="32">Vo avela baro ai akharena les o Šiav katar o Mai Vučo, ai o Baro o Del dela les o skamin amperatisko katar o David, lesko dad.</verse>
				<verse number="33">Vo amperetsila pe o kher katar o Jakob pe sakda, ai leski amperetsia či getola pe šoha.</verse>
				<verse number="34">E Maria phenel le andželoske: Sar avela kadia, ke me či prinžiardem řomes?</verse>
				<verse number="35">O andželo del la palpale: O Svinto Duxo avela pe tute, ai e zor katar o Mai Vučo garavela tut tela peski ušialin. Sa anda kudia e glata kai arakhadiola tutar akharena les o Šiav le Devlesko.</verse>
				<verse number="36">Eta, e Elisabeta, tjiro niamo, vi voi ažiukerela jekhe šiaves pe peske phurimata, ai kudia kai akharenas la bi-glatengi si ande pesko šovto šion.</verse>
				<verse number="37">Ke khanči nai so naštil te na kerel o Del.</verse>
				<verse number="38">E Maria phenel: Me sim e sluganka le Bareski; t'avel mange sar si leski vorba! Ai o andželo muklias la.</verse>
				<verse number="39">Sa ande kudia vramia, e Maria uštili, ai gelitar sigo karing o plai, ande jekh foro anda e Judea.</verse>
				<verse number="40">Voi del andre ande o kher le Zakaresko, ai del pozdraimos la Elisabeta.</verse>
				<verse number="41">Sar e Elisabeta ašundias o pozdraimos katar e Maria, laki glata isdraili ande lako peř, ai voi pherdili Svinto Duxo.</verse>
				<verse number="42">Voi tsipil jekhe hangosa zurale: Tu san svintsime maškar le žiuvlia, ai e fruta katar tjiro peř si svintsime.</verse>
				<verse number="43">Sar si ma ke e dei muře Bareski avel voi paša mande?</verse>
				<verse number="44">Ke eta, strazo sar ke tjiro hango kai des man pozdraimos maladias muřo kan, e glata isdraili veselimastar ande muřo peř.</verse>
				<verse number="45">Veselo kudia kai patiaias, ke le dieli kai sas lake phende katar o Baro si t'aresen.</verse>
				<verse number="46">Ai e Maria phenel: Muřo duxo tsipil dragostar pe o Baro,</verse>
				<verse number="47">ai muřo duxo veselil pe ande o Del, muřo Skipitori,</verse>
				<verse number="48">ke vo šiudias le jakha pe peski tsinoři sluganka. Ke eta, d'akanara sa le vitsi phenena mange e pria veselo,</verse>
				<verse number="49">ke o Mai Zuralo kerdias mange bare dieli. Lesko anav si Svinto,</verse>
				<verse number="50">ai leski mila žial berš beršestar pe kudala kai daran lestar.</verse>
				<verse number="51">Vo sikavel e zor peske vasteski; vo gonisardias kudalen kai sas le ande o ilo ginduri barimatange.</verse>
				<verse number="52">Vo dias muial le zuralen pa lenge skamina amperatisko, ai vo vazdias le tsinořen.</verse>
				<verse number="53">Vo pravardias mištimasa le bokhalen, ai vo tradias le barvalen nange.</verse>
				<verse number="54">Vo ažutisardias le Israel, peski sluga, ai vo dias pe godji ka peski mila,</verse>
				<verse number="55">sar vo phendiasas ka amare dada, karing o Abraham ai so avela lestar pe sakda.</verse>
				<verse number="56">E Maria bešli la Elisabetasa pašte trin šion. Porme geli palpale peste.</verse>
				<verse number="57">E vramia aresel kana e Elisabeta si te arakhadiol la jekh glata, ai si la jekh šiav.</verse>
				<verse number="58">Lake vortača ai lake niamuri ašunde ke o Baro sas leske bari mila karing late, ai von veselisaile lasa.</verse>
				<verse number="59">O oxtoto dies, avile te šinen la glata, ai von akharen les Zakaria, sar o anav leske dadesko.</verse>
				<verse number="60">Numa leski dei lias e vorba, ai phenel: Niči, vo avela akhardo Jono.</verse>
				<verse number="61">Von phenen lake: Nai anda tjire niamuri khonik kai akharen les kadia.</verse>
				<verse number="62">Ai von keren semnuri ka lesko dad te žianen sar kamel vo t'akharen les.</verse>
				<verse number="63">O Zakaria mangel tsiglitsa, ai vo ramol: Jono si lesko anav. Ai sa sas lenge šodo.</verse>
				<verse number="64">Strazo, lesko mui puterdilo, leski šib puterdili, ai vo del duma, svintsil le Devles.</verse>
				<verse number="65">E dar lias savořen krugom, ai, ande sa le plaia ande e Judea, den duma pa sa kudala dieli.</verse>
				<verse number="66">Sa kudala kai ašunde garade les ande pesko ilo, phenenas: So avela kudia glata? Ai o vast le Baresko sas lesa.</verse>
				<verse number="67">O Zakaria, lesko dad, pherdilo Svinto Duxo, ai vo phenel so avela, ande kakala vorbi:</verse>
				<verse number="68">Svintsime t'avel o Baro, o Del anda o Israel, ke vo avilo ai skipisardias pesko narodo,</verse>
				<verse number="69">ai thodias amenge jekh zuralo Skipitori anda o kher katar o David, leski sluga.</verse>
				<verse number="70">Sar vo phendiasas pa o mui katar peske svintsi profeturi ande e vramia purani,</verse>
				<verse number="71">jekh Skipitori kai skipila amen katar amare dušmaia ai anda o vast sa kudalengo kai vuřitsin ame!</verse>
				<verse number="72">Kadia si ke vo sikavel peski mila karing amare dada, ai del pe godji ka peski svinto patia.</verse>
				<verse number="73">Sar sas e solax kai vo solaxadia ka o Abraham, amaro dad,</verse>
				<verse number="74">te mukel ame, kana ame avasa skipime anda o vast amare dušmanongo, te služisaras les bi darako,</verse>
				<verse number="75">te phiras angla leste ande o svintsimos ai ande e kris sa le dies amare traiosko.</verse>
				<verse number="76">Ai tu, tsinoři glata, tu avesa akhardo profeto katar o Mai Vučo; ke tu phiresa angla e fatsa le Bareski, te lašiares leske vurmi,</verse>
				<verse number="77">eta te des lesko narodo te žianel o skipimos, katar o jertimos lenge bezexengo.</verse>
				<verse number="78">Sar ke le Devleske si mila ande amende katar savo o kham kai uštel avilo amende opral,</verse>
				<verse number="79">te strefiarel kudalen kai bešen ande o tuniariko ai ande e ušialin le merimaski, te ningerel amare punře pe e vurma la patiaki.</verse>
				<verse number="80">Eta, e glata bariol, ai zuriavol ande e godji. Ai vo bešel ande e pusta, ži ka o dies kana vo sikadiol angla o Israel.</verse>
			</chapter>
			<chapter number="2">
				<verse number="1">Ande kudia vramia anklisto avri jekh zakono katar o Amperato Agusto, dias ordina te gjinen sa o narodo pe e phuv.</verse>
				<verse number="2">Kudo mai angluno gjinimos sas kana o Kerinius sas vladoro ande e Siria.</verse>
				<verse number="3">Sa žianas te ramon pe, sako ande pesko foro.</verse>
				<verse number="4">O Josef vo anklelas anda e Galilea, anda o foro o Nazaret, te žian ande e Judea, ande o foro katar o David, akharen les Betlehem, ke vo sas ande o kher ai anda e familia katar o David,</verse>
				<verse number="5">eta te ramol pe la Mariasa, leski tomnime, kai sas phari.</verse>
				<verse number="6">Kana von sas kothe, e vramia kai e Maria trubul te avel la glata aresli,</verse>
				<verse number="7">ai la si la lako mai angluno arakhado. Voi dias pe leste, ai thodias les te sovel kai xan le guruva, ke nas than lenge ande o kher kai sovelas o narodo.</verse>
				<verse number="8">Mai sas, sa ande kudia rig, pastuřuri kai nakhenas e riat ande le kimpuri te arakhen riate penge žigenien.</verse>
				<verse number="9">Ai eta, jekh andželo le Baresko sikadilo lenge, ai o vestimos le Baresko strefialas krugom lendar. Len lias len jekh pria bari dar.</verse>
				<verse number="10">Numa o andželo phenel lenge: Na daran; ke me phenav tumenge jekh laši viasta, kai avela sa le narodoske jekh diela pria veselo.</verse>
				<verse number="11">Si adies, ande o foro katar o David, ke arakhadilo tumenge jekh skipitori, kai si o Kristo, o Rai.</verse>
				<verse number="12">Ai eta pe če semno tume prinžiarena les. Tume arakhena jekha glata uriadi ande o poxtan ai sovel ande jekh than kai xan le guruva.</verse>
				<verse number="13">Ai sigo avilo le andželosa jekh armia čeresko, luvudin le Devles ai phenen:</verse>
				<verse number="14">Vestimos t'avel le Devleske ande le than but vuče, ai patia pe e phuv maškar le manuš kai si leske!</verse>
				<verse number="15">Kana le andželi geletar te žiantar palpale ande o čeri, le pastuřuri phenel jekh kavreske: Aven ži ande o Betlehem, te dikhas so areslias, so o Baro kerdias te žianas.</verse>
				<verse number="16">Von gele sigo, ai von arakhle le Josef ai la Maria, ai la tsinořa glata kai sovel ande o than kai xan le guruva.</verse>
				<verse number="17">Pala ke von dikhle les, von phenen so sas lenge phendo pe e tsinoři glata.</verse>
				<verse number="18">Sa kudala kai ašunenas lende sas lenge šodo so phenenas lenge le pastuřuri.</verse>
				<verse number="19">E Maria garavel sa kudala dieli, ai nakhavelas le ande pesko ilo.</verse>
				<verse number="20">Ai le pastuřuri gele palpale, vestin ai luvudin le Devles pe sa so von ašunde ai dikhle, ai ke sas jekh fialo sar sas lenge phendo.</verse>
				<verse number="21">O oxtoto dies, kana e glata trubulas t'avel šindo, areslo; dine les o anav o Jesus, anav kai phendiasas o andželo angla savořende t'avel ande o peř peska dako.</verse>
				<verse number="22">Ai, kana le dies te vužiol getosaile, sar si o zakono katar o Moše, o Josef ai e Maria ningerde les ande o Jerusalem, te sikaven les ka o Baro.</verse>
				<verse number="23">Sar si ramome ande o zakono katar o Baro: Sako murš o mai angluno arakhado avela thodino rigate le Bareske,</verse>
				<verse number="24">ai te den sakrifiso dui čirikliořa vai dui terne gulumburi, sar si ramome ande o zakono le Baresko.</verse>
				<verse number="25">Ai eta, sas ande o Jerusalem jekh manuš, akharenas les o Simeon. Kudo manuš sas vorta ai patialas, vo ažiukerelas e mila pe o Israel, ai o Svinto Duxo sas pe leste.</verse>
				<verse number="26">Leske sas phendo katar o Svinto Duxo ke vo či merela angla savořende te na dikhela le Kristos le Baresko.</verse>
				<verse number="27">Vo avilo ka o templo, spidino katar o Duxo. Ai, sar le niamuri anen la tsinořa glata o Jesus te keren karing leste so dias ordina o zakono,</verse>
				<verse number="28">vo lias les ande peske vast, svintsisardias le Devles, ai phenel:</verse>
				<verse number="29">Akana, Baria, tu mukes tjira sluga Te žialtar ande e patia, sar si tjiri vorba.</verse>
				<verse number="30">Ke muře jakha dikhle tjiro skipimos,</verse>
				<verse number="31">skipimos kai tu lašiardian angla sa le naroduri,</verse>
				<verse number="32">vedaria te sikiarel sa le themenge, ai viasta ka o Israel, tjiro narodo.</verse>
				<verse number="33">Lesko dad ai leski dei sas lenge šodo anda le dieli so phenen pa leste.</verse>
				<verse number="34">O Simeon svintsil len, ai phenel la Mariake, leski dei: Eta, kadia glata si šinado t'anel te peren ai te ušten but anda o Israel, ai t'aresel jekh semno kai le manuš či mangena,</verse>
				<verse number="35">ai vi tuke jekh xanřo nakhavela pa tjiro duxo, eta ke le ginduri butenge ande le ile t'aven dine avri.</verse>
				<verse number="36">Mai sas kothe jekh profetiasa, e Anna, šei katar o Fanuel, anda e kumpania o Ašer. Voi sas bute beršengi. Voi traisardias efta berš peske řomesa dekin sas šei pativali.</verse>
				<verse number="37">Bešli phivli, ai phuri oxto-var-deš ai štare beršengi, voi či mukelas o templo, ai voi služilas le Devles riate ai diese ande o posto ai ande o řudjimos.</verse>
				<verse number="38">Avili, vi voi, ande kudo časo, voi luvudil le Devles, ai voi del duma pa o Jesus ka sa kudala kai ažiukeren te skipil pe o Jerusalem.</verse>
				<verse number="39">Kana von kerde sa so dias ordina o zakono katar o Baro, o Josef ai e Maria gele palpale ande e Galilea, ande o Nazaret, pengo foro.</verse>
				<verse number="40">Eta e glata zuriavol ai bariol. Vo sas pherdo godji, ai e dragostia le Devleski sas pe leste.</verse>
				<verse number="41">O dad ai e dei le Jesusoske žianas sako berš ande o Jerusalem, pe o prasniko la Patradiako.</verse>
				<verse number="42">Kana vo sas deš-u-do beršengo, von ningerde les pe o prasniko sar sas lengo zakono.</verse>
				<verse number="43">Porme, kana le dies nakhle, ai ke von žian palpale, e glata o Jesus bešlo ande o Jerusalem. Lesko dad ai leski dei či line sama.</verse>
				<verse number="44">Von gindisarde ke vo sas peske vortakonsa pe o drom, von gele jekh dies pe e vurma, ai roden les maškar penge niamuri ai vortača.</verse>
				<verse number="45">Numa, či arakhle les, von gele palpale ande o Jerusalem te roden les.</verse>
				<verse number="46">Pala trin dies, von arakhle les ande o templo, bešelas maškar le zakonaria, ašunelas lende ai pušelas len.</verse>
				<verse number="47">Sa kudala kai ašunenas leste sas lenge šodo sar si leski godji ai sar del palpale.</verse>
				<verse number="48">Kana leske niamuri dikhle les, lenge sas šodo, ai leski dei phenel leske: muři glata, sostar kerdian tu kadia amensa? Eta, tjiro dad ai me, ame rodas tu nekežimasa.</verse>
				<verse number="49">Vo phenel lenge: Sostar roden ma tume? Či žianen tume ke trubuv te lav sama le dieli muře Dadeske?</verse>
				<verse number="50">Numa von či hatiarde so vo phenel lenge.</verse>
				<verse number="51">Porme vo vulisto lensa ande o Nazaret, ai vo ašunelas lende. Leski dei garavelas sa kudala dieli ande pesko ilo.</verse>
				<verse number="52">Ai o Jesus bariol ande e godji, pe o stato, pe o šukarimos, angla o Del ai angla le manuš.</verse>
			</chapter>
			<chapter number="3">
				<verse number="1">O deš-u-panžto berš katar o Amperato Tiber — kana o Pontius Pilato sas vladoro ande e Judea, o Herodo vladoro ande e Galilea, lesko phral o Filipo tetrarxo ande o Iture ai pe e phuv katar o Traxonitis, o Lisanias tetrarxo katar o Abilen,</verse>
				<verse number="2">ai ande e vramia katar le raša Anas ai Kaifas — e vorba le Devleski sas phendi ka o Jono, šiav katar o Zakaria, ande e pusta.</verse>
				<verse number="3">Ai vo žialas ande sa o them krugom o Jordan, phenelas pa o bolimos le keimasko, te lel palpale le bezexa,</verse>
				<verse number="4">sar si ramome ande e kliška le vorbi katar o Esai, o profeto: Si o hango kudalesko kai tsipil ande e pusta: Lašiaren le vurmi le Bareske, teliaren leske vurmitsi.</verse>
				<verse number="5">Sako dolina avela pherdi, sako plai ai sako plaiořo avela mai tele; so si bango avela lašiardo, ai le vurmi rimome avena platsko.</verse>
				<verse number="6">Ai sako mas dikhela o skipimos le Devlesko.</verse>
				<verse number="7">Vo kadia phenelas ka o baro narodo kai avenas te bolen pe lestar: Vitsa sapengi, kon sikiardias tumen te našen katar e xoli kai avel?</verse>
				<verse number="8">Den fruti te sikaven ke kein tume, ai na thon tume ande tumende te phenen: O Abraham si amaro dad! Ke me phenav tumenge ke anda kakala bař o Del šai kerel šiave katar o Abraham.</verse>
				<verse number="9">Inke o tover si thodino ka e vuna la kopačeski; sako kopači kai či del laši fruta avela šindi ai šiudini ande e jag.</verse>
				<verse number="10">O narodo pušel lestar, phenenas: So trubul ame te keras?</verse>
				<verse number="11">Vo del len palpale: Kai si les dui bundi te hulavel kudalesa kai nai les, ai ke kudo kai si les te xal te kerel sa jekh fialo.</verse>
				<verse number="12">Mai aven vi kudala kai kjiden e taksa le amperatoske te bolen pe, ai von phenen leste: Birevo, so trubul ame le keras?</verse>
				<verse number="13">Vo del len palpale: Na mangen khanči mai but opral pa so si tu ordina.</verse>
				<verse number="14">Ketani vi von pušen les: So trubul ame te keras? Vo del len palpale: Na len pe e zor khanči ai na athaven khanikas, ai t'avel tumenge mišto so pokjinen tume.</verse>
				<verse number="15">Sar o narodo ažiukerelas, ai ke sa pušenas pe ande pende te nai o Jono o Kristo,</verse>
				<verse number="16">vo phenel savořenge: Me, bolav tumen paiesa; numa avel kudo kai si mai zuralo mandar, ai me či sim harniko te putrav le doria katar leske papuča. Vo bolela tumen ande o Svinto Duxo ai ande e jag.</verse>
				<verse number="17">Si les leski sita ande o vast; vo hulavela so si, ai vo kjidela o gjiv ande peski stala, numa vo phabarela o sulum ande jekh jag kai či merela šoha.</verse>
				<verse number="18">Si ke kadia o Jono phenel e laši viasta le narodoske, mai phenel lenge but kaver dieli te sikiarel len.</verse>
				<verse number="19">Numa o Herodo o vladoro, o Jono dias pa leste duma pala e Herodias, řomni leske phraleski, ai pala sa le žiungale dieli kai vo kerdias.</verse>
				<verse number="20">Thodias o Herodo mai but pe sa le kaver dieli te phandavel le Jono ande e temnitsa.</verse>
				<verse number="21">Sa o narodo bolelas pe, o Jesus vi vo sas boldo; ai, žikin vo řudjil, o čeri puterdilo,</verse>
				<verse number="22">ai o Svinto Duxo vulisto pe leste sar jekh forma, sar jekh gulumbo. Ai jekh hango ašundilo anda o čeri: Tu san muřo Šiav kai si mange drago; ande tute, me thodem sa muři dragostia.</verse>
				<verse number="23">O Jesus sas pašte trianda beršengo kana lias pe te kerel peski butji. Sas, sar gindinas, šiav katar o Josef, šiav katar o Elia,</verse>
				<verse number="24">šiav katar o Matat, šiav katar o Levi, šiav katar o Melxi, šiav katar o Janai, šiav katar o Josef,</verse>
				<verse number="25">šiav katar o Matatias, šiav katar o Amos, šiav katar o Nahum, šiav katar o Esli, šiav katar o Nagai,</verse>
				<verse number="26">šiav katar o Mat, šiav katar o Matatias, šiav katar o Semei, šiav katar o Joseh, šiav katar o Joda,</verse>
				<verse number="27">šiav katar o Joanan, šiav katar o Resa, šiav katar o Zorobabel, šiav katar o Saltiel, šiav katar o Neri,</verse>
				<verse number="28">šiav katar o Melxi, šiav katar o Adi, šiav katar o Kosam, šiav katar o Elmadan, šiav katar o Er,</verse>
				<verse number="29">šiav katar o Jošua, šiav katar o Eliezer, šiav katar o Jorim, šiav katar o Matat, šiav katar o Levi,</verse>
				<verse number="30">šiav katar o Simeon, šiav katar o Juda, šiav katar o Josef, šiav katar o Jonam, šiav katar o Eliakim,</verse>
				<verse number="31">šiav katar o Melea, šiav katar o Mena, šiav katar o Matat, šiav katar o Natan, šiav katar o David,</verse>
				<verse number="32">šiav katar o Jesai, šiav katar o Obed, šiav katar o Boaz, šiav katar o Sala, šiav katar o Nason,</verse>
				<verse number="33">šiav katar o Aminadab, šiav katar o Admin, šiav katar o Arni, šiav katar o Esrom, šiav katar o Fares, šiav katar o Juda,</verse>
				<verse number="34">šiav katar o Jakob, šiav katar o Isak, šiav katar o Abraham, šiav katar o Tara, šiav katar o Nahor,</verse>
				<verse number="35">šiav katar o Seruh, šiav katar o Rago, šiav katar o Falek, šiav katar o Eber, šiav katar o Šelak,</verse>
				<verse number="36">šiav katar o Kainan, šiav katar o Arfahad, šiav katar o Šem, šiav katar o Noa, šiav katar o Lameh,</verse>
				<verse number="37">šiav katar o Matusela, šiav katar o Enok, šiav katar o Jared, šiav katar o Malelel, šiav katar o Kainan,</verse>
				<verse number="38">šiav katar o Enos, šiav katar o Set, šiav katar o Adamo, šiav katar o Del.</verse>
			</chapter>
			<chapter number="4">
				<verse number="1">O Jesus, pherdo Svinto Duxo, avilo anda o Jordan, ai sas ninkerdo katar o Duxo ande e pusta,</verse>
				<verse number="2">kai vo sas zumado katar o beng štar-var-deš dies. Vo či xalias khanči kudala dies, ai, kana von nakhle, vo sas bokhalo.</verse>
				<verse number="3">O beng phenel leske: Te san tu o Šiav le Devlesko, de ordina ka kako bař t'avel manřo.</verse>
				<verse number="4">O Jesus del les palpale: Si ramome: O manuš či traila ferdi anda o manřo.</verse>
				<verse number="5">O beng vazdias les, sikadias leske anda jekh data sa le amperatsi la phuviake,</verse>
				<verse number="6">ai phenel leske: Me dava tu sa kadia zor, ai o vestimos kadale amperetsiango; ke von sas mange dine, ai me dav len kaske me kamav.</verse>
				<verse number="7">T'avela ke tu des čanga angla mande, von avena tjire.</verse>
				<verse number="8">O Jesus del les palpale: Si ramome: Avela tuke drago o Baro, tjiro Del, ai tu služisa ferdi les.</verse>
				<verse number="9">O beng mai ningerdias les ande o Jerusalem, thodias les opre pe o templo, ai phenel leske: Te san tu o Šiav le Devlesko, xuti kathar tele; ke si ramome:</verse>
				<verse number="10">Vo dela ordina ka peske andželi pala tute, eta te len tutar sama;</verse>
				<verse number="11">ai: Von ningerena tut pe penge vast, daratar ke tjiro punřo malavel jekh bař.</verse>
				<verse number="12">O Jesus del les palpale: Si phendo: Tu či zumavesa le Bares tjiro Del.</verse>
				<verse number="13">Pala ke zumadias les sako fialo, o beng durilo lestar žikin či arakhela vramia mai laši.</verse>
				<verse number="14">O Jesus, e zor le Duxoski pe leste, gelo palpale ande e Galilea, ai lesko vestimos gelo ande sa o them krugom.</verse>
				<verse number="15">Vo sikiarel ande le khangeria židovitsko, ai les vestinas les sa.</verse>
				<verse number="16">Vo gelo ande o Nazaret, kai vo barilo, ai, sar sas lesko zakono, vo dias andre ande e khangeri židovitsko o dies o sabato. Vo uštilo te gjinel,</verse>
				<verse number="17">ai dine leste e kliška katar o profeto o Esai. Puterdias la, vo arakhlias o than kai si ramome:</verse>
				<verse number="18">O Duxo le Baresko si pe mande, Ke vo alosardias ma te phenav e laši viasta le čořenge: Vo tradias ma te sastiarav kudalen kai si lengo ilo šindo,</verse>
				<verse number="19">te phenav le phanglenge ke skipina pe, ai le kořenge ke puterdiona lenge jakha, te tradel slobodo kudalen kai si len pharimos, te phenen jekh berš dragostia katar o Baro.</verse>
				<verse number="20">Atunči, phanglias e kliška, dias la ka e sluga, ai bešel tele. Sa kudala kai sas ande e khangeri židovitsko sas lenge jakha thodine pe leste.</verse>
				<verse number="21">Atunči vo lias pe te phenel lenge: Adies kadia vorba ramome, kai tume ašundian, kerdili.</verse>
				<verse number="22">Ai sa sas leske martururi; lenge sas šodo katar le vorbi drago kai anklenas anda lesko mui, ai von phenenas: Nai vo o šiav katar o Josef?</verse>
				<verse number="23">O Jesus phenel lenge: Amburim tume phenen pe mande kadia paramiči: Doxtoro, sastiar tu korkořo; ai tume phenena mange: Ker kathe, ande tjiri phuv, sogodi ame ašundiam ke keres ande o Kapernaum.</verse>
				<verse number="24">Numa, mai phenel vo, me phenav tumenge čačimasa, či jekh profeto nai mišto lino ande peski phuv.</verse>
				<verse number="25">Me phenav tumenge čačimasa: sas but phivlia ande o Israel ande e vramia kai sas o Elia, kana o čeri sas phandado trin berš ai šov šion ai ke sas jekh bari bokh pe sa e phuv;</verse>
				<verse number="26">ai eta o Elia nas tradino karing či jekh anda lende, numa karing jekh žiuvli phivli, ande o Sarepta, ande o them o Sidon.</verse>
				<verse number="27">Vi mai sas but nasvale žiungale ande o Israel ande e vramia katar o Elise, o profeto; ai či jekh anda lende nas vužardo, numa o Naman o Siriano.</verse>
				<verse number="28">Len lias le sa e xoli ande e khangeri židovitsko, kana von ašunde kudala dieli.</verse>
				<verse number="29">Ai von uštile, von dine les avri anda o foro, ai ningerde les ži opre pe o plai pe savo o foro sas vazdino, eta te šiuden les tele.</verse>
				<verse number="30">Numa o Jesus nakhlo maškar lende, gelotar.</verse>
				<verse number="31">Vo vulisto ande o Kapernaum, foro anda e Galilea; ai vo sikiarel o dies o sabato.</verse>
				<verse number="32">Malavela len sar vo sikiarel: Ke vo delas duma putiariasa.</verse>
				<verse number="33">Arakhadilias ande e khangeri židovitsko jekh manuš kai sas les jekh demono bi-vužio, ai kai tsipil jekhe hangosa zurale:</verse>
				<verse number="34">A! so si maškar amende ai tute, Jesus anda o Nazaret? Tu avilian te xasares amen. Me žianav kon san tu: O svinto le Devlesko.</verse>
				<verse number="35">O Jesus daravel les, phenelas: Aš, ai ankli avri anda kado manuš. Ai o demono šiudias les maškar lende, ai anklisto avri anda leste, bi te kerel leske či jekh nasulimos.</verse>
				<verse number="36">Sa sas lenge šodo, ai phenenas jekh avreske: Vo porončil barimasa ai zorasa ka le duxuri bi-vuže, ai von ankliste avri!</verse>
				<verse number="37">Ai lesko vestimos gelo ande sa le thana krugom.</verse>
				<verse number="38">Kana anklisto avri anda e khangeri židovitsko, vo gelo ka o kher le Simonosko. E sakra la Simonoski sas la jekh pria baro tatimos, ai von mangle les mištimasa te ažutil la.</verse>
				<verse number="39">Vo bangilo pe late, vo daravel o tatimos, ai o tatimos muklias la. Strazo voi uštili, ai služisardias len.</verse>
				<verse number="40">Pala ke pelo tele o kham, sa kudala kai sas len nasvale andine le leske. Vo thol o vast pe sako anda lende, ai sastiardias le.</verse>
				<verse number="41">Demonuri mai ankliste anda but žene, tsipinas ai phenenas: Tu san o Šiav le Devlesko. Numa vo daravelas len ai či mukelas len te den duma, ke von žianenas ke vo si o Kristo.</verse>
				<verse number="42">Sar o dies areslo, vo anklisto avri ai gelo ande jekh than pusto. O narodo thodias pe te roden les, ai aresle ži leste; von kamenas te ninkeren les, eta te na mukel len.</verse>
				<verse number="43">Numa vo phenel lenge: Mai trubul te phenav e viasta ka le kaver foruri, e laši viasta pa e amperetsia le Devleski ke pala kudia me sim tradino.</verse>
				<verse number="44">Ai vo delas duma ande le khangeria židovitsko ande e Judea.</verse>
			</chapter>
			<chapter number="5">
				<verse number="1">Sar o Jesus bešelas paša e maria o Genesaret, ai ke o narodo kjidelas pe krugom leste t'ašunen e vorba le Devleski,</verse>
				<verse number="2">vo dikhlias pe o berego la mariako dui čunuri, pa save le mašaria vuliste te xalaven penge setki.</verse>
				<verse number="3">Vo anklisto ande jekh anda kudala čunuri, kai sas le Simonosko, ai řudjisailo lestar te duriol tsiřa katar e phuv. Porme vo bešlo tele, ai anda o čuno vo sikiarel o narodo.</verse>
				<verse number="4">Kana vo getosardias te del duma, vo phenel ka o Simon: Žian angle maškar o pai, ai šiuden tumare setki t'astaren maše.</verse>
				<verse number="5">O Simon dias les palpale: Birevo, ame kerdiam butji sa e riat bi te las khanči; numa pala tjiri vorba, me šiudava e setka.</verse>
				<verse number="6">Šiudias la, von line but maše, ai lengi setka šindiolas.</verse>
				<verse number="7">Von keren semnuri penge vortakonge kai sas ande o kaver čuno t'aven te ažutin len, ai von pherde le dui čunuri, ži kai šai tasonas.</verse>
				<verse number="8">Kana dikhlias kudia, o Simon Petri pelo ka le čanga le Jesusoske ai phenel: Baria, žiatar mandar, ke me sim jekh manuš bezexalo.</verse>
				<verse number="9">Ke e dar lias les, les ai sa kudalen kai sas lesa, pala o astarimos kai sas len.</verse>
				<verse number="10">Sa jekh fialo sas ka o Jakob ai ka o Jono, šiave katar o Zebedeo, kai sas ande jekh than le Simonosa. Atunči o Jesus phenel le Simonoske: Na dara; d'akanara tu astaresa le manušen.</verse>
				<verse number="11">Ai, andine le čunuri pe e phuv, von mukle sa, ai gele pala leste.</verse>
				<verse number="12">O Jesus sas ande jekh foro, ai eta, jekh manuš pherdo nasulimos žiungalo, dikhlias les, pelo pe peski fatsa, ai kerdias leske kako řudjimos: Baria, te kamesa, tu šai vužares man.</verse>
				<verse number="13">O Jesus vazdias o vast, asbadias les, ai phenel: Me kamav, av vužio. Strazo o žiungalimos muklias les.</verse>
				<verse number="14">Porme dias les ordina te na phenel khanikaske. Numa, phenel vo, žia sikav tu ka le raša ai de pala tjiro vužimos so o Moše phendias, eta t'aves lenge marturo.</verse>
				<verse number="15">Lesko vestimos žial sar mai but ai mai but, ai le žene avenas — baro narodo — t'ašunen leste ai t'aven saste lestar.</verse>
				<verse number="16">Numa vo gelo ande e pusta te řudjisarel.</verse>
				<verse number="17">Jekh dies o Jesus sikiarelas. Le Farizianuri ai le zakonaria bešenas kothe, avile anda sa le gava anda e Galilea, anda e Judea ai anda o Jerusalem; ai e zor le Bareski sikavel pe katar le sastiarimata.</verse>
				<verse number="18">Ai eta, žene, ningeren pe jekh pato jekhe paralitikos, rodenas te den les andre ai te thon les angla leske jakha.</verse>
				<verse number="19">Sar či žianenas katar te ningeren les, ke sas jekh baro narodo, von ankalade les pe o čardako, ai von vuliarde les katar jekh puterimos, leske patosa, maškar sa kai si kjidine, angla o Jesus.</verse>
				<verse number="20">Dikhlias lengo patiamos, o Jesus phenel: Manuš, tjire bezexa si jertime.</verse>
				<verse number="21">Le zakonaria ai le Farizianuri thode pe te den pe godji ande pende: Kon si kado, kai prasal? Kon šai jertil le bezexa, te na avela o Del?</verse>
				<verse number="22">O Jesus, žianelas lenge ginduri, lias e vorba ai phenel lenge: Če ginduri si tumen ande tumaro ilo?</verse>
				<verse number="23">So si mai vušořo: te phenav «tjire bezexa si jertime» vai «ušti ai phir»?</verse>
				<verse number="24">Eta, tume te žianen ke o Šiav le manušesko si les pe e phuv e putiaria te jertil le bezexa. Me dav tu poronka, phenel vo le paralitikoske, ušti, le tjiro pato, ai žiatar ande tjiro kher.</verse>
				<verse number="25">Ai strazo, vo uštilo angla lende, lias o pato pe savo vo sovelas, ai gelo ande pesko kher, vestilas le Devles.</verse>
				<verse number="26">Sa sas lenge šodo, ai vestinas le Devles; pherde daratar, von phenenas: Ame dikhliam adies dieli šodo.</verse>
				<verse number="27">Pala kudia, o Jesus anklisto avri, ai dikhlias jekhes kai kjidel e taksa le amperatoske, bušol Levi, bešel ande o kher kai pokjinen e taksa. Vo phenel leske: Aidi pala mande.</verse>
				<verse number="28">Ai, muklias sa, vo uštilo, ai gelo pala leste.</verse>
				<verse number="29">O Levi dias les jekh bari pativ ande pesko kher, ai but kai kjiden e taksa ai kaver manuš sas pala e skafidi lensa.</verse>
				<verse number="30">Le Farizianuri ai lenge zakonaria bulguinas ande pende, phenenas leske vortakonge: Sostar xan tume ai pen kudalensa kai kjiden e taksa ai le ženensa kai si lengo traio nasul?</verse>
				<verse number="31">O Jesus, lias e vorba, phenel lenge: Nai kudalen kai si saste ke trubul len o doxtoro, numa le nasvalen.</verse>
				<verse number="32">Me či avilem t'akharav te kein pe kudalen kai si vorta, numa le bezexalen.</verse>
				<verse number="33">Von phenen leske: Le vortača katar o Jono, sar kudala katar le Farizianuri, butivar postin ai řudjin pe, žikin tjire xan ai pen.</verse>
				<verse number="34">Vo del le palpale: Šai keren tume te postin le vortača le terneske ande o abiav žikin vo si lensa.</verse>
				<verse number="35">Le dies avena kai o terno avela lino lendar, atunči postina kudala dies.</verse>
				<verse number="36">Vo mai phenel lenge jekh paramiči: Khonik či šinel anda jekh tsolo nevo jekh kotor te thol les ka jekh tsolo purano; aver fialo, vo šinel o tsolo nevo, ai o kotor kai vo lias či avela jekh fialo sar o purano.</verse>
				<verse number="37">Ai khonik či thol mol nevi ande le bočonkuri purane; aver fialo, e mol nevi phařavel le bočonkuri, del muial, ai le bočonkuri si xasarde.</verse>
				<verse number="38">Numa trubul te thon e mol nevi ande le bočonkuri neve.</verse>
				<verse number="39">Ai khonik, kana pela mol purani, či kamel nevi, ke vo phenel: E purani si laši.</verse>
			</chapter>
			<chapter number="6">
				<verse number="1">Areslias jekh sabato ke o Jesus nakhelas maškar kimpuri gjiveske. Leske vortača ankalade simintsi, inčarde le ande le vast ai xale.</verse>
				<verse number="2">Uni Farizianuri phenen leske: Sostar keren tume so nai slobodo te keren pe o sabato?</verse>
				<verse number="3">O Jesus del len palpale: Či gjindian tume so kerdias o David, kana sas bokhalo, ai vo ai kudala kai sas lesa;</verse>
				<verse number="4">sar vo dias andre ande o kher le Devlesko, lias o manřo kai sas dišado pe o altari, xalias, ai dias kudalen kai sas lesa, makar ke sas ferdi le rašange te xan?</verse>
				<verse number="5">Ai vo phenel lenge: O Šiav le manušesko si birevo vi pe o sabato.</verse>
				<verse number="6">Areslias, jekh kaver sabato, ke o Jesus dias andre ande e khangeri židovitsko, ai ke vo sikiarel. Vo arakhlias jekhe manušes kai lesko vast čačo sas šuko.</verse>
				<verse number="7">Le zakonaria ai le Farizianuri len sama katar o Jesus, te dikhen ke kerel jekh sastiarimos o sabato. Sas jekh diela te thon beda pe leste.</verse>
				<verse number="8">Numa vo žianelas lenge ginduri, ai vo phenel le manušeske kai sas lesko vast šuko: Ušti, ai beš katka ande o maškar. Vo uštilo, ai bešel pe punřende.</verse>
				<verse number="9">Ai o Jesus phenel lenge: Me pušiav tumendar te si slobodo, o dies o sabato, te keres mištimos vai te keres nasulimos, te skipis jekhe manušes vai te mudares les.</verse>
				<verse number="10">Atunči, šiudel pesko dikhimos pe lende sa, vo phenel le manušeske: Vazde tjiro vast. Vo vazdias les, ai lesko vast sastilo.</verse>
				<verse number="11">Von pherdile xoli, ai von dine pe duma so šai keren le Jesusoske.</verse>
				<verse number="12">Ande kudia vramia, o Jesus gelo pe o plai te řudjil, ai vo nakhlo sa e riat te řudjil le Devles.</verse>
				<verse number="13">Kana o dies avilo, vo akhardias peske vortakon, ai vo alosardias deš-u-don, kaske vo dias o anav apostoli:</verse>
				<verse number="14">O Simon, kai akharel les Petri; o Andreas, lesko phral; o Jakob, o Jono, o Filipo, o Bartelemi;</verse>
				<verse number="15">o Matei, o Tomas, o Jakob, o šiav katar o Alfeo, o Simon, akharen les o Zeloto;</verse>
				<verse number="16">o Jud, šiav katar o Jakob, ai o Juda Iskariot, kai areslo te bikjinel les.</verse>
				<verse number="17">Vo vulisto lensa, ai terdilo pe jekh than platsko, kai sas jekh narodo katar leske vortača ai jekh baro narodo anda sa e Judea, anda o Jerusalem, ai anda e Tira ai anda o Sidon pa e rig la mariaki. Von avile t'ašunen leste, ai t'aven sastiarde anda penge nasvalimata.</verse>
				<verse number="18">Kudala kai sas rimome katar le duxuri bi-vuže sas saste.</verse>
				<verse number="19">Ai sa o narodo rodelas t'asban les, ke jekh zor anklelas anda leste ai sastiarelas savořen.</verse>
				<verse number="20">Atunči o Jesus, vazdias le jakha pe le vortača, phenel: Veseli san tume kai san čoře, ke e amperetsia le Devleski si tumari!</verse>
				<verse number="21">Veseli tume kai san bokhale akana, ke tume avena pravarde! Veseli tume kai roven akana, ke tume avena ande e veselia!</verse>
				<verse number="22">Veseli avena tume, kana le manuš vuřitsina tumen, kana gonina tumen, dena tumen pe o lažiav, ai šiudena tumaro anav sar nai lašio, pala o Šiav le manušesko!</verse>
				<verse number="23">Veselin tume kudo dies ai isdran dragostar, ke tumaro pokjinimos avela baro ande o čeri; ke kadia lenge dada kerenas karing le profeturi.</verse>
				<verse number="24">Numa, nasul tumenge, barvale, ke vuže lian tumaro mištimos!</verse>
				<verse number="25">Nasul tumenge kai san pravarde, ke tume avena bokhale! Nasul tumenge kai asan akana, ke tume avena ande o žalimos ai ande le asva!</verse>
				<verse number="26">Nasul, kana sa le manuš phenena mištimos pa tumende, ke kadia kerenas lenge dada karing le falši profeturi!</verse>
				<verse number="27">Numa me phenav tumenge, tumenge kai ašunen mande: Kamen tumare dušmanon, keren mištimos kudalenge kai vuřitsin tumen.</verse>
				<verse number="28">Svintson kudalen kai den tumen armaia, řudjin kudalenge kai maren tumen.</verse>
				<verse number="29">T'avela varekon ke malavel tu pe jekh buka, mai sikav leske vi e kaver. T'avela varekon ke lel tjiri bunda, te na des tu palpale te lela vi tjiro gad.</verse>
				<verse number="30">De ka varekon kai mangel tutar, ai na mai mang palpale tjiro mištimos katar kudo kai lias tutar.</verse>
				<verse number="31">So tume kamen ke le manuš keren tumenge, keren sa kadia lenge.</verse>
				<verse number="32">Te kamena tume kudalen kai kamen tumen, so šai avela tumenge? Le bezexale vi von kamen kudalen kai kamen len.</verse>
				<verse number="33">Te kerena tume mištimos kudalenge kai keren tumenge mištimos, so šai avela tumenge? Le bezexale vi von keren sa jekh fialo.</verse>
				<verse number="34">Ai t'avela tume te den užile ka kudala kai ažiukeren tume te len palpale lendar, so šai avela tumenge? Le bezexale vi von den užile ka le bezexale, eta te len sa jekh fialo.</verse>
				<verse number="35">Numa kamen tumare dušmanon, keren mištimos, ai den užile bi t'ažiukeren khanči. Ai tumaro pokjinimos avela baro, ai tume avena šiave kudalesko kai si Mai Vučo, ke vo si lašio kudalenge kai či naisin ai le nasulenge.</verse>
				<verse number="36">T'avel tumenge mila, sar tumaro Dad si miloso.</verse>
				<verse number="37">Na den pe e kris, ai tume či avena dine pe e kris; na den strafo, ai tume či avena dine pe o strafo; jertin, ai tume avena jertime.</verse>
				<verse number="38">Den, ai avela tumen dino: Von dena muial ande e bari pošotsi kai si pe tumaro dži jekh laši mezura, kjidini, miškisardi ai dini opral; ke von mezurina tumenge la mezurasa kai sas tumari.</verse>
				<verse number="39">Vo phenel lenge vi kadia paramiči: Jekh kořo šai ningerel vo jekhe kořes? Či perena von vi le dui ande jekh groapa?</verse>
				<verse number="40">O vortako nai vo mai baro sar o birevo; numa sako vortako kai sikiola avela sar o birevo.</verse>
				<verse number="41">Sostar dikhes tu o sulum kai si ande e jakh tjire phraleski, ai či dikhes tu e beli kai si ande tjiri jakh?</verse>
				<verse number="42">Vai sar šai phenes tu tjire phraleske: Phrala, muk ma te lav o sulum kai si ande tjiri jakh, tu kai či dikhes e beli kai si ande tjiri? Xoxamno, le angla savořende e beli anda tjiri jakh, ai atunči tu dikhesa sar te les o sulum kai si ande e jakh tjire phraleski.</verse>
				<verse number="43">Nai jekh lašio kopači kai nai pe leste laše fruti, či jekh čořo kopači te šai del laše fruti.</verse>
				<verse number="44">Ke sako kopači prinžiaren les katar lake fruti. Či kjiden figi ai či kjiden struguro pe le kanře.</verse>
				<verse number="45">O manuš o lašio tsirdel laše dieli anda o lašio mandjin peske ilesko, ai o nasul tsirdel nasul dieli anda pesko nasul mandjin; ke si anda o but kai si ande o ilo ke o mui del duma.</verse>
				<verse number="46">Sostar akharen ma tume Baro, Baro! ai či keren tume so me phenav tumenge?</verse>
				<verse number="47">Me sikavava tumenge sar miazol o manuš kai avel mande, ašunel muře vorbi ai lel le opre.</verse>
				<verse number="48">Si jekh fialo sar o manuš kai, vazdel jekh kher, hunadias, hunadias but andre, ai thodias te astardiol pe e stanka. Jekh tasaimos avilo, ai o pai šiudias-pe pe kudo kher, bi te šai miškil les, ke vo sas mišto vazdino.</verse>
				<verse number="49">Numa kudo kai ašunel, ai či lel ma opre, si jekh fialo sar jekh manuš kai vazdias jekh kher pe e phuv, bi t'avel astarimos. O pai šiudias-pe pe leste; ai vo strazo pelo, ai o phařaimos kudale kheresko si baro.</verse>
			</chapter>
			<chapter number="7">
				<verse number="1">Pala ke getosardias sa kudala divanuri angla o narodo kai ašunelas leste, o Jesus dias andre ande o Kapernaum.</verse>
				<verse number="2">Jekh fitsiri kai si baro pe jekh šel ketani sas pria astardo ka peski sluga kai sas nasvalo, areselas te merel.</verse>
				<verse number="3">Ašundias ke den duma pa o Jesus, vo tradias leste uni purane anda le Židovuri, te mangen les t'avel te sastiarel leska sluga.</verse>
				<verse number="4">Von aresle paša o Jesus, ai von but řudjin pe leste, phenenas: Les šai trubul te des les kudia!</verse>
				<verse number="5">Ke leske drago amaro them, ai vo si kai vazdias amari khangeri židovitsko.</verse>
				<verse number="6">O Jesus, gelo lensa, nas vo dur katar o kher, kana o fitsiri pe jekh šel tradias vortakon te phenen leske: Baria, na de tu khanči kjinuimos; ke me či sim harniko t'aves tela muřo čardako.</verse>
				<verse number="7">Sa anda kudia me či gindisailem ke sim dosta harniko t'avav karing tute. Numa phen jekh vorba, ai muři sluga avela sasti.</verse>
				<verse number="8">Ke, me kai sim tela o vast le barengo, si ma ketani tela muře ordini; ai me phenav jekheske: Žia! ai vo žial; le kavreske: Aidi, ai vo avel; ai muřa slugake: Ker kadia! ai vo kerel.</verse>
				<verse number="9">Kana o Jesus ašundias kudala vorbi, leske sas drago o fitsiri ai amboldias pe karing o narodo kai žialas pala leste, vo phenel: Me phenav tumenge, inke ande o Israel me či arakhlem jekh kasavo patiamos.</verse>
				<verse number="10">Palpale ka o kher, le žene tradine katar o fitsiri arakhle sasto la sluga kai sas nasvalo.</verse>
				<verse number="11">O dies pala kudia, o Jesus gelo ande jekh foro akharen les Nain; leske vortača ai jekh baro narodo žianas pe o drom lesa.</verse>
				<verse number="12">Kana vo areslo paša o vudar le forosko, eta, ningerenas ande le mormuntsi jekhe mules, sas ferdi o jekh šiav peska dako, kai sas phivli; ai sas lasa but žene anda o foro.</verse>
				<verse number="13">O Baro, dikhlias la, lias les mila latar, ai phenel lake: Na rov!</verse>
				<verse number="14">Vo pašilo, ai asbadias o pato. Kudala kai ningerenas les terdile. Vo phenel: Terno murš, me phenav tuke, ušti!</verse>
				<verse number="15">Ai o mulo uštilo, ai thodias pe te del duma. O Jesus dias les ka leski dei.</verse>
				<verse number="16">Sa lias le e dar, ai von luvudisarde le Devles, phenenas: Jekh baro profeto sikadilo maškar amende, ai o Del phirel maškar pesko narodo.</verse>
				<verse number="17">Kudia vorba pe o Jesus geli ande sa e Judea ai ande sa o them krugom.</verse>
				<verse number="18">O Jono phende leske sa kudala dieli leske vortača.</verse>
				<verse number="19">Vo akhardias don, ai tradias len karing o Jesus, te phenen leske: San tu kudo kai trubul t'avel, vai trubusaras ame t'ažiukeras jekh aver?</verse>
				<verse number="20">Aresle paša o Jesus, von phenen: O Jono kai bolel tradias ame karing tute, te phenas tuke: San tu kudo kai trubul t'avel, vai trubul ame t'ažiukeras aver?</verse>
				<verse number="21">Ka kudo časo, o Jesus sastiardias bute ženen anda le nasvalimata, le bangimata, ai duxuri xitri, ai kerdias te dikhen but koře.</verse>
				<verse number="22">Ai vo phenel lenge: Žian te phenen ka o Jono so tume dikhlian ai ašundian: Le kašuke ašunen, le mule živindin, e laši viasta si phendi ka le čoře.</verse>
				<verse number="23">Raduime te avel kodo kai či perel ande e bezex mandar.</verse>
				<verse number="24">Kana le tradine katar o Jono geletar, o Jesus thodias pe te phenel le narodoske, pa o Jono: So gelian tume te dikhen ande e pusta? Jekh trestia kai miškil la e balval?</verse>
				<verse number="25">Numa, so gelian tume te dikhen? Jekh manuš uriado ande le tsalia kovle? Eta, kudala kai si pe lende tsalia šukar, ai kai train ande o guglimos, si ande le khera le amperatonge.</verse>
				<verse number="26">So gelian tume te dikhen? Jekh profeto? Ei, me phenav tumenge, ai mai but sar jekh profeto.</verse>
				<verse number="27">Si kudo kai si pa leste ramome: Eta, me tradav muřa sluga kai phenel mai angle angla tjiri fatsa, Te lašiarel tjiri vurma angla tute.</verse>
				<verse number="28">Me phenav tumenge, maškar kudala kai arakhadile katar žiuvli, nai mai baro sar o Jono. Numa, o mai tsinořo ande e amperetsia le Devleski si mai baro lestar.</verse>
				<verse number="29">Ai sa o narodo kai ašunde ai inke kudala kai kjiden e taksa hatiarde e kris le Devleski ai bolde pe ande o bolimos le Jonosko.</verse>
				<verse number="30">Numa le Farizianuri ai le zakonaria, kai či bolde pe lestar, kerde khanči so kamelas o Del karing lende.</verse>
				<verse number="31">Sar sikavava me kadia vitsa, ai pe kaste miazol voi?</verse>
				<verse number="32">Voi miazol sar le šiavoře kai bešen pe o than narodosko. Phenen: Ame gjilabadiam ande e tuturiaza, ai tume či kheldian; ame gjilabadiam gjilia milosi, ai tume či vatisailian.</verse>
				<verse number="33">Ke o Jono avilo, či xalas ai či pelas, ai phenen: Vo si jekh bengailo.</verse>
				<verse number="34">O Šiav le manušesko avilo, xalas ai pelas, ai phenen: Si xamatori ai jekh kai pel, jekh vortako kudalenge kai kjiden e taksa ai le narodosko kai si nasul.</verse>
				<verse number="35">Numa o godiaverimos sas sikado pala so kerdias.</verse>
				<verse number="36">Jekh Fariziano řudjisardias le Jesus te xal lesa. O Jesus dias andre ande o kher le Farizianosko, ai thodias pe pala e skafidi.</verse>
				<verse number="37">Ai eta, jekh žiuvli bezexali kai sas ande o foro, ašundias ke vo si pala e skafidi ande o kher ka o Fariziano, andias jekh khoro alabastrosko pherdo duxi,</verse>
				<verse number="38">ai voi bešli palal, ka le punře le Jesusoske. Voi rovel; ai sigo voi kjingiarel le peske asvensa, porme khoslias le peske balensa, čimidias le, ai makhlias le le duxiansa.</verse>
				<verse number="39">O Fariziano kai akhardias les gosto, dikhlias kudia, phenel ande peste: Kado manuš te si profeto, vo žianelas kon si ai sar si kadia žiuvli kai asbal les, vo žianelas ke voi si jekh bezexali.</verse>
				<verse number="40">O Jesus lias e vorba, ai phenel leske: Simon; si ma vareso te phenav tuke. Birevo, de duma, del vo palpale.</verse>
				<verse number="41">Jekh kai del užile sas les dui kai kamenas leske: O jekh kamelas panž šela dinari, ai o kaver panž-var-deš.</verse>
				<verse number="42">Sar nas len sar te pokjinen, vo muklias vi le donge lengo užilimos. Savo kamelas les mai but?</verse>
				<verse number="43">O Simon del palpale: Kudo, gindiv ma, kaske mai but dias palpale. O Jesus phenel leske: Mišto kerdian kris.</verse>
				<verse number="44">Porme, amboldias pe karing e žiuvli ai phenel ka o Simon: Dikhes kadia žiuvlia? Me dem andre ande tjiro kher, ai tu či dian ma pai te xalavav muře punře; numa voi, kjingiardias le peske asvensa; ai khoslias le peske balensa.</verse>
				<verse number="45">Tu či čimidian man; numa voi, dekin dem andre, či ašili te čimidel muře punře.</verse>
				<verse number="46">Tu či dian muial vuloi pe muřo šero; numa voi, voi dias muial duxo pe muře punře.</verse>
				<verse number="47">Sa anda kudia, me phenav tuke, lake but bezexa si jertime; ke voi but kamlias. Numa kudo kaske jertisaras tsiřa kamel tsiřa.</verse>
				<verse number="48">Ai vo phenel la žiuvliake: Tjire bezexa si jertime.</verse>
				<verse number="49">Kudala kai sas pala e skafidi lesa thode pe te den pe duma ande pende: Kon si kado, kai jertil inke le bezexa?</verse>
				<verse number="50">Numa o Jesus phenel la žiuvliake: Tjiro patiamos skipisardias tu, žia ande e patia.</verse>
			</chapter>
			<chapter number="8">
				<verse number="1">Atunči o Jesus žialas foro forostar ai gav gavestar, delas duma ai phenelas e laši viasta la amperetsiaki le Devleski.</verse>
				<verse number="2">Le deš-u-dui sas lesa, ai uni žiuvlia kai sastiardias le katar le duxuri xitri ai anda le nasvalimata: E Maria (phenen lake anda e Magdala), anda kaste anklistias avri efta demonuri,</verse>
				<verse number="3">e Johanna, řomni le Xusaski, kai lelas sama katar le mištimata le Herodoske, e Suzana, ai but kaver, kai ažutinas les penge mištimasa.</verse>
				<verse number="4">Jekh baro narodo kjidinisailo, ai le žene avile anda uni foruri paša leste, vo phenel kadia paramiči:</verse>
				<verse number="5">Jekh kai bariarel anklisto avri te šiudel simintsi. Sar vo šiudelas, jekh partia simintsa peli pe e rig la vurmaki; voi sas inčardi tela le punře, ai le čiriklia le čereske xale la.</verse>
				<verse number="6">Jekh kaver partia peli pe e stanka; voi uštili, voi šukili, ke nas kjingimos.</verse>
				<verse number="7">Jekh kaver partia peli maškar le kanře; le kanře barile lasa, ai tasade la.</verse>
				<verse number="8">Jekh kaver partia peli ande e laši phuv; kana voi uštili, voi dias fruta jekh šel-var mai but. Pala ke dias duma kadia, o Jesus phenel bare glasosa: Ke kudo kai si les kan t'ašunel, ašunela.</verse>
				<verse number="9">Leske vortača pušen lestar so si kudia paramiči.</verse>
				<verse number="10">Vo del palpale: Si tumenge dino te žianen le čudeni katar e amperetsia le Devleski; numa le kavrenge, si lenge phende paramiča, eta te na dikhen kai dikhen, ai te na hatiaren kai ašunen.</verse>
				<verse number="11">Eta so si kudia paramiči: E simintsa, si e vorba le Devleski.</verse>
				<verse number="12">Kudo kai si pe e rig la vurmaki, si kudo kai ašunel, porme o Xitro avel, ai ankalavel anda lesko ilo e vorba, daratar ke patial ai ke skipil pe.</verse>
				<verse number="13">Kudo kai si pe e stanka, si kudo kai, kana ašunel e vorba, lel la veselimasa; numa nai les vuna, vo patial pe jekh vramia ai vo perel tele ande e vramia kana si zumado.</verse>
				<verse number="14">So pelias maškar le kanře, si kudo kai, kana ašunel e vorba, žialtar, ai mukel la te tasaven la le ginduri, le barvalimata ai le dragosti le traioske, ai vo ninkerel le fruti kai či pakiona.</verse>
				<verse number="15">So pelias ande e laši phuv, si kudo kai, kana ašunel e vorba čači ai laši, ilesa ninkerel la, ai del fruti butivar.</verse>
				<verse number="16">Khonik, kana dias jag jekh lampa, thol opral pa leste jekh kanta, či thon les tela jekh pato; numa thol les pe jekh vadra, eta ke kudala kai den andre dikhen e vedaria.</verse>
				<verse number="17">Ke nai khanči garado kai či arakhena, khanči garado kai te na žianen ai avela avri ande e vedaria.</verse>
				<verse number="18">Len tume sama sar tume ašunen; ke dena kudales kai si les, numa kudales kai nai les lena inke lestar so gindil ke si les.</verse>
				<verse number="19">E dei ai le phral le Jesusoske aven t'arakhen les; numa naštin t'asban les, pala o narodo.</verse>
				<verse number="20">Phenen leske: Tjiri dei ai tjire phral si avri, ai kamen te dikhen tu.</verse>
				<verse number="21">Numa von del palpale: muře dei ai muře phral si kudala kai ašunen e vorba le Devleski, ai kai len la opre.</verse>
				<verse number="22">Jekh dies, o Jesus anklisto ande jekh čuno peske vortakonsa. Vo phenel lenge: Nakhas inčial e maria. Ai von geletar.</verse>
				<verse number="23">Žikin von tradenas o čuno, o Jesus lias les e lindri. Jekh bari balval avili pe e maria, o čuno pherdiolas pai, ai von sas te xasavon.</verse>
				<verse number="24">Von pašile ai uštiade les, phenenas: Birevo, birevo, ame xasavas! Uštilo, vo daravel le balvalia ai le talazuri, kai ašile, ai muto avile.</verse>
				<verse number="25">Porme vo phenel lenge: Kai lo tumaro patiamos? Lias len e dar ai si lenge šodo, von phenen jekh avreske: Kon si kado, kai porončil vi pe e balval ai pe o pai, ai kas patian?</verse>
				<verse number="26">Von aresle ande o them katar le Gerasianuri, kai si inčial e Galilea.</verse>
				<verse number="27">Kana vo vulisto pe e phuv, avilo angla leste jekh manuš anda o foro, kai sas ande leste but duxuri nasul. De dumult nai pe leste tsalia, ai vo bešelas na ande jekh kher, numa ande le groapoševuri.</verse>
				<verse number="28">Dikhlias le Jesus, vo tsipisardias, šiudias pe ka leske punře, ai phenel jekhe hangosa zurale: So si maškar mande ai tute, Jesus, Šiav le Devlesko Mai Vučo? Me řudjiv tu, na rimosar ma.</verse>
				<verse number="29">Ke o Jesus del poronka ka o duxo bi-vužio t'anklel avri anda kudo manuš, kai lias les de dumult; phandenas les le lansonsa ai le sastriansa pe le punře te garaven les, numa vo šinelas le, ai sas ningerdo katar o demono ande le pusti.</verse>
				<verse number="30">O Jesus pušel les: Sar bušos tu? Armia, del vo palpale. Ke but duxuri dine andre ande leste.</verse>
				<verse number="31">Ai von řudjinas pe zurales ka o Jesus te na del ordina te žian ande e hunia.</verse>
				<verse number="32">Sas kothe, ande o plai, jekh bari trupa bale kai xanas. Ai le duxuri nasul řudjin le Jesus te muken le te den andre ande le bale. Vo muklias le.</verse>
				<verse number="33">Le duxuri ankliste avri anda kudo manuš, dine andre ande le bale, ai e trupa šiudias pe tele pa o plai ande e maria, ai tasuli.</verse>
				<verse number="34">Kudala kai denas len te xan, dikhle so areslias, našletar, ai phende e viasta ande o foro ai ande le kimpuri.</verse>
				<verse number="35">Le žene gele te dikhen so areslias. Von avile paša o Jesus, ai von arakhle le manušes anda kaste ankliste avri le duxuri, bešelas ka leske punře, uriado, ai ande peski godji; ai len lias le e dar.</verse>
				<verse number="36">Kudala kai dikhle so nakhlias phenenas lenge sar o manuš sas sasto.</verse>
				<verse number="37">Sa o narodo anda o them e Gerasia řudjisarde le Jesus te duriol lendar, ke len lias le jekh bari dar. O Jesus anklisto ande o čuno, ai gelotar palpale.</verse>
				<verse number="38">O manuš anda kaste ankliste avri le duxuri mangel lestar te bešel lesa. Numa o Jesus tradias les, phenelas:</verse>
				<verse number="39">Žia palpale ande tjiro kher, ai phen sa sogodi o Del kerdias tuke. Vo gelotar, ai phenel ande sa o foro so o Jesus kerdias leske.</verse>
				<verse number="40">Kana avilo palpale, o Jesus primisardias les o narodo, ke sa ažiukerenas les.</verse>
				<verse number="41">Ai eta, avilo jekh manuš, bušol Jairus, kai si birevo pe e khangeri židovitsko. Vo šiudias pe ka leske punře, ai řudjil les te del andre ande lesko kher.</verse>
				<verse number="42">Ke sas les ferdi jekh šei pašte deš-u-do beršengi kai merel. Kana o Jesus žial, kjidelas les o narodo.</verse>
				<verse number="43">Eta, sas jekh žiuvli pitiala lako rat de deš-u-dui berš, ai kai dias sa peske love ka le doxtori, bi te či jekh te šai sastiarel la.</verse>
				<verse number="44">Voi pašiol palal, ai asbadias o tsolo katar o Jesus. Strazo voi sastili anda pesko nasulimos.</verse>
				<verse number="45">Ai o Jesus phenel: Kon asbadias man? Sar savoře den pe palpale, o Petri phenel: Birevo, o narodo si krugom tutar ai kjiden tu.</verse>
				<verse number="46">Numa o Jesus del palpale: Varekon asbadias man, ke me hatiardem ke jekh zor gelitar anda mande.</verse>
				<verse number="47">E žiuvli, dikhlias ke dine pe lako gor, avili isdraimasa te šiudel pe ka leske punře, ai voi phenel angla sa o narodo sostar voi asbadias les, ai sar voi sastili strazo.</verse>
				<verse number="48">O Jesus phenel: muři šei, tjiro patiamos skipisardias tu; žia ande e patia.</verse>
				<verse number="49">Sar vo mai delas duma, avilo katar o kher le birevosko anda e khangeri židovitsko varekon ai phenelas: Tjiri šei muli; na mai diliar le Jesus.</verse>
				<verse number="50">Numa o Jesus, ašundias kudia, phenel ka o birevo la khangeriako židovitsko: Na dara, patia ferdi, ai voi avela skipime.</verse>
				<verse number="51">Kana vo areslo ka o kher, vo či muklias khanikas te del andre lesa, te na ferdi le Petri, le Jono ai le Jakob, ai le dades ai la da la glatake.</verse>
				<verse number="52">Sa rovenas ai vatinas-pe pe late. Atunči o Jesus phenel: Na roven; voi či muli, numa voi sovel.</verse>
				<verse number="53">Ai von maren mui lestar, žianenas ke voi muli.</verse>
				<verse number="54">Numa vo lias la vastestar, ai tsipil pe jekh hango baro: Glata, ušti.</verse>
				<verse number="55">Ai lako duxo avilo ande late, ai strazo voi uštili; ai o Jesus dias ordina te den la te xal.</verse>
				<verse number="56">Le niamuri la ternia šeiake sas lenge šodo, ai vo del len poronka te na phenen khanikaske so sas.</verse>
			</chapter>
			<chapter number="9">
				<verse number="1">O Jesus, kjidias le deš-u-don, dias len zor ai putiaria pe sa le duxuri nasul, la zorasa te sastiaren le nasvalen.</verse>
				<verse number="2">Vo tradias len te phenen e amperetsia le Devleski, ai te sastiaren le nasvalen.</verse>
				<verse number="3">Na len khanči pe o drom, phenel lenge vo, či rovli, či gono, či manřo, či love, ai te na aven tumen dui bundi.</verse>
				<verse number="4">Ande varesavo kher kai tume den andre, bešen kothe; ai kothar tume žiantar.</verse>
				<verse number="5">Ai, te le žene či primina tumen, anklen avri anda kudo foro, ai khosen e pulberia pa tumare punře, t'aven martururi pe lende.</verse>
				<verse number="6">Von geletar, ai von gele gav gavestar, phenen e laši viasta ai keren kai-godi sastimata.</verse>
				<verse number="7">O Herodo o vladoro ašundias sa sogodi sas, ai či žianelas so te gindil. Ke uni phenenas ke o Jono živindisailo katar le mule;</verse>
				<verse number="8">kaver, ke o Elia sikadilo; ai mai kaver, ke jekh anda le purane profeturi živindisailo.</verse>
				<verse number="9">Numa o Herodo phenelas: Me šindem e koř le Jonoski; kon si kado, kai ašunav pa leste kasave dieli? Ai vo rodelas te dikhel les.</verse>
				<verse number="10">Le apostoli, avile palpale, phenen le Jesusoske sa sogodi von kerde. Vo lias len pesa, ai gelo rigate, karing jekh foro akharen les Betsaida.</verse>
				<verse number="11">O narodo, dias pe o gor, gelo pala leste. O Jesus ažiukerdias le, ai del duma lensa pa e amperetsia le Devleski; vo mai sastiarelas sa kudalen kai trubunas t'aven saste.</verse>
				<verse number="12">Sar o dies lelas pe te vulel le deš-u-dui pašile, ai phenen leske: Trade o narodo, eta te žian ande le gava ai ande le kimpuri krugom, te soven ai te arakhen so te xan; ke ame sam kathe ande jekh than pusto.</verse>
				<verse number="13">O Jesus phenel lenge: Den le tume te xan. Numa von dine les palpale: Amen si ame ferdi panž manře ai dui maše. Te na žias ame te kjinas te xan sa kadale narodoske?</verse>
				<verse number="14">Eta, sas pašte panž mii manuš. O Jesus phenel peske vortakonge: Keren te bešen tele řindo pa panž-var-deš.</verse>
				<verse number="15">Von kerde kadia, von kerde te bešen sa tele.</verse>
				<verse number="16">O Jesus lias le panž manře ai le dui maše, ai, vazdias le jakha karing o čeri, vo svintsisardias len. Porme phaglias le, ai dias le ka le vortača, eta te den le ka o narodo.</verse>
				<verse number="17">Sa xale ai pravardile, ai andine palpale deš-u-dui košnitsi pherde kotora kai ašile.</verse>
				<verse number="18">Jekh dies kai o Jesus řudjilas rigate, sas lesa leske vortača, vo pušel lendar kadia: So phenen o narodo ke me sim?</verse>
				<verse number="19">Von den palpale: O Jono kai boldias; kaver phenen: O Elia; mai kaver, ke jekh anda le purane profeturi živindisailo.</verse>
				<verse number="20">Ai tume, pušel le vo, so phenen tume ke me sim? O Petri del palpale: O Kristo le Devlesko.</verse>
				<verse number="21">O Jesus del len poronka zurales te na phenen khanikaske.</verse>
				<verse number="22">Vo mai phenel ke trubul ke o Šiav le manušesko kjinuila but, ke avela šiudino katar le phure, katar le bare raša ai katar le zakonaria, ke avela mudardo, ai ke živindila o trito dies.</verse>
				<verse number="23">Porme phenel savořenge: Te kamela varekon t'avel pala mande, te bustrel pe vo, te lel sako dies pe peste pesko trušul, ai t'avel pala mande.</verse>
				<verse number="24">Ke kudo kai kamela te skipil pesko traio xasarela les, numa kudo kai xasarela les pala mande skipila les.</verse>
				<verse number="25">Ai so avela jekhe manušeske te niril sa e lumia, numa rimola pe vai xasavola peske?</verse>
				<verse number="26">Ke kon-godi avela leske lažiav mandar ai katar muře vorbi, o Šiav le manušesko avela leske lažiav lestar, kana avela ande pesko vestimos, ai ande o vestimos le Dadesko ai leske svintsi andželongo.</verse>
				<verse number="27">Me phenav tumenge čačimasa, uni anda kadala kai si kathe či merena te na dikhena e amperetsia le Devleski.</verse>
				<verse number="28">Pašte deš dies pala kai phendias kadala vorbi, o Jesus lias pesa le Petri, le Jono ai le Jakob, ai vo anklisto pe o plai te řudjil.</verse>
				<verse number="29">Žikin vo řudjil, lesko mui pařudisailo, ai lesko tsolo areslo pria parno ai strefialas.</verse>
				<verse number="30">Ai eta, dui manuš den duma lesa: sas o Moše ai o Elia,</verse>
				<verse number="31">kai, sikadionas ande pengo vestimos, denas duma ke žialtar, ai so si te avel ande o Jerusalem.</verse>
				<verse number="32">O Petri ai leske vortača sas lenge pharo katar e lindri; numa kana uštiade, von dikhle o vestimos le Jesusosko ai le do manušengo kai sas lesa.</verse>
				<verse number="33">Ande e vramia kai kudala manuš žiantar katar o Jesus, o Petri phenel leske: Mišto ke ame sam kathe; vazdas trin tseři, jekh tuke, jekh le Mošeske, ai jekh le Eliaske. Vo či žianelas so phenelas.</verse>
				<verse number="34">Sar vo delas duma kadia, jekh nuvero avilo te garaven le; ai le vortača lias len e dar kai dikhle ke dine andre ande o nuvero.</verse>
				<verse number="35">Ai anda o nuvero anklisto jekh hango, kai phenel: Kado si muřo Šiav alome, ašunen leste!</verse>
				<verse number="36">Kana o hango ašundilo, o Jesus sas korkořo. Le vortača ašile muto, ai či phende khanikaske, ande kudia vramia, khanči so von dikhle.</verse>
				<verse number="37">Teharin, kana von vuliste pa o plai, jekh baro narodo avilo angla o Jesus.</verse>
				<verse number="38">Ai eta, maškar o narodo jekh manuš tsipil: Birevo, me mangav tu, šiude tjiro dikhimos pe muřo šiav, ke si ma ferdi jekh šiav.</verse>
				<verse number="39">Jekh duxo lel les, ai strazo tsipil; ai o duxo miškil les zurales, kerel t'avel les spuma, ai trudno leske t'anklel avri anda leste, pala ke phagel les.</verse>
				<verse number="40">Me řudjisardem tjire vortakon te gonil les, ai von naštisarde.</verse>
				<verse number="41">Vitsa nasul kai či patian, del palpale o Jesus, ži kana avava me tumensa ai ninkerava me tumen? An kathe tjire šiaves.</verse>
				<verse number="42">Sar vo pašiolas, o duxo šiudel les tele, ai miškil les zurales. Numa o Jesus daravel le duxo bi-vuže, sastiardias la glata, ai dias les ka lesko dad.</verse>
				<verse number="43">Ai sa maladias le e čudenia katar o barimos le Devlesko. Žikin sako sas ande e dragostia de so kerelas o Jesus, vo phenel peske vortakonge:</verse>
				<verse number="44">Tumenge, ašunen mišto kadia: O Šiav le manušesko trubul t'avel dino ande o vast le manušengo.</verse>
				<verse number="45">Numa le vortača či hatiarde kudia vorba; sas garadi lenge, eta te na hatiaren; ai von daranas te pušen les pa kudia.</verse>
				<verse number="46">Eta, jekh gindo avel lenge ka o ilo, te žianen savo anda lende si o mai baro.</verse>
				<verse number="47">O Jesus, dikhlias lengo gindo ande o ilo, lias jekha tsinořa glata, thodias les paša peste,</verse>
				<verse number="48">ai phenel lenge: Varekon kai primil ande muřo anav kadala tsinořa glata primil man; ai kon-godi primil man primil kudales kai tradias man. Ke kudo kai si o mai tsinořo maškar tumende, kudo si o mai baro.</verse>
				<verse number="49">O Jono lias e vorba, ai phenel: Birevo, ame dikhliam jekhe manušes kai gonil le demonon ande tjiro anav; ai ame či mukliam les, ke vo či avel amensa.</verse>
				<verse number="50">Te na keren kadia, phenel leske o Jesus; ke kon nai pe tumende si tumensa.</verse>
				<verse number="51">Kana e vramia kai trubulas t'avel lino ka o čeri pašiol, o Jesus lias pe te žial ande o Jerusalem.</verse>
				<verse number="52">Vo tradias angla peste varekas, kai thode-pe pe o drom ai dine andre ande jekh gavořo ande e Samaria, te lašiaren leske kai te bešel.</verse>
				<verse number="53">Numa či line les, ke vo žialas karing o Jerusalem.</verse>
				<verse number="54">Le vortača o Jakob ai o Jono, dikhle kudia, phenen: Baria, kames tu te ame mangas ke e jag te vulel anda o čeri ai te bilaven le?</verse>
				<verse number="55">O Jesus amboldinisailo karing lende, phenelas: Tume či žianen če duxo si ande tumende.</verse>
				<verse number="56">Ke o Šiav le manušesko avilo, na te xasarel le duxuri le manušenge, numa te skipil le. Ai von gele ande kaver gavořo.</verse>
				<verse number="57">Žikin von si pe e vurma, jekh manuš phenel leske: Baria, me žiava tusa kai-godi tu žiasa.</verse>
				<verse number="58">O Jesus del les palpale: Le lisitsi si le kai te garadion, ai le čiriklia anda o čeri si le kuiburi; numa o Šiav le manušesko nai les kai te hodinil lesko šero.</verse>
				<verse number="59">Vo phenel jekh avreske: Aidi mansa. Ai vo del palpale: Baria, muk ma angla savořende te žiav te angropov muře dades.</verse>
				<verse number="60">Numa o Jesus phenel leske: Muk le mulen t'angropon penge mule; ai tu, žia ta phen e amperetsia le Devleski.</verse>
				<verse number="61">Jekh kaver phenel: Me žiava tusa, Baria, numa muk ma angla savořende te žiav te lav mange pozdraimos katar kudala katar muřo kher.</verse>
				<verse number="62">O Jesus del les palpale: Kana varekon thol pe te phařavel e phuv ande o kimpo ai porme dikhel palpale, nai vužio ande e amperetsia le Devleski.</verse>
			</chapter>
			<chapter number="10">
				<verse number="1">Pala kudia, o Baro mai thodias efta-var-deš ai dui kaver vortakon ai tradias le po dui angla peste ande sa le foruri ai ande sa le thana kai vo trubulas te žial.</verse>
				<verse number="2">Vo phenel lenge: O kjidimos si baro, numa tsiřa si le butiaria. Řudjin le birevos kudalengo kai kjiden te tradel butiaria ande pesko kjidimos.</verse>
				<verse number="3">Žiantar; eta, me tradav tumen sar bakroře maškar le ruva.</verse>
				<verse number="4">Na len tumensa tišila, či gono, či papuča, ai na den pozdraimos khanikas pe e vurma.</verse>
				<verse number="5">Ande varesavo kher kai tume den andre, phenen angla savořende: Ke e patia t'avel pe kado kher!</verse>
				<verse number="6">Ai t'avel kothe jekh manuš la patiako, tumari patia hodinila pe leste; te na, voi avela palpale tumende.</verse>
				<verse number="7">Bešen ande kudo kher, xan ai pen so dena tumen; ke o butiari niril so den les. Na žian kher kherestar.</verse>
				<verse number="8">Ande varesavo foro kai tume den andre, ai kai lena tumendar sama, xan so dena tumen.</verse>
				<verse number="9">Sastiaren le nasvalen kai avena, ai phenen lenge: E amperetsia le Devleski pašili paša tumende.</verse>
				<verse number="10">Numa ande varesavo foro kai tume den andre, ai či kamena te primin tumen, žian ande le droma, ai phenen:</verse>
				<verse number="11">Ame khosas karing tumende e pulberia tumare foroski kai astardili pe amare punře; numa te žianen ke e amperetsia le Devleski pašili.</verse>
				<verse number="12">Me phenav tumenge ke ande kudo dies o Sodom avela leske mai tsiřa trudno sar kudo foro.</verse>
				<verse number="13">Nasul tuke, Horazin! Nasul tuke, Betsaida! Ke, t'avilinosas ke le čudeni kai sas kerde maškar tumende sas kerde ande e Tira ai ande o Sidon de dumult kamenas von te phiraven tsalia goneske ai te thon vušar pe pende.</verse>
				<verse number="14">Sa anda kudia, o dies kai avela e kris, e Tira ai o Sidon avela len mai tsiřa zurales sar tume.</verse>
				<verse number="15">Ai tu, Kapernaum, avesa uštiado ži ka o čeri? Tu avesa šiudino tele ži kai si le mule.</verse>
				<verse number="16">Kudo kai ašunel tumende ašunel mande, ai kudo kai šiudel tumen šiudel man; ai kudo kai šiudel man šiudel kudales kai tradias man.</verse>
				<verse number="17">Le efta-var-deš ai dui avile veselimasa, phenenas: Baria, inke le duxuri nasul patian amaro mui ande tjiro anav.</verse>
				<verse number="18">O Jesus phenel lenge: Me dikhavas le Satan sar perel anda o čeri sar jekh strefiaimos.</verse>
				<verse number="19">Eta, me dem tumen e putiaria te phiren pe le sapa ai le skorpioni, ai pe sa e zor le dušmanoski; ai khanči či avela te rimol tumen.</verse>
				<verse number="20">Numa, na veselin tume ke le duxuri patian tumende; numa veselin tume ke tumare anava si ramome ande o čeri.</verse>
				<verse number="21">Inke ande kudia vramia, o Jesus isdrailo veselimastar katar o Svinto Duxo, ai vo phenel: Me luvudiv tu, Tate, Baro pe o čeri ai pe e phuv, ke tu garadian kadala dieli katar le godiaver ai kudale kai sikile, ai ke tu sikadian le ka le glati. Ei, Tate, me luvudiv tu sar ke tu kamlian kadia.</verse>
				<verse number="22">Sa kadala dieli sas mange dine katar muřo Dad, ai khonik či žianel kon si o Šiav, numa ferdi o Dad, či kon si o Dad, te na avela o Šiav ai kudo kaske o Šiav kamel te sikavel les.</verse>
				<verse number="23">Ai, amboldinisailo karing le vortača, vo phenel lenge rigate: Veseli le jakha kai dikhle so tume dikhlian.</verse>
				<verse number="24">Ke me phenav tumenge ke but profeturi ai amperatsi kamle te dikhen so tume dikhlian, numa von či dikhle, kamle t'ašunen so tume ašundian, numa von či ašunde.</verse>
				<verse number="25">Jekh zakonari uštilo, ai phenel ka o Jesus, te zumavel les: Birevo, so trubul te kerav t'avel ma o traio pe sakda?</verse>
				<verse number="26">O Jesus phenel leske: So si ramome ande o zakono? So gjines tu kothe?</verse>
				<verse number="27">Vo del palpale: T'avel tuke drago o Baro, tjiro Del, anda sa tjiro ilo, anda sa tjiro duxo, anda sa tjiri zor, ai anda sa tjiri godji; ai tjiro vortako sar tu.</verse>
				<verse number="28">Tu mišto dian palpale, phenel leske o Jesus; ker kudia, ai traisa.</verse>
				<verse number="29">Numa vo, kamelas te sikavel pesko čačimos, phenel ka o Jesus: Ai kon si muřo vortako?</verse>
				<verse number="30">O Jesus mai lias e vorba, ai phenel: Jekh manuš vulelas anda o Jerusalem ande o Jeriko. Vo pelo maškar le čor kai line pa leste leske tsalia, marde les, ai geletar, mukle les dopaš mulo.</verse>
				<verse number="31">Jekh rašai, kai nečaino vulelas sa pa kudia vurma, dikhlias kudale manušes, nakhel inčial.</verse>
				<verse number="32">Jekh Levito, kai areslo vi vo ande kudo than, dikhlias les, nakhlo inčial.</verse>
				<verse number="33">Numa jekh Samaritano, kai žialas pe o drom, avilo kothe, lias les e mila kana dikhlias les.</verse>
				<verse number="34">Vo pašilo, ai phanglias leske řani seliasa, thodias opral vuloi ai mol; porme thodias les pe peski žigania, ninkerdias les ži ka jekh kher sovimasko, ai lias sama lestar.</verse>
				<verse number="35">Teharin, lias pestar dui dinari, dias le ka o birtaš, ai phenel: Le sama lestar, ai so tu desa mai but, me dava tuke kana avava palpale.</verse>
				<verse number="36">Savo miazol tuke anda kudala trin ke sas o vortako kudalesko kai pelo maškar le čor?</verse>
				<verse number="37">Kudo si kai sas leske mila karing leste, dias les palpale o zakonari. Ai o Jesus phenel leske: Žia, vi tu, ker sa kadia.</verse>
				<verse number="38">Sar o Jesus sas pe e vurma peske vortakonsa vo dias andre ande jekh gav, ai jekh žiuvli, bušol Marta, lias les ande pesko kher.</verse>
				<verse number="39">La sas la jekh phei, bušol Maria, kai, bešelas ka le punře le Bareske, ašunelas leski vorba.</verse>
				<verse number="40">E Marta, kerelas butji sar jekh sluga, avili ai phenel: Baria, nai tuke khanči ke muři phei mukel ma korkořo te služiv? Phen lake te ažutil ma.</verse>
				<verse number="41">O Baro del la palpale: Marta, Marta, tu gindis tu ai tu miškis tu pala tsiřa dieli.</verse>
				<verse number="42">Jekh diela ferdi trubul. E Maria alosardias e laši partia, kai či avela lini latar.</verse>
			</chapter>
			<chapter number="11">
				<verse number="1">O Jesus řudjilas jekh dies ande jekh than alome. Kana getosardias, jekh anda leske vortača phenel leske: Baria, sikiar ame te řudjisaras, sar o Jono sikiardias ka peske vortača.</verse>
				<verse number="2">Vo phenel leske: Kana tume řudjina, phenen: Tate! Ke tjiro anav t'avel svintsime, ke tjiri amperetsia t'avel.</verse>
				<verse number="3">De ame sako dies amaro manřo diesesko.</verse>
				<verse number="4">Jertisar amenge amare bezexa, ke vi ame jertisaras kudalenge kai den ame pe o lažiav; ai na zumav ame.</verse>
				<verse number="5">Vo mai phenel lenge: Te si jekh anda tumende ke si les jekh vortako, ai ke žial maškar e riat t'arakhel les te phenel leske: Vortako, de ma užile trin manře,</verse>
				<verse number="6">ke jekh anda muře vortača avilo dural mande, ai nai ma khanči te dav les,</verse>
				<verse number="7">ai t'avela, andral anda o kher, ke kudo vortako del les palpale: Na diliar ma, o vudar si vuže phandado, muře glati ai me sam ande o than, me naštiv t'uštiav te dav tu manře.</verse>
				<verse number="8">Me phenav tumenge, makar ke či uštela te del tut ke sas lesko vortako, vo uštela ke diliares les ai dela tu sogodi trubul tu.</verse>
				<verse number="9">Ai me, phenav tumenge: Mangen, ai dena tumen: Roden, ai tume arakhena: Malaven, ai putrena tumenge.</verse>
				<verse number="10">Ke kon-godi mangel lel, kudo kai rodel arakhel, ai putren kudaleske kai malavel.</verse>
				<verse number="11">Savo si maškar tumenge o dad kai dela jekh bař peske šiaves, te mangela lestar manřo? Vai, te mangela jekh mašio, dela les vo jekh sap ande o than le mašesko?</verse>
				<verse number="12">Vai, te mangela vo jekh anřo, dela les vo jekh skorpionka?</verse>
				<verse number="13">T'avela kadia, ke tume kai san nasul žianen te den laše dieli ka tumare glati, sar mai but o Dad anda o čeri dela vo o Svinto Duxo kudalenge kai mangen lestar.</verse>
				<verse number="14">O Jesus gonil jekh duxo nasul kai sas muto. Kana o duxo anklisto avri, o muto del duma, ai o narodo čudisailo.</verse>
				<verse number="15">Numa uni phenen: Si katar o Beelzebul, o prinso le demonongo, ke vo gonil le demonon.</verse>
				<verse number="16">Ai le kaver, te zumaven les, mangle lestar jekh semno kai avel anda o čeri.</verse>
				<verse number="17">Sar o Jesus žianelas lenge ginduri, vo phenel lenge: Sako amperetsia huladi pe peste si phařadi, ai jekh kher perel pe jekh avreste.</verse>
				<verse number="18">T'avela ke o Satan si hulado pe peste, sar leski amperetsia bešela voi? Ke tume phenen ke me goniv le demonon katar o Beelzebul.</verse>
				<verse number="19">Ai t'avela me, me te goniva le demonon katar o Beelzebul, tumare šiave, kastar gonina le von? Sa anda kudia von avena tumare krisinitoria.</verse>
				<verse number="20">Numa, t'avela ke si katar o nai le Devlesko ke me goniv le demonon, e amperetsia le Devleski avili voi karing tumende.</verse>
				<verse number="21">Kana jekh manuš zuralo ai mišto armime arakhel pesko kher, so si lesko si garado.</verse>
				<verse number="22">Numa, te jekh mai zuralo avel ai ninkerel les, vo lel lestar sa le armi ande kaste vo gjinelas pe, ai hulavel so si les.</verse>
				<verse number="23">Kudo kai nai mansa si pe mande, ai kudo kai či kjidel mansa šiudel.</verse>
				<verse number="24">Kana o duxo nasul anklel avri anda jekh manuš, vo žial ande le thana pusti, te rodel te hodinil. Či arakhel, vo phenel: Me žiava palpale ande muřo kher anda savo me anklistem avri;</verse>
				<verse number="25">ai, kana arakhel, vo arakhel les šulado ai lašiardo.</verse>
				<verse number="26">Atunči vo žialtar, ai vo lel efta aver duxuri mai nasul lestar; von den andre ande o kher, kothe bešen, ai kudale manušeske si mai nasul sar mai anglal.</verse>
				<verse number="27">Žikin o Jesus del duma kadia, jekh žiuvli, vazdias o hango maškar o narodo, phenel leske: Veselo o peř kai ninkerdias tu! Veseli le čuča kai pravarde tu!</verse>
				<verse number="28">Ai vo del palpale: Veseli mai sigo kudala kai ašunen e vorba le Devleski, ai kai arakhen la!</verse>
				<verse number="29">Sar o narodo kjiden pe but, vo lias pe te phenel: Kadia vitsa si jekh vitsa nasul; voi mangel jekh čudenia; či avela lenge dini numa e čudenia kuda katar o Jonas.</verse>
				<verse number="30">Ke, sar o Jonas sas jekh semno kudalenge anda o Ninive, sa kadia o Šiav le manušesko avela jekh pe kadia vitsa.</verse>
				<verse number="31">E amperatsiasa katar e rig tele uštela, o dies kai avela e kris, le manušenge kudala vitsatar ai dela len strafo, ke voi avel anda o gor la phuviako t'ašunel o godiaverimos katar o Salomon; ai eta, si kathe vareso mai but sar o Salomon.</verse>
				<verse number="32">Le manuš anda o Ninive uštena, o dies kai avela e kris, kudala vitsasa ai dena la strafo, ke či keisaile kana dias duma o Jonas! ai eta, si kathe vareso mai but sar o Jonas.</verse>
				<verse number="33">Khonik či del jag jekh lampa te thol les ande jekh than garado tela e vadra, numa thon les pe e vadra, eta ke kudala kai den andre te dikhen e vedaria.</verse>
				<verse number="34">Tjiri jakh si o lampa tjire statosko. Kana tjiri jakh si laši, sa tjiro stato si te strefial; numa kana tjiri jakh nai laši, tjiro stato si ande o tuniariko.</verse>
				<verse number="35">Le sama ke e vedaria kai si ande tute te na avel tuniariko.</verse>
				<verse number="36">T'avela ke tjiro stato strefial, ai či jekh partia nai ande o tuniariko, vo avela sa te strefial, sar ke jekh lampa kerel te strefial.</verse>
				<verse number="37">Žikin o Jesus del duma, jekh Fariziano řudjil les t'avel te xal leste. Vo del andre, ai thodias pe pala e skafidi.</verse>
				<verse number="38">O Fariziano dikhlias čudimasa ke či xaladias peske vast mai angla o xamos.</verse>
				<verse number="39">Numa o Baro phenel leske: Tume le Farizianuri, tume khosen avrial o taxtai ai o tiari, ai ande tumen andre si o čorimos ai o nasulimos.</verse>
				<verse number="40">Dile! Kudo kai kerel so si avrial či kerdias vo vi so si andral?</verse>
				<verse number="41">Den mai sigo so si andral le čořenge, ai eta, sako diela avela vuži tumenge.</verse>
				<verse number="42">Numa nasul t'avel tumenge, Farizianuri! Ke tume pokjinen jekh pe deš pa e menta, pa e ruta, ai pa sa le čara, numa tume muken rigate e kris ai o kamimos le Devlesko; kudala trubulas tume te keren bi te bustren le kaver dieli.</verse>
				<verse number="43">Nasul t'avel tumenge, Farizianuri! Ke si tumenge drago le mai angluni skamina ande le khangeria židovitsko, ai te den tume pozdraimos pe le platsuri narodoske.</verse>
				<verse number="44">Nasul t'avel tumenge! Ke tume si sar le groapoševuri kai či dikhion, ai pe save le manuš phiren bi te žianen.</verse>
				<verse number="45">Jekh zakonari lias e vorba, ai phenel leske: Birevo, sar tu des duma, vi kadia amen des pe o lažiav.</verse>
				<verse number="46">Ai o Jesus del palpale: Nasul t'avel vi tumenge, zakonaria! Ke tume phariaren le manušen pharimos trudno te ningeren ai ke tume či asban o pharimos jekhe tumare naiesa te ažutin len.</verse>
				<verse number="47">Nasul t'avel tumenge! Ke tume vazden le groapoševuri le profetonge kai tumare dada mudarde.</verse>
				<verse number="48">Tume san kadia martururi anda so kerde tumare dada, ai tume žian pala lende; ke von, von mudarde le profeton, ai tume, tume vazden lenge groapoševuri.</verse>
				<verse number="49">Sa anda kudia o Del ande pesko godiaverimos phendias: Me tradava lenge profeton ai apostolon; von mudarena le unen ai marena le kavren.</verse>
				<verse number="50">Eta t'avel manglo katar kadia vitsa o rat katar sa le profeturi kai sas dino muial dekin kerdilias e lumia,</verse>
				<verse number="51">de katar o rat katar o Abel ži ka o rat katar o Zakaria, mudardo maškar o altari ai o templo; ei, me phenav tumenge, avela manglo katar kadia vitsa.</verse>
				<verse number="52">Nasul t'avel tumenge, zakonaria! Ke tume lian e kjeia te putren le vudara le žianimaske, tume či dian andre, ai tume či muklian te den andre kudalen kai kamenas te den andre.</verse>
				<verse number="53">Kana anklisto avri kothar, le zakonaria ai le Farizianuri line pe te kjiden les zurales, ai keren te del duma pe but dieli;</verse>
				<verse number="54">zumaven les, te len sama uni vorbi kai anklen anda lesko mui.</verse>
			</chapter>
			<chapter number="12">
				<verse number="1">Pe kudia, le žene kjide pe miensa kadia t'ičaren pe jekh avres, o Jesus lias pe te phenel peske vortakonge: Angla savořende, len tume sama katar e drosda le Farizianongi, ke si o xoxaimos.</verse>
				<verse number="2">Nai khanči garado kai te na anklel avri, či garado te na avel prinžiardo.</verse>
				<verse number="3">Sa anda kudia sogodi tume phenena ande o tuniariko avela ašundo ande e vedaria, ai so tume phenena ka o kan ande le sobi avela phendo pe le čardakuri.</verse>
				<verse number="4">Me phenav tumenge, tumenge kai san muře vortača: Na daran katar kudala kai mudaren o stato ai kai, pala kudia, naštin te keren mai khanči.</verse>
				<verse number="5">Me sikavava tumenge kastar tume trubul te daran. Daran katar kudo kai, kana mudarela, si les e putiaria te šiudel ande e pařa; ei, me phenav tumenge, katar kudo tume trubul te daran.</verse>
				<verse number="6">Či bikjinen panž čirikliořa pe dui šuvia? Numa, či jekh anda lende nai busterdo angla o Del.</verse>
				<verse number="7">Ai jekh fialo le bal pa tumaro šero si gjinde. Te na daran; tume san mai kuč sar but čirikliořa.</verse>
				<verse number="8">Me phenav tumenge. Kon-godi phenela pa mande angla le manuš, o Šiav le manušesko vo phenela pa leste angla le andželi le Devleske;</verse>
				<verse number="9">numa kudo kai dela ma palpale angla le manuš avela dino rigate angla le andželi le Devleske.</verse>
				<verse number="10">Ai kon-godi phenela pa o Šiav le manušesko, avela leske jertime; numa kudo kai prasal pe o Svinto Duxo, či avela leske šoha jertime.</verse>
				<verse number="11">Kana ningerena tumen angla le khangeria židovitsko, angla le krisinitoria ai le rai bare, na len sama sar tume čačiona vai so tume phenena,</verse>
				<verse number="12">ke o Svinto Duxo sikiarela tumen ka kudo časo so trubul tume te phenen.</verse>
				<verse number="13">Varekon phenel le Jesusoske, maškar o narodo: Birevo, phen muře phraleske te hulavel mansa so muklias amaro dad.</verse>
				<verse number="14">O Jesus del les palpale: O, manuš, kon thodias ma t'avav tumaro krisinitori, vai te hulavav tumenge?</verse>
				<verse number="15">Porme phenel lenge: Len tuma sama mišto katar sa o xanžvalimos; ke o traio jekhe manušesko avel nai ferdi anda leske mandjinata, makar t'avela les but.</verse>
				<verse number="16">Ai vo phenel lenge kadia paramiči: Le phuvia jekhe manušeske barvale dine les pria but.</verse>
				<verse number="17">Ai vo gindil pe ande peste, phenelas: So kerava me? ke nai ma than kai te thav o kjidimos.</verse>
				<verse number="18">Eta, phenel vo, so me kerava: Me peravava muře stali, me vazdava mai bare, me thova kothe sa so kjidem ai sa muře mištimata;</verse>
				<verse number="19">ai me phenava muře duxoske: Muřo duxo, si tu but mištimata thodine rigate pe but berš; hodinisar, xa, pi, ai veselisavo.</verse>
				<verse number="20">Numa o Del phenel leske: Dilia! kadia riat inke tjiro duxo avela lino; ai so tu lašiardian, kaske avela?</verse>
				<verse number="21">Kadia si kudaleske kai kjidel mandjinata peske, ai kai nai barvalo le Devleske.</verse>
				<verse number="22">O Jesus phenel atunči peske vortakonge: Sa anda kudia me phenav tumenge: Na daran pala tumaro traio de so tume xana, či pala tumaro stato sar avela uriado.</verse>
				<verse number="23">O traio si mai but sar o xamos, ai o stato mai but sar le tsalia.</verse>
				<verse number="24">Len sama sar si le kurunga: Von či bariaren ai či kjiden, len nai le či kherořo či stala; ai o Del pravarel le. Sar či san tume mai kuč le čirikliandar!</verse>
				<verse number="25">Kon anda tumende, te nekežil pe, šai lunžiarel pesko traio?</verse>
				<verse number="26">Te si kadia ke tume naštin te keren e mai tsinoři diela, sostar gindin tume anda so mai si?</verse>
				<verse number="27">Len sama sar barion le luludia: Von či keren butji ai či khuven; numa me phenav tumenge ke inke o Salomon, ande sa pesko vestimos, nas uriado sar jekh anda lende.</verse>
				<verse number="28">T'avela ke o Del uriavel kadia e čar kai si adies ande le kimpuri ai ke tehara avela šiudini ande o bov, sar te na mai but či uriavela tumen vo, žene kai tsiřa patian?</verse>
				<verse number="29">Ai tume, na roden so xana ai so pena, ai na daran.</verse>
				<verse number="30">Ke sa kudala dieli, si kudala thema kai či patian kai roden le. Tumaro Dad žianel so trubul tumen.</verse>
				<verse number="31">Roden mai sigo e amperetsia le Devleski; ai sa kudala dieli avena tumenge dine opral.</verse>
				<verse number="32">Na daran, tsinoři trupa; ke tumaro Dad kamel te del tumen e amperetsia.</verse>
				<verse number="33">Bikjinen so si tumen, ai den ka le čoře. Keren tumenge tišili kai či rimon pe, jekh mandjin kai či bilal ande o čeri, kai le čor či pašion, ai kai o kermo či phařavel.</verse>
				<verse number="34">Ke kothe kai si tumaro mandjin, vi kothe si tumaro ilo.</verse>
				<verse number="35">Ke tumare prasti t'aven phangle, ai tumare lampasa dine jag.</verse>
				<verse number="36">Ai tume, aven jekh fialo sar le manuš kai ažiukeren ke lengo birevo avel pa o abiav, eta te putren leske sar vo aresela ai malavela ande o vudar.</verse>
				<verse number="37">Veseli kudala služi kai o birevo, kana aresela, arakhela ke len sama! Me phenav tumenge čačimasa, vo phandela opre pesko tsolo, thola le pala peski skafidi, ai pašiola te služil le.</verse>
				<verse number="38">Te avela vo maškar e riat, veseli kudala služi, te arakhela len ke len sama!</verse>
				<verse number="39">Te žianen mišto, te si o birevo le kheresko te žianela ka če časo o čor si t'avel, vo lela sama ai či mukela te phařavel lesko kher.</verse>
				<verse number="40">Vi tume, arakhen tume, ke o Šiav le manušesko avela ka o časo kai tume či gindina.</verse>
				<verse number="41">O Petri phenel leske: Baria, si amenge, vai savořenge, ke tu phenes kadia paramiči?</verse>
				<verse number="42">Ai o Baro phenel: Savo si o manuš čačo kai lesko birevo dela leske te lel sama pa pesko kher ai kai o birevo thola les baro pe peske žene, te del len te xan ande e vramia kai trubul?</verse>
				<verse number="43">Veselo kudia sluga, kai lesko birevo, kana aresel, arakhel les ke kerel kadia!</verse>
				<verse number="44">Me phenav tumenge čačimasa, vo thola les baro pe sa leske mištimata.</verse>
				<verse number="45">Numa, te si kudia sluga te phenel ande peste: Muřo birevo či avel sigo, vo lias pe te marel le slugen ai le sluganken, te xal, te pel ai te matiol.</verse>
				<verse number="46">O birevo kudala slugako avela o dies kai vo či ažiukerel les ai o časo kai vo či žianel, vo šinela les kotora, ai dela les leski partia kudalensa kai nai čače.</verse>
				<verse number="47">E sluga kai, žianelas so kamel lesko birevo, či lašiardias khanči ai či kerdias sar vo kamlias, avela mardo butivar.</verse>
				<verse number="48">Numa kudo kai, či žianglias, kerdias kudala dieli pala save trubul t'avel mardo, avela mardo tsiřa. Mangena but katar kudala kaske dine but, ai mangena mai but katar kudo kaske dine mai but.</verse>
				<verse number="49">Me avilem te šiudav jekh jag pe e phuv, ai sode kamlemas me, te avel vuže dino jag!</verse>
				<verse number="50">Si jekh bolimos kai trubul te bolen ma ande leste, ai sode ažiukerav t'avel kudia!</verse>
				<verse number="51">Gindin tume ke me avilem t'anav e patia pe e phuv? Niči, phenav tumenge me, numa te hulavav.</verse>
				<verse number="52">Ke d'akanara panž ande jekh kher avena hulade, trin pe dui, ai dui pe trin;</verse>
				<verse number="53">o dad pe o šiav ai o šiav pe o dad, e dei pe e šei ai e šei pe e dei, e sakra pe e bori ai e bori pe e sakra.</verse>
				<verse number="54">Vo mai phenel le narodoske: Kana tume dikhen jekh nuvero ke uštel karing o stingo, tume phenen strazo: O brišin avel. Ai vi avel kadia.</verse>
				<verse number="55">Ai kana tume dikhen ke phurdel e balval katar e rig tele, tume phenen: Avela tato, ai kudia aresel.</verse>
				<verse number="56">Athaitori! Tume žianen sar si e phuv ai o čeri; sar či den tume pe o gor kadia vramia?</verse>
				<verse number="57">Ai sostar či den tume pe o gor anda tumende so si vorta?</verse>
				<verse number="58">Kana tu žias tumare dušmanosa angla o krisinitori, zumav pe e vurma te šiudes tu lestar, daratar ke ningerela tu angla o krisinitori, ke o krisinitori dela tu ande o vast ka o fitsiri la krisako, ai ke kudo thola tu ande e temnitsa.</verse>
				<verse number="59">Me phenav tuke, tu či anklesa avri kothar žikin či pokjinesa ži ka o mai paluno šuv.</verse>
			</chapter>
			<chapter number="13">
				<verse number="1">Sa ande kudia vramia, uni manuš kai sas kothe phenen le Jesusoske so areslias le manušen ande e Galilea kai o Pilato mudardias ande e vramia kai von dine sakrifiso.</verse>
				<verse number="2">Vo del len palpale: Gindin tume ke kudala Galileanuri sas von mai bare bezexale de sar le kaver Galileanuri, ke von kjinuisaile kadia?</verse>
				<verse number="3">Niči, me phenav tumenge; numa tume te na keina tume, vi tume xasavona.</verse>
				<verse number="4">Vai mišto, kudala deš-oxto žene pe kaste pelo o turo ande o Siloe ai mudardias len, gindin tume ke von sas mai but došale sar sa kudala kai bešen ande o Jerusalem?</verse>
				<verse number="5">Niči, me phenav tumenge. Numa tume te na keina tume, vi tume xasavona.</verse>
				<verse number="6">Vo mai phenel kadia paramiči: Jekh manuš sas les jekh kopači figengo ande peski rez. Vo avilo te rodel fruti, ai vo či arakhlias.</verse>
				<verse number="7">Atunči phenel kudaleske kai kjidel e rez: Eta trin berš ke me avav te rodav fruta ka kado kopači, ai me či arakhav. Šinen les! Sostar lel vo jekh than intaino?</verse>
				<verse number="8">Kudo kai kjidel e rez phenel leske: Baria, mai muk les kado berš, hunavava krugom lestar, ai thava gosni.</verse>
				<verse number="9">Amburim mai angle dela vo fruta, te niči, tu šinesa les.</verse>
				<verse number="10">O Jesus sikiarelas ande jekh khangeri židovitsko, o dies o sabato.</verse>
				<verse number="11">Ai eta, sas kothe jekh žiuvli kai sas ande late jekh duxo kai bangiarelas la de deš-oxto berš; voi sas bangi, ai naštilas či jekh fialo te bešel vorta.</verse>
				<verse number="12">Kana vo dikhlias la, o Jesus del duma lasa, ai phenel lake: Žiuvlio, tu san skipime anda tjiro bangimos.</verse>
				<verse number="13">Ai vo thodias pe late le vast. Strazo voi bešli vorta, ai naisil le Devles.</verse>
				<verse number="14">Numa o birevo katar e khangeri židovitsko, xoliariko ke o Jesus kerdias kudia diela te sastiol jekh dies o sabato, phenel le narodoske: Si šov dies te keren butji; aven te sastion kudala dies, ai na o dies le sabatosko.</verse>
				<verse number="15">Athaitori! del les palpale o Baro, nai sako anda tumende, o dies o sabato, či putrel ande peski stala peske guruves vai peske magares, te ningerel les te pel?</verse>
				<verse number="16">Ai kadia žiuvli, kai si jekh šei katar o Abraham ai ke o Satan ninkerelas la phangli de deš-oxto berš, či trubulas te skipin la katar kudo lanso o dies o sabato?</verse>
				<verse number="17">Sar vo delas duma kadia, sa leske dušmaia sas pe lažiav mišto, ai o narodo veselilas pe anda sa le dieli veseli kai vo kerelas.</verse>
				<verse number="18">Vo mai phenel: Sar si e amperetsia le Devleski, pe kaste te phenav la me?</verse>
				<verse number="19">Si jekh fialo sar jekh simintsa garčitsaki kai jekh manuš lias ai šiudias la ande pesko kimpo; voi barili, areslo kopači, ai le čiriklia anda o čeri bešen ande lake patria.</verse>
				<verse number="20">Vo mai phenel: Sar te sikav tumenge me e amperetsia le Devleski?</verse>
				<verse number="21">Si jekh fialo sar e drosda kai jekh žiuvli lias ai thodias ande trin mezuri ařo, t'uštel sa o ařo.</verse>
				<verse number="22">O Jesus nakhelas le foruri ai le gava, sikiarelas, ai žialas pe o drom karing o Jerusalem.</verse>
				<verse number="23">Varekon phenel leske: Baria, si ferdi tsiřa žene kai si skipime? Vo del len palpale:</verse>
				<verse number="24">Thon zor te den andre pa o vudar tang. Ke, me phenav tumenge, but roden te den andre, ai naština.</verse>
				<verse number="25">Kana o birevo le kheresko uštela ai phandavela o vudar, ai ke tume san avri, tume lena tume te malaven ande o vudar, phenena: Baria, Baria, puter amenge! Vo dela tumenge palpale: Me či žianav katar san tume.</verse>
				<verse number="26">Atunči tume thon tume te phenen: Ame xaliam ai piliam tusa, ai tu sikiardian ande amare vulitsi.</verse>
				<verse number="27">Ai vo dela palpale: Me phenav tumenge, me či žianav katar tume san; žiantar mandar, tume sa, butiaria bezexale.</verse>
				<verse number="28">Kothe avela roimata ai grintsina le dand, kana tume dikhena le Abraham, le Isak ai le Jakob, ai sa le profeton, ande e amperetsia le Devleski, ai ke tume avena šiudine avri.</verse>
				<verse number="29">Avena anda e rig e čači ai anda e rig e stingo, opral ai telal; ai von thona pe pala e skafidi ande e amperetsia le Devleski.</verse>
				<verse number="30">Ai eta, avela anda le mai palune kai avena le mai anglune, ai anda le mai anglune kai avena le mai palune.</verse>
				<verse number="31">Sa kudo dies, uni Farizianuri aven te phenen leske: Žiatar, žia katar, ke o Herodo kamel te mudarel tu.</verse>
				<verse number="32">Vo del le palpale: Žian ai phenen ka kudia lisitsa: Eta, me goniv le demonon ai me sastiarav adies ai tehara, ai o trito dies getova.</verse>
				<verse number="33">Numa trubul me te phirav adies, tehara, ai o dies pala kudo, ke či avela mišto ke jekh profeto te avel mudardo avrial pa o Jerusalem.</verse>
				<verse number="34">Jerusalem, Jerusalem, kai mudares le profeton ai kai mudares bařensa kudalen kai si tute tradine, sodivar me kamlem te kjidav tjire glaten, sar jekh khaini kjidel peske puien tela peske phaka, ai tume či kamlian.</verse>
				<verse number="35">Eta, tumaro kher avela tumenge muklo; numa, me phenav tumenge, tume či mai dikhena ma, žikin či tume phenena: Svintsime t'avel kudo kai avel ande o anav le Baresko!</verse>
			</chapter>
			<chapter number="14">
				<verse number="1">O Jesus dias andre, jekh dies o sabato, ande o kher katar jekh anda le birevia katar le Farizianuri, te žial te xal, le Farizianuri len sama pe leste.</verse>
				<verse number="2">Ai eta, jekh manuš, sas les jekh nasvalimos šuvliarelas les,</verse>
				<verse number="3">O Jesus lias e vorba, ai phenel ka le zakonaria ai ka le Farizianuri: Slobodo, vai nai, te sastiares o sabato?</verse>
				<verse number="4">Von ašile muto. Atunči o Jesus lias kudale manušes, sastiardias les, ai tradias les.</verse>
				<verse number="5">Porme phenel lenge: Savo anda tumende, t'avela lesko šiav vai lesko guruv te perel ande jekh xaing, či ankalavela les strazo, o sabato?</verse>
				<verse number="6">Ai von naštisarde te den khanči palpale pe kudia.</verse>
				<verse number="7">Vo mothol atunči jekh paramiči ka le gosti, ke dikhelas ke von alon le mai anglune thana; ai vo phenel lenge:</verse>
				<verse number="8">Kana tu avesa akhardo sar gosto varekastar ka o abiav, na tho tu pe o mai angluno than, daratar ke si maškar le gosti jekh ženo mai vestime tutar,</verse>
				<verse number="9">ai ke kudo kai akhardias tumen sar gosti le jekhes ai le kavres avel te phenel tuke: Muk o than kakale ženeske. Tuke avela atunči o lažiav te les o mai paluno than.</verse>
				<verse number="10">Numa, kana tu avela akhardo sar gosto, žia tai tho tu ka o mai paluno than, eta ke, kana kudo kai akhardias tu avela, vo te phenel tuke: Muro vortako, ankli mai opre. Atunči tuke avela pativ angla sa kudala kai si pala e skafidi tusa.</verse>
				<verse number="11">Ke kon-godi uštela avela tele, ai kon-godi si tele avela uštiado.</verse>
				<verse number="12">Vo mai phenel ka kudo kai akhardias les: Kana tu desa te xan o xamos ratiako vai diesesko na akhar sar gosti tjire vortakon, či tjire phralen, či tjire niamon, či tjire vortakon le barvale. Te keres kadia vi von si t'akharen tu ai te keren tuke sa jekh fialo.</verse>
				<verse number="13">Numa, kana tu des jekh pativ, akhar le čořen, le bangen, le langanen, le kořen.</verse>
				<verse number="14">Ai tu avesa veselo ke von naštin te keren tuke sa jekh fialo; ke avela tuke palpale kana živindina le vorta.</verse>
				<verse number="15">Jekh anda kudala kai sas kothe pala e skafidi, pala ke ašundias kudala vorbi, phenel ka o Jesus: Veselo kudo kai lela pesko xamos ande e amperetsia le Devleski!</verse>
				<verse number="16">Ai o Jesus del les palpale: Jekh manuš del jekh baro xamos, ai vo akhardias but ženen.</verse>
				<verse number="17">Ka o časo kai si te xan, vo tradias peska sluga te phenel le gostenge: Aven, sa si vuže thodino.</verse>
				<verse number="18">Numa sa ande jekh than line pe te jertin pe. O mai angluno phenel leske: Me kjindem jekh kimpo, ai musai si mange te žiav te dikhav les; jertisar ma, me mangav tu.</verse>
				<verse number="19">Jekh kaver phenel: Me kjindem deš guruven, ai me žiav te zumavav le; jertisar mange, me mangav tu.</verse>
				<verse number="20">Jekh kaver phenel: Me akana ansurisailem, sa anda kudia naštiv t'avav.</verse>
				<verse number="21">E sluga avili palpale, phendias kudala dieli ka pesko birevo. Atunči o birevo le kheresko xoliariko phenel peska slugake: Žia sigo ande le platsuri ai ande le vulitsi le foroske, ai an kathe le čořen, le bangen, le kořen ai le langanen.</verse>
				<verse number="22">E sluga phenel: Birevo, so tu dian ordina sas kerdo kudia, ai mai si than.</verse>
				<verse number="23">Ai o birevo phenel la slugake: Žia ande le vurmi ai pe e rig le kimposki ai kudalen kai tu arakhesa, tho pe lende zor te den andre, eta ke muřo kher t'avel pherdo.</verse>
				<verse number="24">Ke, me phenav tumenge, či jekh anda kudala kai sas akharde sar gosti či zumavena anda muřo xamos.</verse>
				<verse number="25">But žene žianas pe o drom le Jesusosa. Vo amboldel pe, ai phenel lenge:</verse>
				<verse number="26">T'avela varekon mande, ai te na vuřitsila peske dades, peska da, peska řomnia, peske šiaven, peske phralen ai peske pheian, ai inke pesko duxo, naštil t'avel muřo vortako.</verse>
				<verse number="27">Ai varekon te na ningerela pesko trušul, naštil t'avel muřo vortako.</verse>
				<verse number="28">Ke, savo anda tumende, te kamela te vazdel jekh turo, či bešel tele angla savořende te gjinel sode aresel leske ai te dikhel te šai getol,</verse>
				<verse number="29">daratar ke te thol pe te vazdel, ai naštil te getol, sa kudala kai dikhena les asan lestar.</verse>
				<verse number="30">Phenena: Kado manuš lias pe te vazdel, ai naštil te getol!</verse>
				<verse number="31">Vai savo amperato, te žiala te kerel marimos pe jekh kaver amperato, či bešel tele angla savořende te lel sama te šai daštil, deš mii manušensa, te žial pe kudo kai avel pe leste te lel les biš miensa.</verse>
				<verse number="32">Te naštil te daštil, žikin o kaver amperato si inke dur, vo tradel leske manušen te mangen lestar e patia.</verse>
				<verse number="33">Kadia, varekon anda tumende te na mukela sogodi si lesko naštil t'avel muřo vortako.</verse>
				<verse number="34">O lon si jekh laši diela; numa t'avela ke o lon xasarel pesko gusto, sosa mai lašiaren les?</verse>
				<verse number="35">Vo nai lašio či la phuviake, či la gosniake; šiuden les avri. Kudo kai si les kan t'ašunel, ašunela!</verse>
			</chapter>
			<chapter number="15">
				<verse number="1">Sa kai kjiden e taksa ai le žene kai nai lengo traio lašio pašion paša o Jesus t'ašunen leste.</verse>
				<verse number="2">Ai le Farizianuri ai le zakonaria bulguin, phenenas: Kado manuš primil le ženen kai si le nasul traio, ai xal lensa.</verse>
				<verse number="3">Numa vo phenel lenge kadia paramiči:</verse>
				<verse number="4">Savo manuš maškar tumende, t'avela les jekh šel bakroře, ai te xasarela jekhes, či mukela le inia-var-deš ai inia kavren ande o pusto te žial pala kudo kai si xasardo, ži kai či arakhel les?</verse>
				<verse number="5">Kana vo arakhel les, vo thol les veselimasa pe le zeia,</verse>
				<verse number="6">ai, palpale ka o kher, vo akharel peske vortakon ai kon si paša leste, ai phenel lenge: Veselin tume mansa, ke me arakhlem muře bakrořes kai sas xasardo.</verse>
				<verse number="7">Sa jekh fialo, me phenav tumenge, avela mai but veselia ande o čeri pala jekh bezexalo kai keil pe, ke pala inia-var-deš ai inia kai či trubul te kein pe.</verse>
				<verse number="8">Vai savi žiuvli, t'avela la deš palianki, ai te xasarela jekh, či del jag jekh lampa, ai rodel la mišto, ži kai či arakhel la?</verse>
				<verse number="9">Kana voi arakhel la, voi akharel peske vortakon ai kon si paša late, ai phenel: Veselin tume mansa, ke me arakhlem e palianka kai me xasardemas.</verse>
				<verse number="10">Sa jekh fialo, me phenav tumenge, si veselia angla le andželi le Devleske pala jekh bezexalo kai keil pe.</verse>
				<verse number="11">Vo mai phenel: Jekh manuš sas les dui šiave.</verse>
				<verse number="12">O mai terno phenel peske dadeske: Muřo dad, de ma e partia kai trubul t'avel muři. Ai o dad huladias so si lesko.</verse>
				<verse number="13">Uni dies pala kudia, o mai terno šiav, kjidias sa, gelotar pe jekh them dur, kai biladias pesko mištimos, trailas ande e kurvetsia.</verse>
				<verse number="14">Kana sa xalias, jekh bari bokh aresli ande o them, ai vo areslo ke trubul les sa.</verse>
				<verse number="15">Vo gelo te thol pe te kerel butji kai jekh kai bešel ande o them, kai tradias les ande peske kimpuri t'arakhel le balen.</verse>
				<verse number="16">Vo kamelas te pravarel pe anda so xanas le bale, numa khonik či delas les.</verse>
				<verse number="17">Gindisailo ande peste, vo phenel peske: Sode butiaria ka muřo dad si len but manřo, ai me, kathe, merav bokhatar!</verse>
				<verse number="18">Me uštiava, me žiava karing muřo dad, ai me phenava leske: Muřo dad, me kerdem bezex karing o čeri ai karing tute,</verse>
				<verse number="19">me či mai sim harniko t'akharen ma tjiro šiav; ker anda mande sar jekh anda tjire butiaria.</verse>
				<verse number="20">Ai vo uštilo, ai gelo karing pesko dad. Sar vo sas dur, lesko dad dikhlias les ai lias les e mila, vo našlo te šiudel pe ka leski koř ai čimidias les.</verse>
				<verse number="21">O šiav phenel leske: Muřo dad, me kerdem bezex pe o čeri ai pe tute, me či mai sim harniko t'akharen ma tjiro šiav.</verse>
				<verse number="22">Numa o dad phenel ka peske služi: Anen sigo e mai laši bunda, ai thon la pe leste; anen leske jekh angrusti pe o nai, ai papuča pe le punře.</verse>
				<verse number="23">Anen le vitselos kai ame thuliardiam ai mudaren les. Xas ai veselisavas;</verse>
				<verse number="24">ke muřo šiav kai eta lo sas mulo, ai vo avilo ka o traio; vo sas xasardo, ai les arakhliam les. Ai von line pe te veselin pe.</verse>
				<verse number="25">Eta, o šiav o mai baro sas ande le kimpuri. Kana vo avilo ai pašiol paša o kher, vo ašundias e musika ai le khelimata.</verse>
				<verse number="26">Vo akharel jekhes anda le služi, ai pušel lestar so si.</verse>
				<verse number="27">Kudo sluga phenel leske: Tjiro phral avilo palpale, ai, ke vo si sasto vesto, tjiro dad mudardias le vitselos thuliarde.</verse>
				<verse number="28">Les lias les e xoli, ai či kamelas te del andre. Lesko dad anklisto avri, ai mangel les te del andre.</verse>
				<verse number="29">Numa vo del palpale ka pesko dad: Eta, de kaiti but berš kai me služiv tu, bi šoha te šinav tjire ordini, ai šoha tu či dian ma jekh bakrořes te veseli ma muře vortakonsa.</verse>
				<verse number="30">Ai kana tjiro šiav areslo, kudo kai xalias tjiro mištimos le kurvensa, leske tu mudardian le vitselos thuliarde!</verse>
				<verse number="31">Muři glata, phenel leske o dad, tu san sakda mansa, ai sogodi si ma si tjiro;</verse>
				<verse number="32">numa trubul t'avas veseli ai te veselisavas, ke tjiro phral eta lo sas mulo ai vo avilo ka o traio, vo sas xasardo ai arakhliam les.</verse>
			</chapter>
			<chapter number="16">
				<verse number="1">O Jesus mai phenel peske vortakonge: Jekh manuš barvalo sas les jekh kai lias sama pa lesko kher. Ande jekh dies varekon phendias leske ke kudo manuš xalas leske mištimata.</verse>
				<verse number="2">Vo akharel les, ai phenel leske: So ašunav ke phenen pa tute? Phen mange sar kerdian so dem tu te keres, ke tu naštisa te mai les sama katar muře mištimata.</verse>
				<verse number="3">O manuš phenel ande peste: So kerava me, sar muřo birevo lel mandar te lav sama leske mištimata? Kerava me butji e phuv? Me naštiv. Mangava? Lažiav mange.</verse>
				<verse number="4">Me žianava so si te kerav, t'aven žene kai šai len man ande penge khera kana šiudena ma anda muři butji.</verse>
				<verse number="5">Ai, kerdias t'anen sako kai kamelas leske birevoske, vo phenel ka o mai angluno: Sode kames tu ka muřo birevo?</verse>
				<verse number="6">Jekh šel mezuri vuloi, del vo palpale. Ai vo phenel leske: Le tjiro lil, beš tele sigo, ai ramosar panž-var-deš.</verse>
				<verse number="7">Vo phenel atunči jekh avreske: Ai tu, sode kames tu? Jekh mia mezuri gjiv, del vo palpale. Ai vo phenel leske: Le tjiro lil, ai ramosar oxto šel.</verse>
				<verse number="8">O birevo luvudil les ke kerdias mišto, ke le žene kadala lumiake si mai xitri ande le dieli jekh avresa sar kudala kai si ande e vedaria.</verse>
				<verse number="9">Ai me, me phenav tumenge: Keren tumenge vortača le barvalimatansa kadala lumiake, te len tumen von ande penge tabernakuli pe sakda, kana avela te trubul tumen.</verse>
				<verse number="10">Kudo kai si čačo ande le mai tsinoře dieli avela vorta vi ande le bare, ai kudo kai nai vorta ande le tsinoře dieli či avela vorta či ande le bare.</verse>
				<verse number="11">T'avela ke či san čače ande le barvalimata kai nai laše, kon dela tumen sama ka le barvalimata čače?</verse>
				<verse number="12">Ai te tume či sanas čače ande so si le avresko, kon dela tumen so si tumaro?</verse>
				<verse number="13">Či jekh sluga naštil te služil do birevon. Ke, vai ke vuřitsila le jekhes ai kamela le kavres; vai ke astardiola ka jekh ai vuřitsila le kavres. Tume naštin te služin le Devles ai le Love.</verse>
				<verse number="14">Le Farizianuri, kai sas xanžvale, ašunenas vi von sa kudia, ai marena mui lestar.</verse>
				<verse number="15">O Jesus phenel lenge: Tume, tume roden te miazon vorta angla le manuš, numa o Del žianel tumare ile; ke so si uštiado angla le manuš si jekh žiungalimos angla o Del.</verse>
				<verse number="16">O zakono ai le profeturi aresle ži ka o Jono; de kothar, e amperetsia le Devleski si phendi, ai sako thol zor te del andre.</verse>
				<verse number="17">Mai sigo šai nakhen o čeri ai e phuv, de sar te perel ferdi e mai tsinoři bukva de so si ande o Zakono.</verse>
				<verse number="18">Kon-godi mukel peska řomnia ai lel jekha avria kerel jekh kurvetsia, ai kon-godi lel jekha řomnia mukli katar pesko řom kerel jekh kurvetsia.</verse>
				<verse number="19">Sas jekh manuš barvalo, kai sas pe leste phanřeski ai fino tsalia, ai kai sako dies sas les veselo ai šukar traio.</verse>
				<verse number="20">Jekh čořo, bušolas Lazar, sovelas ka lesko vudar, pherdo phugnia,</verse>
				<verse number="21">ai kamelas te kjidel le kotora kai perenas pa e skafidi le barvaleski; ai inke le žiukel avenas te čařen leske phugnia.</verse>
				<verse number="22">O čořo mulo, ai ningerde les le andželi ande o peř le Abrahamosko. O barvalo vi vo mulo, ai sas angropome.</verse>
				<verse number="23">Kothe kai si le mule, vo vazdias le jakha; ai, žikin vo sas kothe kai kjinuin les, vo dikhel de dural le Abraham, ai le Lazar paša leste.</verse>
				<verse number="24">Vo tsipil: Tate Abraham, t'avel tuke mila mandar, ai trade le Lazar, te makhel o gor peske naiesko ande o pai ai te šudrarel muři šib; ke me pria but kjinuiv ande kadia pařa.</verse>
				<verse number="25">O Abraham del palpale: muři glata, de tu godji ke tu lias tjire mištimata kana sas tu traio, ai ke o Lazar lias peske nasulimata ka pesko traio; akana vo si kathe řesgime, ai tu, tu kjinuis.</verse>
				<verse number="26">Mai, si maškar amende ai tumende jekh bari hunia, eta ke kudala kai kamena te nakhen kathar karing tumende, vai kothar amende, naštin te keren.</verse>
				<verse number="27">O barvalo phenel: Me řudjiv tu, tate Abraham, te trades le Lazar ande o kher muře dadesko;</verse>
				<verse number="28">ke mai si ma panž phral. Si te phenel lenge kadala dieli, eta te na aven vi von ande kado than kai kjinuin.</verse>
				<verse number="29">O Abraham del palpale: Len si le o Moše ai le profeturi; t'ašunen lende.</verse>
				<verse number="30">Ai vo phenel: Niči, tate Abraham, numa t'avela varekon anda le mule ke žial karing lende, von keina pe.</verse>
				<verse number="31">Ai o Abraham phenel leske: Te na ašunena von ka o Moše ai ka le profeturi, von či muken pe te patian makar ke varekon anda le mule živindila.</verse>
			</chapter>
			<chapter number="17">
				<verse number="1">O Jesus phenel ka peske vortača: Musai sakda te aven dieli le manušenge te keren bezex numa nasul kudaleske kai anel le!</verse>
				<verse number="2">Mai mišto avilino leske te thon leske pe e koř jekh bař ašavesko ai ke te šiuden les ande e maria, ke te kerela te perel jekh anda kudala tsinoře.</verse>
				<verse number="3">Len tume sama tume. T'avela ke tjiro phral kerdias bezexa, sikiar les; ai, te keila pe, jertisar leske.</verse>
				<verse number="4">Ai t'avela ke vo kerdias bezexa pe tute eftavar ande jekh dies, ai ke eftavar avela tute, phenela: Me keiv ma, tu jertisa leske.</verse>
				<verse number="5">Le apostoli phenen ka o Baro: Butiar amaro patiamos.</verse>
				<verse number="6">Ai o Baro phenel: T'avela tumen patiamos sar jekh simintsa garčitsaki, tume phenena ka kudo sikomoro: Ankli avri anda e vuna, ai tho tu te barios ande e maria, ai vo patiala tumende.</verse>
				<verse number="7">Kon anda tumende, si les jekh sluga kai hunavel vai garavel leske žigenien, phenela leske, kana avel pa le kimpuri: Pašio sigo, ai av pala e skafidi?</verse>
				<verse number="8">Či phenela leske vo aver fialo: Lašiardo te xav, phande tu, ai služisar ma, žikin či xalem ai pilem; pala kudia, tu, tu xasa ai pesa.</verse>
				<verse number="9">Kamela vo kudala slugake ke kerel so sas leske dini ordina?</verse>
				<verse number="10">Tume sa kadia, kana tume kerdian sa sogodi sas tume ordina, phenen: Ame sam služi intaino, ame kerdiam so trubulas te keras.</verse>
				<verse number="11">O Jesus, gelo ande o Jerusalem, nakhelas maškar e Samaria ai e Galilea.</verse>
				<verse number="12">Sar vo delas andre ande jekh gav, deš žiungale nasvale avile angla leste. Bešen dural, von vazde o hango, ai phenenas:</verse>
				<verse number="13">Jesus, Birevo, t'avel tuke mila amendar!</verse>
				<verse number="14">Sar vo dikhlias len, vo phenel lenge: Žian te sikaven tume ka le raša. Ai, žikin von gele, areslias ke von sastile.</verse>
				<verse number="15">Jekh anda lende, dikhlias ke sastilo, avilo palpale, vestilas le Devles zurale hangosa.</verse>
				<verse number="16">Vo pelo pe peski fatsa ka le punře le Jesusoske, ai naisardias les. Sas jekh Samaritano.</verse>
				<verse number="17">O Jesus, lias e vorba, phenel: Le deš nas von sastiarde? Ai le inia kaver, kai le von?</verse>
				<verse number="18">Arakhadilias ferdi kado streino t'avel ai te del te naisil le Devles?</verse>
				<verse number="19">Porme phenel leske: Ušti, žia; tjiro patiamos skipisardias tu.</verse>
				<verse number="20">Le Farizianuri pušen katar o Jesus kana avela e amperetsia le Devleski. Vo del len palpale: E amperetsia le Devleski či avel kadia te šai dikhas la.</verse>
				<verse number="21">Či phenena: Voi si kathe, vai, voi si katka. Ke eta lo, e amperetsia le Devleski si maškar tumende.</verse>
				<verse number="22">Ai vo phenel le vortakonge: Dies avena kai tume kamena te dikhen jekh anda le dies katar o Šiav le manušesko, ai tume či dikhena.</verse>
				<verse number="23">Phenena tumenge: Vo si kathe, vo si katka. Na žian, na našen pala leste.</verse>
				<verse number="24">Ke, sar o strefiaimos strefial ai del vedaria de anda jekh gor le čeresko ži ka o kaver gor, kadia avela o Šiav le manušesko ande kudo dies.</verse>
				<verse number="25">Numa trubul angla savořende ke te kjinuil but, ai t'avel šiudino katar kadia vitsa.</verse>
				<verse number="26">So aresliasas ande e vramia katar o Noa sa kadia aresela ka le dies katar o Šiav le manušesko.</verse>
				<verse number="27">Le manuš xana, pena, ansurina pe ai ansurina penge šiaven, ži ka o dies kai o Noa dias andre ande o čuno; o baro pai avilo, ai xasardias le sa.</verse>
				<verse number="28">So aresliasas ande e vramia katar o Lot sa kadia avela. Le manuš xana, pena, kjinena, bikjinena, thona te bariol, vazdena.</verse>
				<verse number="29">Numa o dies kai o Lot anklisto avri anda o Sodom, jekh brišin jag ai sulfuro pelo anda o čeri, ai kerdias sa te xasavon.</verse>
				<verse number="30">Sa kadia avela o dies kai o Šiav le manušesko sikadiola.</verse>
				<verse number="31">Ande kudo dies, ke kudo kai si pe o čardako, ai kai si leske dieli ande o kher, te na vulel te lel le; ai ke kudo kai si ande le kimpuri vi vo te na avel palpale.</verse>
				<verse number="32">De tume godji ka e řomni le Lotoski.</verse>
				<verse number="33">Kudo kai rodela te skipil pesko traio xasarela les, ai kudo kai xasarela les arakhela les.</verse>
				<verse number="34">Me phenav tumenge, ande kudia riat, anda dui žene kai si ande jekh pato, jekh avela lino ai o kaver muklo;</verse>
				<verse number="35">anda dui žiuvlia kai inčaren e simintsa ande jekh than, jekh avela lini ai e kaver mukli.</verse>
				<verse number="36">Anda dui manuš kai avena ande jekh kimpo, jekh avela lino ai o kaver muklo.</verse>
				<verse number="37">Le vortača phenen leske: Kai avela, Baria? Ai vo del palpale: Kai avela o stato mulo, kothe kjidena pe le uluria.</verse>
			</chapter>
			<chapter number="18">
				<verse number="1">O Jesus mothol lenge jekh paramiči, te sikavel lenge ke trubul sakda te řudjin, ai te na muken pen.</verse>
				<verse number="2">Vo phenel: Sas ande jekh foro jekh krisinitori kai nas leske dar katar o Del ai kai či lelas sama khanikastar.</verse>
				<verse number="3">Mai sas ande kudo foro jekh phivli kai avelas te phenel leske: Ker mange kris pe kudo kai si muřo dušmano.</verse>
				<verse number="4">But vramia či kamlias. Numa atunči vo phenel ande peste: Makar ke či darav katar o Del; ai ke či lav sama khanikastar,</verse>
				<verse number="5">numa, ke sar kudi žiuvli diliarel ma, me dava la kris, eta te na avel butivar te diliarel muřo šero.</verse>
				<verse number="6">O Baro mai mothol: Ašunen so phenel o krisinitori nasul.</verse>
				<verse number="7">Ai o Del či kerela vo kris kas vo alosardias kai mangenas lestar ko riat ai ko dies, ai či kerela vo pe lenge?</verse>
				<verse number="8">Me phenav tumenge, vo dela len sigo kris. Numa, kana o Šiav le manušesko avela, arakhela vo patiamos pe e phuv?</verse>
				<verse number="9">Mai phenel kadia paramiči, kai dikhel uni ženen kai gindin pe ke von si vorta, ai kai či len sama katar le kaver:</verse>
				<verse number="10">Dui manuš ankliste te žian ka o templo te řudjin; jekh sas Fariziano, ai o kaver jekh kai kjidel e taksa.</verse>
				<verse number="11">O Fariziano, pe punřende, řudjilas kadia ande peste: O Del, me naisiv tuke ke me či sim sar le kaver manuš, kai čoren, si nasul, ai keren kurvetsia, vai sar kako kai kjidel e taksa.</verse>
				<verse number="12">Me postiv du-var o kurko, me dav deš anda jekh šel anda sogodi niriv.</verse>
				<verse number="13">O manuš kai kjidel e taksa ninkerel pe dur, či tromal vadžai te vazdel le jakha pe o čeri; numa malavel pesko kolin, phenel; O Del, na av xoliariko pe mande, kai sim bezexalo.</verse>
				<verse number="14">Me phenav tumenge, kudo vulisto ande pesko kher vorta, mai mišto sar o kaver. Ke kon-godi vazdiol avela teliardo, ai kudo kai teliol avela vazdino.</verse>
				<verse number="15">Vi mai anen leske tsinoře glaten, eta t'asbal le. Numa la vortača, dikhle kudia, xoliaile pe kudala kai anen le.</verse>
				<verse number="16">Ai o Jesus akharel le, ai phenel: Muken t'aven mande le tsinoře glati, ai na spiden le; ke e amperetsia le Devleski si kudalenge kai miazon sar lende.</verse>
				<verse number="17">Me phenav tumenge čačimasa, kon-godi či primila e amperetsia le Devleski sar jekh tsinoři glata či dela andre.</verse>
				<verse number="18">Jekh birevo pušel katar o Jesus, ai phenel: Lašio rabi, so trubul me te kerav t'avel ma o traio pe sakda?</verse>
				<verse number="19">O Jesus del les palpale: Sostar akhares ma tu lašio? Si lašio o Del ferdi.</verse>
				<verse number="20">Tu žianes le poronki: Tu či keresa kurvetsia; tu či mudaresa; tu či čoresa; tu či phenesa khanči falšo; de pativ tjire dades ai tjira da.</verse>
				<verse number="21">Lem sa kudala dieli opre de terniara, phenel o birevo.</verse>
				<verse number="22">O Jesus, ašundias kudia, vo phenel leske: Mai trubul tu jekh diela: bikjin sa so si tu, de love ka le čoře, ai avela tut jekh mandjin ande o čeri. Porme aidi, ai av mansa.</verse>
				<verse number="23">Kana vo ašundias kudala vorbi, areslo but nekežime; ke vo sas but barvalo.</verse>
				<verse number="24">O Jesus, dikhlias ke areslo pria nekežime, phenel: Če trudno kudalenge kai si len barvalimata te den andre ande e amperetsia le Devleski!</verse>
				<verse number="25">Ke mai sigo šai jekh gumula te nakhel pa e groapa jekha suviaki sar ke jekh barvalo te del andre ande e amperetsia le Devleski.</verse>
				<verse number="26">Kudala kai ašunen leste phenen: Ai kon šai avel skipime?</verse>
				<verse number="27">O Jesus del palpale: So naštil te kerel o manuš šai kerel o Del.</verse>
				<verse number="28">O Petri phenel atunči: Eta, ame sa mukliam, ai ame aviliam pala tute.</verse>
				<verse number="29">Ai o Jesus phenel lenge: Me phenav tumenge čačimasa, nai khonik kai muklias, pala e amperetsia le Devleski, pesko kher, vai peska řomnia, vai peske phralen, vai peske niamon, vai peske glaten,</verse>
				<verse number="30">kai či lela mai but ande kadala berš, ai, ande le berš kai avena, o traio pe sakda.</verse>
				<verse number="31">O Jesus lias le deš-u-don paša peste, ai phenel lenge: Eta, ame anklias ande o Jerusalem, ai sogodi sas ramome katar le profeturi pala o Šiav le manušesko aresela.</verse>
				<verse number="32">Ke vo avela dino ande o vast kudalenge kai či patian; marena mui lestar, dena les pe o lažiav, čungardena pe leste.</verse>
				<verse number="33">Ai, pala ke marena les la rovliasa, mudarena les, ai o trito dies vo živindila.</verse>
				<verse number="34">Numa von či hatiarde khanči anda kudia; sas lenge jekh šib garadi, vorbi kai či hatiarenas so si.</verse>
				<verse number="35">Sar o Jesus pašilas ande o Jeriko, jekh kořo bešelas tele paša e vurma, ai mangelas.</verse>
				<verse number="36">Ašunelas ke o narodo nakhel, pušelas so si.</verse>
				<verse number="37">Phenen leske: Si o Jesus anda o Nazaret kai nakhel.</verse>
				<verse number="38">Ai vo tsipil: Jesus, Šiav katar o David, t'avel tuke mila mandar!</verse>
				<verse number="39">Kudala kai phirenas anglal ašiaven les, te na del duma; numa vo tsipilas mai zurales: Šiav katar o David, t'avel tuke mila mandar!</verse>
				<verse number="40">O Jesus, terdilo, dias ordina t'anen les leske; ai, kana pašilo, vo pušel lestar:</verse>
				<verse number="41">So manges tu te kerav tuke? Vo del palpale: Baria, t'aresav te dikhav.</verse>
				<verse number="42">Ai o Jesus phenel leske: Puter tjire jakha, tjiro patiamos skipisardias tu.</verse>
				<verse number="43">Strazo vo dikhlias pale, ai gelo pala o Jesus, vestilas le Devles. Sa o narodo, dikhlias kudia, luvudil le Devles.</verse>
			</chapter>
			<chapter number="19">
				<verse number="1">O Jesus, dias andre ande o Jeriko, nakhelas o foro.</verse>
				<verse number="2">Ai eta, jekh manuš barvalo, akharen les Zakeus, birevo kudalenge kai kjiden e taksa, rodelas te dikhel kon si o Jesus;</verse>
				<verse number="3">numa naštilas, katar o narodo, ke vo nas baro ande o stato.</verse>
				<verse number="4">Vo našlo anglal, ai anklisto pe jekh sikomoro te dikhel les, ke vo trubulas te nakhel kothar.</verse>
				<verse number="5">Kana o Jesus areslo ande kudo than, vo vazdias le jakha ai phenel leske: Zakeus, gribisavo ta vuli; ke trubul ma te bešav adies ande tjiro kher.</verse>
				<verse number="6">O Zakeus gribisailo te vulel, ai lias les peste veselimasa.</verse>
				<verse number="7">Dikhle kudia, sa bulguinas, ai phenenas: Vo gelo te bešel ka jekh manuš bezexalo.</verse>
				<verse number="8">Numa o Zakeus, bešel angla o Baro, phenel leske: Eta, Baria, me dava le čořen dopaš anda so si ma, ai, te lem varikastar love athaimasa, dava les štar-var mai but.</verse>
				<verse number="9">O Jesus phenel leske: O skipimos dias adies ande kado kher, ke kado vi vo si jekh šiav katar o Abraham.</verse>
				<verse number="10">Ke o Šiav le manušesko avilo te rodel ai te skipil so sas xasardo.</verse>
				<verse number="11">Von ašunenas kudala dieli, ai o Jesus mai phenel jekh paramiči, ke von sas paša o Jerusalem, ai von gindinas ke strazo e amperetsia le Devleski si t'avel.</verse>
				<verse number="12">Vo phenel kadia: Jekh manuš anda e bari vitsa žialastar ande jekh them dur, te thon les amperato ai atunči t'avel palpale.</verse>
				<verse number="13">Vo akharel deš anda peske služi, dias le deš love po jekh mina, ai phenel lenge: Keren butji žikin či avav palpale.</verse>
				<verse number="14">Numa leske kai sas lesa vuřitsinas les, ai von tradine manušen pala leste, te phenen: Ame či kamas te kudo manuš amperetsil pe amende.</verse>
				<verse number="15">Kana vo avilo palpale, pala ke thode pe leste t'avel baro amperato, vo akharel paša peste le služi kaste dias le love, eta te žianel sar sako butiardias les.</verse>
				<verse number="16">O mai angluno avilo, ai phenel: Baria, tjiri mina andias deš mini.</verse>
				<verse number="17">Vo phenel leske: Mišto si, laši sluga; ke sar ke tu sanas čačo ande jekh tsini diela, le t'aves baro pe deš foruri.</verse>
				<verse number="18">O duito avel, ai phenel: Baria, tjiri mina dias panž mini.</verse>
				<verse number="19">Vo phenel leske: Vi tu, t'aves baro pe panž foruri.</verse>
				<verse number="20">Jekh aver avel, ai phenel: Baria, eta tjiri mina, ke me garadem ande o poxtan.</verse>
				<verse number="21">Ke me daravas tutar, ke tu san jekh manuš trudno; tu les so tu či thodian, ai tu kjides kai tu či bariardian.</verse>
				<verse number="22">Vo phenel leske: Me dav tu kris pala tjire vorbi, sluga nasul; tu žianesas ke me sim jekh manuš trudno, lavas so me či thodem, ai kjidavas so me či bariardem;</verse>
				<verse number="23">sostar či thodian tu muřo lov ande jekh banka, eta ke kana avava palpale te lav mai but?</verse>
				<verse number="24">Porme vo phenel ka kudala kai sas kothe: Len lestar e mina, ai den la ka kudo kai si les deš.</verse>
				<verse number="25">Von phende leske: Gazda, si les vuže deš mini.</verse>
				<verse number="26">Me phenav tumenge, dena kudaleske kai si les, numa kadalestar kai nai les mai lena inke so si les.</verse>
				<verse number="27">So mai ašel, anen kathe muře dušmanon, kai či kamle t'amperetsiv pe lende, ai mudaren le angla mande.</verse>
				<verse number="28">Pala ke dias duma kadia, o Jesus phirel angla o narodo, t'anklel ande o Jerusalem.</verse>
				<verse number="29">Kana pašilo paša o Betfage ai e Betania, karing o plai akhardo o plai le Maslinengo, o Jesus tradias don anda peske vortača.</verse>
				<verse number="30">Phenelas: Žian ande o gav kai si angla tumende; kana dena tume andre, tume arakhena jekhe magaritsos phanglo, pe savo či jekh manuš či bešlo; putren les, ai anen les mange.</verse>
				<verse number="31">Te varekon pušel tumen: Sostar putren les tume? tume dena les palpale: O Baro trubul les.</verse>
				<verse number="32">Kudala kai sas tradine gele, ai arakhle le dieli sar o Jesus phendiasas lenge.</verse>
				<verse number="33">Sar von putrenas le magaritsos, leske birevia phenen lenge: Sostar putren tume kadale magaritsos?</verse>
				<verse number="34">Von den palpale: O Baro trubul les.</verse>
				<verse number="35">Ai von andine ka o Jesus le magaritsos, pe savo von šiudine penge tsalia, ai thode t'anklel opre o Jesus.</verse>
				<verse number="36">Kana gele pe o drom, le žene thode penge tsalia pe e vurma.</verse>
				<verse number="37">Ai sar vuže pašiol paša o Jerusalem, karing te vulel katar o plai le Maslinengo, sa le but vortača, lias len o veselimos, thodine pe te luvudin le Devles zurale hangosa anda sa le čudeni kai von dikhle.</verse>
				<verse number="38">Von phenenas: Svintsime t'avel o amperato kai avel ande o anav le Baresko! Patia ande o čeri, ai vestimos ande le thana but vuče!</verse>
				<verse number="39">Uni Farizianuri, maškar o narodo, phenen ka o Jesus: Birevo, ašiav tjire vortakon.</verse>
				<verse number="40">Ai vo del anglal: Me phenav tumenge: Te von ašena, le bař tsipina!</verse>
				<verse number="41">Sar vo pašiolas paša o foro, o Jesus, kai dikhel les, rovel pe leste, ai phenel:</verse>
				<verse number="42">Te sanas vi tu, makar ande kado dies kai si tjiro, te žianesas le dieli kai šai den tu e patia! Numa akana von si garade ka tjire jakha.</verse>
				<verse number="43">Avena pe tute dies kai tjire dušmaia avena krugom tut groapensa, ai kjidena tut pa sako rig.</verse>
				<verse number="44">Von phařavena tut, tut ai tjire šiaven maškar tute, ai či mukena pe tute bař pe bařeste, ke tu či prinžiardian e vramia kai o Del avilo tute.</verse>
				<verse number="45">Vo dias andre ande o templo, ai vo lias pe te gonil kudalen kai bikjinenas.</verse>
				<verse number="46">Phenelas lenge: Si ramome: Muřo kher avela jekh kher řudjimasko. Numa tume, tume kerdian anda leste jekh groapa čorengi.</verse>
				<verse number="47">Vo sikiarel sako dies ande o templo. Ai le bare raša, le zakonaria ai le bare anda o narodo rodenas te xasaren les;</verse>
				<verse number="48">numa von či žianenas sar te keren, ke sa o narodo ašunelas leste dragosa.</verse>
			</chapter>
			<chapter number="20">
				<verse number="1">Jekh anda kudala dies, sar o Jesus sikiarelas ande o templo o narodo ai ke vo phenel e laši viasta, le bare raša ai le zakonaria, le puranensa, avile,</verse>
				<verse number="2">ai phenen leske: Phen amenge, katar savi putiaria keres tu kadala dieli, vai kon si kudo kai del tu kudia putiaria?</verse>
				<verse number="3">Vo del len palpale: Vi me pušiav tumendar jekh diela.</verse>
				<verse number="4">Phenen mange, o bolimos le Jonesko avelas vo anda o čeri, vai katar le manuš?</verse>
				<verse number="5">Numa von den pe godji kadia ande pende: Te dasa ame palpale: Anda o čeri, vo phenela: Sostar či patian tume ande leste?</verse>
				<verse number="6">Ai t'ame dasa palpale: Katar le manuš, sa o narodo mudarena ame bařensa, ke von gindin pe ke o Jono sas jekh profeto.</verse>
				<verse number="7">Atunči von den palpale ke von či žianen katar avelas.</verse>
				<verse number="8">Ai o Jesus phenel lenge: Či me, či phenava tumenge katar savi putiaria me kerav kadala dieli.</verse>
				<verse number="9">Vo lias pe atunči te phenel le narodoske kadia paramiči: Jekh manuš thodias te bariol jekh rez, dias la užile te len sama latar ka kudala kai bariaren, ai muklias pe but vramia o them.</verse>
				<verse number="10">Kana si te kjiden, vo tradias jekha sluga ka kudala kai kjiden, ke te den les jekh partia anda so dias e rez. Kudala kai kjiden marde les, ai trade les bi te den les khanči.</verse>
				<verse number="11">Vo mai tradias mai jekh data jekha kaver sluga; von marde les, dine les pe o lažiav, ai tradine les bi te den les khanči.</verse>
				<verse number="12">Vo mai tradias jekha trito, von řanisarde les, ai gonisarde les.</verse>
				<verse number="13">O birevo la rezako phenel: So kerava me? Me tradava muře šiaves kai si mange drago; amburim lena von lestar sama.</verse>
				<verse number="14">Numa, kana kudala kai kjiden dikhle les, von den pe gindo ande pende, ai phenen: Eta lesko šiav; mudaras les, eta t'avel sa amenge.</verse>
				<verse number="15">Ai von šiude les avri anda e rez, ai mudarde les. Akana, so kerela lenge o birevo la rezako?</verse>
				<verse number="16">Vo avela, xasarela kudalen kai kjiden, ai vo dela e rez ka le kaver. Kana von ašunde kudia, von phenen: Te na kerel kadia o Del!</verse>
				<verse number="17">Numa, šiudias o dikhimos pe lende, o Jesus phenel: So si kudia kai si ramome: O bař kai šiude kudala kai vazden khera areslo o mai lašio ande o koltso?</verse>
				<verse number="18">Varekon kai perela pe kudo bař phagiola, ai kudo pe kaste o bař perela avela inčardo.</verse>
				<verse number="19">Le bare raša ai le zakonaria rodenas te thon o vast pe leste ande kudo časo, numa daranas katar o narodo. Von hatiarde ke lenge sas ke o Jesus phendias kudia paramiči.</verse>
				<verse number="20">Von thode pe te len sama le Jesusosa; ai von trade ženen kai kerenas pe sar ke von si vorta, te len les athaimasa kai pušenas les ai te len lestar uni vorbi, eta te den les ande o vast la krisako ai ka e putiaria le vladoroski.</verse>
				<verse number="21">Kudala žene thode pe te pušen lestar: Birevo, ame žianas ke tu des duma ai sikiares vorta, ai ke tu či dikhes sar si o manuš, numa ke tu sikiares e vurma le Devleski sar si o čačimos.</verse>
				<verse number="22">Slobodo amenge, vai niči te pokjinas so trubul ka o Amperato?</verse>
				<verse number="23">O Jesus, hatiardias lengi xitrenia, del le palpale: Sikaven mange jekh šuv.</verse>
				<verse number="24">Kasko si kado vobrazo ai kado ramomos? Katar o Amperato, den von palpale.</verse>
				<verse number="25">Atunči vo phenel lenge: Den ka o Amperato so si le Amperatosko, ai ka o Del so si le Devlesko.</verse>
				<verse number="26">Von naštisarde te den palpale khanči pe kudala vorbi angla o narodo; numa, šodo sas lenge sar dias palpale, von ašile muto.</verse>
				<verse number="27">Uni anda le Sadusenuri, kai phenenas ke nai živindimos, pašile, ai pušen katar o Jesus kadia:</verse>
				<verse number="28">Birevo, eta so o Moše ramosardias amenge: T'avela ke o phral varekasko mulo, sas les jekh řomni bi šiavengi, lesko phral lela leska řomnia, ai dela les šiave peske phrales.</verse>
				<verse number="29">Eta, sas efta phral. O mai angluno ansurisailo ai mulo bi glatengo.</verse>
				<verse number="30">O duito ai o trito line la phivlia;</verse>
				<verse number="31">ai sa kadia kerdias vi le efta, kai mule bi t'aven len glati.</verse>
				<verse number="32">Kadia, vi e žiuvli muli.</verse>
				<verse number="33">Kana živindina, saveski avela voi e řomni? Ke le eftangi sas voi e řomni.</verse>
				<verse number="34">O Jesus del len palpale: Le glati anda kadala berš len řomnia ai řomes;</verse>
				<verse number="35">numa kudala kai si arakhade harniči te train le berš mai angle ai te živindin anda le mule či lena či řomnia či řomes.</verse>
				<verse number="36">Ke von naština te mai meren, ke von avena sar le andželi, ai von avena šiave le Devleske, ke si šiave kai živindisaile.</verse>
				<verse number="37">Ke le mule živindin, si so o Moše kerdias te žianen kana, pa e buř kai phabolas, vo akhardias le Bares le Devles katar o Abraham, Del katar o Isak, ai Del katar o Jakob.</verse>
				<verse number="38">Eta, o Del nai o Del le mulengo, numa le živindengo; ke leske sa si živinde.</verse>
				<verse number="39">Uni anda le zakonaria, line e vorba, phenen: Birevo, tu mišto dian duma.</verse>
				<verse number="40">Ai von či mai tromaile te pušen les.</verse>
				<verse number="41">O Jesus phenel lenge: Sar šai phenen ke o Kristo si o šiav le Davidosko?</verse>
				<verse number="42">O David inke vo phenel ande e kliška le Psalmengi: O Baro phenel muře Bareske: Beš pe muři čači,</verse>
				<verse number="43">žikin či kerava anda tjire dušmaia jekh šerandořo tela te punře.</verse>
				<verse number="44">O David akharel les Baro; sar t'avel vo lesko šiav?</verse>
				<verse number="45">Žikin sa o narodo ašunel leste, vo phenel peske vortakonge:</verse>
				<verse number="46">Len tume sama katar le zakonaria kai drago lenge te phiraven pe ande le lungi řobi, ai te den len pozdraimos ande le thana le narodoske, kai roden le mai anglune thana ande le khangeria židovitsko, ai le mai anglune thana ande le pativa;</verse>
				<verse number="47">kai xan le mištimata le phivliange, ai naročno řudjin. Von avena dine pe e kris mai zurales.</verse>
			</chapter>
			<chapter number="21">
				<verse number="1">O Jesus, vazdias le jakha, dikhel le barvalen kai thonas penge love ande e kutia ande o templo.</verse>
				<verse number="2">Vi mai sas jekh čoři phivli, kai thodias andre dui tsinoře xarkune kotora.</verse>
				<verse number="3">Ai vo phenel: Me phenav tumenge čačimasa, kadia čoři phivli voi thodias mai but sar sa le kaver;</verse>
				<verse number="4">ke si katar so či mai trubulas len ke kadala dine pestar ande e kutia, numa voi thodias anda so trubulas la, sa sogodi sas la te trail.</verse>
				<verse number="5">Sar varekon delas duma pa le šukar bař ai le podarki kai šukarenas o templo, o Jesus phenel:</verse>
				<verse number="6">Le dies avena kai, de so tume dikhen, či bešela bař pe bař te na perel.</verse>
				<verse number="7">Von pušen les: Birevo, kana aresela kudia, ai ka če semno žianasa ame ke kudala dieli si t'aven.</verse>
				<verse number="8">O Jesus del palpale: Len tume sama te na diliaren tumen. Ke but avena ande muřo anav, phenena: Me sim, ai e vramia pašiol. Na žian pala lende.</verse>
				<verse number="9">Kana tume ašunena ke den duma pa le marimata ai le buntuimata, te na len tumen e dar, ke trubul ke kudala dieli aresen mai anglal. Numa či avela strazo te getol pe e lumia.</verse>
				<verse number="10">Atunči vo phenel lenge: Jekh them vazdela-pe pe jekh them, ai jekh amperetsia pe jekh amperetsia.</verse>
				<verse number="11">Avena pria bare isdraimata la phuviake, ai, ande uni riga, ponuri ai bokha; avena čudeni pria zurale, ai bare semnuri ande o čeri.</verse>
				<verse number="12">Numa, angla savořende sa, thona o vast pe tumende, ai marena tumen; dena tumen ka le khangeria židovitsko, šiudena tumen ande le temnitsi, ningerena tumen angla le amperatsi ai angla le vladoruri, pala muřo anav.</verse>
				<verse number="13">Kudia aresela tumenge t'aven lenge martururi.</verse>
				<verse number="14">Na thon tumenge ande e godji angla savořende sar šai den tume palpale;</verse>
				<verse number="15">ke me dava tumen jekh mui ai jekh godji ke te tumare dušmaia naština te ninkeren vai te den palpale.</verse>
				<verse number="16">Tume avena dine ande o vast inke katar tumare dada ai deia, katar tumare phral, katar tumare kai si paše ai katar tumare vortača, ai kerena te meren but anda tumende.</verse>
				<verse number="17">Tume avena vuřitsime savořendar, pala muřo anav.</verse>
				<verse number="18">Numa či xasavola jekh bal anda tumaro šero;</verse>
				<verse number="19">tumari řabda skipila tumare duxuri.</verse>
				<verse number="20">Kana tume dikhena o Jerusalem krugom lestar but ketani, te žianen atunči ke o phařaimos nai dur.</verse>
				<verse number="21">Atunči, ke kudala kai si ande e Judea našen ande le plaia, ke kudala kai si ande o Jerusalem anklen avri, ai ke kudala kai si ande le kimpuri te na den ande o foro.</verse>
				<verse number="22">Ke avena dies kai trubun te pokjinen, t'aresel pe sa so sas ramome.</verse>
				<verse number="23">Nasul avela le žiuvliange kai si phare ai kudalenge kai den čuči ande kudo dies! Ke avela jekh baro baio ande o them, ai xoli pe kudo narodo.</verse>
				<verse number="24">Von perena pe o šinimos la xanřesko, von avena ningerde phangle maškar sa le thema, ai o Jerusalem avela inčardo tela le punře sa le themenge, žikin či le vrami le themenge nakhen.</verse>
				<verse number="25">Avena semnuri ande o kham, ande o šiunuto ai ande le čeřaia. Ai pe e phuv, avela dar ka le thema kai či žianena so te keren, kana bašen e maria ai le talazuri.</verse>
				<verse number="26">Le manuš merela pengo duxo daratar kai ažiukeren so avela pe e phuv; ke le zora le čereske avena te isdran.</verse>
				<verse number="27">Atunči dikhena le šiaves le Manušesko pe jekh nuvero zorasa ai jekhe bare vestimasa.</verse>
				<verse number="28">Kana kudala dieli lena pe t'aven, ušten ai vazden le šere, ke tumaro skipimos pašiol.</verse>
				<verse number="29">Ai vo phenel lenge jekh paramiči: Dikhen e figa, ai sa le kopačia.</verse>
				<verse number="30">Kana tumen dikhen ke lenge patria len te barion, tume žianen anda tumende, ke o milai pašiol.</verse>
				<verse number="31">Sa jekh fialo, kana dikhena tume ke kudala dieli pašion, te žianen ke e amperetsia le Devleski pašiol.</verse>
				<verse number="32">Me phenav tumenge čačimasa, kadia vitsa či nakhela, ke sa kudia si t'aresel.</verse>
				<verse number="33">O čeri ai e phuv nakhena, numa muře vorbi či nakhena.</verse>
				<verse number="34">Len tume sama tume, ke tumare ile te na pharion katar o but xamos ai katar o pimos, ai katar le ginduri le traioske, ai ke kudo dies avel pe tumende bi te žianen;</verse>
				<verse number="35">ke vo avela sar jekh setka pe sa kudala kai bešen pe sa e fatsa la phuviaki.</verse>
				<verse number="36">Arakhen tume ai řudjin ande sa e vramia, eta t'avel tumen e zor te skipin tume katar sa kudala dieli kai aresena, ai t'aven pe punřende angla o Šiav le manušesko.</verse>
				<verse number="37">Diese, o Jesus sikiarelas ande o templo, ai vo žialas te nakhel e riat pe o plai akharen les o plai le Maslinengo.</verse>
				<verse number="38">Ai sa o narodo, de diminiatsara, žianas karing leste ande o templo t'ašunen leste.</verse>
			</chapter>
			<chapter number="22">
				<verse number="1">O prasniko le manřesko bi-drosdako, akhardo e Patradi, pašiol.</verse>
				<verse number="2">Le bare raša ai le zakonaria rodenas sar te keren te mudaren le Jesus; ke von daranas katar o narodo.</verse>
				<verse number="3">Eta, o Satan dias ande o Juda, kai akharena les Iskariot, kai sas anda le deš-u-dui.</verse>
				<verse number="4">Ai o Juda gelo te del duma le bare rašansa ai le birevonsa kudalenge kai arakhen o templo, sar te del les lenge ande o vast.</verse>
				<verse number="5">Len lias le e veselia, ai von dine pe duma te den les love.</verse>
				<verse number="6">Pala kudia ke thodias pe, vo rodelas sar mai mišto te del len ande o vast le Jesus te na žianel o narodo.</verse>
				<verse number="7">O dies le manřesko bi-drosdako, vai kai thon e Patradi, aresel,</verse>
				<verse number="8">ai o Jesus tradias le Petri ai le Jono, phenelas: Žian te lašiaren amenge e Patradi, eta te ame te xas.</verse>
				<verse number="9">Von phenen leske: Kai manges ame te lašiaras la?</verse>
				<verse number="10">Eta, kana tume dena ande o foro, tume arakhena jekhe manušes ningerel jekh khoro pai; žian pala leste ande o kher kai vo dela andre,</verse>
				<verse number="11">ai tume phenena ka o birevo le kheresko: Amaro birevo phenel tuke: «Kai si o than kai me xava e Patradi muře vortakonsa?»</verse>
				<verse number="12">Ai vo sikavela tumenge jekh soba opre, lašiardi: kothe tume lašiarena e Patradi.</verse>
				<verse number="13">Von geletar, ai arakhle le dieli sar vo phendias lenge ai von lašiaren e Patradi.</verse>
				<verse number="14">O časo avilo, vo thodias pe pala e skafidi, ai le apostoli lesa.</verse>
				<verse number="15">Vo phenel lenge: Me but kamlem te xav kadia Patradi tumensa angla savořende te kjinuiv;</verse>
				<verse number="16">ke, me phenav tumenge, me či mai xava la, žikin či avela ande e amperetsia le Devleski.</verse>
				<verse number="17">Ai, lias jekh taxtai ai naisardias, vo phenel: Len kado taxtai, ai den les maškar tumende;</verse>
				<verse number="18">ke, me phenav tumenge, me či mai piava d'akanara anda e fruta la rezaki, žikin či e amperetsia le Devleski avela.</verse>
				<verse number="19">Atunči vo lias manřo; ai, pala ke naisardias, vo phaglias les, ai dias les lenge: Kado si muřo stato, kai si dino tumenge; keren kadia kana den tume godji mande.</verse>
				<verse number="20">Vo sa kadia lias o taxtai, kana xale, ai dias les lenge, phenela: Kado taxtai si e nevi patia ande muřo rat, kai si dino muial tumenge.</verse>
				<verse number="21">Numa eta, o vast kai bikjinel ma si mansa pala kadia skafidi.</verse>
				<verse number="22">O Šiav le manušesko žialtar sar si leske šinado. Numa nasul le manušeske kastar si bikjindo!</verse>
				<verse number="23">Ai von line pe te pušen jekh kavrestar kon si kudo maškar lende kai kerela kudia.</verse>
				<verse number="24">Mai vazdelas maškar le apostoli jekh pušimos kai či žianen; savo anda lende trubul t'avel o mai baro?</verse>
				<verse number="25">O Jesus phenel lenge: Le amperatsi le themenge si bare pe lende, ai kudala kai si bare pe lende akharen le laše.</verse>
				<verse number="26">Te na avel kadia maškar tumende. Numa ke o mai baro anda tumende t'avel o mai tsinořo, ai kudo kai vladil sar kudo kai služil.</verse>
				<verse number="27">Ke savo si o mai baro, kudo kai si pala e skafidi, vai kudo kai služil? Nai kudo kai si pala e skafidi? Ai me, numa, me sim maškar tumende sar kudo kai služil.</verse>
				<verse number="28">Tume, tume san kudala kai thodian zor mansa ande so me keravas;</verse>
				<verse number="29">sa anda kudia me dav muři amperetsia tumenge, sar muřo Dad dias la mange,</verse>
				<verse number="30">eta ke tume te xan ai te pen ka muři skafidi ande muři amperetsia ai ke tume te bešen pe le skamina amperatisko, te den kris le deš-u-do kumpanien anda o Israel.</verse>
				<verse number="31">O Baro phenel: Simon, Simon, ašun, o Satan manglias e putiaria, te maravel tumen sar o khas.</verse>
				<verse number="32">Numa me řudjisardem tuke, eta ke tjiro patiamos te ne perel; ai tu, kana tu pařuvesa tu, zuriar tjire phralen.</verse>
				<verse number="33">Baria, phenel leske o Petri, me sim gata te žiav tusa vi ande e temnitsa vi ande o merimos.</verse>
				<verse number="34">Ai o Jesus phenel: Petri, me phenav tuke, o kokošo či gjilabela adies žikin či phenesa tri-var ke či prinžiares ma.</verse>
				<verse number="35">Vo mai phenel lenge: Kana me tradem tumen bi tišilako, bi gonesko, ai bi papučengo, trubulas tume vareso? Von dine palpale: Khanči.</verse>
				<verse number="36">Ai vo phenel lenge: Akana, aver fialo, ke kudo kai si les jekh tišila te lel la, ke kudo kai si les jekh gono te lel les, ai ke kudo kai nai les xanřo te bikjinel peske tsalia ai te kjinel jekh.</verse>
				<verse number="37">Ke, me phenav tumenge, trubul ke kudia vorba kai si ramome te kerdiol ande mande: Vo sas thodino maškar le čor. Ai so si pa mande si sigo t'aresel.</verse>
				<verse number="38">Von phenen: Baria, eta dui xanře. Ai vo phenel lenge: Dosta.</verse>
				<verse number="39">Pala ke anklisto avri, vo gelo, sar sas sikado, ka o plai le Maslinengo. Leske vortača gele pala leste.</verse>
				<verse number="40">Kana vo areslo ande o than, vo phenel lenge: Řudjin, eta te na peren ande o zumaimos.</verse>
				<verse number="41">Porme durilo lendar pašte so šai šiuden jekh bař, ai, thodias-pe pe čangende, vo řudjil.</verse>
				<verse number="42">Phenelas: Tate, te kamesa tu te duriares mandar kado taxtai! Numa, te na avel pe muři, numa pe tjiri.</verse>
				<verse number="43">Atunči jekh andželo sikadilo leske anda o čeri, te zuriarel les.</verse>
				<verse number="44">Sas kjinuime, vo řudjil mai but ai leske paia aresle sar grontsuli rateske kai peren tele.</verse>
				<verse number="45">Pala ke řudjisardias, vo uštilo ai avel karing le vortača, kai arakhel le sar soven nekežime,</verse>
				<verse number="46">ai vo phenel lenge: Sostar tume soven? Ušten ai řudjin, eta te na peren ande o zumaimos.</verse>
				<verse number="47">Sar vo mai delas duma, eta, jekh narodo avel; ai kudo kai akharenas les Juda, jekh anda le deš-u-dui, phirelas angla leste. Vo pašiol paša o Jesus, te čimidil les.</verse>
				<verse number="48">Ai o Jesus phenel leske: Juda, si jekhe čimidimasa ke tu bikjindian le Šiaves le manušesko!</verse>
				<verse number="49">Kudala kai sas le Jesusosa, dikhenas so si t'avel, phenen: Baria, malavasa ame xanřensa?</verse>
				<verse number="50">Ai jekh anda lende malavel la sluga katar o baro rašai ai šindias lesko kan o čačo.</verse>
				<verse number="51">Numa o Jesus lias e vorba, phenel: Muk, terdio! Ai, asbadias o kan le manušesko, vo sastiardias les.</verse>
				<verse number="52">O Jesus phenel atunči ka le bare raša, ka le birevuri kai arakhen o templo ai ka le phure kai avile pe leste: Tume avilian sar pala jekh řobaš, le xanřensa ai le rovliansa.</verse>
				<verse number="53">Me simas sako dies tumensa ande o templo ai tume či thodian o vast pe mande. Numa kathe si tumaro časo, ai e zor le tuniaričengi.</verse>
				<verse number="54">Pala ke line le Jesus, von ningerde les ai andine les ande o kher le bare rašasko. O Petri žialas palal dural.</verse>
				<verse number="55">Von dine jag maškar e bar ai von bešle tele. O Petri bešlo maškar lende.</verse>
				<verse number="56">Jekh sluganka, kai dikhlias les ke bešel angla e jag, thodias pe leste le jakha ai phenel: Kado manuš vi vo sas lesa.</verse>
				<verse number="57">Numa vo či prinžiarel les, phenelas: Žiuvlio, me či žianav les.</verse>
				<verse number="58">Tsiřa pala kudia, jekh kaver dikhlias les, phenel: Vi tu san anda kudala žene. Ai o Petri phenel: Manuša, me či sim.</verse>
				<verse number="59">Pašte jekh časo pala kudia, jekh kaver phendias zurales: Čačimasa kado manuš vi vo sas lesa, ke vo si Galileano.</verse>
				<verse number="60">O Petri del palpale: Manuša, me či žianav so tu phenes. Strazo ande kudia vramia, sar vo inke delas duma, o kokošo gjilabel.</verse>
				<verse number="61">O Baro amboldinisailo, dikhel pe o Petri. Ai o Petri dias pe godji ka e vorba kai o Baro phendiasas leske: Angla savořende ke o kokošo gjilabel adies, tu phenesa trivar ke či prinžiares man.</verse>
				<verse number="62">Ai anklisto avri, vo rovel zurales.</verse>
				<verse number="63">Le manuš kai ninkeren le Jesus maren mui lestar, ai malaven les.</verse>
				<verse number="64">Von garade lesko mui ai pušen les, phenenas: De pe o gor kon malavel tu.</verse>
				<verse number="65">Ai von phenen pe leste but kaver lažiave.</verse>
				<verse number="66">Kana o dies areslo, le purane anda o narodo, le bare raša ai le zakonaria kjidinisaile, ai andine le Jesus ande pengi kris židovitsko.</verse>
				<verse number="67">Von phenen: Te san tu o Kristo, phen les amenge. O Jesus del len palpale: Te me phenava les tumenge, tume či patian tume;</verse>
				<verse number="68">ai, te pušiava me tumendar, tume či dena ma palpale.</verse>
				<verse number="69">De akanara o Šiav le manušesko bešela pe e čači katar o Del o Mai Zuralo.</verse>
				<verse number="70">Sa phenenas: Kadia tu san o Šiav le Devlesko? Ai vo del palpale: Tume phenen, me sim.</verse>
				<verse number="71">Atunči von phenen: So mai trubun ame martururi? ame ašundiam les ame anda lesko mui.</verse>
			</chapter>
			<chapter number="23">
				<verse number="1">Von uštile sa ai von ningerde le Jesus angla o Pilato.</verse>
				<verse number="2">Von line pe te thon beda pe leste, phenenas: Ame arakhliam kadale manušes ke vazdel amaro them te buntuil pe, či mukel te pokjinen so trubul ka o Amperato, ai kai phenel pe vo o Kristo, amperato.</verse>
				<verse number="3">O Pilato pušel les, kadia: San tu o amperato le Židovongo? O Jesus del palpale: Tu phenes.</verse>
				<verse number="4">O Pilato phenel le bare rašange ai le narodoske: Me či arakhav či jekh doš ande kado manuš.</verse>
				<verse number="5">Numa von mai den duma, ai phenen: Vo vazdel o narodo, ke sikiarel ande sa e Judea, de katar e Galilea, katar lias pe, ži kathe.</verse>
				<verse number="6">Kana o Pilato ašundias ke den duma pa e Galilea, von pušel te si kudo manuš Galileano;</verse>
				<verse number="7">ai, vo hatiardias ke vo si anda o them katar o Herodo, vo tradias les ka o Herodo, kai vi vo sas ande o Jerusalem kudo dies.</verse>
				<verse number="8">Kana o Herodo dikhlias le Jesus, lias les jekh bari veselia; ke de dumult vo kamelas te dikhel les, pala so vo ašundias ke phenen pa leste, ai vo ažiukerelas te dikhel les te kerel uni čudeni.</verse>
				<verse number="9">Vo but pušel les; numa o Jesus či del les palpale.</verse>
				<verse number="10">Le bare raša ai le zakonaria sas kothe, ai thonas zurales beda pe leste.</verse>
				<verse number="11">O Herodo ai peske ketani, kai arakhen les, len lestar sama vuřitsimasa; maren mui lestar, thon pe leste jekh tsolo pria šukar ai traden les ka o Pilato.</verse>
				<verse number="12">Sa ande kudo dies o Pilato ai o Herodo aresle vortača; von sas angla savořende dušmaia.</verse>
				<verse number="13">O Pilato kjidias le bare rašan, le birevon, ai o narodo, phenel lenge:</verse>
				<verse number="14">Tume andian mange kadale manušes sar jekh kai kerdias te vazdel pe o narodo te buntuil pe. Ai eta, me pušlem les angla tumende, ai me či arakhlem les došalo ande či jekh anda le dieli kai tume thon beda pe leste:</verse>
				<verse number="15">Či o Herodo vi vo, ke vo tradias les amenge, ai eta, kado manuš či kerdias khanči ke t'avel mudardo.</verse>
				<verse number="16">Me kadia mukava les, pala ke marena les la trestiasa.</verse>
				<verse number="17">[Sa sako prasniko, leske sas zakono te mukel lenge jekhe čor.]</verse>
				<verse number="18">Von tsipil sa ande jekh than: Mudar kadales, ai muk amenge le Barabas.</verse>
				<verse number="19">Kudo manuš sas thodino ande e temnitsa pala jekh buntuimos kai sas ande o foro, ai pala jekh mudarimos.</verse>
				<verse number="20">O Pilato mai del duma, ke kamelas te mukel le Jesus.</verse>
				<verse number="21">Ai von tsipin: Amblav, amblav les pe o trušul!</verse>
				<verse number="22">O Pilato phenel lenge pe e trito data: Če nasul kerdias vo? Me či arakhlem khanči ande leste kai trubul te merel. Me mukava les kadia, pala ke marena les la trestiasa.</verse>
				<verse number="23">Numa von mai thon zor bare tsipimatansa te amblaven les pe o trušul. Ai lenge tsipimata nirisarde.</verse>
				<verse number="24">O Pilato kerdias pe lengi te avela kadia.</verse>
				<verse number="25">Vo muklias kudales kai sas thodino ande e temnitsa pala jekh buntuimos ai jekh mudarimos, ai kai von mangenas; ai vo muklias le Jesus sar von kamen.</verse>
				<verse number="26">Sar ningerenas les, von line jekhes kai bušol Simon anda e Sirena, kai avelas pa le kimpuri, ai von thodine pe leste o trušul, te ningerel les pala o Jesus.</verse>
				<verse number="27">Žianas pala leste jekh baro narodo ai žiuvlia kai marenas pengo kolin ai rovenas pe leste.</verse>
				<verse number="28">O Jesus amboldias pe karing lende, ai phenel: Šeia anda o Jerusalem, na roven pe mande; numa roven pe tumende ai pe tumare glati.</verse>
				<verse number="29">Ke eta, le dies avena kai phenena: Veseli kudala kai nai le glati, veseli le pořa kai nai le glati, ai le čuča kai či dine thud!</verse>
				<verse number="30">Atunči von thona pe te phenen le plaienge: Peren pe amende! ai le plaiořenge: Garaven ame!</verse>
				<verse number="31">Ke, te kerena kadala dieli le kašteske zeleno, so aresela le kašteske šuko?</verse>
				<verse number="32">Tradine sa ande kudia vramia do čoren, kai trubulas te mudaren le le Jesusosa.</verse>
				<verse number="33">Kana aresle ande o than kai akharen les Šero Nango, von amblade les kothe, vi le do čoren, jekh pe e čači, o kaver pe e stingo.</verse>
				<verse number="34">O Jesus phenel: Tate, jertisar lenge, ke von či žianen so von keren. Von hulade leske tsalia, khelde-pe pe lende.</verse>
				<verse number="35">O narodo sas kothe, ai dikhelas. Le birevia marenas mui lestar, phenenas: Vo skipisardias le kavren; ke te skipil pe vo, te si vo o Kristo, o alome katar o Del!</verse>
				<verse number="36">Le ketani vi von marenas mui lestar; pašile ai den les šut.</verse>
				<verse number="37">Von phenenas: Te san tu o amperato le Židovongo, skipisavo tu korkořo!</verse>
				<verse number="38">Sas opral pa lesko šero kako ramomos: Kado si o amperato le Židovongo.</verse>
				<verse number="39">Jekh anda le čor amblade paša leste prasal les, phenelas: Či san tu o Kristo? Skipisavo tu korkořo, ai skipisar ame!</verse>
				<verse number="40">Numa, o kaver ašiavel les, ai phenelas: Či daras tu katar o Del, tu kai avili vi kris pe tute?</verse>
				<verse number="41">Amen, vorta dine ame kris, ke ame las so trubulas pala amare mudarimata: Numa kado či kerdias khanči nasul.</verse>
				<verse number="42">Ai vo phenel ka o Jesus: De tu godji mande, kana tu avesa ande tjiri amperetsia.</verse>
				<verse number="43">O Jesus del les palpale: Me phenav tuke čačimasa, adies tu avesa mansa ande o řaio.</verse>
				<verse number="44">Sas pašte mismeri ai sas tuniariko pe sa e phuv, ži ka o trito časo.</verse>
				<verse number="45">O kham kalilo, ai e zanaveska ande o templo šindili pa o maškar.</verse>
				<verse number="46">O Jesus tsipisardias jekhe hangosa zurale: Tate, me thav muřo duxo ande tjire vast. Ai, kai phendias kudala vorbi, vo getosailo.</verse>
				<verse number="47">O fitsiri dikhlias so areslias, luvudisardias le Devles, ai phenel: Čačimasa, kado manuš sas vorta.</verse>
				<verse number="48">Ai sa kudala kai avile ande jekh than te dikhen, kana dikhle so areslias, gele palpale, marenas pengo kolin.</verse>
				<verse number="49">Sa kudala kai žianenas le Jesus ai le žiuvlia kai gele pala leste de katar e Galilea bešenas dur ai dikhenas so nakhel.</verse>
				<verse number="50">Sas jekh manuš akhardo ande e kris bari, bušolas Josef, manuš lašio ai vorta,</verse>
				<verse number="51">kai či kamlias te del le Jesus kris ai so kerde le kaver; vo sas anda o Arimate, foro židovitsko ai vo ažiukerelas e amperetsia le Devleski.</verse>
				<verse number="52">Kudo manuš gelo karing o Pilato, ai manglias o stato le Jesusosko.</verse>
				<verse number="53">Vo vuliardias les pa o trušul, patiardias les ande jekh tsolo, ai thodias les ande jekh groapoševo hunado ande jekh stanka, kai inke khonik nas thodino andre.</verse>
				<verse number="54">Sas paraštuine, ai o sabato si t'avel.</verse>
				<verse number="55">Le žiuvlia kai avilesas anda e Galilea le Jesusosa avile le Josefosa, dikhle o groapoševo ai sar thodine o stato le Jesusosko andre,</verse>
				<verse number="56">ai von gele palpale, von lašiarde draba ai duxia. Porme von hodinisarde o sabato, sar si o zakono.</verse>
			</chapter>
			<chapter number="24">
				<verse number="1">O mai angluno dies anda o kurko, von gele ka o groapoševo de diminiats, ningerenas le draba kai von lašiarde.</verse>
				<verse number="2">Von arakhle ke o bař sas spidino angla o groapoševo;</verse>
				<verse number="3">ai, dine andre, von či arakhle o stato le Baresko Jesus.</verse>
				<verse number="4">Sar von či žianenas so te gindin anda kudia, eta, dui manuš paša lende, ande le tsalia šukar.</verse>
				<verse number="5">Isdraile daratar, von perade penge muia karing e phuv; numa von phenen lenge: Sostar roden tume maškar le mule kudales kai si živindo?</verse>
				<verse number="6">Vo nai kathe, numa vo živindisailo. Den tume godji sar vo dias tumensa duma, kana vo mai sas ande e Galilea,</verse>
				<verse number="7">ai ke vo phenelas: Trubul ke o Šiav le manušesko t'avel dino ande le vast le bezexalenge, ai ke vo živindila o trito dies.</verse>
				<verse number="8">Ai von mai dine pe godji ka le vorbi le Jesusoske.</verse>
				<verse number="9">Kana avile palpale katar o groapoševo, von phende sa kudala dieli ka le deš-u-jekh, ai ka sa le kaver.</verse>
				<verse number="10">Kudala kai phende kadala dieli ka le apostoli sas e Maria anda e Magdala, e Johanna, e Maria, dei katar o Jakob, ai le kaver kai sas lensa.</verse>
				<verse number="11">Von gindisaile ke so le žiuvlia phenenas sas dilimos, ai von či patiaile ka len.</verse>
				<verse number="12">Numa o Petri uštilo, ai našlo ka o groapoševo. Bangilo, vo dikhlias ferdi le pištjiria kai sas pe e phuv; porme gelo peste, sas leske šodo so areslias.</verse>
				<verse number="13">Ai eta, sa kudo dies, dui vortača žianas ande jekh gav akharen les Emaus, dur katar o Jerusalem deš kilometri;</verse>
				<verse number="14">ai von denas pe duma anda sa so nakhlias.</verse>
				<verse number="15">Žikin von denas duma ai xanas pe, o Jesus pašilo, ai žial pe o drom lensa.</verse>
				<verse number="16">Numa lenge jakha či mukenas len te prinžiaren les.</verse>
				<verse number="17">Vo phenel lenge: Pa soste den tume duma phirimasa, ke san tume kadia nekežime?</verse>
				<verse number="18">Jekh anda lende, bušol Kleopas, del les palpale: Ferdi tu, anda kudala kai bešen ande o Jerusalem, či žianes so avelas ande kadala dies?</verse>
				<verse number="19">So? phenel lenge vo. Ai von dine les palpale: So avelas pa o Jesus anda o Nazaret, kai sas jekh profeto zuralo ande e butji ai ande le vorbi angla o Del ai angla sa o narodo,</verse>
				<verse number="20">ai amare bare raša ai amare krisinitoria dine les ande o vast te thon les te merel ai amblade les pe o trušul.</verse>
				<verse number="21">Ame ažiukerasas ke vo si t'avel te skipil o Israel; numa so mai si eta o trito dies ke kadala dieli nakhle.</verse>
				<verse number="22">Si čačes ke uni žiuvlia maškar amende kerde t'avel amenge šodo: gele de diminiats ka o groapoševo,</verse>
				<verse number="23">ai či arakhle lesko stato. Von avile te phenen ke le andželi sikadile lenge ai phende lenge ke vo si živindo.</verse>
				<verse number="24">Uni anda kudala kai sas amensa gele ži ka o groapoševo, ai von arakhle le dieli sar le žiuvlia phendesas; numa les, von či dikhle les.</verse>
				<verse number="25">Atunči o Jesus phenel lenge: O, manuš bi-godiake, ai kai o ilo kovlo te patial sa sogodi phende le profeturi!</verse>
				<verse number="26">Či trubulas ke o Kristo te kjinuil kudala dieli, ai ke vo te del andre ande pesko barimos?</verse>
				<verse number="27">Ai, lias pe katar o Moše ai katar sa le profeturi, vo sikavel lenge ande sa le Ramomata so si pa leste.</verse>
				<verse number="28">Kana aresle paša o gav kai von žianas, miazolas lenge ke vo žial mai dur.</verse>
				<verse number="29">Numa von gribin les, phenenas: Beš amensa, ke e riat pašiol, e riat perel tele. Ai vo dias andre, te bešel lensa.</verse>
				<verse number="30">Žikin vo sas pala e skafidi lensa, vo lias o manřo; ai, pala ke řudjisardias, vo phaglias les, ai dias les lenge.</verse>
				<verse number="31">Atunči lenge jakha puterdile, ai prinžiarde les; numa vo bilailo angla lende.</verse>
				<verse number="32">Ai von phenenas jekh avreske: Amaro ilo či phabolas vo andre ande amende, kana vo delas duma amensa pe e vurma ai sikavelas amenge le Ramomata?</verse>
				<verse number="33">Uštile ande kudo časo, von gele palpale ande o Jerusalem, ai von arakhle le deš-u-jekh, ai kudalen kai sas lensa kjidine,</verse>
				<verse number="34">phenenas: O Baro čačes živindisailo, ai vo sikadilo ka o Simon.</verse>
				<verse number="35">Ai von phenen so areslias lenge pe e vurma, ai sar von prinžiarde les kana vo phaglias o manřo.</verse>
				<verse number="36">Sar von denas duma kadia, vi vo sikadias pe maškar lende ai phenel lenge: E patia t'avel tumensa!</verse>
				<verse number="37">Lias len e dar ai daran, von gindinas te dikhen jekh duxo.</verse>
				<verse number="38">Numa vo phenel lenge: Sostar san tume rimome, ai sostar kasave ginduri ušten von ande tumare ile?</verse>
				<verse number="39">Dikhen muře vast ai muře punře, mišto me sim; asban man ai dikhen: jekh duxo nai les či mas či kokalo, sar tume dikhen ke si man.</verse>
				<verse number="40">Ai sar phenelas kudia, vo sikavel lenge peske vast ai peske punře.</verse>
				<verse number="41">Sar, ande lengi veselia, von inke či patianas, ai ke lenge sas šodo, vo phenel lenge: Si tumen vareso te xas?</verse>
				<verse number="42">Von sikavel leske mašio peko,</verse>
				<verse number="43">Vo lias lendar ai vo xalias angla lende.</verse>
				<verse number="44">Porme vo phenel lenge: Si kathe so me phenavas tumenge kana me mai simas tumensa, ke trubulas t'aresel sa so sas ramome pa mande ande o Zakono katar o Moše, ande le profeturi ai ande le psalmoria.</verse>
				<verse number="45">Atunči vo puterdias lengo duxo, eta te hatiaren le Ramomata.</verse>
				<verse number="46">Ai vo phenel lenge: Kadia si ramome ke o Kristo kjinuila, ai ke vo živindila anda le mule o trito dies,</verse>
				<verse number="47">ai ke o keimos ai o jertimos le bezexenge ande lesko anav avena phende ka sa le thema, angla savořende ande o Jerusalem.</verse>
				<verse number="48">Tume san martururi anda kadala dieli.</verse>
				<verse number="49">Ai eta, me tradava pe tumende so muřo Dad phendias ke del tume; numa tume, bešen ande o foro žikin či avela pe tumende e zor opral.</verse>
				<verse number="50">Vo ningerdias len ži karing e Betania ai vazdias le vast, vo svintsisardias le.</verse>
				<verse number="51">Žikin vo svintsil len, vo huladilo lendar ai line les opre ande o čeri.</verse>
				<verse number="52">Ai von, pala ke von luvudisarde les, gele palpale ande o Jerusalem jekh bare veselimasa;</verse>
				<verse number="53">ai von sas sakda ande o templo, luvudin ai svintson le Devles.</verse>
			</chapter>
		</book>
		<book number="43">
			<chapter number="1">
				<verse number="1">Anda gor sas e Vorba, ai e Vorba sas le Devlesa, ai e Vorba sas o Del.</verse>
				<verse number="2">Vo sas de anda o gor le Devlesa.</verse>
				<verse number="3">Sa le dieli sas kerde lestar, ai khanči anda so si kerdo nas kerdo bi leste.</verse>
				<verse number="4">Ande leste sas o traio, ai o traio sas e vedaria le manušengi.</verse>
				<verse number="5">E vedaria strefial ande o tuniariko, ai o tuniariko či lias la.</verse>
				<verse number="6">Sas jekh manuš tradino katar o Del: lesko anav sas Jono.</verse>
				<verse number="7">Vo avilo sar marturo, te del marturia la vedariake, eta ke te sa patian ande late.</verse>
				<verse number="8">Vo nas e vedaria, numa vo sikadilo t'avel marturo ka e vedaria.</verse>
				<verse number="9">Kadia vedaria sas e čači vedaria, kai avili ande e lumia ai strefial sako manušes.</verse>
				<verse number="10">Vo sas ande e lumia, ai e lumia sas kerdi lestar, ai e lumia či prinžiardias les.</verse>
				<verse number="11">Vo avilo ando pesko them, ai leske či line les.</verse>
				<verse number="12">Numa ka sa kadala kai line les, ka kudala kai patian ande lesko anav, vo dias len e putiaria t'aresen glati le Devleske,</verse>
				<verse number="13">save arakhadile, či anda o rat, či anda so kamelas o mas, či anda so kamlias o manuš, numa anda o Del.</verse>
				<verse number="14">Ai e Vorba areslo mas, ai vo bešlo maškar amende, pherdo mištimos ai čačimos; ai ame dikhliam lesko vestimos, jekh vestimos sar o vestimos le jekhe Šiavesko kai avel katar o Del.</verse>
				<verse number="15">O Jono sas lesko marturo, ai vo tsipil: Si kudo kai me phendem. Kudo kai avel pala mande sas mai opral mandar, ke vo sas angla savořende mandar.</verse>
				<verse number="16">Ai ame sa liam leski dragostia ai mištimos pe šukarimos;</verse>
				<verse number="17">ke o zakono sas thodino katar o Moše, o mištimos ai o čačimos avile katar o Jesus Kristo.</verse>
				<verse number="18">Khonik šoha či dikhlias le Devles; lesko ferdi jekh Šiav, kai si ande e angali le Dadeski, si kudo kai kerdias te žianas les.</verse>
				<verse number="19">Eta so phenel o Jono, kana le Židovuri tradine anda o Jerusalem le rašan ai le Leviton, te pušen les: Tu, kon tu san?</verse>
				<verse number="20">Vo del palpale, ai či xoxavel, vo phenel ke nai vo o Kristo.</verse>
				<verse number="21">Ai von pušen les: So si? san tu o Elia? Ai vo phenel: Me či sim. San tu o profeto? Ai vo del palpale: Niči.</verse>
				<verse number="22">Von phenen leske atunči: Kon tu san? eta te das ame palpale kudalenge kai tradine amen. So phenes tu pa tute?</verse>
				<verse number="23">Me, phenel vo, me sim o hango kudalesko kai tsipil ande e pusta: Lašiaren e vurma le Bareski, sar phendias o Esai, o profeto.</verse>
				<verse number="24">Kudala sas tradine katar le Farizianuri.</verse>
				<verse number="25">Von mai pušen les kadia: Sostar tu boles, te na san tu o Kristo, ai či o Elia, ai či o profeto?</verse>
				<verse number="26">O Jono del len palpale: Me, bolav ande o pai, numa maškar tumende si varekon kai tume či žianen, kai avel pala mande.</verse>
				<verse number="27">Me či sim harniko te putrav e dori pa leske papuča.</verse>
				<verse number="28">Kudala dieli nakhle ande e Betania, inčial o Jordan, kai o Jono bolelas.</verse>
				<verse number="29">Teharin, vo dikhlias le Jesus ke avel leste, ai vo phenel: Eta o bakrořo le Devlesko, kai lel e bezex la lumiaki.</verse>
				<verse number="30">Kado si kai phendem pa leste: Pala mande avel jekh manuš kai sas mai opral mandar, ke sas angla savořende mandar.</verse>
				<verse number="31">Me či prinžiaravas les, numa si te sikadiol ande o Israel ke me avilem te bolav ande o pai.</verse>
				<verse number="32">O Jono phendias kadia marturia: Me dikhlem o Duxo ke vulel anda o čeri sar jekh gulumbo ai terdilo pe leste.</verse>
				<verse number="33">Me či prinžiaravas les, numa kudo kai tradias ma te bolav ande o pai, kudo phendias mange: Kudo pe kaste tu dikhes ke o Duxo vulel ai terdiol, kudo si kai bolel ande o Svinto Duxo.</verse>
				<verse number="34">Ai me dikhlem, ai me sim marturo ke vo si o Šiav le Devlesko.</verse>
				<verse number="35">Teharin, o Jono mai sas kothe, dui ande leske vortača lesa;</verse>
				<verse number="36">ai, dikhlias le Jesus ke nakhel, vo phenel: Eta o bakrořo le Devlesko.</verse>
				<verse number="37">Le dui vortača ašunen leste ke phendias kudala vorbi, ai von gele pala o Jesus.</verse>
				<verse number="38">O Jesus amboldinisailo, ai vo dikhlias ke von aven pala leste, vo phenel lenge: So roden tume? Von dine les palpale: Rabi (kudia bušol Birevo), kai bešes tu?</verse>
				<verse number="39">Aven, phenel lenge vo, ai dikhen. Von gele, ai von dikhle kai vo bešel; ai von bešle paša leste kudo dies. Sas pašte o štarto časo pala mismeri.</verse>
				<verse number="40">O Andreas, o phral katar o Simon Petri, sas jekh anda le dui kai ašundiasas le vorbi katar o Jono, ai kai gelo pala o Jesus.</verse>
				<verse number="41">Vo si kai arakhlias o mai angluno peske phrales le Simon, ai vo phenel leske: Ame arakhliam le Mesias (kudia bušol Kristo).</verse>
				<verse number="42">Ai vo ningerdias les karing o Jesus. O Jesus, dikhlias pe leste, phenel: Tu san o Simon, šiav katar o Jonas; tut akharen tut Sefas (Grekitsko-Petri), kudia bušol «bař».</verse>
				<verse number="43">Teharin, o Jesus kamelas te žial ande e Galilea, ai vo arakhel le Filipo. Vo phenel leske: Av mansa.</verse>
				<verse number="44">O Filipo sas anda e Betsaida, anda o foro katar o Andreas ai o Petri.</verse>
				<verse number="45">O Filipo arakhlias le Natanael, ai phenel leske: Ame arakhliam kudales pa kaste o Moše ramosardias ande o Zakono kai le profeturi dine duma pa leste, o Jesus anda o Nazaret, šiav katar o Josef.</verse>
				<verse number="46">O Natanael phenel leske: Šai avel anda o Nazaret vareso lašio? O Filipo del les palpale: Aidi ai dikh.</verse>
				<verse number="47">O Jesus, dikhlias ke avel leste o Natanael, phenel pa leste: Eta čačes jekh Israelito, ande kaste nai xoxaimos.</verse>
				<verse number="48">Katar žianes ma tu? phenel leske o Natanael. O Jesus del les palpale: Angla savořende ke o Filipo akhardias tu, kana tu sanas tela o kopači le figengo, me dikhlem tu.</verse>
				<verse number="49">O Natanael mai lias pe ai phenel leske: Rabi, tu san o Šiav le Devlesko, tu san o amperato anda o Israel.</verse>
				<verse number="50">O Jesus del les palpale: Sar ke me phendem tuke ke dikhlem tu tela o kopači le figengo, tu patias; tu dikhesa but mai bare dieli sar kadala.</verse>
				<verse number="51">Ai vo phenel leske: Čačimasa, tume dikhena d'akanara o čeri puterdiol ai le andželi le Devleske anklen ai vulen pe o Šiav le manušesko.</verse>
			</chapter>
			<chapter number="2">
				<verse number="1">Trin dies pala kudia, sas abiav ande e Kana ande e Galilea. E dei le Jesusoski sas kothe.</verse>
				<verse number="2">Ai o Jesus vi vo sas akhardo ka o abiav peske vortakonsa.</verse>
				<verse number="3">E mol mai trubul, e dei le Jesusoski phenel leske: Manai len mol.</verse>
				<verse number="4">O Jesus del la palpale: Žiuvlio, so si maškar tute ai maškar mande? Muřo časo inke či avilo.</verse>
				<verse number="5">Leski dei phenel le slugenge: Keren so phenela tumenge.</verse>
				<verse number="6">Eta, sas kothe šov kanti bařenge, thodine te xalaven pe le Židovuri ai šai žial andre dui vai trin mezuri.</verse>
				<verse number="7">O Jesus phenel: Pheren pai kadala kanti, ai von pherdine le ži ka o mui.</verse>
				<verse number="8">Len andral akana, phenel lenge vo, ai ningeren le ka kudo, kai lašiarel o abiav. Ai ningerde.</verse>
				<verse number="9">Kana kudo kai lašiarel o abiav zumadias o pai pařudo mol — či žianelas katar avel kudia mol, žikin le služi kai line o pai žianenas mišto, — vo akharel le řomes,</verse>
				<verse number="10">ai phenel leske: Sako manuš del angla savořende e laši mol, porme e mai prosto pala ke mation; tu, tu garadian e laši mol ži akana.</verse>
				<verse number="11">Kadia sas, ande e Kana ande e Galilea, e mai angluni čudenia kai kerdias o Jesus. Vo sikadias pesko vestimos, ai leske vortača patianas ande leste.</verse>
				<verse number="12">Pala kudia, vo vulisto ande o Kapernaum, peska dasa, peske phralensa ai peske vortakonsa, ai von bešle ferdi tsiřa dies.</verse>
				<verse number="13">E Patradi le Židovongi pašiol, ai o Jesus anklel ande o Jerusalem.</verse>
				<verse number="14">Vo arakhlias ande o templo kudalen kai bikjinen le guruven, le bakrořen ai le gulumbon, ai vi kudalen kai pařuven.</verse>
				<verse number="15">Kerdias jekh bičo le šelensa, vo gonisardias le sa anda o templo, vi le bakrořen ai vi le guruven; vo peradias le xurde love kudalenge kai pařuvenas, ai dias muial le skafidia;</verse>
				<verse number="16">ai vo phenel kudalenge kai bikjinen le gulumbon: Len kadala kathar, na keren anda o kher muře Dadesko jekh kher bikjinimasko.</verse>
				<verse number="17">Leske vortača dine pe gindo ke sas ramome: E bari griža anda tjiro kher xal ma.</verse>
				<verse number="18">Le Židovuri line e vorba, phenen leske: Če čudenia sikaves tu amenge, te keres kadia?</verse>
				<verse number="19">O Jesus del palpale: Phařaven kado templo, ai ande trin dies me vazdava les.</verse>
				<verse number="20">Le Židovuri phenen: Trubusardias štar-var-deš ai šov berš te vazden kado templo, ai tu, ande trin dies tu vazdesa les!</verse>
				<verse number="21">Numa vo delas duma pa o templo peske statosko.</verse>
				<verse number="22">Sa anda kudia, kana vo živindisailo anda le mule, leske vortača dinesas pe godji so vo phendias, ai von patian ka o Ramomos ai ka e vorba kai o Jesus phendias.</verse>
				<verse number="23">Žikin o Jesus sas ande o Jerusalem, ka o prasniko e Patradi, but patianas ande lesko anav, dikhenas le čudeni kai vo kerdias.</verse>
				<verse number="24">Numa o Jesus či ninkerel pe lende, ke vo žianelas len sa,</verse>
				<verse number="25">ai leske či trubulas t'avel les martururi či jekh anda le manuš ke vo inke žianelas so si ande o manuš.</verse>
			</chapter>
			<chapter number="3">
				<verse number="1">Numa sas jekh manuš maškar le Farizianuri, bušolas Nikodem, jekh birevo le Židovongo,</verse>
				<verse number="2">kai avilo, vo, paša o Jesus, riate, ai phenel leske: Rabi, ame žianas ke tu san jekh zakonari kai avilo katar o Del; ke khonik naštil te kerel le čudeni kai tu keres, te na avilo o Del lesa.</verse>
				<verse number="3">O Jesus del les palpale: Čačimasa, čačimasa, me phenav tuke, te na jekh manuš mai arakhadiola nevo, naštil te dikhel e amperetsia le Devleski.</verse>
				<verse number="4">O Nikodem phenel leske: Sar jekh manuš šai mai arakhadiol kana si phuro? Šai mai del vo ande o peř peska dako ai arakhadiol?</verse>
				<verse number="5">O Jesus del palpale: Čačimasa, čačimasa, me phenav tuke, te na jekh manuš arakhadiola anda o pai ai o Duxo, naštil te del andre ande e amperetsia le Devleski.</verse>
				<verse number="6">So arakhadilo anda o mas si mas, so arakhadilo anda o Duxo si duxo.</verse>
				<verse number="7">Te na avel tuke šodo ke me phendem: Trubul te mai arakhadios nevo.</verse>
				<verse number="8">E balval phurdel kai voi kamel, ai tu ašunes sar bašel; numa tu či žianes katar avel, či kai voi žial. Sa kadia si anda o manuš kai arakhadilo anda o Duxo.</verse>
				<verse number="9">O Nikodem phenel leske: Sar šai t'avel kadia?</verse>
				<verse number="10">O Jesus del les palpale: Tu san o zakonari ande o Israel, ai tu či žianes kadala dieli!</verse>
				<verse number="11">Čačimasa, čačimasa, me phenav tuke, ame phenas so ame žianas, ai ame sam martururi anda so dikhliam; ai tume či len amari marturia.</verse>
				<verse number="12">Te na patiana tume kana me dem duma pa le dieli la phuviake, sar patiana tume kana dava duma pa le dieli le čereske?</verse>
				<verse number="13">Khonik či anklisto ande o čeri, te na avela kudo kai vulisto anda o čeri, o Šiav le manušesko kai si ande o čeri.</verse>
				<verse number="14">Ai sar o Moše vazdias le sapes ande e pusta, sa kadia trubul ke o Šiav le manušesko t'avel vazdino.</verse>
				<verse number="15">Eta ke sako kai patial ande leste t'avel les o traio pe sakda.</verse>
				<verse number="16">Ke o Del kadia kamlias la lumia ke dias peske ferdi jekhe Šiaves, eta ke kongodi patial ande leste te na xasavol, numa t'avel les o traio pe sakda.</verse>
				<verse number="17">O Del, čačes, či tradias peske Šiaves ande e lumia te del kris la lumia, numa ke e lumia t'avel skipime lestar.</verse>
				<verse number="18">Kudo kai patial ande leste nai dino pe kris; numa kudo kai či patial si vuže dino kris, ke vo či patial ande o anav le jekhe Šiavesko le Devlesko.</verse>
				<verse number="19">Ai kadia kris si ke, e vedaria avili ande e lumia, le manuš mai drago sas lenge o tuniariko sar e vedaria, ke lenge butia nas laše.</verse>
				<verse number="20">Ke kon-godi kerel o nasulimos vuřitsil e vedaria, ai či avel ka e vedaria, daratar ke sikavel so vo kerdias.</verse>
				<verse number="21">Kudo kai kerel o čačimos avel ka e vedaria, eta ke sikavel ke leske dieli si kerde katar o Del.</verse>
				<verse number="22">Pala kudia, o Jesus sas peske vortačensa, gelo ande e phuv e Judea; ai kothe bešlo lensa, ai bolelas.</verse>
				<verse number="23">Vi o Jono bolelas ande o Enon, paša o Salim, ke kothe sas but pai; ai avenas te bolen pe.</verse>
				<verse number="24">Ke o Jono nas inke thodino ande e temnitsa.</verse>
				<verse number="25">Eta, vazdias pes maškar le Jonoske vortača ai jekh Židovo jekh čingar, sar vužarenas pe.</verse>
				<verse number="26">Von avile t'arakhen le Jono, ai phenen leske: Rabi, kudo kai sas tusa inčial o Jordan, ai kaske tu sanas marturo, eta, vo bolel, ai sa žian leste.</verse>
				<verse number="27">O Jono del palpale: Jekh manuš naštil te lel mai but ke ferdi so si les dino anda o čeri.</verse>
				<verse number="28">Tume san muře martururi ke me phendem: Me či sim o Kristo, numa me sim tradino angla leste.</verse>
				<verse number="29">Kudo kaski si e řomni, si o řom; numa o vortako le řomesko, kai bešel kothe ai kai ašunel, si les jekh bari veselia katar o hango le řomesko. Kadia kudi veselia, kai si muři, si vorta.</verse>
				<verse number="30">Vo trubul te bariol, ai me ke te teliuvav.</verse>
				<verse number="31">Kudo kai avel de opral si opral pa sa; kudo kai si katar e phuv si phuviako, ai vo del duma sar si la phuviako. Kudo kai avel anda o čeri si opral pa sa,</verse>
				<verse number="32">vo si marturo de so vo dikhlias ai ašundias, ai khonik či lel so phenel.</verse>
				<verse number="33">Kudo kai ašundias so vo phendias šai phenel ke o Del si čačo;</verse>
				<verse number="34">ke kudia, kai o Del tradias phenel le vorbi le Devleske, ke o Del či del o Duxo mezurasa.</verse>
				<verse number="35">O Dad drago leske o Šiav, ai vo thodias sa le dieli ande leske vast.</verse>
				<verse number="36">Kudo kai patial ande o Šiav si les o traio pe sakda; kudo kai či patial ande o Šiav či dikhela o traio, numa e xoli le Devleski bešel pe leste.</verse>
			</chapter>
			<chapter number="4">
				<verse number="1">O Jesus ašundias ke le Farizianuri ašunde ke vo kerel ai bolel mai but vortakon sar o Jono.</verse>
				<verse number="2">Numa o Jesus či bolelas vo, numa leske vortača.</verse>
				<verse number="3">Atunči vo muklias e Judea, ai gelo palpale ande e Galilea.</verse>
				<verse number="4">Sar trubulas te nakhel e Samaria,</verse>
				<verse number="5">vo areslo ande jekh foro ande e Samaria, bušol Sišar, paša o kimpo kai o Jakob dias ka o Josef, lesko šiav.</verse>
				<verse number="6">Kothe sas e xaing le Jakoboski. O Jesus, kjino katar o drom, bešelas pe e rig la xaingaki. Sas pašte mismeri.</verse>
				<verse number="7">Jekh žiuvli anda e Samaria avel te lel pai. O Jesus phenel lake: De ma te piav.</verse>
				<verse number="8">Ke leske vortača gele ande o foro te kjinen te xan.</verse>
				<verse number="9">E žiuvli samaritana phenel leske: Sar tu, kai san Židovo, manges mandar te pes, mandar kai sim jekh žiuvli samaritana? Le Židovuri, čačes, nai len patia le Samaritanonsa.</verse>
				<verse number="10">O Jesus del la palpale: Te žianesas tu so del o Del ai kon si kudo kai phenel tuke: De ma te piav! tu anda tute manglianas lestar te pel, ai vo sas te del tu o pai o živindo.</verse>
				<verse number="11">Baria, phenel leske e žiuvli, tut nai tu khanči te les pai, ai e xaing si pria andre; katar avela tut kudo pai živindo?</verse>
				<verse number="12">San tu mai baro sar amaro dad o Jakob, kai dias ame kadia xaing, ai kai vo pilias anda late, ai vi leske šiave ai vi leske žigeni?</verse>
				<verse number="13">O Jesus del la palpale: Kongodi pela anda kado pai mai avela trušalo;</verse>
				<verse number="14">numa kudo kai pela o pai kai me dava les či mai avela šoha trušalo ai o pai kai me dava les avela ande leste jekh paiořo kai xutela ande o traio pe sakda.</verse>
				<verse number="15">E žiuvli phenel leske: Baria, de ma anda kudo pai, eta te na mai avav trušali, ai te na mai avav te lav kathe.</verse>
				<verse number="16">Žia, phenel lake o Jesus, akhar tjire řomes, ai aidi kathe.</verse>
				<verse number="17">E žiuvli del palpale: Nai ma řom. O Jesus phenel lake: Tu čačes phenes: Nai ma řom.</verse>
				<verse number="18">Ke tut sas tu panž řom, ai kudo kai si tu akana nai tjiro řom. Ande kodia tu phenes čačimos.</verse>
				<verse number="19">Baria, phenel leske e žiuvli, me dikhav ke tu san jekh profeto.</verse>
				<verse number="20">Amare purane kamenas pe kako plai; ai tume phenen, tume Židovuri, ke o than kai trubul te kamas si ande o Jerusalem.</verse>
				<verse number="21">Žiuvlio, phenel lake o Jesus, patia ma, o časo avel kai nai či pe kado plai či ande o Jerusalem kai tumenge avela drago o Dad.</verse>
				<verse number="22">Tumenge si drago so tume či žianen; ame, amenge si drago so ame žianas, ke o skipimos avel katar le Židovuri.</verse>
				<verse number="23">Numa o časo avel, ai inke avilo, kai kudala kai kamen čačes kamena le Dades duxosa ai čačimasa; ke si kudala kai o Dad mangel.</verse>
				<verse number="24">O Del si Duxo, ai trubul ke kudala kai kamen les kamen les ande o duxo ai ande o čačimos.</verse>
				<verse number="25">E žiuvli phenel leske: Me žianav ke o Mesia trubul t'avel (kudo kai akharen les o Kristo); kana vo avela, vo phenela amenge sa le dieli.</verse>
				<verse number="26">O Jesus phenel lake: Me sim kudo, me kai dav tusa duma.</verse>
				<verse number="27">Pe kadia aresle leske vortača, ai sas lenge šodo ke vo del duma jekha žiuvliasa. Numa či jekh či phenel: So manges tu? vai: Pa soste des tu duma lasa?</verse>
				<verse number="28">Atunči e žiuvli, muklias pesko khoro, gelitar ande o foro, ai phenel le ženenge:</verse>
				<verse number="29">Aven te dikhen jekhe manušes kai phendias mange sogodi me kerdem; či avela vo o Kristo?</verse>
				<verse number="30">Von ankliste avri anda o foro, ai avile karing leste.</verse>
				<verse number="31">Ži ande kudia vramia, le vortača gribin les te xal, phenenas: Rabi, xa.</verse>
				<verse number="32">Numa vo phenel lenge: Me xalem jekh xamos kai tume či žianen.</verse>
				<verse number="33">Le vortača phenen penge jekh kavreske: Varekon andiasas leske te xal?</verse>
				<verse number="34">O Jesus phenel lenge: Muřo xamos si te kerav sar mangel kudo kai tradias man, ai te getov leski butji.</verse>
				<verse number="35">Či phenen tume ke mai si štar šion ži kai si te kjiden? Eta, me phenav tumenge, vazden le jakha, ai dikhen le kimpuri kai vuže parnion te aven kjidine.</verse>
				<verse number="36">Kudo kai kjidel lel jekh pokjinimos, ai kjidel fruti pe o traio pe sakda, eta ke kudo kai bariarel ai kudo kai kjidel veselin pe ande jekh than.</verse>
				<verse number="37">Ke ande kudia kai phenen si čačes: Aver si kudo kai bariarel, ai kaver si kudo kai kjidel.</verse>
				<verse number="38">Me tradem tumen te kjiden kothe kai tume či kerdian butji; aver kerde butji, ai tume dinian andre ande lenge butji.</verse>
				<verse number="39">But Samaritanuri anda kudo foro patian ande o Jesus pala so phendias zurales e žiuvli: Vo phendias mange sa so me kerdem.</verse>
				<verse number="40">Kadia, kana le Samaritanuri avile t'arakhen les, von řudjin les te bešel paša lende. Ai vo bešlo kothe dui dies.</verse>
				<verse number="41">Mai but patianas pe pala leske vorbi,</verse>
				<verse number="42">ai von phenen le žiuvliake: Manai pala ke so tu phendian ke ame patias; ke ame inke ašundiam leste, ai ame žianas ke vo si o skipitori la lumiako.</verse>
				<verse number="43">Pala kudala dui dies, o Jesus gelotar kothar, te žial ande e Galilea.</verse>
				<verse number="44">Ke vo inke phendias ke jekh profeto nai les pativ ande pesko them.</verse>
				<verse number="45">Kana vo areslo ande e Galilea, mišto line sama lestar le Galilenuri, kai von dikhle sogodi vo kerdias ande o Jerusalem kana sas o prasniko; ke vi von sas pe o prasniko.</verse>
				<verse number="46">Vo kadia gelo ande e Kana ande e Galilea, kai pařudias o pai ande mol. Sas ande o Kapernaum jekh fitsiri le amperatosko, kai lesko šiav sas nasvalo.</verse>
				<verse number="47">Ašundias ke o Jesus avilo anda e Judea ande e Galilea, vo gelo karing leste, ai řudjil les te vulel ai te sastiarel leske šiaves, kai sas te merel.</verse>
				<verse number="48">O Jesus phenel leske: Te na dikhena tumen čudeni ai šodo, tume či patian.</verse>
				<verse number="49">O fitsiri le amperatosko phenel leske: Baria, vuli angla te merel muřo šiav.</verse>
				<verse number="50">Žia, phenel leske o Jesus, tjiro šiav trail. Ai kudo manuš patiaias ka e vorba kai o Jesus phendias leske, ai vo gelotar.</verse>
				<verse number="51">Sar vo inke vulelas, leske služi avile angla leste, andine leske kadia viasta: Tjiri glata trail.</verse>
				<verse number="52">Vo pušel lendar ka če časo sas leske mai mišto; ai von phenen leske: Aratji, ka o mai angluno časo, o tatimos muklias les.</verse>
				<verse number="53">O dad prinžiardias ke sas ka kudo časo kai o Jesus phendias leske: Tjiro šiav trail. Ai vo patiaias, vo ai sa lesko kher.</verse>
				<verse number="54">O Jesus mai kerdias kudi duito čudenia kana vo avilo anda e Judea ande e Galilea.</verse>
			</chapter>
			<chapter number="5">
				<verse number="1">Pala kudia, sas jekh prasniko le Židovongo, ai o Jesus anklisto ande o Jerusalem.</verse>
				<verse number="2">Eta, ande o Jerusalem, paša o vudar le bakrořengo, si jekh bania kai akharen la židovitsko Betesda, ai kai si la panž stilpuri.</verse>
				<verse number="3">Tela kudala vudara sovenas but nasvale, koře, bange, paralitikuri, [kai ažiukerenas te miškil pe o pai;</verse>
				<verse number="4">ke jekh andželo vulelas univar ande e bania ai miškilas o pai; ai kudo kai vulelas o mai angluno kana o pai miškilas sas sasto, sogodi avelas lesko nasvalimos.]</verse>
				<verse number="5">Sas kothe jekh manuš nasvalo de trianda-ai-oxto berš.</verse>
				<verse number="6">O Jesus dikhlias les ke sovel tele, ai žianelas ke vo si nasvalo de dumult, phenel leske: Kames te sastios?</verse>
				<verse number="7">O nasvalo del les palpale: Baria, nai man khonik te šiudel man ande e bania kana o pai miškil pe, ai žikin me žiav, jekh aver vulel angla mande.</verse>
				<verse number="8">Ušti, phenel leske o Jesus, le tjiro pato, ai phir.</verse>
				<verse number="9">Strazo kudo manuš sastilo; vo lias pesko pato, ai phirel.</verse>
				<verse number="10">Sas jekh dies sabato. Le Židovuri phenen kudaleske kai sastilo: Si sabato; nai tuke slobodo te ningeres tjiro pato.</verse>
				<verse number="11">Vo del len palpale: Kudo kai sastiardias ma phendias mange: Le tjiro pato, ai phir.</verse>
				<verse number="12">Von pušen les: Kon si kudo manuš kai phendias tuke: Le tjiro pato, ai phir?</verse>
				<verse number="13">Numa kudo kai sastilo či žianelas kon si; ke o Jesus gelotar katar o narodo kai sas ande kudo than.</verse>
				<verse number="14">De kothar, o Jesus arakhel les ande o templo, ai phenel leske: Eta, tu sastilian; na mai ker bezex, daratar ke si t'avel tu dieli mai žiungale.</verse>
				<verse number="15">Kudo manuš gelotar, ai phenel ka le Židovuri ke o Jesus si kai sastiardias les.</verse>
				<verse number="16">Sa anda kudia le Židovuri našen pala o Jesus, ke vo kerelas kudala dieli sabatone.</verse>
				<verse number="17">Numa o Jesus del len palpale: Muřo Dad kerel kadala dieli ži akana; vi me, kerav.</verse>
				<verse number="18">Anda kudia, le Židovuri rodenas mai but te mudaren les, na ferdi ke del pe o lažiav o sabato, numa ke akharel le Devles Tate, kerel vo pes jekh fialo sar o Del.</verse>
				<verse number="19">O Jesus mai lias e vorba, ai phenel lenge: Čačimasa, čačimasa, me phenav tumenge: O Šiav naštil te kerel khanči anda peste, vo kerel ferdi so dikhel ke kerel o Dad, o Šiav sa jekh fialo kerel.</verse>
				<verse number="20">Ke o Dad si drago leske o Šiav ai sikavel leske sogodi kerel; ai sikavel leske le butia mai bare sar kadala, eta t'avel tumenge šodo.</verse>
				<verse number="21">Ke, sar o Dad živindisarel le mulen ai del len traio, kadia o Šiav del o traio kaske vo kamel.</verse>
				<verse number="22">O Dad či del kris khanikas, numa dias sa e kris ka o Šiav,</verse>
				<verse number="23">eta te den pativ le Šiaves, sar den pativ le Dades. Kudo kai či del pativ le Šiaves či del pativ le Dades kai tradias les.</verse>
				<verse number="24">Čačimasa, čačimasa, me phenav tumenge, kudo kai ašunel muři vorba, ai kai patial kudales kai tradias ma, si les o traio pe sakda ai či avela dino pe kris, numa nakhel katar e martia ka o traio.</verse>
				<verse number="25">Čačimasa, čačimasa, me phenav tumenge, o časo avel, ai inke vuže avilo, kai le mule ašunena o hango le Šiavesko le Devlesko; ai kudala kai ašunena les traina.</verse>
				<verse number="26">Ke, sar o Dad si les o traio ande leste, kadia dias ka o Šiav t'avel les o traio ande leste.</verse>
				<verse number="27">Ai vo dias les e putiaria te del kris, ke vo si Šiav le Devlesko.</verse>
				<verse number="28">Te na avel tumenge šodo anda kadia; ke o časo avela kai sa kudala kai si ande le groapoševuri ašunena lesko hango, ai anklena avri.</verse>
				<verse number="29">Kudala kai kerde mištimos živindina pe o traio, numa kudala kai kerde nasulimos živindina t'aven pe kris.</verse>
				<verse number="30">Me naštiv te kerav khanči anda mande; sar me ašunav, me dav kris; ai muři kris si vorta, ke me či kerav so me kamav, numa so mangel kudo kai tradias ma.</verse>
				<verse number="31">T'avel ke me dav duma pa mande, nai muři marturia vorta čači.</verse>
				<verse number="32">Te si jekh aver ke del duma pa mande, ai me žianav ke so vo phenel si čačimos.</verse>
				<verse number="33">Tume tradian karing o Jono, ai vo sas marturo ka o čačimos.</verse>
				<verse number="34">Mange, nai katar jekh manuš ke si mange marturo, numa me phenav kadia, eta te tume t'aven skipime.</verse>
				<verse number="35">O Jono sas o lampa kai phabol ai strefial, ai tume kamlian te veselin tume jekh časo ka leski vedaria.</verse>
				<verse number="36">Me, si ma jekh marturia mai bari sar o Jono; ke e butji kai o Dad dias man te kerav, kudala butia kai me kerav, si martururi pa mande ke si o Dad kai tradias man,</verse>
				<verse number="37">ai o Dad kai tradias man vo si marturo pa mande. Tume či ašundian šoha lesko hango, tume či dikhlian leski fatsa,</verse>
				<verse number="38">ai leski vorba či bešel ande tumende, ke tume či patian ande kudo kai vo tradias.</verse>
				<verse number="39">Tume zumaven le Ramomata, ke tume gindin tume ke si ande lende o traio pe sakda. Von si kai si marturo pa mande.</verse>
				<verse number="40">Ai tume či kamen t'aven mande t'avel tumen o traio!</verse>
				<verse number="41">Me či tsirdav muřo vestimos katar le manuš.</verse>
				<verse number="42">Numa me žianav ke nai ande tumende o kamimos le Devlesko.</verse>
				<verse number="43">Me avilem ande o anav muře Dadesko, ai tume či len ma; t'avel jekh aver ande pesko anav, tume len les.</verse>
				<verse number="44">Sar tume šai patian, tume kai tsirden tumaro vestimos jekh kavrestar, ai kai či roden o vestimos kai avel katar o Del?</verse>
				<verse number="45">Na gindin tume ke me thav beda pe tumende angla o Dad; kudo kai thol beda pe tumende, si o Moše, ande kaste tume thodian t'ažiukeren.</verse>
				<verse number="46">Ke te si ke tume patian ande o Moše, vi ande mande patian, ke vo ramosardias pa mande.</verse>
				<verse number="47">Numa te tume te na patian ande kudala ramomata, sar patian tume muře vorbi?</verse>
			</chapter>
			<chapter number="6">
				<verse number="1">Pala kudia, o Jesus gelotar pe e kaver rig la mariaki e Galileaki (vai o Tiberiaseski).</verse>
				<verse number="2">Jekh baro narodo žial pala leste, ke von dikhle le čudeni kai vo kerel pe le nasvale.</verse>
				<verse number="3">O Jesus anklel pe o plai, ai kothe bešel peske vortakonsa.</verse>
				<verse number="4">Eta, e Patradi pašiol, o prasniko le Židovongo.</verse>
				<verse number="5">Kana vazdias opre le jakha, ai dikhel ke jekh narodo avel leste, o Jesus phenel ka o Filipo: Kai kjinasa ame manře, ke kadala žene t'aven len te xan?</verse>
				<verse number="6">Vo phenelas kudia te zumavel les, ke vo žianelas so si te kerel.</verse>
				<verse number="7">O Filipo del les palpale: Le manře kai si t'aven ame pe dui šela dinari či avena dosta ke sako te šai lel jekh tsiřa.</verse>
				<verse number="8">Jekh anda leske vortača, o Andreas, phral katar o Simon Petri, phenel leske:</verse>
				<verse number="9">Si kathe jekh terno šiavořo kai si les panž manře anda orzo ai dui maše; numa so šai avel kudo pe kaiti but žene?</verse>
				<verse number="10">O Jesus phenel: Keren te bešen tele. Sas ande kudo than but čar. Von kadia bešle, sas amburim panž mii manuš.</verse>
				<verse number="11">O Jesus lias le manře, naisardias, ai dias le ka kudala kai bešen tele; sa kadia dias le maše, sogodi von kamenas.</verse>
				<verse number="12">Kana von pravardile, vo phenel peske vortakonge: Kjiden le kotora kai ašen, eta ke khanči te na xasavol.</verse>
				<verse number="13">Von kjidine kadia, ai von pherde deš-u-dui košnitsi le kotorensa kai ašile anda le panž manře orzoske, pala ke sa xale.</verse>
				<verse number="14">Kudale žene, dikhle e čudenia kai o Jesus kerdias, phenenas: Kado si čačes o profeto kai trubul t'avel ande e lumia.</verse>
				<verse number="15">Ai o Jesus, sar žianelas ke von aven te len les te thon les amperato, mai gelotar pe o plai, ferdi vo.</verse>
				<verse number="16">Kana e riat aresli, leske vortača vuliste tele pe o berego la mariako.</verse>
				<verse number="17">Ankliste ande jekh čuno, von nakhle e maria te žian ande o Kapernaum. Sas vuže e riat, ai o Jesus inke či areslo ži lende.</verse>
				<verse number="18">Phurdel jekh bari balval, ai e maria miškil pe but.</verse>
				<verse number="19">Kana tradine o čuno pašte panž kilometri, von dikhle le Jesus sar phirel pe e maria ai pašiol paša o čuno. Ai lias len le e dar.</verse>
				<verse number="20">Numa o Jesus phenel lenge: Me sim; na daran!</verse>
				<verse number="21">Von kamenas te len les ande o čuno, ai strazo o čuno areslo kothe kai von žianas.</verse>
				<verse number="22">O narodo kai bešlo pe e kaver rig la mariaki dikhliasas ke sas kothe ferdi jekh čuno, ai ke o Jesus či anklisto ande kudo čuno peske vortakonsa, numa ke von gele korkořo.</verse>
				<verse number="23">Teharin, sas aver čunuri kai aresle anda o Tiberias paša o than kai von xale o manřo pala ke o Baro naisardias.</verse>
				<verse number="24">Le žene anda o narodo, dikhle ke či o Jesus či leske vortača nas kothe, ankliste von ande kudala čunuri ai gele ande o Kapernaum te roden le Jesus.</verse>
				<verse number="25">Ai arakhle les inčial e maria, von phenen leske: Rabi, kana avilian tu kathe?</verse>
				<verse number="26">O Jesus del len palpale: Čačimasa, čačimasa, me phenav tumenge, tume roden ma, na ke tume dikhlian čudeni, numa sar ke tume xalian manřo ai ke tume pravardilian.</verse>
				<verse number="27">Keren butji, na pala o xamos kai xasavol, numa pe kudo kai bešel pe o traio sakda, ai kai o Šiav le manušesko dela tume; ke vo si kai o Del tumaro Dad thodias pe leste e pečata.</verse>
				<verse number="28">Von phenen leske: So trubul ame te keras, te keras e butji le Devleski?</verse>
				<verse number="29">O Jesus del palpale: E butji le Devleski, si te patian ande kudo kai vo tradias.</verse>
				<verse number="30">Če čudenia keres tu, eta ame te dikhas, ai te patias ande tute? So keres tu?</verse>
				<verse number="31">Amare dada xale e mana ande e pusta, sar si ramome: Vo dias len o manřo anda o čeri te xan.</verse>
				<verse number="32">O Jesus phenel lenge: Čačimasa, čačimasa, me phenav tumenge, o Moše či dias tumen o manřo anda o čeri, numa muřo Dad dias tumen o čačo manřo anda o čeri.</verse>
				<verse number="33">Ke o manřo le Devlesko, si kai vulel anda o čeri ai kai del o traio la lumiake.</verse>
				<verse number="34">Von phenen leske: Baria, de ame sakda kudo manřo.</verse>
				<verse number="35">O Jesus phenel lenge: Me sim o manřo le traiosko. Kudo kai avel mande či avela šoha bokhalo, ai kudo kai patial ande mande či avela šoha trušalo.</verse>
				<verse number="36">Numa, me phenav tumenge, tume dikhlian ma, ai tume či patiaian.</verse>
				<verse number="37">Sa sogodi anda kudala kai o Dad del ma avel mande, ai me či šiudava avri kudales kai avel mande.</verse>
				<verse number="38">Ke me vulistem anda o čeri, na te kerav so me kamav, numa so kamel kudo kai tradias man.</verse>
				<verse number="39">Eta, so kamel kudo kai tradias ma, si te na xasarav khanikas anda kudalende kai dias ma, numa te živindisarav len o mai paluno dies.</verse>
				<verse number="40">So kamel muřo Dad, si ke kon-godi dikhel le Šiaves ai patial ande leste avel les o traio pe sakda; ai me živindisarava les o mai paluno dies.</verse>
				<verse number="41">Le Židovuri bulguin pala leste, ke vo phendias: Me sim o manřo kai vulisto anda o čeri.</verse>
				<verse number="42">Ai von phenenas: Nai kado o Jesus, o šiav katar o Josef, kai ame žianasas leske dades ai leska da? Sar phenel vo: Me vulistem anda o čeri?</verse>
				<verse number="43">O Jesus del len palpale: Na bulguin maškar tumende.</verse>
				<verse number="44">Khonik naštil t'avel mande, te na avela o Dad kai tradias ma te tsirdel les peste; ai me živindisarava les o mai paluno dies.</verse>
				<verse number="45">Si ramome ande le profeturi: Von avena sa sikade katar o Del. Kadia kon-godi ašundias le Dades ai lias so vo sikiardias avela mande.</verse>
				<verse number="46">Khonik či dikhlias le Dades, te na kudo kai avel katar o Del; kudo kai dikhlias le Dades.</verse>
				<verse number="47">Čačimasa, čačimasa, me phenav tumenge, kudo kai patial ande mande si les o traio pe sakda.</verse>
				<verse number="48">Me sim o manřo le traiosko.</verse>
				<verse number="49">Tumare dada xale e mana ande e pusta, ai von mule.</verse>
				<verse number="50">Si o manřo kai vulel anda o čeri eta kudo kai xal te na merel.</verse>
				<verse number="51">Me sim o manřo živindo kai vulisto anda o čeri. Te si varekon kai xal anda kudo manřo, vo traila pe sakda; ai o manřo kai me dava, si muřo mas, kai me dava pe o traio la lumiako.</verse>
				<verse number="52">Pe kadia, le Židovuri si le čingar maškar lende, phenenas: Sar šai del ame vo pesko mas te xas?</verse>
				<verse number="53">O Jesus phenel lenge: Čačimasa, čačimasa, me phenav tumenge: Te na xana tume o mas katar o Šiav le manušesko ai te na pena tume lesko rat, tume nai tumen traio ande tumende.</verse>
				<verse number="54">Kudo kai xal muřo mas ai kai pel muřo rat si les o traio pe sakda; ai me živindiva les o mai paluno dies.</verse>
				<verse number="55">Ke muřo mas si čačes jekh xamos, ai muřo rat si čačes jekh pimos.</verse>
				<verse number="56">Kudo kai xal muřo mas ai kai pel muřo rat bešel ande mande, ai me bešav ande leste.</verse>
				<verse number="57">Sar o Dad kai si živindo tradias man, ai ke me traiv katar o Dad, kadia kudo kai xal ma trail mandar.</verse>
				<verse number="58">Kathe si o manřo kai vulisto anda o čeri. Nai sar tumare dada kai xale e mana ai kai mule. Kudo kai xal kado manřo traila sakda.</verse>
				<verse number="59">Kadala dieli vo phendias ande e khangeri ande o Kapernaum.</verse>
				<verse number="60">But anda leske vortača, pala ke ašunde leste, phenenas: Kadia vorba si zurali; kon šai ašunel la?</verse>
				<verse number="61">O Jesus, žianelas ande peste ke leske vortača bulguin, phenelas lenge: Nai tumenge mišto?</verse>
				<verse number="62">Ai te dikhena tume le Šiaves le manušeske te nakhel kai vo sas angla savořende?</verse>
				<verse number="63">O duxo si kai zuriarel; o mas nai khančesko. Le vorbi kai me phenav tumenge si duxo ai traio.</verse>
				<verse number="64">Numa si maškar tumende uni kai či patian. Ke o Jesus žianelas de anglal kon si kudala kai či patian pe, ai kon si kudo kai dela les ande o vast.</verse>
				<verse number="65">Ai vo mai phenel: Sa anda koda me phenav tumenge ke khonik naštil t'avel mande, te na avela leske šinado katar o Dad.</verse>
				<verse number="66">De kothar, uni anda leske vortača geletar, ai či mai gele von lesa.</verse>
				<verse number="67">O Jesus phenel vo kadia ka le deš-u-dui: Ai tume, či kamen vi tume te žiantar?</verse>
				<verse number="68">O Simon Petri del les palpale: Baria, kaste žiasa ame? Tute si le vorbi le traioske pe sakda.</verse>
				<verse number="69">Ai ame patiaiam ai ame prinžiardiam ke tu san o Kristo, o svinto le Devlesko.</verse>
				<verse number="70">O Jesus del les palpale: Nai ke me alosardem tumen, tumen le deš-u-don? Ai jekh anda tumende si jekh demono!</verse>
				<verse number="71">Vo delas duma pa o Juda Iskariot, šiav katar o Simon; ke vo sas kai trubulas te bikjinel les, vo, jekh anda le deš-u-dui.</verse>
			</chapter>
			<chapter number="7">
				<verse number="1">Pala kudia, o Jesus phirel pe e Galilea, ke vo či kamelas te bešel ande e Judea, ke le Židovuri rodenas te mudaren les.</verse>
				<verse number="2">Eta, o prasniko le Židovongo, o prasniko katar o Tabernaklo, pašiol.</verse>
				<verse number="3">Ai leske phral phenen leske: Žiatar kathar, ai žia ande e Judea, eta ke te tjire vortača te dikhen vi von e butji kai tu keres.</verse>
				<verse number="4">Khonik či kerel garades, kana kamel te sikadiol: te keresa tu kudala dieli, sikav tu ka e lumia.</verse>
				<verse number="5">Ke či leske phral či patianas ande leste.</verse>
				<verse number="6">O Jesus phenel lenge: muři vramia inke či avili, numa tumari vramia si sakda gata.</verse>
				<verse number="7">E lumia naštil te vuřitsil tumen; me, voi vuřitsil ma, ke me phenav pa late ke lake butia si nasul.</verse>
				<verse number="8">Anklen, tume, ka kudo prasniko; me či ankliav, ke muři vramia inke nai gata.</verse>
				<verse number="9">Pala ke phendias lenge kudia, vo bešel ande e Galilea.</verse>
				<verse number="10">Kana leske phral ankliste ka o prasniko, vi vo anklisto, na angla o narodo, numa garades.</verse>
				<verse number="11">Le Židovuri rodenas les pe o prasniko, ai phenenas: Kai lo vo?</verse>
				<verse number="12">Sas ande o narodo baro buntuimos pala leste. Le jekh phenenas: Si jekh manuš lašio. Kaver phenenas: Niči, del rigate le buten.</verse>
				<verse number="13">Khonik či delas duma sar kamelas pa leste, daratar katar le Židovuri.</verse>
				<verse number="14">Karing o maškar le prasnikosko, o Jesus anklisto ka o templo. Ai vo sikiarelas.</verse>
				<verse number="15">Le Židovonge sas šodo, phenenas: Sar žianel vo kaiti, vo kai či sikilo?</verse>
				<verse number="16">O Jesus del len palpale: Muřo sikiarimos nai mandar, numa katar kudo kai tradias man.</verse>
				<verse number="17">Te si varekon kai kamel te kerel pe leske, vo žianela ke muřo sikiarimos si katar o Del, vai te dava duma anda mande.</verse>
				<verse number="18">Kudo kai del duma anda peste rodel pesko vestimos; numa kudo kai rodel o vestimos kudalesko kai tradias les, kudo si čačo, ai nai xoxaimos ande leste.</verse>
				<verse number="19">O Moše či dias tume o Zakono? Ai khonik anda tumende či kerel o Zakono. Sostar roden tume te mudaren ma?</verse>
				<verse number="20">O narodo del palpale: Ande tute si jekh duxo nasul. Kon rodel tut te mudarel tu?</verse>
				<verse number="21">O Jesus del len palpale: Me kerav jekh butji, ai tumenge si sa šodo.</verse>
				<verse number="22">O Moše dias tume t'aven šinde — na ke avel katar o Moše, ke kudia avel katar le phure — ai tume šinen jekhe manušes o dies o sabato.</verse>
				<verse number="23">T'avela ke jekh manuš lel o šinimos o dies o sabato, eta ke o Zakono katar o Moše te na avel busterdo, sostar xoliavon tume pe mande ke me sa sastiarav jekhe manušes o dies o sabato?</verse>
				<verse number="24">Na den pe kris sar dikhen, numa den kris pe sar si e kris.</verse>
				<verse number="25">Uni kai bešenas ande o Jerusalem phenenas: Nai vo kado kai rodenas te mudaren les?</verse>
				<verse number="26">Ai eta, vo del duma sar vo kamel, ai von či phenen leske khanči! Šai t'avel čačes ke le birevia prinžiarde ke vo si o Kristo?</verse>
				<verse number="27">Numa kado, ame žianas katar vo si; numa o Kristo, kana vo avela, khonik či žianel katar vo si.</verse>
				<verse number="28">Ai o Jesus, sikiarelas ande o templo, tsipilas: Tume žianen ma, ai tume žianen katar me sim! Me či avilem anda mande, numa kudo kai tradias ma si čačo, ai tume či žianen les.</verse>
				<verse number="29">Me, me žianav les; ke me avav lestar, ai vo tradias man.</verse>
				<verse number="30">Von kadia rodenas te len les, numa khonik či thodias o vast pe leste, ke lesko časo inke či avilo.</verse>
				<verse number="31">But anda o narodo patian ande leste, ai von phenenas: O Kristo, kana vo avela, kerela vo mai but čudeni sar kerel kado?</verse>
				<verse number="32">Le Farizianuri ašunde o narodo sar bulguin pa leste kudala dieli. Atunči le bare raša ai le Farizianuri tradine slugen te len les.</verse>
				<verse number="33">O Jesus phenel: Me mai sim tumensa pe tsiřa vramia, porme žiavtar karing kudo kai tradias ma.</verse>
				<verse number="34">Tume rodena ma ai tume či arakhena ma, ai tume naštin t'aven kothe kai me avava.</verse>
				<verse number="35">Pe kudia le Židovuri phenen maškar pende: Kai žiala vo, kai ame či arakhasa les? Žiala vo ka kudala kai si maškar le Grekuri, ai sikiarela vo le Grekon?</verse>
				<verse number="36">So si kudia vorba kai vo phendias: Tume rodena ma ai či arakhena ma, ai tume naštin t'aven kai me avava?</verse>
				<verse number="37">O mai paluno dies, o baro dies le prasnikosko, o Jesus, bešel pe punřende, tsipilas: Te si varekon trušalo, t'avel mande, ai te pel.</verse>
				<verse number="38">Kudo kai patial ande mande, bare paia živinde pitiana anda lesko peř, sar phenel o Ramomos.</verse>
				<verse number="39">Vo phenel ande kudia pa o Duxo kai trubul te len kudala kai patian ande leste; ke o Duxo nas inke dino, ke o Jesus nas inke vestime.</verse>
				<verse number="40">Žene anda o narodo, ašunenas kadale vorbi, phenenas: Kado si čačes o profeto.</verse>
				<verse number="41">Kaver phenenas: O Kristo si. Ai kaver phenenas: Šai t'avel mišto anda e Galilea kai avel o Kristo?</verse>
				<verse number="42">O Ramomos či phenel vo ke si katar e vitsa le Davidoski, ai anda o gav o Betlehem, kai sas o David, ke o Kristo trubul t'avel?</verse>
				<verse number="43">Sas kadia, pala leste, čingar ande o narodo.</verse>
				<verse number="44">Uni anda lende kamenas te len les, numa khonik či thodias o vast pe leste.</verse>
				<verse number="45">Kadia le služi gele palpale ka le bare raša ai le Farizianuri. Ai kudala phende lenge: Sostar tume či andian les?</verse>
				<verse number="46">Le služi den len palpale: Šoha manuš či dias duma sar kado manuš.</verse>
				<verse number="47">Le Farizianuri mai den len palpale: Nai ke vi tume, tume san diliarde.</verse>
				<verse number="48">Si varekon maškar le birevia vai maškar le Farizianuri kai patian ande leste?</verse>
				<verse number="49">Numa kado narodo kai či žianen o Zakono, si armandine!</verse>
				<verse number="50">O Nikodem, kai avilosas ka o Jesus, ai kai sas jekh anda lende, phenelas lenge:</verse>
				<verse number="51">Amaro zakono del vo strafo jekhe manušes mai anglal t'ašunel les ai te žianas so vo kerdias?</verse>
				<verse number="52">Von den les palpale: San vi tu Galileno? Le sama le Ramomata ai tu dikhesa ke anda e Galilea či anklel profeto.</verse>
				<verse number="53">Ai gele sa khere.</verse>
			</chapter>
			<chapter number="8">
				<verse number="1">O Jesus gelo ka o plai le Maslinengo.</verse>
				<verse number="2">Numa, de diminiatsara, vo mai gelo ande o templo, ai sa o narodo avel leste. Bešlo tele, vo sikiarelas len.</verse>
				<verse number="3">Atunči le zakonaria ai le Farizianuri andine jekha žiuvlia lini sar kerel kurvetsia; ai thodine la maškar o narodo;</verse>
				<verse number="4">von phenen leske: Birevo, kadia žiuvli line la sar kerel kurvetsia.</verse>
				<verse number="5">O Moše, ande o Zakono, dias amen ordina te mudaras la bařensa kasave žiuvlian; tu kadia, so phenes tu?</verse>
				<verse number="6">Von phenenas kudia te zumaven les, eta te thon pe leste beda. Numa o Jesus, bangilo, ramolas pe e phuv le naiesa.</verse>
				<verse number="7">Sar von mai pušenas lestar, vo uštilo ai phenel lenge: Ke kudo anda tumende kai nai les bezex šiudel o mai angluno bař pe late.</verse>
				<verse number="8">Ai vo pale bangilo, vo ramolas pe e phuv.</verse>
				<verse number="9">Kana von ašunde kudia, von geletar jekh pala kaver, de katar o mai phuro ži ka o mai paluno; ai o Jesus bešlo korkořo la žiuvliasa kai sas kothe maškaral.</verse>
				<verse number="10">Atunči vo uštilo, ai dikhel ferdi la žiuvlia; o Jesus phenel lake: Žiuvlio, kai le kudala kai thon beda pe tute? Nai khonik te den tu strafo?</verse>
				<verse number="11">Voi del palpale: Niči, Baria. Ai o Jesus phenel lake: Či me či dav tu strafo; žia, ai na mai ker bezex.</verse>
				<verse number="12">O Jesus mai del lensa duma, ai phenel: Me sim e vedaria la lumiaki; kudo kai avel pala mande či phirela ande o tuniariko, numa avela les e vedaria le traioski.</verse>
				<verse number="13">Pe kodo, le Farizianuri phenen leske: Tu des duma pa tute; so tu phenes nai čačimos.</verse>
				<verse number="14">O Jesus del len palpale: Makar ke me dav duma pa mande, so me phenav si čačimos, ke me žianav katar me avav ai kai me žiav; numa tume, tume či žianen katar me avav ai kai me žiav.</verse>
				<verse number="15">Tume den kris sar si o mas; me či dav kris khanikas.</verse>
				<verse number="16">Ai me te dava kris, muři kris si čači, ke me či sim korkořo; numa o Dad kai tradias ma si mansa.</verse>
				<verse number="17">Si ramome ande tumaro Zakono ke e marturia katar dui manuš si čači.</verse>
				<verse number="18">Me phenav pa mande, ai o Dad kai tradias ma si marturo pa mande.</verse>
				<verse number="19">Von phenen leske kadia: Kai lo tjiro Dad? O Jesus del len palpale: Tume či žianen man, či muře Dades. Te žianenas man tume, tume žianenas vi muře Dades.</verse>
				<verse number="20">O Jesus phenel kudala vorbi, sikiarelas ande o templo, ande o than kai si o mandjin; ai khonik či thodias o vast pe leste, ke lesko časo inke či avilo.</verse>
				<verse number="21">O Jesus phenel lenge: Me žiavtar, ai tume rodena ma, ai tume merena ande tumare bezexa; tume naštin t'aven kai me žiav.</verse>
				<verse number="22">Pe kudia le Židovuri phenen: Mudarela vo pes korkořo, ke vo phenel: Tume naštin t'aven kai me žiav?</verse>
				<verse number="23">Ai vo phenel lenge: Tume san telal; me, me sim opral. Tume san anda kadia lumia; me, me či sim anda kadia lumia.</verse>
				<verse number="24">Sa anda kudia me phenav tumenge ke tume merena ande tumare bezexa; ke tume či patian kon sim me, tume merena ande tumare bezexa.</verse>
				<verse number="25">Kon san tu? phenen leske von. O Jesus del len palpale: So me phenav tumenge de mai anglal.</verse>
				<verse number="26">Si ma but dieli te phenav pa tumende ai te dav tumen kris; numa kudo kai tradias ma si čačo, ai so me ašundem lestar, me phenav les la lumiake.</verse>
				<verse number="27">Von či hatiaren ke von del duma lensa pa o Dad.</verse>
				<verse number="28">O Jesus kadia phenel lenge: Kana tume vazdena opre le Šiaves le manušesko, atunči tume žianena kon sim me, ai ke me či kerav khanči anda mande, numa ke dav duma sar ke o Dad sikiardias ma.</verse>
				<verse number="29">Kudo kai tradias ma si mansa; ai vo či muklias ma korkořo, ke me kerav sakda so si leske drago.</verse>
				<verse number="30">Sar o Jesus delas duma kadia, but patian ande leste.</verse>
				<verse number="31">Ai vo phenel le Židovonge kai patian ande leste: Te bešena tume ande muři vorba, tume čačes san muře vortača.</verse>
				<verse number="32">Tume žianena o čačimos, ai o čačimos skipila tumen.</verse>
				<verse number="33">Von den les palpale: Ame sam anda e vitsa katar o Abraham, ai ame či samas šoha tela vast le kavrenge; sar phenes tu: Tume avena skipime?</verse>
				<verse number="34">Čačimasa, čačimasa, me phenav tumenge, mai phenel lenge o Jesus, kon-godi thol pe ka e bezex si řobo la bezexako.</verse>
				<verse number="35">Eta, o řobo či bešel sakda ande o kher; o šiav bešel sakda.</verse>
				<verse number="36">T'avel ke o Šiav skipil tumen, tume avena čačes slobodo.</verse>
				<verse number="37">Me žianav ke tume san katar e vitsa le Abrahamoski; numa tume roden te mudaren man, ke muři vorba či žial ande tumende.</verse>
				<verse number="38">Me phenav so me dikhlem ka muřo Dad; ai tume, tume keren so tume ašundian katar tumaro dad.</verse>
				<verse number="39">Von den les palpale: Amaro dad si o Abraham. O Jesus phenel lenge: T'avilianas tume šiave katar o Abraham, tume kerdianas le butia katar o Abraham.</verse>
				<verse number="40">Numa akana tume roden te mudaren ma, me kai phendem tumenge o čačimos kai ašundem katar o Del. Kadia, o Abraham či kerdiasas.</verse>
				<verse number="41">Tume keren le butia tumare dadeske. Von phenen leske: Ame či sam mastevi kai či prinžiaras amare daden; amen si ferdi jekh Dad, o Del.</verse>
				<verse number="42">O Jesus phenel lenge: Te avilinosas o Del tumaro Dad, tume sas te kamen man, ke me anda o Del anklistem ai ke me avav; me či avilem anda mande, numa vo tradias man.</verse>
				<verse number="43">Sar či hatiaren tume sar me dav duma? Ke tume naštin t'ašunen muři vorba.</verse>
				<verse number="44">Tumaro dad si o beng, ai tume kamen te keren so mangel tumaro dad. Vo sas kai mudarel de anda o gor, ai vo či kamel te ninkerel o čačimos, ke nai o čačimos ande leste. Kana vo phenel o xoxaimos, vo del duma anda peste; ke vo si o xoxamno ai o dad le xoxaimosko.</verse>
				<verse number="45">Ai me, sar ke me phenav o čačimos, tume či patian ma.</verse>
				<verse number="46">Kon anda tumende del duma ke me sim bezexalo? Te me phenava o čačimos, sostar či patian tume mande.</verse>
				<verse number="47">Kudo kai si anda o Del ašunel le vorbi le Devleske; tume či ašunen, ke tume či san anda o Del.</verse>
				<verse number="48">Le Židovuri dine les palpale: Nai amen čačimos ke phenas ke tu san jekh Samaritano, ai ke tut si tu jekh demono?</verse>
				<verse number="49">O Jesus mai del len palpale: Nai man demono; numa me dav pativ muře Dades, ai tume den ma pe o lažiav.</verse>
				<verse number="50">Me či rodav t'avav vestime; si jekh kai rodel kudia ai kai del kris.</verse>
				<verse number="51">Čačimasa, čačimasa, me phenav tumenge, te si varekon kai garavela muři vorba, vo či dikhela šoha o merimos.</verse>
				<verse number="52">Akana, phenen leske le Židovuri, ame prinžiaras ke tu si tu jekh demono. O Abraham mulo, vi le profeturi, ai tu phenes: T'avela varekon ke garavela muři vorba, či merela vo šoha.</verse>
				<verse number="53">San tu mai baro sar amaro dad o Abrahamo, kai mulo? Le profeturi vi von mule. Kon gindis ke tu san?</verse>
				<verse number="54">O Jesus del palpale: Te luvudiv ma me anda mande, muřo luvudimos nai khanči. Muřo Dad si kai luvudil ma, vo kai tume phenen ke si tumaro Del,</verse>
				<verse number="55">ai kai tume či žianen les. Me žianav les; ai, te phenava me ke či žianav les, me avava jekh fialo sar tumende, jekh xoxamno. Numa me žianav les, ai me arakhav leski vorba.</verse>
				<verse number="56">O Abraham, tumaro dad, isdrailo dragostar ke vo dikhela muřo dies. Vo dikhlias les, ai vo veselisailo.</verse>
				<verse number="57">Le Židovuri phenen leske: Tu inke či san panž-var-deše beršengo, ai tu dikhlian le Abraham!</verse>
				<verse number="58">O Jesus phenel lenge: Čačimasa, čačimasa, me phenav tumenge, mai anglal katar o Abraham t'avel, me simas.</verse>
				<verse number="59">Pe kudia, von line bař te šiuden le pe leste; numa o Jesus garadilo ai anklisto avri anda o templo.</verse>
			</chapter>
			<chapter number="9">
				<verse number="1">O Jesus nakhelas, dikhlias jekhe manušes kořes dekin arakhadilo.</verse>
				<verse number="2">Leske vortača pušen les kadia: Rabi, kon kerdias e bezex, kado manuš vai leske niamuri, t'arakhadilo vo kořo?</verse>
				<verse number="3">O Jesus del len palpale: Nai ke vo vai leske niamuri kerde bezex, numa ke te e butji le Devleski te sikadiol ande leste.</verse>
				<verse number="4">Trubul ame te keras, žikin si o dies, le butia kudaleske kai tradias man; e riat avel, kai khonik naštil te kerel butji.</verse>
				<verse number="5">Žikin me sim ande e lumia, me sim e vedaria la lumiaki.</verse>
				<verse number="6">Pala ke phendias kudia, vo čungardias pe e phuv, ai kerdias čik le čungaresa. Porme thodias čik pe le jakha le kořeske.</verse>
				<verse number="7">Ai vo phenel: Žia, ai xalav tu ka e xaing o Siloam (kudia bušol tradino). Vo gelo, xaladias pe, ai gelo palpale, dikhelas mišto.</verse>
				<verse number="8">Leske vortača ai kudala kai angla savořende žianenas les sar jekh čořo kai mangelas phenenas: Nai vo kado kai bešelas tele ai kai mangelas?</verse>
				<verse number="9">Uni phenenas: Vo si. Le kaver phenenas: Niči, numa miazol pe leste. Ai vo inke phenelas: Me sim.</verse>
				<verse number="10">Von phenenas leske kadia: Sar tjire jakha puterdile?</verse>
				<verse number="11">Vo del palpale: O manuš kai akharen les Jesus kerdias čik, svintsisardias muře jakha, ai phendias mange: Žia ka e xaing o Siloe, ai xalav tu. Me gelem, ai me xaladem ma, ai me arakhlem o dikhimos.</verse>
				<verse number="12">Von phenen leske: Kai lo kudo manuš? Vo del palpale: Me či žianav.</verse>
				<verse number="13">Von ningerde karing le Farizianuri kudales kai sas kořo.</verse>
				<verse number="14">Eta, sas jekh dies o sabato kai o Jesus kerdias e čik, ai puterdias leske jakha.</verse>
				<verse number="15">Mai jekh data, le Farizianuri vi von pušen lestar sar vo arakhadias te dikhel. Ai vo phenel lenge: Vo thodias čik pe muře jakha, me xaladem ma, ai me dikhlem.</verse>
				<verse number="16">Pe kudia uni anda le Farizianuri phenenas: Kudo manuš či avel katar o Del, ke vo či lel sama o sabato. Kaver phenenas: Sar jekh manuš bezexalo šai kerel kasave čudeni? Ai sas hulaimos maškar lende.</verse>
				<verse number="17">Von mai phenen le kořeske: Tu, so phenes tu pa leste, sar vo puterdias tjire jakha? Vo del palpale: Si jekh profeto.</verse>
				<verse number="18">Le Židovuri či patian ke vo sas kořo ai ke arakhadias te dikhel, žikin či andine leske dades ai leska da.</verse>
				<verse number="19">Ai von pušen lendar, phenenas: Si kado tumaro šiav, kai tume phenen ke arakhadilo kořo? Sar vo dikhel akana?</verse>
				<verse number="20">Von den palpale: Ame žianas ke vo si amaro šiav, ai ke vo arakhadilo kořo.</verse>
				<verse number="21">Numa sar vo dikhel akana, vai kon puterdias leske jakha, si ke ame či žianas. Pušen lestar, vo si peske beršengo, vo dela duma so si pa leste.</verse>
				<verse number="22">Lesko dad ai leski dai phenenas kadia ke von daranas katar le Židovuri; ke le Židovuri thode pe inke ande jekh than, t'avela varekon te prinžiaren le Jesus sar Kristo, avela šiudino anda e khangeri židovitsko.</verse>
				<verse number="23">Sa anda kudia leske niamuri phenenas: Si peske beršengo, pušen lestar.</verse>
				<verse number="24">Le Farizianuri akharen pe duito data le manušes kai sas kořo, ai von phenen leske: De vestimos ka o Del; ame žianas ke kudo manuš si jekh bezexalo.</verse>
				<verse number="25">Vo del palpale: Te si jekh bezexalo, me či žianav; me žianav jekh diela, si ke me simas kořo ai ke akana me dikhav.</verse>
				<verse number="26">Von phenen leske: So kerdias vo? Sar puterdias vo tjire jakha?</verse>
				<verse number="27">Vo del len palpale: Me phendem tumenge inke, ai tume či ašundian; sostar kamen tume te mai ašunen? Vi tume kamen t'aven leske vortača.</verse>
				<verse number="28">Von prasan les ai phenen: Tu san lesko vortako; ame, ame sam le vortača le Mošeske.</verse>
				<verse number="29">Ame žianas ke o Del dias duma ka o Moše; numa kado, ame či žianas katar lo vo.</verse>
				<verse number="30">Kudo manuš dias len palpale: Šodo si ke tume či žianen katar lo vo; ai numa vo puterdias muře jakha.</verse>
				<verse number="31">Ame žianas ke o Del či kerel pe le bezexalengi; numa, te si varekon te del les pativ ai kerel so vo kamel, kudo avela pe leski.</verse>
				<verse number="32">Šoha nas ašundo te phenen ke varekon puterdias le jakha jekheske kai arakhadilo kořo.</verse>
				<verse number="33">Te kudo manuš te na avilinosas katar o Del, vo naštil te kerel khanči.</verse>
				<verse number="34">Von den les palpale: Tu arakhadilian sa ande e bezex, ai tu sikiares. Ai von gonisarde les.</verse>
				<verse number="35">O Jesus ašundias ke von gonisarde les ai arakhlias les. Vo phenelas leske: Patias tu tu ka o Šiav le Devlesko?</verse>
				<verse number="36">Vo del palpale: Ai kon si kudo, Baria, eta te patiav me ande leste?</verse>
				<verse number="37">Tu dikhlian les, phenel o Jesus, ai kudo kai del tusa duma, vo si.</verse>
				<verse number="38">Ai vo phenel: Me patiav, Baria. Ai vo dias čanga angla leste.</verse>
				<verse number="39">Porme o Jesus phenel leske: Me avilem ande kadia lumia pe jekh kris, pe kudala kai či dikhen te dikhen, ai kudala kai dikhen t'aven koře.</verse>
				<verse number="40">Uni Farizianuri kai sas lesa, ašunde kudala vorbi, phenen leske: Vi ame, sam ame koře?</verse>
				<verse number="41">O Jesus del len palpale: T'avilianas tume koře, tume sas te na avel tume bezexa. Numa akana tume phenen: Ame dikhas. Sa anda kudia tumari bezex bešel.</verse>
			</chapter>
			<chapter number="10">
				<verse number="1">Čačimasa, čačimasa, me phenav tumenge, kudo kai či del andre pa o vudar ande e stala le bakrengi, numa kai anklel pa e kaver rig, si jekh čor ai jekh řobaš.</verse>
				<verse number="2">Numa kudo kai del andre katar o vudar si kai arakhel le bakren.</verse>
				<verse number="3">O vudarari putrel leske, ai le bakroře ašunen lesko hango; vo akharel pa anaveste le bakrořen kai si leske, ai vo ningerel le avri.</verse>
				<verse number="4">Kana vo ankaladias avri sa peske bakrořen, vo phirel angla lende; ai le bakroře žian pala leste, ke von prinžiaren lesko hango.</verse>
				<verse number="5">Von či žian pala jekh streino; numa von našen dur lestar, ke von či prinžiaren o hango le streinosko.</verse>
				<verse number="6">O Jesus phenel lenge kadia paramiči, numa von či hatiaren pa soste vo del duma.</verse>
				<verse number="7">O Jesus mai phenel lenge: Čačimasa, čačimasa, me phenav tumenge, me sim o vudar le bakrořengo.</verse>
				<verse number="8">Sa kudala kai avile angla mande si čor ai řobaš; numa le bakroře či ašunde lende.</verse>
				<verse number="9">Me sim o vudar. Te si varekon ke te den andre mandar, vo avela skipime; vo dela andre ai anklela avri, ai vo arakhela so te xal.</verse>
				<verse number="10">O čor avel ferdi te čorel, te mudarel ai te phařavel; me avilem eta ke le bakroře t'avel le o traio, ai te bešen ande o but mištimos.</verse>
				<verse number="11">Me sim o lašio pastuřo. O lašio pastuřo del pesko traio pala peske bakroře.</verse>
				<verse number="12">Numa kudo kai si pokjindo, kai nai vo pastuřo ai kaske nai le bakroře, dikhel ke avel o ruv, mukel le bakrořen, ai lel pe ai našel; ai o ruv lel len ai phařavel len.</verse>
				<verse number="13">Kai si pokjindo našel, ke vo si pokjindo, ai ke leske nai mila anda le bakroře.</verse>
				<verse number="14">Me sim o lašio pastuřo. Me žianav muře bakrořen, ai von žianen man,</verse>
				<verse number="15">sar o Dad žianel ma ai sar me žianav le Dades; ai me dav muřo traio pala muře bakre.</verse>
				<verse number="16">Mai si ma kaver bakroře, kai nai ande kadia stala bakrengi; von ašunena muřo hango, ai avena sa ande jekh than ai jekh pastuřo.</verse>
				<verse number="17">O Dad kamel ma, ke me dav muřo traio, eta te lav les.</verse>
				<verse number="18">Khonik či lel les mandar, numa me dav les anda mande; si ma e putiaria te dav les, ai si ma e putiaria te lav les. Kadia si e ordina kai lem katar muřo Dad.</verse>
				<verse number="19">Mai sas pala kadala vorbi nevo hulaimos maškar le Židovuri.</verse>
				<verse number="20">But anda lende phenenas: Vo si les jekh demono, vo si dilo; sostar ašunen tume leste?</verse>
				<verse number="21">Kaver phenenas: Nai le vorbi katar jekh kai si bengalo; jekh demono šai putrel vo le jakha jekhe kořeske?</verse>
				<verse number="22">Vestisarde ande o Jerusalem o prasniko kai vužarde o templo. Sas o iven.</verse>
				<verse number="23">Ai o Jesus phiravelas pe ande o templo, tela le stilpuri katar o Salomon.</verse>
				<verse number="24">Le Židovuri ašiade krugom leste, ai phenen leske: Ži kana mukesa tu amen te na žianas? Te san tu o Kristo, phen les amenge čačimasa.</verse>
				<verse number="25">O Jesus del palpale: Me phendem tumenge, ai tume či patian tume. Le butia kai me kerav ande o anav muře Dadesko si martururi pa mande.</verse>
				<verse number="26">Tume či patian, ke tume či san anda muře bakroře.</verse>
				<verse number="27">Muře bakroře ašunen muřo hango; me prinžiarav le, ai von aven pala mande.</verse>
				<verse number="28">Me dav le o traio pe sakda; ai von či xasavona šoha, ai khonik či len len anda muřo vast.</verse>
				<verse number="29">Muřo Dad, kai dias le mange, si mai baro sar sa; ai khonik naštil te lel le anda o vast muře Dadesko.</verse>
				<verse number="30">Me ai o Dad sam jekh.</verse>
				<verse number="31">Atunči le Židovuri mai line bař te mudaren les.</verse>
				<verse number="32">O Jesus phenel lenge: Me sikadem tumenge but laše butia kai avile katar muřo Dad. Pala savo mudaren ma tume bařensa?</verse>
				<verse number="33">Le Židovuri den les palpale: Nai pala ke jekh laši butji ke ame mudaras tu bařensa, numa pala jekh prasaimos, ai si ke tu, kai san jekh manuš, tu keres tu Del.</verse>
				<verse number="34">O Jesus del len palpale: Nai ramome ande tumaro Zakono: Me phendem: Tume san dela?</verse>
				<verse number="35">Te akharela vo dela kudalen kaske e vorba le Devleski si phendi, ai t'avela ke o Ramomos naštil t'avel phařado,</verse>
				<verse number="36">kudo kai o Dad svintsisardias ai tradias les ande e lumia, tume phenen leske: Tu prasas! Ai kudia ke me phendem: Me sim o Šiav le Devlesko.</verse>
				<verse number="37">Te na kerava me le butia muře Dadeske, na patian mande.</verse>
				<verse number="38">Numa me te kerava, makar ke tume či patian mande, patian tume ka kudala butia, eta tume te žianen ai prinžiaren ke o Dad si ande mande ai ke me sim ande o Dad.</verse>
				<verse number="39">Pe kudia, von mai rodine te len les; numa vo skipisailo anda lenge vast.</verse>
				<verse number="40">O Jesus mai gelo inčial o Jordan, ande o than kai o Jono angla savořende bolelas. Ai vo bešel kothe.</verse>
				<verse number="41">But žene aven leste, ai von phenenas: O Jono či kerdias či jekh čudenia; numa so o Jono phendias pa kado manuš sas čačimos.</verse>
				<verse number="42">Ai, ande kudo than, but patian ande leste.</verse>
			</chapter>
			<chapter number="11">
				<verse number="1">Sas jekh manuš nasvalo, Lazar, anda e Betania, gav katar e Maria ai e Marta, laki phei.</verse>
				<verse number="2">Sas kudia Maria kai svintsisardias duxasa le Bares ai kai khoslias leske punře peske balensa, ai sas lako phral o Lazar kai sas nasvalo.</verse>
				<verse number="3">Le pheia tradine te phenen ka o Jesus: Baria, eta, kudo kai tu kames si nasvalo.</verse>
				<verse number="4">Pala ke ašundias kudia, o Jesus phenel: Kudo nasvalimos nai merimasko; numa si te vestin le Devles, eta ke o Šiav le Devlesko t'avel vestime lestar.</verse>
				<verse number="5">Eta, o Jesus sas leske drago e Marta, ai laki phei, ai o Lazar.</verse>
				<verse number="6">Sar vo ašundias ke o Lazar sas nasvalo, vo mai bešlo dui dies ande o than kai vo sas,</verse>
				<verse number="7">ai vo phenel atunči ka le vortača: Avas palpale ande e Judea.</verse>
				<verse number="8">Le vortača phenen leske: Rabi, le Židovuri nai de dumult rodenas te mudaren tu le bařensa ai tu žias palpale ande e Judea!</verse>
				<verse number="9">O Jesus del palpale: Nai deš-u-dui časuri ande o dies? Te si varekon ke phirel diese, vo či isdral, ke vo dikhel e vedaria kadala lumiaki.</verse>
				<verse number="10">Numa, te si varekon ke phirel riate, vo isdral, ke e vedaria nai ande leste.</verse>
				<verse number="11">Pala kadala vorbi, vo phenel lenge: Lazar, amaro vortako, sovel; numa žiav te uštiavav les.</verse>
				<verse number="12">Le vortača phenen leske: Baria, te sovel vo, vo sastiol.</verse>
				<verse number="13">O Jesus diasas duma pa lesko merimos, numa von gindinas ke vo dias duma pa leski lindri.</verse>
				<verse number="14">Atunči o Jesus phenel lenge vorta: O Lazar mulo.</verse>
				<verse number="15">Ai, pala tumende, eta ke tume te patian, me veseli ma ke me či simas kothe. Ame žias karing leste.</verse>
				<verse number="16">Pe kudia o Tomas, akhardo Žiameno, phenel le kavre vortakonge: Žias vi ame, te meras lesa.</verse>
				<verse number="17">O Jesus, vo areslo, arakhlias ke o Lazar sas inke de štar dies ande o groapoševo.</verse>
				<verse number="18">Ai, sar e Betania si paše paša o Jerusalem, pašte trin kilometri,</verse>
				<verse number="19">but Židovuri avilesas karing e Maria ai e Marta, te vatin le ke mulo lengo phral.</verse>
				<verse number="20">Kana e Marta ašundias ke o Jesus areslo, voi geli angla leste, žikin e Maria bešelas tele ande o kher.</verse>
				<verse number="21">E Marta phenel ka o Jesus: Baria, te avilianas tu kathe, muřo phral sas te na merel.</verse>
				<verse number="22">Numa, inke akana, me žianav ke sogodi tu manges ka o Del, o Del del les tuke.</verse>
				<verse number="23">O Jesus phenel lake: Tjiro phral živindila.</verse>
				<verse number="24">Me žianav, del palpale e Marta, ke vo živindila kana avela o živindimos, o mai paluno dies.</verse>
				<verse number="25">O Jesus phenel lake: Me sim o živindimos ai o traio. Kudo kai patial ande mande traila, makar t'avela mulo;</verse>
				<verse number="26">ai kon-godi trail ai patial ande mande či merela šoha. Patias tu kudia?</verse>
				<verse number="27">Voi phenel leske: Ei, Baria, me patiav ma ke tu san o Kristo, o Šiav le Devlesko, kai trubulas t'avel ande e lumia.</verse>
				<verse number="28">Dias duma kadia e Marta ai vi voi gelitar. Porme akharel pe čoral la Maria, peski phei, ai phenel lake: O Birevo lo kathe, ai mangel tu.</verse>
				<verse number="29">Sar e Maria ašundias, voi uštili sigo, ai geli karing leste.</verse>
				<verse number="30">Ke o Jesus inke či dias andre ande o gav, numa sas ande o than kai e Marta arakhlias les.</verse>
				<verse number="31">Le Židovuri kai sas la Mariasa ande o kher ai kai vatinas la, dikhle ke voi uštili sigo ai anklisti avri, gele pala late, phenenas: Voi žial ka o groapoševo, te rovel.</verse>
				<verse number="32">Kana e Maria aresli kothe kai si o Jesus, voi peli ka leske punře, ai phenel leske: Baria, t'avilianas tu kathe, muřo phral sas te na avel mulo.</verse>
				<verse number="33">O Jesus dikhlias ke rovel, voi ai le Židovuri kai sas lasa, isdrailo ande peste, ai sa lias les e mila.</verse>
				<verse number="34">Ai vo phenel: Kai thodian les tume? Baria, den les von palpale, aidi ai dikh.</verse>
				<verse number="35">O Jesus rovel.</verse>
				<verse number="36">Pe kudia le Židovuri phenen: Dikhen sar kamelas les.</verse>
				<verse number="37">Ai uni maškar lende phenen: Vo kai puterdias le jakha le kořeske naštisardiasas te kerel vo ke kado manuš te na merel?</verse>
				<verse number="38">O Jesus mai isdraias ande peste, gelo ka o groapoševo. Sas jekh groapa, ai jekh bař sas thodino anglal.</verse>
				<verse number="39">O Jesus phenel: Len o bař. E Marta, e phei le muleski, phenel leske: Baria, vo khandel inke, ke de štar dies vo si kothe.</verse>
				<verse number="40">O Jesus phenel lake: Či phendem tuke me, te patiasa, tu dikhesa o vestimos le Devlesko?</verse>
				<verse number="41">Von line tele kadia o bař. Ai o Jesus vazdias le jakha opre, ai phenel: Tate, me naisiv tuke de sar tu ašundian mande.</verse>
				<verse number="42">Mange, me žianav ke tu sakda ašunes mande; numa me dem duma pala o narodo kai si krugom mandar, eta te patian ke tu san kai tradian man.</verse>
				<verse number="43">Phendias kudia, vo tsipisardias jekh hango zuralo: Lazar, ankli!</verse>
				<verse number="44">Ai o mulo anklisto, le punře ai le vast phangle ande selii, ai lesko mui garado ande jekh pištjiri. O Jesus phenel: Putren les, ai muken les te žial.</verse>
				<verse number="45">But anda le Židovuri kai avile karing e Maria, ai kai dikhle so kerdias o Jesus, patian ande leste.</verse>
				<verse number="46">Numa uni anda lende gele t'arakhen le Farizianon, ai phende lenge so o Jesus kerdias.</verse>
				<verse number="47">Atunči le bare raša ai le Farizianuri kjidine e Kris e židovitsko, ai phenen: So kerasa ame? Ke kado manuš kerel but čudeni.</verse>
				<verse number="48">Te mukasa ame te kerel, sa patian ande leste, ai le Romanuri aven te phařaven amaro foro ai amaro them.</verse>
				<verse number="49">Jekh anda lende, Kaifas, kai sas o baro rašai kudo berš, phenel lenge: Tume či hatiaren khanči;</verse>
				<verse number="50">tume či den tume godji ke tumenge avela mai mišto ke ferdi jekh manuš merel le narodoske, ai ke sa o them te na xasavol.</verse>
				<verse number="51">Eta, či phenelas kudia vo anda peste; numa ke sas baro rašai kudo berš, vo sikiardias mai anglal ke o Jesus trubul te merel pala o them.</verse>
				<verse number="52">Ai nai ke ferdi pala o them; sas kadia eta te kjiden ande jekh stato le šiave le Devleske řipime.</verse>
				<verse number="53">De katar kudo dies, von thode pe te mudaren les.</verse>
				<verse number="54">Sa anda kudia o Jesus či mai sikadiol maškar le Židovuri; numa vo gelotar ande le riga paša e pusta, ande jekh foro kai bušol Efraim; ai kothe bešel peske vortakonsa.</verse>
				<verse number="55">E Patradi le Židovongi pašiol. Ai but žene anda o them anklen ande o Jerusalem angla e Patradi, te vužion.</verse>
				<verse number="56">Von roden le Jesus, ai von phenen jekh avreske ande o templo: So miazol tumenge? Či avela vo pe o prasniko?</verse>
				<verse number="57">Eta, le bare raša ai le Farizianuri dinesas e ordina ke, te si varekon te žianel kai lo vo, te phenel les, eta te len les.</verse>
			</chapter>
			<chapter number="12">
				<verse number="1">Šov dies angla savořende e Patradi, o Jesus areslo ande e Betania, kai sas o Lazar, kai vo živindisardias les katar le mule.</verse>
				<verse number="2">Kothe, dine les te xal; e Marta služil, ai o Lazar sas jekh anda kudala kai sas pala e skafidi lesa.</verse>
				<verse number="3">E Maria lias jekh funto anda jekh duxi anda o nardo vužio kai si pria kuč, maklias le punře le Jesusoske, ai voi khosel leske punře peske balensa; ai o kher pherdilo khandimos katar e duxi.</verse>
				<verse number="4">Jekh anda le vortača, o Juda Iskariot, šiav katar o Simon, kudo kai trubulas te bikjinel les, phenel:</verse>
				<verse number="5">Sostar či bikjindias voi kudia duxi trin šela dinari, te del le ka le čoře?</verse>
				<verse number="6">Vo phendias kadia, na ke sas leske mila anda la čoře, numa ke vo sas čor, ai ke sas les e tišila; vo lelas so sas andre.</verse>
				<verse number="7">Numa o Jesus phenel: Muk la te garavel kudia duxi pe o dies ka muřo groapoševo.</verse>
				<verse number="8">Tumen si tume sakda le čoře tumensa, numa me či avava tumensa sakda.</verse>
				<verse number="9">But Židovuri ašunde ke o Kristo sas ande e Betania; ai von avile, na ke ferdi pala leste, numa vi te dikhen le Lazar, kai vo uštilo anda le mule.</verse>
				<verse number="10">Le bare raša thodine pe gindo vi te mudaren le Lazar.</verse>
				<verse number="11">Ke but anda le Židovuri žianas lendar pala leste, ai patianas ande o Jesus.</verse>
				<verse number="12">Teharin, but žene avile ka o prasniko, ašundesas ke phenen ke o Jesus žialas ande o Jerusalem.</verse>
				<verse number="13">Line patria anda le kopačia palmi, ai gele angla leste, tsipinas: Hosana! Svintsime t'avel kudo kai avel ande o anav le Baresko, O amperato anda o Israel.</verse>
				<verse number="14">O Jesus arakhlias jekh magaritsa, ai bešlo opral, sar si ramome:</verse>
				<verse number="15">Na dara, šei anda o Sion; Eta, tjiro amperato avel, Bešel pe jekh tsiknořo katar e magaritsa.</verse>
				<verse number="16">Leske vortača či hatiarde mai anglal kudala dieli; numa, kana o Jesus areslo vestime, von dine pe godji ke so sas ramome pa leste, ai ke kudia sas kerdo karing leste.</verse>
				<verse number="17">Sa kudala kai sas le Jesusosa, kana akhardias le Lazar anda o groapoševo ai živindisardias les katar le mule, sas leske martururi;</verse>
				<verse number="18">ai o narodo avel angla leste, ke von ašunde ke vo kerdias kadia čudenia.</verse>
				<verse number="19">Le Farizianuri phenen penge von kadia jekh avreske: Tume dikhen ke či nirin khanči; eta, e lumia geli pala leste.</verse>
				<verse number="20">Uni Grekuri, anda kudala kai ankliste te řudjin ka o prasniko,</verse>
				<verse number="21">pušen katar o Filipo, anda e Betsaida ande e Galilea, ai von phenen leske zurales: Baria, ame kamas te dikhas le Jesus.</verse>
				<verse number="22">O Filipo gelo te phenel ka o Andreas, porme o Andreas ai o Filipo phenen ka o Jesus.</verse>
				<verse number="23">O Jesus del len palpale: O časo avilo kai o Šiav le manušesko trubul t'avel vestime.</verse>
				<verse number="24">Čačimasa, čačimasa, me phenav tumenge, jekh simintsa gjiveski bešel korkořo te na perel ande e phuv ai te na merela; numa, te merela, vo dela but fruti.</verse>
				<verse number="25">Kudo kai si leske drago lesko traio xasarela le, ai kudo kai vuřitsil pesko traio ande kadia lumia garavela le pe o traio sakda.</verse>
				<verse number="26">Te si varekon te služil ma, t'avel mansa; ai kothe kai me avava, kothe avela vi muři sluga. Te si varekon te služil ma, o Del dela les pativ.</verse>
				<verse number="27">Akana muřo duxo si rimome. Ai so phenava me? Tate, skipisar ma anda kado časo? Numa anda kadia me avilem ži ka kado časo.</verse>
				<verse number="28">Tate, vestisar tjiro anav! Ai jekh hango avel anda o čeri: Me vestisardem les, ai mai vestisarava les.</verse>
				<verse number="29">O narodo kai sas kothe, ai kai ašundias, phenenas ke si jekh řondieto. Kaver phenenas: Jekh andželo dias lesa duma.</verse>
				<verse number="30">O Jesus phenel: Nai ke pala mande ke kudo hango ašundian les; numa pala tumende.</verse>
				<verse number="31">Akana si e kris kadala lumiaki; akana o prinso kadala lumiako avela šiudino avri.</verse>
				<verse number="32">Ai me, kana avava uštiado pa e phuv, me anava sa le manušen mande.</verse>
				<verse number="33">Sar delas duma kadia, vo sikavelas ande savi martia vo si te merel.</verse>
				<verse number="34">O narodo del les palpale: Ame sikiliam katar o Zakono ke o Kristo bešel pe sakda; sar phenes tu: Trubul o Šiav le manušesko t'avel vazdino? Kon si kudo Šiav le manušesko?</verse>
				<verse number="35">O Jesus phenel lenge: E vedaria mai si pe jekh tsiřa vramia maškar tumende. Phiren, žikin si tumen e vedaria, eta ke o tuniariko te na lel tumen: kudo kai phirel ande o tuniariko vo či žianel kai žial.</verse>
				<verse number="36">Žikin si tumen e vedaria, patian ande e vedaria, eta t'aven tume šiave la vedariake. O Jesus phenel kudala dieli, porme gelotar, ai garadilo dur lendar.</verse>
				<verse number="37">Makar kasave but čudeni kai vo kerdias angla lende, von či patianas ande leste,</verse>
				<verse number="38">eta t'aresel e vorba katar o Esai, o profeto, kai phendias: Baria, Kon patiaias so ame phendiam? Ai kaske o vast le Baresko sas sikado?</verse>
				<verse number="39">Kadia naštinas von te patian, ke o Esai mai phendias:</verse>
				<verse number="40">Vo kořardias lenge jakha; ai vo zuriardias lengo ilo. Daratar kai šai dikhen penge jakhensa ke hatiaren ande pengo ilo, ke kein pe, te sastiarav le.</verse>
				<verse number="41">O Esai phendias kudala dieli, kana dikhlias lesko vestimos, ai ke delas duma pa leste.</verse>
				<verse number="42">Numa, inke maškar le birevia, but patianas ande leste; numa, pala le Farizianuri, von či puřinas pe, daratar ke den le avri anda le khangeria židovitsko.</verse>
				<verse number="43">Ke lenge sas drago o vestimos katar le manuš mai but sar o vestimos le Devlesko.</verse>
				<verse number="44">Eta, o Jesus tsipilas: Kudo kai patial ande mande, na ande mande patial, numa ande kudo kai tradias man;</verse>
				<verse number="45">ai kudo kai dikhel ma dikhel kudales kai tradias man.</verse>
				<verse number="46">Me avilem sar jekh vedaria ande e lumia; eta, kon-godi patial ande mande te na bešel ande o tuniariko.</verse>
				<verse number="47">Te si varekon ke ašunel muře vorbi ai či garavel len, nai ke me dav les pe e kris; ke me avilem na te dav kris la lumia, numa te skipiv la lumia.</verse>
				<verse number="48">Kudo kai šiudel man ai kai či lel muře vorbi si les lesko krisinitori; e vorba kai me phendem, voi si kai dela les pe e kris o mai paluno dies.</verse>
				<verse number="49">Ke me či dem duma anda mande; numa o Dad, kai tradias ma, vo sikiardias ma so trubul te phenav ai so avel.</verse>
				<verse number="50">Ai me žianav ke muři poronka si o traio pe sakda. Sa anda kudia le dieli kai me phenav, me phenav le sar o Dad phendias le mange.</verse>
			</chapter>
			<chapter number="13">
				<verse number="1">Angla o prasniko la Patradiako, o Jesus žianelas ke lesko časo avilo te nakhel katar e lumia ka o Dad, ai sas leske drago peske kai sas ande e lumia, dias sa pesko kamimos lenge.</verse>
				<verse number="2">Žikin xan, o beng dias ande o Juda Iskariot, šiav katar o Simon, sikiardias les te bikjinel les.</verse>
				<verse number="3">O Jesus, kai žianelas ke o Dad thodias sa le dieli ande leske vast, ai ke vo avilo katar o Del ai žialtar ka o Del,</verse>
				<verse number="4">uštilo katar e skafidi, lias le tsalia pa peste, ai lias jekh pištjiri, phanglias les pe lesa.</verse>
				<verse number="5">Atunči dias muial pai ande jekh balai, ai lias pe te xalavel le punře peske vortakonge, ai khosel len le pištjiresa kai sas lesa phanglo.</verse>
				<verse number="6">Vo avilo kadia ka o Simon Petri; ai o Petri phenel leske: Tu, Baria, tu xalavesa muře punře!</verse>
				<verse number="7">O Jesus del les palpale: So me kerav, tu či hatiaresa akana, numa tu hatiaresa sigo.</verse>
				<verse number="8">O Petri phenel leske: Niči šoha tu či xalavesa muře punře. O Jesus del les palpale: Te na me xalavava tut, tut či avela partia mansa ande e amperetsia le Devleski.</verse>
				<verse number="9">O Simon Petri phenel leske: Baria, na ferdi le punře, numa vi le vast ai vi o šero.</verse>
				<verse number="10">O Jesus phenel leske: Kudo kai si xalado trubul les ferdi te xalavel peske punře t'avel sa vužio; ai tume san vuže, numa na sa.</verse>
				<verse number="11">Ke vo žianelas kudales kai si te del les ande o vast; sa anda kudia vo phendias: Tume či san sa vuže.</verse>
				<verse number="12">Pala ke xaladias lenge punře, ai ke lias peske tsalia pe peste vo thodias pe pala e skafidi, ai phenel lenge: Hatiaren tume so me kerdem tumenge?</verse>
				<verse number="13">Tume akharen ma Birevo ai Baro; ai tume phenen mišto, me sim.</verse>
				<verse number="14">Te si ke me xaladem le punře, me, o Baro ai o Birevo, tume trubul te xalaven tumare punře jekh avreske.</verse>
				<verse number="15">Ke me dem tumen jekh semno te sikavav, eta ke tume te keren sar me kerdem.</verse>
				<verse number="16">Čačimasa, čačimasa, me phenav tumenge, e sluga nai voi mai bari sar lako birevo, či o apostolo sar kudo kai tradias les.</verse>
				<verse number="17">Te žianena tume kadala dieli, tume san vesele, te kerena tume kadia.</verse>
				<verse number="18">Na ke anda sa tumende ke me dav duma; ke me žianav kudalen kai me alosardem. Numa trubul ke o Ramomos te aresel: Kudo kai xal mansa o manřo Amboldinisailo pe mande.</verse>
				<verse number="19">De akanara me phenav tumenge, angla savořende ke te e diela aresel, eta ke kana aresela, tume patiana so me phendem.</verse>
				<verse number="20">Čačimasa, čačimasa, me phenav tumenge, kudo kai primila kudales kai me tradem primila man, ai kudo kai primil ma primil kudales kai tradias man.</verse>
				<verse number="21">Dias duma kadia, o Jesus nas leske mišto ande lesko duxo, ai vo phenel naročno: Čačimasa, čačimasa, me phenav tumenge, jekh anda tumende bikjinel ma.</verse>
				<verse number="22">La vortača dikhen jekh pe avreste, či žianenas pa kaste del duma.</verse>
				<verse number="23">Jekh anda leske vortača, kudo kai o Jesus kamelas, bešel paša le Jesus.</verse>
				<verse number="24">O Simon Petri kerel leske semno te pušel kon si kudo kai o Jesus del duma pa leste.</verse>
				<verse number="25">Ai kudo vortako, bangilo pe o kolin le Jesusosko, phenel leske: Baria, kon si?</verse>
				<verse number="26">O Jesus del les palpale: Kudo si kaske me dava o kotor o kjingo. Ai, kjingiardias pesko kotor, vo dias les ka o Juda, šiav katar o Simon, o Iskariot.</verse>
				<verse number="27">De sar o kotor sas dino, o Satan dias ande o Juda. O Jesus phenel leske: So tut si te keres, ker les sigo.</verse>
				<verse number="28">Numa či jekh anda kudala kai sas ka e skafidi či hatiarde sostar vo phendias leske kudia;</verse>
				<verse number="29">ke uni gindinas ke, sar o Juda sas les e tišila, o Jesus kamelas te phenel leske: Kjin so trubul ame pe o prasniko, vai ke porončilas leske te del vareso le čořen.</verse>
				<verse number="30">O Juda, lias o kotor, gribisailo t'anklel avri. Sas e riat.</verse>
				<verse number="31">Kana o Juda anklisto avri, o Jesus phenel: Akana, o Šiav le manušesko sas vestime, ai o Del sas vestime ande leste.</verse>
				<verse number="32">T'avel ke o Del sas vestime ande leste, o Del vi vo vestila les ande peste, ai mai vestila les.</verse>
				<verse number="33">Muře tsinoře glati, me mai sim pe tsiřa vramia tumensa. Tume rodena ma; ai, sar me phendem le Židovonge: Tume naština t'aven kothe kai me žiav, me phenav les vi tumenge akana.</verse>
				<verse number="34">Me dav tumen jekh poronka nevi: T'aven drago jekh avreske; sar me kamlem tumen, vi tume, kamen tume jekh avres.</verse>
				<verse number="35">Ande kudia sa žianena ke tume san muře vortača, te si tume kamimos jekh avreske.</verse>
				<verse number="36">O Simon Petri phenel leske: Baria, kai žiasa tu? O Jesus del les palpale: Tu naštis akana t'aves pala mande, numa tu avesa mai palal.</verse>
				<verse number="37">Baria, phenel leske o Petri, sostar naštiv te žiav me pala tute akana? Me dava muřo traio pala tute.</verse>
				<verse number="38">O Jesus del palpale: Tu desa tjiro traio pala mande! Čačimasa, čačimasa, me phenav tuke, o kokošo či gjilabela tri-var ke tu či mai prinžiaresa ma.</verse>
			</chapter>
			<chapter number="14">
				<verse number="1">Ke tumaro ilo te na rimol pe. Patian ande o Del, ai patian ande mande.</verse>
				<verse number="2">Si but thana kai te bešen ande o kher muře Dadesko; te na avilinosas kadia, me phendemas les tumenge. Me žiav te lašiarav tumenge jekh than.</verse>
				<verse number="3">Ai, kana me žiavatar, ai ke lašiardem tumenge jekh than, me avava palpale, ai me lava tumen mansa. Eta ke kothe kai me avava t'aven vi tume.</verse>
				<verse number="4">Tume žianen kai me žiav, ai tume žianen e vurma.</verse>
				<verse number="5">O Tomas phenel leske: Baria, ame či žianas kai tu žias; sar žianasa ame e vurma?</verse>
				<verse number="6">O Jesus phenel leske: Me sim e vurma, o čačimos, ai o traio. Khonik či avel ka o Dad ke ferdi mandar.</verse>
				<verse number="7">Te žianena man tume, tume žianena vi muře Dades. Ai de akanara tume žianen les, ai tume dikhlian les.</verse>
				<verse number="8">O Filipo phenel leske: Baria, sikav amenge le Dades, ai avela amenge dosta.</verse>
				<verse number="9">O Jesus phenel leske: Si de dumult ke mii sim tumensa, ai tu či prinžiardian ma, Filipo? Kudo kai dikhlias man dikhlias le Dades. Sar phenes tu: Sikav amenge le Dades?</verse>
				<verse number="10">Či patias tu ke me sim ande o Dad, ai ke o Dad si ande mande? Le vorbi kai me phendem tumenge, či phenav le me mandar; ai o Dad kai bešel ande mande, vo si kai kerel peske butia.</verse>
				<verse number="11">Patian mande, me sim ande o Dad, ai o Dad si ande mande; patian mišto katar leske butia.</verse>
				<verse number="12">Čačimasa, čačimasa, me phenav tumenge, kudo kai patial ande mande kerel vi vo le butia kai me kerav, ke me žiavtar ka o Dad.</verse>
				<verse number="13">Ai sa so tume mangena ande muřo anav, me kerava les, eta ke te o Dad luvudil pe ande o Šiav.</verse>
				<verse number="14">Te mangena mandar vareso ande muřo anav, me kerava les.</verse>
				<verse number="15">Te kamena tume ma, garavena muře poronki.</verse>
				<verse number="16">Ai me, me řudjiva le Dades, ai vo tradela tumenge jekh kaver kai lela sama tumendar, eta te bešel sakda tumensa.</verse>
				<verse number="17">Vo si o Duxo le čačimasko, kai e lumia naštil te lel, ke vo či dikhel les ai či žianel les; numa tume, tume žianen les, ke vo bešel tumensa.</verse>
				<verse number="18">Me či mukava tumen korkořo, me avava tumende.</verse>
				<verse number="19">Mai jekh tsiřa vramia, ai e lumia či mai dikhela ma; numa tume, tume dikhena ma, ke me traiv, ai vi tume traina.</verse>
				<verse number="20">Ande kudo dies, tume prinžiarena ke me sim ande muřo Dad, ai ke tume san ande mande ai ke me sim ande tumende.</verse>
				<verse number="21">Kudo kai si les muře poronki ai kai garavel le, kudo si kai kamel ma; ai kudo kai kamel ma avela drago muře Dadeske, me kamava les, ai me kerava te prinžiarel ma.</verse>
				<verse number="22">O Juda, na o Iskariot, phenel leske: Baria, katar avela ke tu keresa te prinžiaras tu, ai na e lumia?</verse>
				<verse number="23">O Jesus del les palpale: Te si varekon ke kamel ma, vo garavela muře vorbi, ai muřo Dad kamela les; ame avasa leste, ai ame kerasa amaro kher leste.</verse>
				<verse number="24">Kudo kai či kamel ma či garavel muře vorbi. Ai e vorba kai tume ašunen nai mandar, numa katar o Dad kai tradias ma.</verse>
				<verse number="25">Me phenav tumenge kadala dieli žikin bešav tumensa.</verse>
				<verse number="26">Numa kudo kai lela sama tumendar, o Duxo Svinto, kai o Dad tradela ande muřo anav, sikiarela tume sa kadala dieli, ai dela tumen godji sa so me phendem tumenge.</verse>
				<verse number="27">Me mukav tumenge e patia. Me či dav la tumenge sar e lumia del la. Ke tumaro ilo te na rimol pe, ai te na daral.</verse>
				<verse number="28">Tume ašundian ke me phendem tumenge: Me žiavtar, ai me avava karing tumende. Te kamena man tume, tume veselina tume ke me žiavtar ka o Dad; ke o Dad si mai baro mandar.</verse>
				<verse number="29">Ai akana me phenav tumenge kadala dieli angla savořende t'aresen, eta, kana von aresena, tume te patian.</verse>
				<verse number="30">Me či mai dava duma tumensa; ke o prinso kadala lumiako avel. Les nai khanči ande mande.</verse>
				<verse number="31">Numa ke te e lumia te žianel ke mange si drago o Dad, ai ke me kerav sar si e ordina kai o Dad dias ma. Ušten, žiastar kathar.</verse>
			</chapter>
			<chapter number="15">
				<verse number="1">Me sim e čači rez, ai muřo Dad kai lel sama.</verse>
				<verse number="2">Sako řai kai si ande mande ai kai či del fruta, vo šinel la; ai sako řai kai del fruta, vo lašiarel la, eta te del mai but fruta.</verse>
				<verse number="3">Inke tume san vuže, pala e vorba kai me phendem tumenge.</verse>
				<verse number="4">Bešen ande mande, ai me bešava ande tumende. Sar e řai naštil anda peste te del fruta, te na avela phangli ka e rez, kadia vi tume naštin, te na bešena ande mande.</verse>
				<verse number="5">Me sim e rez, tume san le řaja. Kudo kai bešel ande mande ai ande kaste me bešav del but fruti, ke bi mango tume naštin te keren khanči.</verse>
				<verse number="6">Te si varekon kai či bešel ande mande, si šiudino avri, sar e řai, ai šukiol; porme kjiden le řaja, šiuden le ande e jag, ai von phabon.</verse>
				<verse number="7">Te bešena tume ande mande, ai ke muře vorbi bešen ande tumende, mangen so tume kamen, ai avela tumen dino.</verse>
				<verse number="8">Te dena tume but fruta, kadia muřo Dad avela luvudime, ai ke tume avena muře vortača.</verse>
				<verse number="9">Sar o Dad kamelas ma, vi me kamlem tumen. Bešen ande muřo kamimos.</verse>
				<verse number="10">Te garavena tume muře poronki, tume bešena ande muřo kamimos, sar ke me garadem le poronki katar muřo Dad, ai ke me bešav ande lesko kamimos.</verse>
				<verse number="11">Me phendem tumenge kadala dieli, eta ke te muři veselia t'avel ande tumende, ai ke tumari veselia t'avel vorta.</verse>
				<verse number="12">Kathe si muři poronka: T'aven drago jekh avreske, sar mange sanas drago.</verse>
				<verse number="13">Nai mai baro kamimos ke te des tjiro traio pala vortača.</verse>
				<verse number="14">Tume san muře vortača, te kerena tume so porončiv tumenge.</verse>
				<verse number="15">Me či mai akharav tumen služi, ke e sluga či žianel so kerel lesko birevo; numa me akharav tumen vortača, ke me kerdem te žianen sogodi me sikilem katar o Dad.</verse>
				<verse number="16">Nas ke tume alosardian man; numa me, me alosardem tumen, ai me thodem tumen, ai ke tume t'anen fruta, ai ke tumari fruta te bešel, eta ke so tume mangena katar o Dad ande muřo anav, vo del les tumenge.</verse>
				<verse number="17">So me porončiv tumenge, si t'avel drago jekh avreske.</verse>
				<verse number="18">Te si e lumia ke vuřitsil tumen, žianen ke vuřitsisardias man angla tumende.</verse>
				<verse number="19">Te sanas tume anda e lumia, e lumia kamelas tumen, numa ke tume či mai san anda e lumia, ai ke me alosardem tumen anda e lumia, anda kudia e lumia vuřitsil tumen.</verse>
				<verse number="20">Den tume godji ka e vorba kai me phendem tumenge: E sluga nai voi mai bari sar o birevo. Te marde man von, von vi tumen marena. Te von garade muři vorba, von garavena vi tumari.</verse>
				<verse number="21">Numa von kerena tumenge sa kudala dieli pala muřo anav, ke von či žianen kudales kai tradias man.</verse>
				<verse number="22">Te na me avilemas ai te na demas lensa duma, len sas te na aven len bezexa; numa akana nai len či jekh te jertil le katar lenge bezexa.</verse>
				<verse number="23">Kudo kai vuřitsil man vuřitsil vi muře Dades.</verse>
				<verse number="24">Te na kerdemas maškar lende le butia kai khonik či kerdias, len sas te na aven len bezexa; numa akana von dikhle, ai von vuřitsarde ai man ai muře Dades.</verse>
				<verse number="25">Numa kudia areslias eta te kerdiol e vorba kai si ramome ande lengo Zakono: Von vuřitsarde man intaino.</verse>
				<verse number="26">Kana avela kudo kai lel sama tumendar, ke me tradava tumenge katar e partia le Dadeski, o Duxo le čačimasko, kai avel katar o Dad, vo avela marturo anda mande.</verse>
				<verse number="27">Ai vi tume, tume avena martururi, ke tume san mansa de anda o gor.</verse>
			</chapter>
			<chapter number="16">
				<verse number="1">Me phendem tumenge kadala dieli, eta te na muken tumaro patiamos.</verse>
				<verse number="2">Von dena tumen avri anda le khangeria židovitsko; ai inke o časo avel kana kodo kai mudarela tumen gindila ke vo kerel mištimos le Devleske.</verse>
				<verse number="3">Ai von kerena kadia, ke von či prinžiaren či le Dades či man.</verse>
				<verse number="4">Me phenav tumenge kadala dieli, eta ke, kana o časo avela, tume dena tume godji ke me phendem le tumenge. Me či phendem le tumenge d'anda o gor, ke me simas tumensa.</verse>
				<verse number="5">Akana me žiavtar karing kudo kai tradias man, ai khonik anda tumende či pušel ma: Kai žias tu?</verse>
				<verse number="6">Numa, sar ke me phendem tumenge kadala dieli, o nekazo dias ande tumaro ilo.</verse>
				<verse number="7">Numa me phenav tumenge o čačimos: mai mišto avelas tumenge ke me žiavtar, ke te či žiavatar, kudo kai lel sama tumendar či avela karing tumende; numa, te žiavatar, me tradava les tumenge.</verse>
				<verse number="8">Ai kana vo avela, vo sikavela la lumiake so si e bezex, e kris, ai o strafo ai sar le žene šibin pe.</verse>
				<verse number="9">So si e bezex, ke von či patiana ande mande;</verse>
				<verse number="10">so si e kris, ke me žiav ka o Dad, ai ke tume či mai dikhena ma;</verse>
				<verse number="11">so si o strafo, ke o prinso kadala lumiako si dino pe kris.</verse>
				<verse number="12">Mai si ma but dieli te phenav tumenge, numa tume naštin te řibdin le akana.</verse>
				<verse number="13">Kana o Duxo le čačimasko avela, vo ningerela tumen ande sa o čačimos; ke vo či dela duma anda peste, numa vo phenela sa so vo ašundias, ai vo phenela tumenge le dieli kai avena.</verse>
				<verse number="14">Vo luvudila man, ke vo lela so si muřo, ai phenela tumenge.</verse>
				<verse number="15">Sogodi o Dad si les si muřo; sa anda kudia me phendem ke vo lela so si muřo, ai ke o Duxo phenela les tumenge.</verse>
				<verse number="16">Mai tsiřa vramia, ai tume či mai dikhena ma; ai porme mai tsiřa vramia, ai tume dikhena ma.</verse>
				<verse number="17">Pe kudia, uni anda leske vortača phenen maškar pende: So si kudia kai vo phenel: Mai tsiřa vramia, ai tume či mai dikhena ma; ai porme mai tsiřa vramia, ai tume dikhena ma? ai: Ke me žiav ka o Dad?</verse>
				<verse number="18">Von mai phenen: So si kudo kai phenel: Mai tsiřa vramia? Ame či žianas pa soste del duma.</verse>
				<verse number="19">O Jesus hatiardias ke von kamenas te pušen les, ai vo phenel lenge: Tume pušen jekh avrestar pa soste me phendem: Mai tsiřa vramia, ai tume či mai dikhena ma, porme mai tsiřa vramia, ai tume dikhena ma.</verse>
				<verse number="20">Čačimasa, čačimasa, me phenav tumenge, tume rovena ai tume vatina tume, ai e lumia veselila pe. Tume avena ande o nekazo, numa tumaro nekazo pařudiola ande veselia.</verse>
				<verse number="21">E žiuvli, kana avela jekh glata, si la nekazo, ke lako časo avilo; numa, kana e glata arakhadili, voi či mai del pe godji ka pesko kjinuimos, pala e veselia kai si la ke jekh manuš arakhadilo ande e lumia.</verse>
				<verse number="22">Vi tume kadia, tume san akana ande o nekazo; numa dikhava tumen, ai tumaro ilo veselila pe, ai khonik či lela tumen anda tumari veselia.</verse>
				<verse number="23">Ande kudo dies, tume či mai pušena ma pa khanči. Čačimasa, čačimasa, me phenav tumenge, so tume mangena katar o Dad, vo dela les tumenge ande muřo anav.</verse>
				<verse number="24">Ži akana tume či manglian khanči ande muřo anav. Mangen, ai tume lena, eta ke te tumari veselia t'avel vorta.</verse>
				<verse number="25">Me phenav tumenge kadala dieli sar paramiča. O časo avel kai me dava duma tumensa bi paramičengo, numa kai me dava duma tumensa puterdes pa o Dad.</verse>
				<verse number="26">Ande kudo dies, tume mangena ande muřo anav, ai me či phenava tumenge ke me řudjiva le Dades tumenge.</verse>
				<verse number="27">Ke o Dad inke vo kamel tumen, ke tume kamlian man, ai ke tume patian ke me anklistem avri anda o Del.</verse>
				<verse number="28">Me anklistem anda o Dad, ai me avilem ande e lumia; akana me mukav e lumia, ai me žiav ka o Dad.</verse>
				<verse number="29">Leske vortača phenen leske: Eta, akana tu des duma puterdes, ai tu či phenes či jekh paramiči.</verse>
				<verse number="30">Akana ame žianas ke tu žianes sa le dieli, ai ke tut či trubul tu khonik te pušel tu; sa anda kudia ame patias ke tu anklistian anda o Del.</verse>
				<verse number="31">O Jesus del len palpale: Tume patian akana.</verse>
				<verse number="32">Eta, o časo avel, ai inke avilo, kai tume avena puřitsime sako pe peski rig, ai kai tume mukena ma korkořo; numa me či sim korkořo, ke o Dad si mansa.</verse>
				<verse number="33">Me phenav tumenge kadala dieli, eta t'avel tumen e patia ande tumende. Avena tumen bunto ande e lumia; numa len zor, me nirisardem la lumia.</verse>
			</chapter>
			<chapter number="17">
				<verse number="1">Pala ke dias duma, o Jesus vazdias le jakha pe o čeri, ai phenel: Tate, o časo avilo! Luvudisar tjire Šiaves, eta ke tjiro Šiav te luvudil tut,</verse>
				<verse number="2">sar ke tu dias les putiaria pe sako mas, eta te del o traio pe sakda sa kudalenge kai tu dias les.</verse>
				<verse number="3">Eta, o traio sakda, si ke te prinžiaren tut, o ferdi jekh čačo Del, ai kudales kai tu tradian, Jesus Kristo.</verse>
				<verse number="4">Me luvudisardem tu pe e phuv, me getosardem e butji kai tu dian ma te kerav.</verse>
				<verse number="5">Ai akana tu, Tate, luvudisar ma paša tute katar o luvudimos kai sas ma paša tute angla savořende t'avel e lumia.</verse>
				<verse number="6">Me kerdem te žianen tjiro anav le manuš kai tu dian ma maškar e lumia. Von sas tjire, ai tu dian le mange; ai von garade tjiri vorba.</verse>
				<verse number="7">Akana von prinžiarde ke sogodi tu dian ma avel tutar.</verse>
				<verse number="8">Ke me dem le le vorbi kai tu dian ma; ai von line le, ai von čačes prinžiarde ke me avilem tutar, ai von patian ke tu tradian man.</verse>
				<verse number="9">Lenge me řudjiv. Me či řudjiv la lumiake, numa kudalenge kai tu dian ma, ke von si tjire;</verse>
				<verse number="10">ai sogodi si muřo si tjiro, ai sogodi si tjiro si muřo — ai me sim luvudime ande lende.</verse>
				<verse number="11">Me či mai sim ande e lumia, ai von si ande e lumia, ai me žiav tute. Dad svinto, garav ande tjiro anav kudalen kai tu dian ma, eta t'aven jekh sar amende.</verse>
				<verse number="12">Kana me simas lensa ande e lumia, me arakhadem le ande tjiro anav. Me arakhadem kudalen kai tu dian ma, ai či jekh anda lende či xasailo, te na niči o šiav le xasarimasko, eta te getol pe so si ramome.</verse>
				<verse number="13">Ai akana me žiav tute, ai me phenav kudala dieli ande e lumia, eta t'avel ande lende muři veselia vorta.</verse>
				<verse number="14">Me dem len tjiri vorba; ai e lumia vuřitsil len, ke von nai ande e lumia, sar me či sim ande e lumia.</verse>
				<verse number="15">Me či řudjiv tu te les len pa e lumia, numa te les lendar rigate o nasulimos.</verse>
				<verse number="16">Von nai la lumiake, sar me či sim la lumiako.</verse>
				<verse number="17">Svintsisar le katar tjiro čačimos; tjiri vorba si o čačimos.</verse>
				<verse number="18">Sar tu tradian ma ande e lumia, vi me tradem le ande e lumia.</verse>
				<verse number="19">Ai te me svintsi ma lenge, eta ke vi von t'aven svintsime katar o čačimos.</verse>
				<verse number="20">Na ke ferdi lenge me řudjiv, numa vi kudalenge kai patian ande mande katar lengi vorbi,</verse>
				<verse number="21">eta ke sa t'aven jekh ande amende, sar tu, Tate, tu san ande mande, ai sar me sim ande tute, eta ke te vi von t'aven sar jekh, te e lumia te žianel ke tu tradian man.</verse>
				<verse number="22">Me dem len o luvudimos kai tu dian man, eta ke von t'aven jekh sar ame sam jekh:</verse>
				<verse number="23">Me ande lende, ai tu ande mande, eta t'aven vorta jekh, ai ke te e lumia te žianel ke tu tradian man ai ke tu kamlian le sar tu kamlian man.</verse>
				<verse number="24">Tate, me kamav ke, kai me avava, kudala kai tu dian man t'aven vi von mansa te dikhen o luvudimos, o luvudimos kai tu dian man, ke tu kamlian man angla t'avel e lumia.</verse>
				<verse number="25">Tate vorta, e lumia či prinžiarel tu; numa me žianav tu, ai kadala prinžiarde ke tu tradian man.</verse>
				<verse number="26">Me kerdem te žianen tjiro anav, ai me kerava te mai žianen les, kadia o kamimos kai tu kames man t'avel ande lende, ai me t'avav ande lende.</verse>
			</chapter>
			<chapter number="18">
				<verse number="1">Kana vo phendias kudala dieli, o Jesus gelotar peske vortakonsa pe e kaver rig katar o paiořo o Kedron, kai si jekh kimpo garado, ande savo vo dias andre, vo ai peske vortača.</verse>
				<verse number="2">O Juda, kai bikjindias les, žianelas kudo than, ke o Jesus ai leske vortača sas butivar kjidine kothe.</verse>
				<verse number="3">O Juda kadia, lias pesa le ketanen, ai le slugen kai tradine le bare raša ai le Farizianuri, avile kothe lamponsa ai amblalensa ai xanřensa.</verse>
				<verse number="4">O Jesus, žianelas so si t'aresel leske, gelo angle, ai phenel lenge: Kas roden tume?</verse>
				<verse number="5">Von den les palpale: O Jesus anda o Nazaret. O Jesus phenel lenge: Me sim. Ai o Juda, kai bikjindias les, sas lensa.</verse>
				<verse number="6">Kana o Jesus phendias lenge: Me sim, von dine palpale ai pele pe phuv.</verse>
				<verse number="7">Vo mai pušel len: Kas roden tume? Ai von phenen: O Jesus anda o Nazaret.</verse>
				<verse number="8">O Jesus del len palpale: Me phendem tumenge ke me sim. T'avela ke man roden, muken te žiantar kakala.</verse>
				<verse number="9">Vo phenel kudia, eta t'aresel e vorba kai vo phendias: Me či xasardem či jekh anda kudala kai tu dian man.</verse>
				<verse number="10">O Simon Petri, kai sas les jekh xanřo, maladias la sluga katar o baro rašai, ai šindias lesko kan o čačo. Kadia sluga bušol Malxus.</verse>
				<verse number="11">O Jesus phenel ka o Petri: Tho palpale tjiri xanřo ande o gono. Či piava me o taxtai kai o Dad dias man te piav?</verse>
				<verse number="12">Le ketani, o fitsiri, ai le služi katar le Židovuri, line atunči le Jesus, ai phangle les.</verse>
				<verse number="13">Von ningerde les angla savořende ka o Anna; ke vo sas o sokro katar o Kaifas, kai sas o mai baro rašai kudo berš.</verse>
				<verse number="14">Ai o Kaifas sas kudo kai sikiardias le Židovon: Mai mišto avelas ke ferdi jekh manuš merel pala o narodo.</verse>
				<verse number="15">O Simon Petri, lesa jekh kaver vortako, gelo pala o Jesus. Kudo vortako prinžiardias les o baro rašai, ai vo dias le Jesusosa ande o kimpo garado le bare rašasko;</verse>
				<verse number="16">numa o Petri bešlo avri paša o vudar. O kaver vortako, kai žianelas les o baro rašai, anklisto avri, delas duma ka e sluganka, ai kerdias te del andre o Petri.</verse>
				<verse number="17">Atunči e sluganka, kai arakhelas o vudar, phenel le Petroske: Vi tu, či san tu anda le vortača katar kodo manuš? Vo phenel: Me či sim.</verse>
				<verse number="18">Le řoburi ai le služi kai sas kothe dine jag, ke sas šil, ai von ašile krugom ai tationas. O Petri bešelas lensa, ai tatiolas.</verse>
				<verse number="19">O baro rašai pušel le Jesus pa leske vortača ai so vo kerelas.</verse>
				<verse number="20">O Jesus del les palpale: Me dem duma puterdes ka e lumia; me sakda sikiardem ande le khangeria židovitsko ai ande o templo, kai sa le Židovuri kjidenas pe, ai me či phendem khanči garades.</verse>
				<verse number="21">Sostar pušes mandar tu? Puš so me phendem kudalen kai ašunde; eta, kudala žianen so me phendem.</verse>
				<verse number="22">Ka kudala vorbi, jekh anda le služi kai sas kothe dias jekh palma le Jesus, phenelas: Kadia des tu palpale ka o rašai o baro?</verse>
				<verse number="23">O Jesus phenel leske: Te dem duma nasul, sikav so dem duma nasul; ai te dem duma mišto, sostar malaves ma tu?</verse>
				<verse number="24">O Anna tradias les phanglo ka o Kaifas, ka o baro rašai.</verse>
				<verse number="25">O Simon Petri sas kothe, ai tatiolas. Phenen leske: Vi tu, či san tu anda leske vortača? Vo xoxavel, ai phenel: Me či sim.</verse>
				<verse number="26">Jekh anda le služi katar o baro rašai, niamo kudalesko kai o Petri šindias lesko kan, phenel: Či dikhlem tu me lesa ande o kimpo garado?</verse>
				<verse number="27">O Petri mai xoxadias. Ai strazo o kokošo gjilabadias.</verse>
				<verse number="28">Von ningerde le Jesus katar o Kaifas ka e vladoreski avlin. Sas diminiatsa. Či dine von andre ande o kher, eta te na mahrin pe, ai te šai te xan e Patradi.</verse>
				<verse number="29">O Pilato anklisto avri te žial lende, ai vo phenel: Če doš thon tume pe kado manuš?</verse>
				<verse number="30">Von den les palpale: Te na avilasas vo jekh čor, ame či andiamas les tuke.</verse>
				<verse number="31">Pe kudia o Pilato phenel lenge: Len les tume, ai den les kris sar si tumaro zakono. Le Židovuri phenen leske: Nai amenge slobodo te mudaras khanikas.</verse>
				<verse number="32">Si t'aresel e vorba kai o Jesus phendias, kana vo sikadias sar si vo te merel.</verse>
				<verse number="33">O Pilato del andre ande o kulvari, akharel le Jesus, ai phenel leske: San tu amperato le Židovongo?</verse>
				<verse number="34">O Jesus del palpale: Si ande tute ke tu phenes kadia, vai le kaver phende pa mande?</verse>
				<verse number="35">O Pilato del les palpale: Me, sim me Židovo? Tjiro them ai le bare raša dine tut mande. So kerdian tu?</verse>
				<verse number="36">Muři amperetsia nai ande kadia lumia, del palpale o Jesus. T'avilinosas muři amperetsia anda kadia lumia, muře služi sas te maren pe pala mande eta te na avav dino ande o vast ka le Židovuri; numa akana muři amperetsia nai kathe tele.</verse>
				<verse number="37">O Pilato phenel leske: Kadia tu san amperato? O Jesus del palpale: Tu phenes, me sim amperato. Me arakhadilem ai me avilem ande e lumia te sikavav so si o čačimos. Kon-godi si ande o čačimos ašunel muřo hango.</verse>
				<verse number="38">O Pilato phenel leske: So si o čačimos? Pala ke phendias kudia, vo mai anklisto avri te žial karing le Židovuri, ai vo phenel lenge: Me či arakhav či jekh nasul ande leste.</verse>
				<verse number="39">Numa, sar si maškar tumende jekh zakono ke si te mukav tumenge varekas ka o prasniko e Patradi, kamen tume te mukav tumenge le amperatos le Židovonge?</verse>
				<verse number="40">Atunči mai jekh data von tsipin: Te na les, numa le Barabas. Eta, o Barabas sas jekh řobaš.</verse>
			</chapter>
			<chapter number="19">
				<verse number="1">Atunči o Pilato lias le Jesus, ai kerdias te maren les řaiansa.</verse>
				<verse number="2">Le ketani khuvde jekh kurona kanřengi, kai von thode pe lesko šero, ai von thode pe leste jekh bunda loli; porme, pašile paša leste.</verse>
				<verse number="3">Von phenenas: Unpači, amperato le Židovongo! Ai von denas les palmi.</verse>
				<verse number="4">O Pilato mai anklisto avri, ai phenel le Židovonge: Eta, me anav les tumenge avri, eta ke tume te žianen ke me či arakhav ande leste khanči nasul.</verse>
				<verse number="5">Kadia o Jesus anklisto avri, si pe leste e kurona le kanřengi ai e bunda loli. O Pilato phenel lenge: Eta o manuš.</verse>
				<verse number="6">Kana le bare raša ai le služi dikhle les, von tsipin: Amblav! amblav! O Pilato phenel lenge: Len les tume, ai amblaven les pe o trušul; ke me, me či arakhav nasul ande leste.</verse>
				<verse number="7">Le Židovuri den les palpale: Amen si ame jekh zakono; ai, sar si amaro zakono, vo trubul te merel, ke vo phendias peske o Šiav le Devlesko.</verse>
				<verse number="8">Kana o Pilato ašundias kudia vorba, lias les mai bari dar.</verse>
				<verse number="9">Vo dias andre ande o kulvari, ai vo phenel le Jesusoske: Katar san tu? Numa o Jesus či del les khanči palpale.</verse>
				<verse number="10">O Pilato phenel leske: Mansa či des tu duma? Či žianes tu ke si ma e putiaria te karfov tu pe jekh trušul, ai ke si ma e putiaria te mukav tu?</verse>
				<verse number="11">O Jesus del palpale: Tut nai tu pe mande či jekh putiaria, te na avilinosas dini tuke opral. Sa anda kadia kudo kai del ma tute kerel jekh mai bari bezex.</verse>
				<verse number="12">De kothar, o Pilato rodelas te mukel les. Numa le Židovuri tsipinas: Te mukesas les tu, tu či san o vortako le Amperatosko. Kon-godi kerdiol amperato phenel-pe pe o Amperato.</verse>
				<verse number="13">O Pilato, ašundias kadala vorbi, andias le Jesus avri; ai vo bešlo pe o skamin la krisako, ande o than kai akharen les e Vurma tsiglengi, ai židovitsko Gabata.</verse>
				<verse number="14">Sas kai lašiaren e Patradi, ai pašte mismeri, o Pilato phenel le Židovonge: Eta tumaro amperato.</verse>
				<verse number="15">Numa von tsipin: mudar les, amblav les pe o trušul! O Pilato phenel lenge: Amblavava me tumare amperatos pe o trušul? Le raša bare den palpale: Amen si ame amperato ferdi o Tsesar.</verse>
				<verse number="16">Atunči vo dias les lenge te karfon les pe o trušul. Von kadia line le Jesus, ai ningerde les.</verse>
				<verse number="17">O Jesus ningerel pesko trušul, areslo ande o than Šeresko, kai akharen les židovitsko Golgota.</verse>
				<verse number="18">Kothe vo sas amblado, ai dui aver lesa, jekh pa sako rig, ai o Jesus maškaral.</verse>
				<verse number="19">O Pilato kerel jekh ramomos kai thodias les pe o trušul, ai kai si kadia: Jesus anda o Nazaret, amperato le Židovongo.</verse>
				<verse number="20">But anda le Židovuri gjinde kudo ramomos, ke o than kai sas thodino o Jesus po trušul, sas paša o foro. Sas ramome židovitsko, grekitsko ai latinitsko.</verse>
				<verse number="21">Le raša bare katar le Židovuri phenen ka o Pilato: Na ramosar: Amperato le Židovongo. Numa ramosar ke vo phendias: Me sim amperato le Židovongo.</verse>
				<verse number="22">O Pilato del anglal: So me ramosardem, ramosardem les.</verse>
				<verse number="23">Le ketani, pala ke karfosarde le Jesus pe o trušul, line leske tsalia, ai hulade len ande štar parti, jekh pe sako ketano. Von mai line lesko tsolo, kai nas suvdo, anda jekh kotor de opral ži tele. Ai von phende maškar pende:</verse>
				<verse number="24">Te na šinas les, numa khelas ame kaske avela. Kadia areslias te kerdiol e vorba kai sas ramome: Von hulade muře tsalia. Ai khelde pe kon te lel muřo tsolo. Eta so kerde le ketani.</verse>
				<verse number="25">Paša o trušul le Jesusosko bešen leski dei ai e phei leska daki, e Maria, řomni le Klopaski, ai e Maria anda e Magdala.</verse>
				<verse number="26">O Jesus, dikhlias peska da, ai paša late le vortakos kai vo kamelas, phenel ka peski dei: Žiuvlio, eta tjiro šiav.</verse>
				<verse number="27">Porme phenel le vortakoske: Eta tjiri dei. Ai, de kothar, o vortako lias la peste.</verse>
				<verse number="28">Pala kudia, o Jesus, kai žianelas ke si sa gata, phenel, eta ke te o ramomos getol pe: Trušalo sim.</verse>
				<verse number="29">Sas kothe jekh kanta pherdi šut. Le ketani pherde jekh dirza, ai, phangle la pe jekh krianga anda o hisopo, von pašarde la ka lesko mui.</verse>
				<verse number="30">Kana o Jesus lias o šut, vo phenel: Sa si gata. Ai teliardias o šero, vo dias palpale o duxo.</verse>
				<verse number="31">Ande e dar ke le staturi te na bešen pe o trušul žikin si o sabato, ai kudo dies o sabato si jekh baro dies, kai si te lašiaren le Židovuri, mangen katar o Pilato te phagen le čanga le ambladenge te meren angla o sabato, ai te len le tele.</verse>
				<verse number="32">Le ketani avile kadia, ai phangle le čanga le mai anglunoske, porme le kavreske kai sas amblado lesa.</verse>
				<verse number="33">Pašile paša o Jesus, ai dikhle les ke si inke mulo, von či phagle leske čanga.</verse>
				<verse number="34">Numa jekh anda le ketani xiviardias lesko prašav jekha xanřesa, ai strazo anklisto avri rat ai pai.</verse>
				<verse number="35">Kudo kai dikhlias les si marturo, ai leski marturia si vorta; ai vo žianel ke phenel čačimos, eta te patiana vi tume.</verse>
				<verse number="36">Kadala dieli aresle, eta ke te o Ramomos getol pe: Či jekh anda leske kokala či avena inčarde.</verse>
				<verse number="37">Ai pe kaver rig o Ramomos mai phenel: Von dikhena kudales kai von pusade.</verse>
				<verse number="38">Pala kudia, o Josef anda o Arimate, kai sas vortako le Jesusosko numa garades ke daralas katar le Židovuri, manglias katar o Pilato te lel o stato le Jesusosko. Ai o Pilato muklias les. Vo kadia avilo, ai lias o stato le Jesusosko.</verse>
				<verse number="39">O Nikodem, kai angla savořende gelosas ka o Jesus riate, vi vo avilo, andias ande jekh hulado pašte trianda kilo mira ai aloes.</verse>
				<verse number="40">Von line kadia o stato le Jesusosko, ai phangle les dirzensa le duxiansa, sar si o zakono t'angropon le Židovon.</verse>
				<verse number="41">Eta, sas jekh kimpo ande o than kai o Jesus sas amblado, ande o kimpo jekh groapoševo nevo, kai inke khonik nas andre.</verse>
				<verse number="42">Kothe thode le Jesus, pala ke le Židovuri lašiarenas pe, ke o groapoševo sas paše.</verse>
			</chapter>
			<chapter number="20">
				<verse number="1">O mai angluno dies le kurkesko, e Maria anda e Magdala geli ka o groapoševo de diminiatsa, sar inke sas tamlo; ai ke voi dikhlias ke o bař sas lino tele.</verse>
				<verse number="2">Voi našli karing o Simon Petri ai karing o kaver vortako kai kamelas les o Jesus, ai phenel lenge: Von line avri anda o groapoševo le Bares, ai ame či žianas kai thode les.</verse>
				<verse number="3">O Petri ai o kaver vortako ankliste avri, ai gele ka o groapoševo.</verse>
				<verse number="4">Von našle vi le dui ande jekh than. Numa o kaver vortako našelas mai sigo sar o Petri, ai areslo mai angluno ka o groapoševo.</verse>
				<verse number="5">Bangilo, vo dikhlias le dirzi kai sas pe e phuv, numa vo či del andre.</verse>
				<verse number="6">O Simon Petri, kai žialas pala leste, areslo ai dias andre ande o groapoševo; vo dikhlias le dirzi kai sas tele,</verse>
				<verse number="7">ai o pištjiri kai sas thodino pe o šero le Jesusosko numa kjidino ande jekh than rigate.</verse>
				<verse number="8">Atunči o kaver vortako, kai areslosas o mai angluno ka o groapoševo, vi vo dias andre; ai vo dikhlias, ai vo patiaias.</verse>
				<verse number="9">Ke von či hatiarenas inke ke, sar si ramome, o Jesus trubulas te živindil anda le mule.</verse>
				<verse number="10">Ai le vortača gele palpale pende.</verse>
				<verse number="11">Numa e Maria bešelas avri paša o groapoševo ai rovelas. Sar voi rovelas, voi bangiolas te dikhel ande o groapoševo;</verse>
				<verse number="12">ai voi dikhlias do andželon sa ande parno, bešen pe o than kai sas o stato le Jesusosko, o jekh ka o šero, o kaver ka le punře.</verse>
				<verse number="13">Von phenen lake: Žiuvlio, sostar roves tu? Voi del len palpale: Ke von line muře Bares, ai me či žianav kai von thode les.</verse>
				<verse number="14">Sar voi phenelas kudia, voi amboldinisailas, ai voi dikhlias le Jesus opre; numa voi či žianelas ke si o Jesus.</verse>
				<verse number="15">O Jesus phenel lake: Žiuvlio, sostar roves tu? So rodes tu? Voi gindilas pe ke si kudo kai lel sama katar o kimpo ai phenel leske: Baria, te san tu ke ningerdian les, phen mange kai thodian les, ai me lava les.</verse>
				<verse number="16">O Jesus phenel lake: Mario! Voi amboldinisaili, ai phenel leske hebraitsko: Rabuni! (kudia bušol, Birevo!)</verse>
				<verse number="17">O Jesus phenel lake: Na asba man; ke me inke či anklistem karing muřo Dad. Numa žia t'arakhes muře phralen, ai phen lenge ke me ankliav karing muřo Dad ai tumaro Dad, karing muřo Del ai tumaro Del.</verse>
				<verse number="18">E Maria anda e Magdala geli te phenel ka le vortača ke voi dikhlias le Bares, ai ke vo phendias lake kadala dieli.</verse>
				<verse number="19">E riat kudale dieseski, kai sas o mai angluno anda o kurko, le vudara ande o than kai sas le vortača sas phandade, pala ke e dar kai sas lenge katar le Židovuri. O Jesus avilo, sikadilo maškar lende, ai phenel lenge: E patia t'avel tumensa!</verse>
				<verse number="20">Ai kana vo phendias kudia, vo sikavel lenge peske vast ai pesko prašav. Le vortača sas ande e veselia kai dikhle le Bares.</verse>
				<verse number="21">O Jesus mai phenel lenge: E patia t'avel tumensa! Sar o Dad tradias man, vi me tradav tumen.</verse>
				<verse number="22">Pala kudala vorbi, vo phurdias pe lende, ai phenel lenge: Len o Svinto Duxo.</verse>
				<verse number="23">Kudala kaske tume jertina le bezexa, avena jertime; ai kaske tume či jertina, či avena jertime.</verse>
				<verse number="24">O Tomas, akhardo Žiameno, jekh anda le deš-u-dui, nas lensa kana o Jesus avilo.</verse>
				<verse number="25">Le kaver vortača phende leske kadia: Ame dikhliam le Bares. Numa vo phenel lenge: Te na dikhava ande leske vast le semnuri le karfiange, ai te na thava muřo nai ande e groapa le karfiangi, ai te na thava muřo vast ande lesko prašav, či patiava ma.</verse>
				<verse number="26">Oxto dies pala kudia, le vortača le Jesusoske mai sas ande jekh than ande o kher, ai o Tomas sas lensa. O Jesus avel, le vudara sas phandade, sikadilo maškar lende, ai phenel: E patia t'avel tumensa.</verse>
				<verse number="27">Porme phenel ka o Tomas: An angle kathe tjiro nai, ai dikh muře vast, an vi tjiro vast, ai tho les ande muřo prašav; ai na beš dilo, numa patia.</verse>
				<verse number="28">O Tomas del les palpale: Muřo Baro ai muřo Del! O Jesus phenel leske:</verse>
				<verse number="29">Sar tu dikhlian, tu patian. Veseli kudala kai či dikhle, ai kai patiande.</verse>
				<verse number="30">O Jesus mai kerdias, angla peske vortača, but aver čudeni, kai nai ramome ande kadia kliška.</verse>
				<verse number="31">Numa kadala dieli sas ramome ke tume te patian ke o Jesus si o Kristo, o Šiav le Devlesko, ai ke kudala kai patian t'avel tumen o traio ande lesko anav.</verse>
			</chapter>
			<chapter number="21">
				<verse number="1">Pala kudia, o Jesus mai sikadilo le vortakonge, pe o berego la mariako o Tiberias. Ai eta sar vo sikadilo.</verse>
				<verse number="2">O Simon Petri, o Tomas, akhardo Žiameno, Natanael, anda e Kana anda e Galilea, le šiave katar o Zebedeo, ai kaver dui vortača le Jesusoske sas ande jekh than.</verse>
				<verse number="3">O Simon Petri phenel lenge: Me žiav t'astarav maše. Von phenen leske: Vi ame žias tusa. Von ankliste ande jekh čuno, ai kudia riat či line khanči.</verse>
				<verse number="4">E diminiatsa avili, o Jesus sas pe o berego; numa le vortača či žianenas ke si o Jesus.</verse>
				<verse number="5">O Jesus phenel lenge: Glati, nai tumen khanči te xas? Von den les palpale: Nai.</verse>
				<verse number="6">Vo phenel lenge: Šiuden e setka pe e rig e čači katar o čuno, ai tume arakhena. Von kadia šiude, ai naštinas te mai tsirden la, pala ke si pria but maše.</verse>
				<verse number="7">Atunči o vortako kai o Jesus sas leske drago phenel ka o Petri: O Baro si! Ai o Simon Petri, sar ašundias ke sas o Baro thodias pe peste peske tsalia ai peski prastia, ke vo sas nango, ai xuklo andre ande e maria.</verse>
				<verse number="8">Le kaver vortača avile le čunosa, tsirdenas e setka pherdi maše, ke nas dur katar e phuv, pašte jekh šel metri.</verse>
				<verse number="9">Kana von vuliste pe e phuv, von dikhle kothe angara dine jag, mašio opral, ai manřo.</verse>
				<verse number="10">O Jesus phenel lenge: Anen le maše kai tume lian.</verse>
				<verse number="11">O Simon Petri anklisto ande o čuno, ai tsirdel pe e phuv e setka pherdi maše, ande sa jekh šel ai panž-var-deš ai trin maše. Ai makar ke sas kaiti, e setka či šindili.</verse>
				<verse number="12">O Jesus phenel lenge: Aven, xan. Ai či jekh anda le vortača či tromailo te pušel les: Kon san tu? Žianenas ke vo si o Baro.</verse>
				<verse number="13">O Jesus pašilo, lias o manřo, ai vo dias len; sa kadia kerdias le mašesa.</verse>
				<verse number="14">Sas vuže e trito data ke o Jesus sikadilo peske vortakonge dekin vo živindisailo katar le mule.</verse>
				<verse number="15">Pala ke xale, o Jesus phenel ka o Simon Petri: Simon, šiav katar o Jonas, mai but kames ma tu sar kamen ma kadala? Vo del les palpale: Ei, Baria, tu žianes ke me kamav tu. O Jesus phenel leske: Le sama katar muře bakroře.</verse>
				<verse number="16">Vo mai phenel leske jekh duito data: Simon, šiav katar o Jonas, kames ma tu? O Petri del les palpale: Ei, Baria, tu žianes ke me kamav tu. O Jesus phenel leske: Le sama katar muře bakroře.</verse>
				<verse number="17">Vo phenel leske pe e trito data: Simon, šiav katar o Jonas, kames ma tu? O Petri lias les o nekazo ke vo phendias leske pe e trito data: Kames ma tu? Ai vo dias les palpale: Baria, tu žianes sa le dieli, tu žianes ke me kamav tu. O Jesus phenel leske: Le sama katar muře bakroře.</verse>
				<verse number="18">Čačimasa, čačimasa, me phenav tuke, kana tu sanas mai terno, tu korkořo phandesas tu, ai tu žiasas kai tu kamesas; numa kana tu avesa phuro, tu desa tjire vast, ai jekh kaver phandela tu, ai ningerela tu kai tu či kamesa.</verse>
				<verse number="19">O Jesus phenel kadia te sikavel leske katar kudala vorbi sar merela o Petri ai vestila le Devles. Ai dias duma kadia, vo phenel leske: Av mansa.</verse>
				<verse number="20">O Petri, amboldinisailo, dikhlias ke avel pala leste o vortako kai o Jesus sas leske drago, kudo kai, ži kana xanas, bešelas paša leste, ai phendias: Baria, kon si kudo kai del tu ande o vast?</verse>
				<verse number="21">Sar dikhlias les, o Petri phenel ka o Jesus: Ai kado, Baria, so aresela leske?</verse>
				<verse number="22">O Jesus phenel leske: Te kamava me te bešel žikin či avava, so-i tjiri diela? Tu, av mansa.</verse>
				<verse number="23">Pe kudia, o hango gelo maškar le phral ke kudo vortako či merela. Numa o Jesus či phendias ka o Petri ke či merela, numa: Te kamava me te bešel žikin či avava, so-i tjiri diela?</verse>
				<verse number="24">Si kudo vortako kai si marturo anda kadala dieli, ai kai ramosardias le. Ai ame žianas ke leski marturia si čači.</verse>
				<verse number="25">O Jesus mai kerdias but aver dieli; te ramosarenas le po tsiřa, me gindiv ma ke inke e lumia naštil te ninkerel le kniški kai ramonas.</verse>
			</chapter>
		</book>
		<book number="44">
			<chapter number="1">
				<verse number="1">Teofilo, me dem duma, ande muři mai angluno kliška, anda sa sogodi o Jesus lias pe te kerel ai te sikiarel de anda o gor,</verse>
				<verse number="2">ži ka o dies kai sas lino ande o čeri, pala kudia kai dias peske ordini, pa o Svinto Duxo, ka le apostoli kai vo alosardias.</verse>
				<verse number="3">Pala ke vo kjinuisardias, vo sikadilo lenge živindo, ai vo dias len but semnuri te hatiaren, sikadilo lenge pašte štar-var-deš dies, ai delas lensa duma pa le dieli katar e amperetsia le Devleski.</verse>
				<verse number="4">Sar vo sas lensa, vo dias len poronka te na durion katar o Jerusalem, numa t'ažiukeren so o Dad phendias ke kerel, so me phendem tumenge phenel lenge vo;</verse>
				<verse number="5">ke o Jono boldias le paiesa, numa tume, ande tsiřa dies, tume avena bolde ande o Svinto Duxo.</verse>
				<verse number="6">Atunči le apostoli ande jekh than pušen les: Baria, avela ande kudia vramia ke tu thosa e amperetsia ande o Israel?</verse>
				<verse number="7">Vo del len palpale: Nai ke tume te žianen kana avela e vramia vai o tsaito kai o Dad vo thodias sar vo kamlias.</verse>
				<verse number="8">Numa tume lena jekh zor, o Svinto Duxo avela pe tumende, ai tume avena muře martururi ande o Jerusalem, ande sa e Judea, anda e Samaria, ai ži ande o gor la lumiako.</verse>
				<verse number="9">Pala ke phendias kudo, vo sas lino žikin von dikhenas pe leske ai jekh nuvero garadias les ka lenge jakha.</verse>
				<verse number="10">Ai žikin sar lenge dikhimata thodine karing o čeri žikin vo žialatar, eta, dui manuš ande o parno sikadile lenge,</verse>
				<verse number="11">ai phenenas: Manuš anda e Galilea, sostar terdion tume te dikhen pe o čeri? Kudo Jesus, kai sas lino ande o čeri maškar tumende, vo avela palpale sa jekh fialo sar tume dikhlian les te žial ande o čeri.</verse>
				<verse number="12">Atunči von gele palpale ande o Jerusalem, katar o plai kai akharen les le Maslinengo, kai si paše o Jerusalem, jekh kilometro katar o foro.</verse>
				<verse number="13">Kana von aresle, von ankliste ande e soba opre kai von sas sikade te bešen; sas o Petri, o Jono, o Jakob, o Andreas, o Filipo, o Tomas, o Bartelemi, o Matei, o Jakob, šiav katar o Alfeo, o Simon o Zeloto, ai o Jud, šiav katar o Jakob.</verse>
				<verse number="14">Sa ande jekh than thonas pe te řudjin pe, le žiuvliansa, ai e Maria, dei le Jesusoski, ai le phralensa katar o Jesus.</verse>
				<verse number="15">Ande kudo dies, o Petri uštilo maškar le phral, sas kothe pašte jekh šel ai biš žene. Ai vo phenel:</verse>
				<verse number="16">Manušale phralale, trubulas t'aresel so o Svinto Duxo, ande o Ramomos, phendias angla savořende, pa o mui le Davidosko, pa o Juda, kai ningerdias kudalen kai line le Jesus.</verse>
				<verse number="17">Vo sas gjindo maškar amende, ai sas leski partia ande amari butji.</verse>
				<verse number="18">Kudo manuš, kjindias jekh kimpo le lovensa katar o čořimos, pelo, phagilo lesko stato, ai sa leske pořa pele tele.</verse>
				<verse number="19">E diela žianen la sa o narodo ande o Jerusalem ke kudo kimpo si akhardo ande lengi šib Akeldama, kudia si o kimpo le Ratesko.</verse>
				<verse number="20">Eta, si ramome ande e kliška katar o Psalmo: Ke lesko kher avela pusto, Ai ke khonik či bešela andre! Ai si ramome: Ke jekh kaver te lel so sas lesko!</verse>
				<verse number="21">Kadia trubul ke, maškar kudala kai avile amensa sa e vramia kai o Baro traisardias amensa,</verse>
				<verse number="22">de katar o bolimos le Jonosko ži ka o dies kai vo sas lino maškar amende, t'avel jekh t'avel amensa sar marturo ke o Rai Jesus si živindo.</verse>
				<verse number="23">Von sikaven don: O Josef akharen les Barsabas, vai Justus, ai o Matias.</verse>
				<verse number="24">Porme von řudjisarde kadia: Baria, tu kai žianes o ilo savořengo, sikav savo anda le dui tu alosardian,</verse>
				<verse number="25">eta t'avel les partia ka kadi ministeria ai ka kado apostolato, kai o Juda muklias te žial ande pesko than.</verse>
				<verse number="26">Von tsirde pe kaste te perel, ai pelias pe o Matias, ai thodine les le deš-u-donsa.</verse>
			</chapter>
			<chapter number="2">
				<verse number="1">O dies la Řusaliako, von sas sa ande jekh than.</verse>
				<verse number="2">Strazo avilo anda o čeri jekh bašimos sar jekh balval buntuimaski, ai vo pherdias sa o kher kai von bešenas.</verse>
				<verse number="3">Šiba jekh fialo sar šiba jagake, sikadile lenge, hulade jekh avriatar, ai thode-pe pe sako ande lende.</verse>
				<verse number="4">Ai von pherdile sa o Svinto Duxo, ai von thode pe te den duma pe le kaver šiba, sar o Duxo dias len te den duma.</verse>
				<verse number="5">Eta sas kai avile ande o Jerusalem Židovuri, manuš kai patian, anda sako them kai si tela o čeri.</verse>
				<verse number="6">Ka o bašimos kai sas, but žene avile, ai lenge sas šodo ke sako ande lende ašunelas ke den lensa duma ande lengi šib.</verse>
				<verse number="7">Sa sas lenge šodo, či žianenas so si kudia, ai phenenas jekh kavreske: Eta, kadala žene kai den duma nai von sa anda e Galilea?</verse>
				<verse number="8">Ai sar ašunas ame lende sako ande e šib amaria daki?</verse>
				<verse number="9">Ame sam katar e Parta, e Medea, o Elam, ai vuni amendar bešen ande e Mesopotamia, e Judea, e Kapadotsia, o Pontus, e Azia,</verse>
				<verse number="10">e Frigia, e Pamfilia, e Egipta, katar e phuv e Sirena paše e Libia, ai vuni avile anda e Roma,</verse>
				<verse number="11">Židovuri ai proselituri kai bešen ande e Kreta ai Araburi, sar ašunas ame lende ke den duma amari šib pa le šukarimata le Devleske?</verse>
				<verse number="12">Sa sas lengo šodo, ai či žianenas so te gindin, von phenenas jekh avreske: So t'avel kadia?</verse>
				<verse number="13">Numa le kaver asanas, ai phenenas: Von si pherde mol gugli.</verse>
				<verse number="14">Atunči o Petri, kai avilo le deš-u-jekhensa, vazdias o hango, ai del lensa duma kadia: Manuš Židovuri, ai kudala kai bešen ande o Jerusalem, žianen kadia, ai thon kan ka muře vorbi!</verse>
				<verse number="15">Kadala žene nai mate, ke si o eniato časo katar o dies.</verse>
				<verse number="16">Numa kathe si so phendias o profeto Joel:</verse>
				<verse number="17">Ande le mai paluni diesa, phenel o Del, me thava anda muřo Duxo pe sako mas. Tumare šiave ai tumare šeia phenena so avela, Tumare terne murš dikhena so avela, Ai tumare phure avena len sune.</verse>
				<verse number="18">Ei, pe muře služi ai pe muře sluganki, Ande kudala diesa, me thava anda muřo Duxo; ai von phenena so avela.</verse>
				<verse number="19">Me kereva t'avel šodo dieli ande o čeri ai čudeni tele pe e phuv. Rat, jag, ai jekh aburo thuv;</verse>
				<verse number="20">O kham pařudiola ande o tuniariko, Ai o šiunut o ande o rat. Angla savořende t'avel o dies le Baresko, De katar kudo dies baro ai vestime.</verse>
				<verse number="21">Atunči kon-godi phenela o anav le Baresko avela skipime.</verse>
				<verse number="22">Manuš anda o Israel, ašunen kakala vorbi! o Jesus anda o Nazaret, kudo manuš kaske o Del sas marturo angla tumende katar le šodimata ai le čudeni kai vo kerdias maškar tumende, sar tume žianen;</verse>
				<verse number="23">kudo manuš dino ande o vast sar sas leske šinado ai sar kamlias o Del, tume ambladian les pe o trušul, tume mudardian les katar le vast le žiungalenge.</verse>
				<verse number="24">O Del živindisardias les, kai ankaladias les anda le phanglimata le merimaske, ke naštilas o merimos mai te ninkerel les.</verse>
				<verse number="25">Ke o David phendias leske: Me dikhavas sakda la Bares angla mande, Ke vo ši pe muřo čačo, eta te na miškin ma.</verse>
				<verse number="26">Kadia muřo ilo si ande e veselia, ai muři šib ande o veselimos: Ai inke muřo mas hodinil ande o ažiukerimos,</verse>
				<verse number="27">Ke tu či mukes muřo duxo kothe kai bešen le mule, Ai tu či kames ke te tjiro Svinto te dikhel o rimomos.</verse>
				<verse number="28">Tu kerdian te žianav le vurmi le traioske, Tu pheres ma veselia kai san mansa.</verse>
				<verse number="29">Manušale phralale, ke te muken ma te phenav tumenge sar kamav, pala o phuro David, kai mulo ai sas angropome, ai kai lesko groapoševo mai si adies maškar amende.</verse>
				<verse number="30">Sar vo sas profeto, ai ke vo žianelas ke o Del phendiasas leske solaxasa ke si te kerel te bešel jekh anda leski vitsa pe o skamin amperatitsko.</verse>
				<verse number="31">Si o živindimos le Kristosko kai vo phendias kana phendiasas: Ke vo či avela muklo kai bešen le mule ai ke lesko mas či avela rimome.</verse>
				<verse number="32">Kudo si o Jesus kai o Del živindisardias; ame sam sa martururi.</verse>
				<verse number="33">Uštiado pe e čači rig le Devleski, vo lias katar o Dad o Svinto Duxo kai sas phendo ke avel, ai kai vo dias les, si so tume dikhen ai ašunen.</verse>
				<verse number="34">Ke o David či anklisto vo ande o čeri, numa vo phendias: O Baro phendias muře Bareske: Beš pe muřo čačo,</verse>
				<verse number="35">Žikin či thava tjire dušmaia jekh skaminořo tele tjire punřenge.</verse>
				<verse number="36">Ke sa o kher anda o Israel te žianel čačimasa ke o Del kerdias Baro ai Kristo kudale Jesus kai tume ambladian.</verse>
				<verse number="37">Pale ke ašunde kudo divano, len sas lengo ilo asbado but, ai von phenen ka o Petri ai ka le kaver apostoli: Manušale phralale, so si te keras ame?</verse>
				<verse number="38">O Petri phenel lenge: Kein tume, ai ke sako anda tumende t'avel amboldo ande o anav le Jesus Kristosko, te jertil tumare bezexa; ai tumen avela dino o Svinto Duxo.</verse>
				<verse number="39">Ke so si t'avel tumenge si šinado, tumare glatenge, ai pe sa kudala kai si dur, kadia but kai o Baro amaro Del akhardias len.</verse>
				<verse number="40">Ai, katar but kaver vorbi, vo mangel lendar ai vazdel len, phenelas: Skipin tume katar kadia vitsa kurvisko.</verse>
				<verse number="41">Kudala kai line leski vorba sas bolde; ai ande kudo dies le vortača trin mii mai but sas.</verse>
				<verse number="42">Von žianas but te sikion katar le apostoli, ande jekh than sar le phral, kai phagenas o manřo, ai ande le řudjimata.</verse>
				<verse number="43">E dar lias sakones, ai sas but šodo ai čudeni katar le apostoli</verse>
				<verse number="44">Sa kudala kai patian sas sa ande jekh than, ai sas len sa ande jekh than.</verse>
				<verse number="45">Von bikjinenas penge khera ai so sas len mištimos, ai von hulavenas so bikjinde maškar sa, sar trubul sakones.</verse>
				<verse number="46">Von sas sako dies ande jekh than ande o templo, von phagenas o manřo ande le khera, ai lenas pengo xamos veselimasa ai prosto ilesa,</verse>
				<verse number="47">luvudin le Devles, ai sas len dragostia paša sa o narodo. Ai o Baro tholas sako dies ka e kumpania kudalen kai sas skipime.</verse>
			</chapter>
			<chapter number="3">
				<verse number="1">O Petri ai o Jono anklenas ande jekh than ka o templo, ka o časo kai řudjin; sas o trinto časo pala mismeri.</verse>
				<verse number="2">Sas jekh manuš bango dekin arakhadilo, kai ningerenas les ai thonas les sako dies ka o vudar le templosko kai akharel les Šukar, te mangel vareso kudalendar kai den andre ande o templo.</verse>
				<verse number="3">Kudo manuš, dikhelas le Petri ai le Jono kai sas te den andre, manglias lendar vareso.</verse>
				<verse number="4">O Petri, sar vi o Jono thodine le jakha pe leste, ai phenel: Dikh pe amende.</verse>
				<verse number="5">Ai vo dikhel pe lende zurales, ažukerelas te lel lendar vareso.</verse>
				<verse number="6">Atunči o Petri phenel leske: Nai ma či rup, či sunakai; numa so si ma dav les tuke: ande o anav o Jesus Kristo anda o Nazaret, ušti ai phir.</verse>
				<verse number="7">Ai lias les katar o vast o čačo, vo uštiadias les. Ande kudo momento, leske punře ai leske kilikia zuraile;</verse>
				<verse number="8">pe jekh xutimos vo sas pe punřende, ai thodias pe te phirel. Vo dias lensa ande o templo, phirelas, xutelas, ai luvudilas le Devles.</verse>
				<verse number="9">Sa e lumia dikhlias les ke phirel ai luvudil le Devles.</verse>
				<verse number="10">Von prinžiaren ke vo si kudo kai bešelas ka o Šukar Vudar le templosko te mangel vareso, ai von pherdile šodo ai sas lenge šodo pala so areslias leske.</verse>
				<verse number="11">Sar vo či mukelas le Petri ai le Jono, sa o narodo kai sas lenge šodo našenas karing lende, ka o vudar phenen leske katar o Salomon.</verse>
				<verse number="12">O Petri, dikhlias kudia, phenel le narodoske: Manuš anda o Israel, sostar si tumenge šodo anda kadia? Sostar dikhen tume pe amende, sar t'avel katar amari zor vai katar amaro patiamos ke ame kerdiam te phirel kado manuš?</verse>
				<verse number="13">O Del katar o Abraham, katar o Isak kai katar o Jakob, o Del amare dadengo, luvudisardias peska sluga o Jesus, kai tume dias les ande o vast ai či prinžiardian les angla o Pilato, kai kamelas te mukel les.</verse>
				<verse number="14">Tume či prinžiardian le Svintos ai le Vorta, ai tume manglian te muken tumenge jekhes kai mudarel.</verse>
				<verse number="15">Tume kerdian te merel o Prinso le traiosko, kai o Del živindisardias les katar le mule; ame sam martururi.</verse>
				<verse number="16">Si katar o patiamos ande lesko anav kai lesko anav zuriardias kudales kai tume dikhen ai žianen; si o patiamos ande leste kai dias kadale manušes sa kado sastimos, angla sa tumende.</verse>
				<verse number="17">Ai akana, phralale, me žianav ke tume kerdian kudia ke či žianenas, ai vi tumare birevia.</verse>
				<verse number="18">Numa o Del kerdias kadia so vo phendiasas angla savořende pa o mui katar sa peske profeturi, ke lesko Kristo trubulas te kjinuil.</verse>
				<verse number="19">Kein tume kadia ai pařuven tume, ke tumare bezexa t'aven khosle.</verse>
				<verse number="20">Eta ke le vremi hodinake aven katar o Baro, ai ke te tradel kudales kai sas tumenge šinado, o Jesus Kristo,</verse>
				<verse number="21">kai o čeri trubul te lel les ži ka e vramia kai thola o Del palpale sa le dieli, kai o Del diasas duma pa lende angla savořende katar o mui katar peske svintsi profeturi.</verse>
				<verse number="22">O Moše phendias: O Baro tumaro Del ankalavela anda tumende jekhe profetos sar mande, tume ašunena leste ande sa so vo phenela tumenge,</verse>
				<verse number="23">ai kon-godi či ašunela ka kudo profeto avela tradino anda o narodo.</verse>
				<verse number="24">Sa le profeturi kai dine duma jekh pala kavreste de katar o Samuel, von phende kado dies.</verse>
				<verse number="25">Tume san le šiave katar le profeturi ai e patia kai o Del kerdias tumare dadensa, kai phendias ka o Abraham: Sa le vitsi pa e phuv avena svintsime katar leski vitsa.</verse>
				<verse number="26">Si tumenge angla savořende kai o Del vazdias peska sluga ai tradias les tumenge te svintsil tume, te del rigate sako anda tumende katar leske bezexa.</verse>
			</chapter>
			<chapter number="4">
				<verse number="1">Žikin o Petri ai o Jono denas duma le narodosa, avile le bare raša, o fitsiri le templosko, ai le Sadusenuri.</verse>
				<verse number="2">Nai lenge mišto ke von sikiaren o narodo, ai phenen pa o Jesus ke si te živindin le mule.</verse>
				<verse number="3">Von thodine le vast pe lende, ai šiude le ande e temnitsa ži pe teharin; ke sas vuže e riat.</verse>
				<verse number="4">Numa, but anda kudala kai ašunde e vorba patian, ai kana gjinde le manuš sas pašte panž mii.</verse>
				<verse number="5">Teharin, le birevia le narodoske, le purane, ai kudala kai ramon, kjidinisaile ande o Jerusalem.</verse>
				<verse number="6">Ai o Anas, o baro rašai o Kaifas, o Jono, o Alexandre, ai sa kudala kai sas anda e vitsa katar le bare raša.</verse>
				<verse number="7">Von thode maškar pende le Petri ai le Jono, ai pušen lendar: Katar če putiaria, vai ande o anav savesko tume kerdian kudia?</verse>
				<verse number="8">Atunči o Petri, pherdo Svinto Duxo, phenel lenge: Birevia le narodoske, ai le phure anda o Israel,</verse>
				<verse number="9">sar amen pušen ame adies pala jekh mištimos kai sas dino jekhe nasvale manušeske, eta ame sar te phenas sar vo sas sastilo.</verse>
				<verse number="10">Te žianen sa, ai ke sa o narodo anda o Israel te žianel! Si katar o anav o Jesus Kristo anda o Nazaret, kai tume ambladian, ai kai o Del živindisardias katar le mule, si lestar ke kado manuš sikadiol sa sasto angla tumende.</verse>
				<verse number="11">O Jesus si O bař šiudino tumendar kai vazden khera, Ai kai areslo o mai baro ande o koltso.</verse>
				<verse number="12">Nai skipimos ande či jekh aver; ke nai tela o čeri či jekh kaver anav kai si dino ka le manuš, katar savo ame trubusaras t'avas skipime.</verse>
				<verse number="13">Kana von dikhle e zor katar o Petri ai o Jono, lenge sas šodo, žianenas ke von sas manuš anda o narodo bi te sikion; ai von prinžiarde ke von sas le Jesusosa.</verse>
				<verse number="14">Numa sar von dikhenas kothe paše paša lende o manuš kai sastilo, von naštin mai te phenen khanči.</verse>
				<verse number="15">Von dine len ordina t'anklen avri anda e kris e židovitsko, ai den pe duma maškar pende.</verse>
				<verse number="16">Phenenas: So kerasa ame kadale manušenge? Ke sa o narodo anda o Jerusalem dikhle ke jekh čudenia si sikardi kerdi lendar, ai ame naštisaras te das les palpale.</verse>
				<verse number="17">Numa, eta ke te e diela te na mai žial mai angle maškar o narodo, te na mukas le te das len dar d'akanara te den duma varekaske pe kudo anav.</verse>
				<verse number="18">Ai akharde le, von phende lenge zurales te na mai den duma ai te na sikiaren ande o anav le Jesusosko.</verse>
				<verse number="19">O Petri ai o Jono den len palpale: Den kris te si vorta, angla o Del, te šunas tumen sar mai mišto ke le Devles;</verse>
				<verse number="20">ke ame naštisaras te na das duma pa so ame dikhlias ai ašundiam.</verse>
				<verse number="21">Von mai daraven le, ai mukle le, či žianenas sar te den len strafo, pala o narodo, ke sa luvudin le Devles anda so areslias.</verse>
				<verse number="22">Ke o manuš kai sas vo sasto anda kudo nasvalimos čudato sas phuro de mai but sar štar-var-deš beršengo.</verse>
				<verse number="23">Pala ke mukle len, von gele karing penge, ai mothon sa sogodi le bare raša ai le phure pende lenge.</verse>
				<verse number="24">Kana von ašunde, von vazdine ka o Del o hango sa ande jekh than, ai phenen: Baria, tu kai kerdian o čeri, e phuv, e maria, ai sogodi si,</verse>
				<verse number="25">tu phendian katar o Svinto Duxo, pa o mui amare dadesko, leski sluga o David: Sostar kudo buntuimos maškar le thema, Ai kudala ginduri intaino maškar o narodo?</verse>
				<verse number="26">Le amperatsi la phuviake vazdinisaile, Ai le prinsuria thode pe ande jekh than Pe o Baro ai pe lesko Svinto.</verse>
				<verse number="27">Kadia si, pe tjiro svinto sluga Jesus, kai tu svintsisardian, o Herodo ai o Pontius Pilato thode ande jekh than ande kado foro le themensa ai le narodosa anda o Israel.</verse>
				<verse number="28">Kamle te keren sa so ande e zor e tjiri tu gindisardian angla savořende.</verse>
				<verse number="29">Ai akana, Baria, dikh so von daraven, ai de ka tjire služi te phenen tjiri vorba zorasa,</verse>
				<verse number="30">ai vazde tjiro vast, t'aven sastimata, čudeni ai šodo, katar o anav svinto katar tjiro sluga o Jesus.</verse>
				<verse number="31">Kana von řudjisarde, o than kai von sas ande isdraias, von sa pherdile Svinto Duxo, ai von phenen e vorba le Devleski la zorasa.</verse>
				<verse number="32">Le but kudala kai ašunde patianas, sas len ferdi jekh ilo ai jekh duxo. Khonik či phenelas ke so si lesko sas čačes lesko, numa sa sas ande jekh than maškar lende.</verse>
				<verse number="33">Le apostoli sas but zorasa martururi, phenen sar živindisailo o Rai Jesus. Ai jekh bari dragostia bešel pe lende.</verse>
				<verse number="34">Ke nai maškar lende či jekh čořo; sa kudala kai sas len kimpuri vai khera bikjinenas le, anenas le love anda so von bikjinde,</verse>
				<verse number="35">ai thonas le ka le punře le apostolonge; ai denas sakones so trubulas les.</verse>
				<verse number="36">O Josef, akharen les le apostoli Barnabas, so si kudia o «šiav kai vazdel», Levito, anda e Kipra,</verse>
				<verse number="37">bikjindias jekh kimpo kai sas les, andias le love, ai thodias le ka le punře le apostolonge.</verse>
			</chapter>
			<chapter number="5">
				<verse number="1">Numa jekh manuš kai bušolas o Ananias, la Safirasa leski řomni, bikjindias jekh phuv,</verse>
				<verse number="2">ai ninkerdias jekh partia anda so bikjindias. Leski řomni žianelas. Porme andias so ašilias, ai thodias les ke le punře le apostolonge.</verse>
				<verse number="3">O Petri phenel leske: Ananias, sostar o Satan pherdias tjiro ilo, kadia sar tu xoxaves le Svinto Duxo, ai ke tu ninkerdias jekh partia anda so lian kana bikjindian o kimpo.</verse>
				<verse number="4">Te na avilinosas bikjindo, nas t'avel tjiro? Ai, pala ke sas bikjindo le love nas von t'aven tjire? Sar tromailian tu te thos ande tjiro ilo kasavo gindo? Nai ke le manušenge ke tu xoxadian, numa le Devleske.</verse>
				<verse number="5">O Ananias, ašundias kudala vorbi, pelo tele, ai mulo. Jekh bari dar lias sa kudalen kai sas kothe.</verse>
				<verse number="6">Le terno murš uštile, phangle les, ningerde les, ai angroposarde les.</verse>
				<verse number="7">Pašte trin časuri pala kudia, leski řomni del andre, bi te žianel so nakhlias.</verse>
				<verse number="8">O Petri del lasa duma: Phen mange, si pe če prešo kai tume bikjindian o kimpo? Ei, del voi palpale, si pe kudo lov.</verse>
				<verse number="9">Atunči o Petri phenel lake: Sar tume thodian tume ande jekh than te zumaven le Duxos le Baresko? Eta, kudala kai angroposarde tjire řomes si ka o vudar, ai von ningerena tut.</verse>
				<verse number="10">Strazo, voi peli tele ke le punře le apostoloske. Le terne murš, arakhle la muli; von ningerde la, ai angroposarde la paša lako řom.</verse>
				<verse number="11">Jekh bari dar lias sa e khangeri ai sa kudalen kai ašunde kudala dieli.</verse>
				<verse number="12">But čudeni ai šodo kerdionas maškar o narodo katar le vast le apostolonge. Von bešenas sa ande jekh than ka o vudar katar o Salomon,</verse>
				<verse number="13">ai khonik anda le kaver či tromalas te žial lensa; numa o narodo luvudinas len oprune hangosa.</verse>
				<verse number="14">Le but kudala kai patianas le Bares, murš ai žiuvlia, bution but ai mai but;</verse>
				<verse number="15">kadia ke anenas le nasvalen ande le vulitsi ai ke thonas le pe le thana ai kai soven, eta ke, kana o Petri nakhela, leski ušialin t'avel te garavel uni anda lende.</verse>
				<verse number="16">O baro narodo vi mai našel anda le foruri paše, anenas le nasvalen ai le ženen kai si ande lende duxuri bi-vuže; ai sa sas saste.</verse>
				<verse number="17">Numa o baro rašai ai sa kudala kai sas lesa, e partida katar le Sadusenuri, uštile, pherde xoli,</verse>
				<verse number="18">thodine le vast pe le apostoli, ai šiudine le ande e temnitsa publiko.</verse>
				<verse number="19">Numa jekh andželo le Baresko puterdias žikin si e riat le vudara la temnitsake, ankaladias le avri, ai phenel lenge:</verse>
				<verse number="20">Žian, bešen ande o templo, ai phenen sa le narodoske sa le vorbi kadale neve traioske.</verse>
				<verse number="21">Kana ašundine kudia, von dine andre de diminiatsara ande o templo, ai thode pe te sikiaren. O baro rašai ai kudala kai sas lesa avile, von akharde e kris židovitsko ai sa le phure katar le šiave ande o Israel, ai von tradine te žian t'anen le apostolon anda e temnitsa.</verse>
				<verse number="22">Le slugi, kana aresle, či arakhle le ande e temnitsa, von avile palpale, ai phende so sas,</verse>
				<verse number="23">Phenenas: Ame arakhliam e temnitsa mišto phandadi, ai kudala kai arakhen sas angla o vudar; numa, pala ke puterde, ame či arakhliam khanikas andre.</verse>
				<verse number="24">Kana von ašunde kudala vorbi, o fitsiri le templosko ai le bare raša či mai žianenas so te gindin pe le apostoli ai so mai avela angle anda kudia diela.</verse>
				<verse number="25">Varekon avel te phenel lenge: Eta, le manuš kai tume thodian ande e temnitsa von si ande o templo, ai von sikiaren o narodo.</verse>
				<verse number="26">Atunči o fitsiri gelotar le slugensa, ai ningerdias le apostolon, bi zorako, ke sas lenge dar ke mudaren le bařensa o narodo.</verse>
				<verse number="27">Pala ke ningerde le angla e kris židovitsko, o baro rašai pušel le kadia:</verse>
				<verse number="28">Či phendiam tumenge ame zorasa te na sikiaren ande kudo anav? Ai eta, tume pherdian o Jerusalem ande tumaro sikiarimos, ai tume kamen te peraven pe amende o rat kudale manušesko!</verse>
				<verse number="29">O Petri ai le apostoli den palpale: Mai mišto te patias le Devles sar le manušen.</verse>
				<verse number="30">O Del katar amare dada živindisardias le Jesus, kai tume mudardian, kai ambladian les ka o kašt.</verse>
				<verse number="31">O Del vazdias les pe pesko čačo sar Prinso ai Skipitori, te del ka o Israel te keil pe ai te jertil leske bezexa.</verse>
				<verse number="32">Ame sam martururi ande kudala dieli, sa jekh fialo si o Svinto Duxo kai o Del dias ka kudala kai patian ande leste.</verse>
				<verse number="33">Xoliariko anda kudala vorbi, von kamenas te mudaren len.</verse>
				<verse number="34">Numa jekh Fariziano, bušol o Gamiliel, zakonari, drago sas le narodoske, uštilo ande e kris židovitsko, ai dias ordina t'ankalaven avri pe tsiřa vramia le apostolon.</verse>
				<verse number="35">Porme vo phenel lenge: Manuš anda o Israel, len tume sama so tume si te keren karing kadala žene.</verse>
				<verse number="36">Ke, nai de dumult ke sikadilo o Teudas, kai motholas ke vo si varekon, ai kaste gele pašte štar šela manuš: Mudarde les, ai sa kudala kai gele pala leste gonisarde le ai manai khanči.</verse>
				<verse number="37">Pala leste, sikadilo o Juda o Galileno, ande e vramia kai gjinenas o narodo, ai vo anelas peste ka peski partida baro narodo; vi vo xasailo, ai sa kudala kai gele pala leste purisaile.</verse>
				<verse number="38">Ai akana, me phenav tumenge, na len sama katar kudala manuš, ai muken le te žiantar. Te kadia diela vai kadia butji avena katar le manuš, von perena tele;</verse>
				<verse number="39">t'avena katar o Del, tume naština te phagen len. Den tumen sama te na thon tume te maren pe le Devlesa.</verse>
				<verse number="40">Von gele pala leste sar vo phendias. Ai akharde le apostolon, von thode te maren le řaiansa, ai phende lenge te na den duma ande o anav le Jesusosko, ai von mukle le.</verse>
				<verse number="41">Le apostoli geletar anda e kris židovitsko, veseli ke sas dine pe kris harniči ke marde mui lendar pala o anav le Jesusosko.</verse>
				<verse number="42">Ai sako dies, ande o templo ai ande le khera, von či ašenas te na sikiaren, ai te phenen e laši viasta katar o Jesus Kristo.</verse>
			</chapter>
			<chapter number="6">
				<verse number="1">Ande kudia vramia, le vortača bution, ai le Židovuri kai den duma grekisko bulguin pe le Židovuri katar o Foro, ke lenge phivlia sas busterde ande so denas sako dies.</verse>
				<verse number="2">Le deš-u-dui akharde le but vortakon, ai phenen: Nai mišto ke ame mukas e vorba le Devleski te služisaras ka e skafidi.</verse>
				<verse number="3">Sa anda kudia, phralale, alon maškar tumende efta manušen, kai si le jekh laši patia, kai si pherde Svinto Duxo ai godi, ai kai ame thasa pe lende kudia butji.</verse>
				<verse number="4">Ai ame, ame žias sakda te řudjisaras ai ka e služetsia la vorbaki.</verse>
				<verse number="5">So von phende drago sas kudalenge kai sas kjidine kothe. Von alosarde le Stefano, manuš pherdo patiamos ai kai si les o Svinto Duxo, le Filipo, le Proxoro, le Nikanor, le Timon, le Parmenas, ai le Nikolas, proselito anda o Antioxi.</verse>
				<verse number="6">Von sikade le ka le apostoli, kai pala ke řudjisarde, thode pe lende le vast.</verse>
				<verse number="7">E vorba le Devleski žialas angle but ai mai but, le vortača bution but ande o Jerusalem, ai but žene anda le raša lias le o patiamos.</verse>
				<verse number="8">O Stefano, pherdo dragostia ai zor, kerelas bare šodi ai čudeni maškar o narodo.</verse>
				<verse number="9">Uni manuš katar e khangeri židovitsko akharen la e khangeri katar le Mukli, ai uni Sirenuri, Aleksandrianuri, le Židovonsa anda e Tsilisia ai anda e Azia, thode pe te den duma lesa;</verse>
				<verse number="10">numa naštin te ninkeren pe leski godji ai pe o Duxo sar vo del duma.</verse>
				<verse number="11">Atunči pokjinde manušenge kai phenen: Ame ašundiam leste ke prasal pe o Moše ai pe o Del.</verse>
				<verse number="12">Von buntuisarde o narodo, le purane ai le Zakonaren, ai von xukle pe leste, line les, ai ningerde les ka e kris židovitsko.</verse>
				<verse number="13">Von andine falši martururi, kai phenenas: Kado manuš či terdiol te mothol vorbi pe o svinto than ai pe o zakono;</verse>
				<verse number="14">ke ame ašundiam ke vo phenel ke o Jesus, kudo Nazareno, phagela kudo than, ai pařuvela le zakonuri kai o Moše dias amen.</verse>
				<verse number="15">Sa kudala kai denas kris ande e kris židovitsko thodine penge jakha pe o Stefano, lesko mui miazolas sar kudo jekhe andželosko.</verse>
			</chapter>
			<chapter number="7">
				<verse number="1">O baro rašai phenel: Si kadia le dieli?</verse>
				<verse number="2">O Stefano del palpale: Manušale, phralale ai dada, ašunen! O Del vestime sikadilo ka amaro dad o Abraham, kana vo sas ande e Mesopotamia, angla savořende te bešel ande o Xaran; ai vo phendias leske:</verse>
				<verse number="3">Muk tjiro them ai tjiria familia, ai žia ande o them kai me sikavava tuke.</verse>
				<verse number="4">Vo atunči anklisto anda o them katar le Xaldenuri, ai thodias pe te bešel ande o Xaran. Kothar, pala ke mulo lesko dad, o Del nakhadias les ande kado them kai tume bešen akana;</verse>
				<verse number="5">vo či dias les či jekh kher ande kado them, inke nas kai te thol peske punře, numa vo phendias leske ke del les leske, ai leska vitsake pala leste, makar ke nas les glati.</verse>
				<verse number="6">O Del delas duma kadia: Leski vitsa bešela ande jekh them streino; thona la tela e služetsia ai marena la štar šela berš.</verse>
				<verse number="7">Numa o them ka savo von služina, me dava les pe e kris, phenel o Del. Pala kudia, von anklena avri, ai von služina ma ande kado than.</verse>
				<verse number="8">Porme o Del dias ka o Abraham e patia kai šinen le muršen, ai kadia, o Abraham, arakhadilo lestar o Isak, šindias les o oxto dies; o Isak arakhadilo lestar o Jakob ai šindias les, ai katar o Jakob šindias le deš-u-do phuren.</verse>
				<verse number="9">Le phure nas lenge drago o Josef, lengo phral bikjinde les te ningeren les ande e Egipta.</verse>
				<verse number="10">Numa o Del sas lesa, ai skipisardias les anda sa kudala baiuri; vo dias les godji ai kerdias t'arakhel dragostia angla o Faraono, amperato anda e Egipta ai pe sa lesko kher.</verse>
				<verse number="11">Avili jekh bokh pe sa o them ande e Egipta, ai ande kudo o Kanan. O nekazo sas baro ai amare dada či arakhenas so te pravaren pe.</verse>
				<verse number="12">O Jakob ašundias ke si gjiv ande e Egipta, ai vo tradias amare daden jekh mai angluno data.</verse>
				<verse number="13">Ai e duito data, o Josef prinžiarde les leske phral, ai o Faraono žianglias anda če familia si vo.</verse>
				<verse number="14">Porme o Josef tradias t'anen leske dades o Jakob, ai sa leski familia ande sa efta-var-deš ai panž žene.</verse>
				<verse number="15">O Jakob vulisto ande e Egipta, kai kothe mulo, kadia vi amare dada;</verse>
				<verse number="16">ai len ningerde le ande o Šehem, ai thodine le andre o groapoševo kai o Abraham kjindiasas, pe lovende, katar le šiave katar o Hamor, ande o Šexem.</verse>
				<verse number="17">E vramia pašiolas kai trubulas t'aresel so o Del kerdias le Abrahamoske, ai o narodo barilo ai butilo ande e Egipta,</verse>
				<verse number="18">žikin či sikadilo jekh kaver amperato, kai či žianelas so sas o Josef.</verse>
				<verse number="19">Kudo amperato, kerdias xitrenia pe amari vitsa, marelas amare daden, kadia te lelas lendar lenge glati, te na mai train.</verse>
				<verse number="20">Ka kudia vramia, arakhadilo o Moše, kai sas šukar ka le jakha le Devleske. Vo sas pravardo trin šion ande o kher peske dadesko;</verse>
				<verse number="21">ai, kana trubulas te muken les avri e šei le Faraoneski lias les, ai bariardias les sar pesko šiav.</verse>
				<verse number="22">O Moše sikiarde les ande sa-godi žianenas le Egiptanuri, ai vo sas zuralo pe e vorba ai pe e butji.</verse>
				<verse number="23">Sas štar-var-deš beršengo, kana avilias leske ande o ilo te žial ka peske phral, le šiave anda o Israel.</verse>
				<verse number="24">Vo dikhlias jekhes kai marenas les, ai, gelo pala leste, vo kerdias te pokjinel kudales kai marelas les, ai vo mudardias le Egiptanos.</verse>
				<verse number="25">Vo gindilas pe ke leske phral hatiarenas ke o Del dela o skipimos katar lesko vast; numa von či hatiarde.</verse>
				<verse number="26">O dies pala kudo, vo sikadilo maškar lende sar von marenas pe, ai vo mangel lende te bešen ande e patia: Manušale, phenel vo, sostar maren tume jekh avres?</verse>
				<verse number="27">Numa kudo kai marel peske vortakos del les palpale, phenel les: Kon thodias tu birevo ai krisinitori pe amende?</verse>
				<verse number="28">Kames tu te mudares man, sar mudardian tu aratji le Egiptanos?</verse>
				<verse number="29">Ka kudia vorba, o Moše našlo, ai gelo te bešel ande o them o Midian, kai arakhadile lestar dui šiave.</verse>
				<verse number="30">Štar-var-deš berš pala kudia, jekh andželo sikadilo leske, ande e pusta ka o plai o Sinai, ande e pařa ande jekh buř kai phabol.</verse>
				<verse number="31">O Moše, dikhlias kudia, sas leske šodo so vo dikhel; ai, sar vo pašiol te lel sama, o hango le Baresko ašundiol:</verse>
				<verse number="32">Me sim o Del tjire dadengo, o Del katar o Abraham, katar o Isak ai katar o Jakob. Ai o Moše, sa isdralas, či tromalas te dikhel.</verse>
				<verse number="33">O Baro phenel leske: Le le papuča pa tjire punře, ke o than pe savo tu bešes si jekh than svinto.</verse>
				<verse number="34">Me dikhlem o nekazo muře narodosko kai si ande e Egipta, me ašundem leske vatimata, ai me vulistem te skipiv les. Akana, žia, me tradava tu ande e Egipta.</verse>
				<verse number="35">Kudo Moše, kai von dine les palpale, phendesas leske: Kon thodias tu birevo ai krisinitori? Vo si kai o Del tradias les sar birevo ai sar skipitori le ažutimasa katar o andželo kai sikadilo leske ande e buř.</verse>
				<verse number="36">Vo ankaladias le anda e Egipta, kerdias šodi ai čudenia ande o them e Egipta, ande e mari e Loli, ai ande e pusta, štar-var-deš berš.</verse>
				<verse number="37">Kudo Moše si kai phendias ka le šiave anda o Israel: O Del ankalavela tumenge maškar tumare phral jekh profetos sar mande.</verse>
				<verse number="38">Vo si kai, kana kjidinisaile ande e pusta, sas le andželosa kai delas duma lesa pe o plai o Sinai ai amare dadensa, ai vo lias le vorbi živinde, te del le amenge.</verse>
				<verse number="39">Amare dada či kamenas te patian les, von dine les palpale, ai von ambolde penge ile karing e Egipta.</verse>
				<verse number="40">Phenenas ka o Aron: Ker amenge dela kai phiren angla amende; ke kudo Moše kai ankaladias ame ande e Egipta, ame či žianas kai lo vo.</verse>
				<verse number="41">Ai, ande kudo dies, von kerde jekh vitselo, von dine jekh sakrifiso kudales, ai von veselisaile anda e butji penge vastengi.</verse>
				<verse number="42">Atunči o Del dias pe palpale, ai dias le ka le čeřaia le čereske, sar si ramome ande e kliška le Profetongi: Dian ma tume šinade manušen ai sakrifisuri Štar-var-deš berš ande e pusta, Kher katar o Israel?</verse>
				<verse number="43">Tume ningerdian e tseřa katar o Molok Ai e čeřai katar o del o Raifan, Kudala staturi kai tume kerdian te kamen! Kadia me ningerava tumen inčial o Babilon.</verse>
				<verse number="44">Amare phure sas len ande e pusta e tseřa svinto, sar dias ordina o Del kai phendias ka o Moše te kerel les sar sas o modelo kai vo dikhlias.</verse>
				<verse number="45">Ai amare phure, line la, thodine la andre, kana ningerelas len o Jošua, ande o them kai sas le narodengo kai o Del gonisardias angla lende, ai bešli kothe ži ka o dies kai sas o David.</verse>
				<verse number="46">O David arakhlias dragostia angla o Del, ai manglias te vazden jekh kher le Devleske katar o Jakob;</verse>
				<verse number="47">ai sas o Salomon kai vazdias kudo kher.</verse>
				<verse number="48">Numa o Mai Vučo či bešel ande so si kerdo katar o vast le manušesko, sar phenel o profeto.</verse>
				<verse number="49">O čeri si muřo skamin amperatisko, Ai e phuv kai phirav pe late. Če kher vazdena mange tume, phenel o Baro, Vai kai avela o than kai me hodiniv?</verse>
				<verse number="50">Nai ke muřo vast kai kerdias sa kadala dieli?</verse>
				<verse number="51">Tume manuš kai si tume e koř zurali, phandade ande o ilo ai ande le kan! tume san sakda pe o Svinto Duxo. So tumare dada sas, vi tume san kadia.</verse>
				<verse number="52">Savo anda le profeturi nas mardo katar tumare dada? Von mudarde kudalen kai phenenas angla savořende ke avel o Vorta. Vo si kai tume dian les akana ande vast, ai ke tume sanas kudala kai mudardian les,</verse>
				<verse number="53">tume kai lian o zakono pala le poronkuri katar le andželi, ai kai tume či garadian le!</verse>
				<verse number="54">Kana ašunde kudala vorbi, len lias le e xoli ande penge ile, ai grintsisarde le dand pe leste.</verse>
				<verse number="55">Numa o Stefano, pherdo Svinto Duxo, vazdias le jakha karing o čeri, dikhlias o vestimos le Devlesko ai le Jesus opre pe o čačo le Devlesko.</verse>
				<verse number="56">Ai vo phenel: Eta, me dikhav o čeri puterdo, ai o Šiav le manušesko opre pe o čačo le Devlesko.</verse>
				<verse number="57">Von atunči phurde bare tsipimata, ai phandade penge kan, ai von našle sigo sa ande jekh than pe leste,</verse>
				<verse number="58">Tsirde les avri anda o foro, ai mudarde les bařensa. Le martururi thode penge tsalia ka le punře jekhe terne muršeske kai bušolas o Saul.</verse>
				<verse number="59">Ai von mudarde bařensa le Stefano, kai řudjilas ai phenelas: Baria Jesus, le muřo duxo!</verse>
				<verse number="60">Porme, thodias-pe pe čangende, vo tsipisardias jekhe hangosa zurale: Baria, na tho pe lende kadi bezex! Ai, pala kudala vorbi, vo mulo.</verse>
			</chapter>
			<chapter number="8">
				<verse number="1">O Saul kamlias o merimos le Stefanosko. Sas, ande kudo dies, jekh baro marimos pe e khangeri ande o Jerusalem; ai sa, ferdi na le apostoli, našletar ande e rig katar e Judea ai e Samaria.</verse>
				<verse number="2">Manuš kai patian angroposarde le Stefano, ai rovenas les bare bašimasa.</verse>
				<verse number="3">O Saul, pe peski rig, phařavelas e khangeri; delas andre ande le khera, vo ankalavelas avri le manušen ai le žiuvlian, ai šiudelas len ande e temnitsa.</verse>
				<verse number="4">Kudala kai našletar žianas than thanestar, phenenas e laši viasta la vorbasa.</verse>
				<verse number="5">O Filipo, vulisto ande jekh foro ande e Samaria, delas duma pa o Kristo.</verse>
				<verse number="6">O narodo sas ande jekh than, ašunenas mišto so phenelas o Filipo, kana von ašunenas ai dikhle le čudeni kai vo kerelas.</verse>
				<verse number="7">Ke duxuri bi-vuže ankliste avri anda uni demoniakuri, kai tsipinas zurales, ai but paralitikuri ai bange sas sastiarde.</verse>
				<verse number="8">Ai sas jekh bari veselia ande kudo foro.</verse>
				<verse number="9">Sas angla savořende ande o foro jekh manuš akharenas les Simon, kai, phenelas peske jekh manuš baro, kerelas o drabarimos ai sas šodo le narodoske anda e Samaria.</verse>
				<verse number="10">Sa, de katar o mai tsinořo ži ka o mai baro, ašunenas leste mišto, ai phenenas: Kado si e zor le Devleski, kudia kai akharen la e Bari.</verse>
				<verse number="11">Von ašunenas leste mišto, ke vo but vramia kerdias t'avel lenge šodo katar pesko drabarimos.</verse>
				<verse number="12">Numa, kana von patiaile ande o Filipo, kai phenel lenge e laši viasta le themeski katar o Del ai ande o anav o Jesus Kristo, murš ai žiuvlia bolde pe.</verse>
				<verse number="13">O Simon vi vo patial, ai, pala ke boldias pe, vo či mai mukelas le Filipo, ai vo dikhelas šodimasa le čudeni ai le bare dieli kai kerenas.</verse>
				<verse number="14">Le apostoli kai sas ande o Jerusalem, ašunde ke ande e Samaria line e vorba le Devleski, tradine le Petri ai le Jono.</verse>
				<verse number="15">Kudala, aresle ka le Samaritanuri, řudjin lenge, eta te len o Svinto Duxo.</verse>
				<verse number="16">Ke inke či vulisto pe či jekh anda lende; von ferdi sas bolde ande o anav le Bare Jesusosko.</verse>
				<verse number="17">Atunči o Petri ai o Jono thode pe lende le vast, ai von line o Svinto Duxo.</verse>
				<verse number="18">Kana o Simon dikhlias ke o Svinto Duxo sas dino kai thonas pe lende le vast le apostoli, vo kamelas te del len love,</verse>
				<verse number="19">phenelas: Den ma kudia putiaria, eta ke kudaleske kai me thava le vast pe leste te lel o Svinto Duxo.</verse>
				<verse number="20">Numa o Petri phenel leske: Ke te tjiro lov xasavol tusa, ke tu gindisailian ke so del o Del kjinel-pe pe lovende!</verse>
				<verse number="21">Nai tuke či partia či khanči ande kadia diela, ke tjiro ilo nai vorta angla o Del.</verse>
				<verse number="22">Keisavo tu anda tjiro nasulimos, ai řudjisar le Bares ke te o gindo tjire ilesko t'avel jertime, te šai daštila pe;</verse>
				<verse number="23">ke me dikhav ke tu san pherdo nasul griatsa ai ande o phanglimos le bezexako.</verse>
				<verse number="24">O Simon del palpale: Řudjin tume le Bares mange, eta te na aresel mange khanči anda so tume phendian.</verse>
				<verse number="25">Pala ke sas martururi ke e vorba le Bareski, ai pala ke von dine duma, o Petri ai o Jono gele palpale ande o Jerusalem, phenenas e laši viasta ande but gava ka le Samaritanuri.</verse>
				<verse number="26">Jekh andželo le Baresko, del duma ka o Filipo, phenel leske: Ušti, ai žia pe e rig tele, pe e vurma kai žial anda o Jerusalem ka o Gaza, kudia kai si pusto.</verse>
				<verse number="27">Vo uštilo, ai gelotar. Ai eta, jekh Etiopiano, enuko kai lel sama katar le žiuvlia, ministero katar e Kandaka, amperatsiasa ande e Etiopia,</verse>
				<verse number="28">žialas palpale, bešelas pe pesko vurdon, ai gjinelas o profeto o Esai.</verse>
				<verse number="29">O Duxo phenel ka o Filipo: Žia angle, ai pašio paša o vurdon.</verse>
				<verse number="30">O Filipo našel, ai ašunelas le Etiopiano kai gjinelas le Esai o profeto. Vo phenel leske: Hatiares tu so gjines?</verse>
				<verse number="31">Von del palpale: Sar daštiva me, te na avela varekon te sikavel mange? Ai vo akharel le Filipo t'anklel opre ai te bešel lesa.</verse>
				<verse number="32">O than le Ramomosko kai vo gjinelas sas kako: Vo sas ningerdo sar jekh bakrořo ka o masari, Ai, sar jekh bakrořo muto angla kudo kai šinel le bal pa leste, Vo či puterdias o mui.</verse>
				<verse number="33">Ande pesko lažiav, nas kjidini les kris. Ai leski vitsa, kon phenela pa late? Ke line lesko traio pa e phuv.</verse>
				<verse number="34">O enuko phenel ka o Filipo: Me mangav tu, pa kaste o profeto del vo duma kadia? si pa peste, vai pa varekaste aver?</verse>
				<verse number="35">Atunči o Filipo, puterdias o mui ai lias pe katar kako than, phenel leske e laši viasta katar o Jesus.</verse>
				<verse number="36">Sar von žianas pe penge vurma, von arakhle pai. Ai o enuko phenel: Eta o pai; so či mukela ma t'avav boldo?</verse>
				<verse number="37">O Filipo phenel: Te patiasa tu anda sa tjiro ilo, kudia šai avel. O Enuko del palpale: Me patiav ke o Jesus Kristo si o Šiav le Devlesko.</verse>
				<verse number="38">Vo terdias o vurdon; O Filipo ai o enuko vuliste vi le dui ande o pai, ai o Filipo boldias le enukos.</verse>
				<verse number="39">Kana von ankliste avri anda o pai, o Duxo le Baresko lias le Filipo, ai o enuko či mai dikhlias les, vo gelo pesko drom veselo.</verse>
				<verse number="40">O Filipo sas ande o Azot, kathar gelotar ži ande o Tsesarea, phenelas e laši vorba ande sa le foruri katar vo nakhelas.</verse>
			</chapter>
			<chapter number="9">
				<verse number="1">Numa o Saul, mai phurdelas e dar ai o merimos pe le vortača le Bareske, gelo ka o baro rašai židovitsko,</verse>
				<verse number="2">ai manglias lestar lila pe le khangeria židovitsko ande o Damasko, eta ke, t'avela varekon katar o nevo zakono, murš vai žiuvli, t'anel len phangle ande o Jerusalem.</verse>
				<verse number="3">Sar vo sas pe e vurma, ai ke vo pašiolas paša o Damasko, anda jekh data jekh vedaria avili anda o čeri ai strefialas krugom lestar.</verse>
				<verse number="4">Vo pele pe e phuv, ai vo ašunelas jekh hango kai phenelas leske: Saul, Saul, sostar kjinuis ma tu?</verse>
				<verse number="5">Vo del palpale: Kon san tu, Baria? Ai o Baro phenel: Me sim O Jesus kai tu kjinuis.</verse>
				<verse number="6">Ai o Baro phenel leske: Ušti, de ande o foro, ai phenena tuke so trubul tu te keres.</verse>
				<verse number="7">Le manuš kai sas lesa sas lenge šodo; von ašunenas mišto o hango, numa von či dikhenas khanikas.</verse>
				<verse number="8">O Saul uštilo pa e phuv, ai, makar ke leske jakha sas puterde, vo či dikhel khanči; line les vastestar, mai ningerde les ande o Damasko.</verse>
				<verse number="9">Vo bešlo trin diesa bi te dikhel, ai vo či xalias ai či pilias.</verse>
				<verse number="10">Eta, sas ande o Damasko jekh vortako bušolas Ananias. O Baro phenel leske ande jekh suno: Ananias! Vo del palpale: Eta me, Baria!</verse>
				<verse number="11">Ai o Baro phenel leske: Ušti, žia ande e vulitsa kai akharen la e Vorta, ai rode, ande o kher katar o Juda, jekhes kai bušol Saul anda o Tarsus. Vo řudjil,</verse>
				<verse number="12">ai vo dikhlias sar suno jekhe manušes kai bušol Ananias, kai delas andre, ai kai thodias pe leste le vast, eta te puterdion leske jakha.</verse>
				<verse number="13">O Ananias del palpale: Baria, me ašundem katar but žene sa o nasulimos ke kudo manuš kerdias te svintsonge ande o Jerusalem;</verse>
				<verse number="14">ai si kathe e putiaria, katar le bare raša židovitsko, te phandel sa kudalen kai phenen tjiro anav.</verse>
				<verse number="15">Numa o Baro phenel leske: Žia, ke kudo manuš trubula man ai me alosardem les te ningerel muřo anav angla le thema, angla le amperatsi, ai angla le šiave katar o Israel;</verse>
				<verse number="16">ai me sikavava leske sa sogodi vo trubul te kjinuil pala muřo anav.</verse>
				<verse number="17">O Ananias anklisto avri; ai, kana vo areslo ande o kher, vo thodias le vast pe o Saul, phenelas: Saul muřo phral, o Rai o Jesus, kai sikadilo tuke pe e vurma katar tu avesas, tradias ma te putrav tjire jakha ai t'aves pherdo Svinto Duxo.</verse>
				<verse number="18">Strazo, pele pa leske jakha sar babitsi, ai leske jakha puterdile. Vo uštilo, ai bolde les;</verse>
				<verse number="19">ai, pala ke lias te xal, e zor avili leske. O Saul bešlo uni diesa le vortakonsa kai sas ande o Damasko.</verse>
				<verse number="20">Ai strazo vo del duma ande le khangeria židovitsko ke o Jesus si o Šiav le Devlesko.</verse>
				<verse number="21">Sa kudala kai ašunenas leste sas lenge šodo, ai von phenenas: Nai vo kudo kai kjinuilas ande o Jerusalem kudalen kai phenenas o anav le Jesusosko ai či avilo vo kathe te ningerel le phangle ka le bare raša židovitsko?</verse>
				<verse number="22">Numa o Saul zuriavolas but ai mai but, ai vo sikavel le Židovonge kai bešenas ande o Damasko kai šibin pe, sikavelas lenge ke o Jesus si o Kristo.</verse>
				<verse number="23">Kana nakhlias jekh tsiřa vramia, le Židovuri dine pe duma te mudaren les,</verse>
				<verse number="24">ai so von kamenas te keren ašundias kudia o Saul. Arakhenas le vudara diese ai riate, eta te len lesko traio.</verse>
				<verse number="25">Numa, ande jekh riat, le vortača line les, ai vuliarde les pa o zido, ande jekh košnitsa.</verse>
				<verse number="26">Kana vo gelo ande o Jerusalem, o Saul zumadias t'astardiol lensa numa sa daranas lestar, či patianas pe ke vo si jekh vortako.</verse>
				<verse number="27">Atunči o Barnabas, lias les pesa, ningerdias les karing le apostoli, ai phenel lenge sar pe e vurma o Saul dikhlias le Bares, kai dias duma lesa, ai sar ande o Damasko vo dias duma čačimasa ande o anav le Jesusosko.</verse>
				<verse number="28">Vo žialas ai avelas lensa ande o Jerusalem, ai phenelas bi darako ande o anav le Baresko.</verse>
				<verse number="29">Vo mai delas duma ai sas les čingar le Židovonsa kai den duma grekitsko; numa kudala rodenas te lel lesko traio.</verse>
				<verse number="30">Le phral ašunde, ningerde les ande o Tsesarea, ai kerde te žialtar ande o Tarsus.</verse>
				<verse number="31">E khangeri sas ande e patia ande sa e Judea, e Galilea ai e Samaria, zuriavolas ai phirelas ande e dar le Bareski, ai von butionas ke ažutilas len o Svinto Duxo.</verse>
				<verse number="32">Sar o Petri žialas ka sa o them vo vi mai vulisto karing kudala svintsi kai bešenas ande o Lida.</verse>
				<verse number="33">Vo arakhlias jekhe manušes bušolas Eneas, sovelas pe jekh pato de oxto berš, ai sas paralitiko.</verse>
				<verse number="34">O Petri phenel leske: Eneas, o Jesus Kristo sastiarel tu; ušti, ai lašiar tjiro pato. Ai vo strazo vuštilo.</verse>
				<verse number="35">Sa o narodo anda o Lida ai anda o Saron dikhle les, ai von pařudisaile ka o Baro.</verse>
				<verse number="36">Sas ande o Jope, maškar le vortača, jekh žiuvli bušolas Tabita (kudia si gazela): Voi kerelas but butia laše ai ažutilas le čořen.</verse>
				<verse number="37">Voi peli nasvali ande kudia vramia, ai muli. Pala ke xalade le, thodine la ande jekh soba opre.</verse>
				<verse number="38">Sar o Lida si paše paša o Jope, le vortača, kana ašunde ke si kothe o Petri, tradine do manušen karing leste, te řudjil les t'avel lende bi te mai ažiukerel.</verse>
				<verse number="39">O Petri uštilo, ai gelotar kudala manušensa. Kana vo areslo, ningerde les ande e soba opre. Sa le phivlia sas krugom lestar roimasa, ai sikaven leske le bundi ai le tsalia kai suvelas e Tabita žikin sas lensa.</verse>
				<verse number="40">O Petri dias avri savořen, thodias pe ande čangende, ai řudjil, vo phenel: Tabita, ušti! Voi puterdias le jakha, dikhlias le Petri, ai voi bešel.</verse>
				<verse number="41">Vo del la o vast, ai kerdias te uštel. Vo atunči akharel le svintson ai le phivlian, ai sikavel la lenge živindi.</verse>
				<verse number="42">Žianglias kadia sa o Jope, ai but patian ande o Baro.</verse>
				<verse number="43">O Petri bešlo tsiřa vramia ande o Jope, ka jekh mortsari.</verse>
			</chapter>
			<chapter number="10">
				<verse number="1">Sas ande o Tsesarea jekh manuš bušol Kornelius, baro pe jekh šel ketani ande e trupa kai akharen les Italianitsko.</verse>
				<verse number="2">Kudo manuš patialas ai daralas katar o Del, sa peske kheresa; vo but delas love le narodoske, ai řudjilas le Devles sakda.</verse>
				<verse number="3">Karing o trito časo pala mismeri, vo dikhlias jekh suno — sikadilias leske jekh andželo le Devlesko kai dias ande lesko kher, ai phenel leske, Kornelio!</verse>
				<verse number="4">Dikhel e andželo ai lias les e dar, vo del palpale: So si, Baria? Ai o andželo phenel leske: Tjire řudjimata ai so dian le čořenge ankliste opre angla o Del, ai vo či busterel tu.</verse>
				<verse number="5">Trade akana manušen ande o Jope, ai ker t'avel o Simon, kai akharen les Petri;</verse>
				<verse number="6">vo bešel ka jekh varekon kai bušol Simon, jekh mortsari, lesko kher si paša e maria.</verse>
				<verse number="7">De sar o andželo dias lesa duma, gelotar. O Kornelius akharel don anda peske služi, ai jekhe ketanos kai patial maškar kudala kai sas astarde leste;</verse>
				<verse number="8">ai, pala ke phendias lenge sa, vo tradias le ande o Jope.</verse>
				<verse number="9">Teharin, sar von sas pe o drom, ai ke von pašion paša o foro, o Petri anklisto pe o čardako karing mismeri te řudjil.</verse>
				<verse number="10">Sas les bokh, ai vo kamelas te xal. Žikin lašiaren leske te xal, vo pelo sar ande e lindri.</verse>
				<verse number="11">Vo dikhlias o čeri puterdo, ai jekh diela jekh fialo sar jekh tsolo phanglo katar le štar koltsuri, kai vulelas ai perelas karing e phuv,</verse>
				<verse number="12">ai sas ande o tsolo sa le žigeni štare punřensa ai le sapa la phuviake ai le čiriklia le čereske.</verse>
				<verse number="13">Ai jekh hango phenel leske: Ušti, Petri, mudar ai xa.</verse>
				<verse number="14">Numa o Petri phenel: Niči, Baria, ke me šoha či xalem mahrime či so nai vužio.</verse>
				<verse number="15">Ai pe duito data o hango ašundiol leske: So o Del phendias ke si vužio, na dikh pe leste sar t'avel mahrime.</verse>
				<verse number="16">Kudia areslias trivar; ai strazo pala kudia, e diela sas line ande o čeri.</verse>
				<verse number="17">Žikin ke o Petri či žianelas so te gindil anda so dikhlias kai sas, eta, le manuš tradine katar o Kornelius, pušle kai si o kher le Simonosko, avile angla o vudar,</verse>
				<verse number="18">ai pušen zurale hangosa te bešel kothe o Simon, kai bušol Petri.</verse>
				<verse number="19">Ai sar o Petri delas pe godji so vi dikhlias, o Duxo phenel leske: Eta, trin manuš mangen tu;</verse>
				<verse number="20">ušti, vuli, ai žia lensa bi te ažiukeres, ke me sim kai tradem len.</verse>
				<verse number="21">Kadia o Petri vulisto, ai vo phenel kudale manušenge: Eta, me sim kudo kai tume roden; pala soste avilian tume?</verse>
				<verse number="22">Von den palpale: Kornelius, baro pe jekh šel ketani, manuš vorta ai kai daral katar o Del, ai kastar sa le Židovongo den les pativ, sas naročno phendo katar jekh svinto andželo t'akharel tu ande pesko kher ai t'ašunel tjire vorbi.</verse>
				<verse number="23">O Petri kadia dias len andre, ai bešle kothe. Teharin, vo uštilo, ai gelotar lensa. Uni anda le phral anda o Jope gele lensa.</verse>
				<verse number="24">Von aresle ande o Tsesarea o dies pala kudo. O Kornelius ažiukerelas len, akhardiasas gosti peske niamon ai peske vortakon le mai laše.</verse>
				<verse number="25">Kana o Petri dias andre, o Kornelius, kai gelo angla leste, pelo ka leske punře ai dias čanga.</verse>
				<verse number="26">Numa o Petri vazdias les, phenelas: Ušti, vi me, me sim jekh manuš.</verse>
				<verse number="27">Ai dela duma lesa, vo del andre, ai arakhlias but ženen kjidine.</verse>
				<verse number="28">Tume žianen, phenel lenge vo, nai slobodo jekhe Židovoske te phangiol ka jekh streino vai t'avel leste, numa o Del sikiardias man te na dikhav pe či jekh manuš sar mahrime ai ke nai vužio.</verse>
				<verse number="29">Sa anda kudia či ninkerdem ma te na avav, sar ke tume akhardian man; me mangav tumen sostar tume tradian te roden man.</verse>
				<verse number="30">O Kornelius phenel leske: Si de štar diesa, pe kado časo, me řudjivas ande muřo kher ka o trito časo; ai eta, jekh manuš pe leste jekh tsalia sa parno sikadilo angla mande, ai phenel:</verse>
				<verse number="31">Kornelio, avela sar si tjiro řudjimos, ai o Del dias pe godji so tu dian le čořenge.</verse>
				<verse number="32">Trade ande o Jope, ai ker te avel o Simon, akharen les Petri; vo bešel ande o kher le Simonosko, o mortsari paša e maria.</verse>
				<verse number="33">Strazo me tradem karing tute, ai tu mišto kerdian ke avilian. Akana ame san sa angla o Del, t'ašunas sa so o Baro dias tu ordina te phenes amenge.</verse>
				<verse number="34">Atunči o Petri, puterdias o mui, phenel: Čačimasa, me prinžiarav ke o Del sa jekh fialo lel sama savořendar,</verse>
				<verse number="35">numa ke ande sako them kudo kai daral lestar ai kai kerel e kris si leske drago.</verse>
				<verse number="36">Vo tradias e vorba ka le šiave ande o Israel, phendias lenge e laši viasta katar e patia katar o Jesus Kristo, kai si o Rai savořengo.</verse>
				<verse number="37">Tume žianen so areslias ande e Judea, pala ke lias pe ande Galilea, pala o bolimos kai o Jono phendias;</verse>
				<verse number="38">tume žianen sar o Del svintsisardias katar o Svinto Duxo ai ande e zor le Jesus anda o Nazaret, kai žialas than thanestar, kerelas mištimos ai sastiarelas sa kudalen kai sas tela e zor le bengeski, ke o Del sas lesa.</verse>
				<verse number="39">Ame sam martururi anda sa so vo kerdias ande o them le Židovongo ai ande o Jerusalem. Von mudarde les, amblade les pe o trušul.</verse>
				<verse number="40">O Del živindisardias les o trito dies, ai vo muklias les te sikadiol,</verse>
				<verse number="41">na sa le narodoske, numa le marturonge alome angla savořende katar o Del, amenge kai xaliam ai piliam lesa, pala ke vo živindisailo katar le mule.</verse>
				<verse number="42">Ai o Jesus dias amen ordina te phenas le narodoske ai te sikavas ke vo si kai si thodino katar o Del sar krisinitori pe le živinde ai pe le mule.</verse>
				<verse number="43">Sa le profeturi si leske martururi ke kon-godi patial ande leste katar lesko anav lel o jertimos peske bezexango.</verse>
				<verse number="44">Sar o Petri mai mothol kudala vorbi o Svinto Duxo vulisto pe sa kudala kai ašunenas e vorba.</verse>
				<verse number="45">Le Židovuri kai patianas ande o Jesus ai kai avilesas le Petrosa sas lenge šodo ke so si katar o Svinto Duxo vi mai avilo pe le nai-Židovuri.</verse>
				<verse number="46">Ke von ašunenas lende sar denas duma pe le šiba ai vestin le Devles. Atunči o Petri phenel:</verse>
				<verse number="47">Šai te na das ame o bolimos le paiesko kudalen kai line o Svinto Duxo kadia mišto sar ame?</verse>
				<verse number="48">Ai vo dias ordina te bolen len ande o anav le Baresko. Pe kudia řudjisaile leste te bešel paša lende uni dies.</verse>
			</chapter>
			<chapter number="11">
				<verse number="1">Le apostoli ai le phral kai sas ande e Judea ašunde ke le nai-Židovuri vi von line e vorba le Devleski.</verse>
				<verse number="2">Ai kana o Petri anklisto ande o Jerusalem, le čače šinde nai lenge mišto.</verse>
				<verse number="3">Phenenas: Tu dian andre ka kudala kai nas šinde, ai tu xalian lensa.</verse>
				<verse number="4">O Petri thodias pe te phenel lenge sar sa nakhlias.</verse>
				<verse number="5">Vo phenel: Me simas ande o foro o Jope, ai žikin me řudjivas, me pelem sar ande jekh suno ai dikhlem jekh dikhimos: Jekh diela, jekh fiala sar jekh baro tsolo phanglo katar le štar koltsuri, vulelas anda o čeri ai avili ži mande.</verse>
				<verse number="6">Le dikhimata thodine pe kudo tsolo me lavas sama, ai me dikhlem le žigeni štare punřensa la phuviake, le žigeni sirbati, le sapa, ai le čiriklia le čereske.</verse>
				<verse number="7">Ai me ašundem jekh hango kai phenelas mange: Ušti, Petri, mudar ai xa.</verse>
				<verse number="8">Numa me phendem: Niči, Baria, ke šoha či mahrime či bi-vužio či dias ande muřo mui.</verse>
				<verse number="9">Ai pe e duito data o hango ašundilias ande o čeri: So o Del phendias ke si vužio, tu na dikh pe leste ke si mahrime.</verse>
				<verse number="10">Kudia areslias trivar; porme sa sas lino ande o čeri.</verse>
				<verse number="11">Ai eta, strazo trin manuš, tradine anda o Tsesarea karing mande sikadile angla o vudar ka o kher kai me simas.</verse>
				<verse number="12">O Duxo phendias mange te žiavtar lensa bi t'ažiukerav. Le šov phral sas mansa, ame diam andre ande o kher ka o Kornelius.</verse>
				<verse number="13">Kudo manuš mothodias amenge sar vo dikhlias ande pesko kher le andželos kai sikadilo leske ai phenelas: Trade ande o Jope, ai an le Simon, kai akharen les Petri,</verse>
				<verse number="14">kai phenela tuke dieli katar save tu avesa skipime, tu ai sa tjiro kher.</verse>
				<verse number="15">Kana me thodem ma te dav duma, o Svinto Duxo vulisto pe lende, sar pe amende angla savořende.</verse>
				<verse number="16">Ai me dem ma godji ka kadia vorba le Bareski: O Jono boldias ande o pai, tume avena bolde ande o Svinto Duxo.</verse>
				<verse number="17">Eta, sar o Del dias len sa jekh fialo so dias amen kai patiam ande o Rai o Jesus Kristo, sar daštiva me, me, te na kerav pe le Devleski?</verse>
				<verse number="18">Pala ke ašundias kudia, von ašile, ai luvudisarde le Devles, phenenas: O Del dias kudalen kai či patian te kein pe, eta t'avel len o traio.</verse>
				<verse number="19">Kudala kai geletar pala o maribe kana mudarenas le Stefano, gele ži ande e Fenesia, ande e inzula o Kipro, ai ande o Antioxi, phenenas e vorba ferdi le Židovonge.</verse>
				<verse number="20">Numa sas maškar lende uni manuš anda o Kipro ai anda e Sirena, kai, avile ande o Antioxi, pušenas katar le Židovuri kai denas duma grekitsko, ai phenenas lenge e laši viasta katar o Rai Jesus.</verse>
				<verse number="21">O vast le Baresko sas lensa, ai but anda lende patian ai ambolde pe ka o Baro.</verse>
				<verse number="22">O hango avilo ka le kan ka kudala kai sas ande e khangeri ande o Jerusalem, ai von tradine le Barnabas ži ande o Antioxi.</verse>
				<verse number="23">Kana vo areslo, ai dikhlias o mištimos le Devlesko, vo veselisailo, ai vo mangel lendar sa te bešen ande jekh ilo phangle zurale ka o Baro.</verse>
				<verse number="24">Ke vo sas jekh manuš lašio, pherdo Svinto Duxo ai patiamos. Ai baro narodo avile ka o Baro.</verse>
				<verse number="25">O Barnabas gelo atunči ande o Tarsus, te rodel le Saul;</verse>
				<verse number="26">ai, kai arakhlias les, vo andias les ande o Antioxi. Sa ande jekh berš, von kjidenas pe ande jekh than le kavrensa ande e khangeri, ai von sikiarenas but ženen. Sas ande o Antioxi ke e mai angluno data, le vortača akharde le Kristianuri.</verse>
				<verse number="27">Ande kudia vramia, profeturi vuliste anda o Jerusalem ande o Antioxi.</verse>
				<verse number="28">Jekh anda lende, bušol Agabus, uštilo, ai phenel katar o Duxo ke avela jekh bari bokh pe sa e phuv. Voi aresli, čačes, kana sas amperato o Klodo.</verse>
				<verse number="29">Le vortača dine pe duma te traden love, de so vo daštin, t'ažutin le phralen kai bešen ande e Judea.</verse>
				<verse number="30">Von trade le love ka le phure katar le vast le Barnabaske ai le Sauloske.</verse>
			</chapter>
			<chapter number="12">
				<verse number="1">Karing kudia vramia, o amperato o Herodo thodias pe te kjinuil unen anda e khangeri.</verse>
				<verse number="2">Ai vo kerdias te merel la xanřesa le Jakob, phral le Jonosko.</verse>
				<verse number="3">Dikhlias ke sas drago le Židovonge, vo mai astardias le Petri. Sas ka le diesa le manřenge bi-drosdake.</verse>
				<verse number="4">Pala ke lias les ai šiudias les ande e temnitsa, vo thodias les t'arakhen les štar-var-štar ketanen ke sas les gindo t'anen les angla o narodo pala e Patradi.</verse>
				<verse number="5">Kadia o Petri sas garado ande e temnitsa; ai e khangeri či ašelas te řudjin leske le Devles.</verse>
				<verse number="6">E riat angla savořende kai o Herodo sas te sikavel les, o Petri, phanglo do lansonsa, sovelas maškar dui ketani; ai kaver angla o vudar arakhenas e temnitsa.</verse>
				<verse number="7">Ai eta, jekh andželo le Baresko avilo, ai jekh vedaria strefial ande e temnitsa. O andželo uštiavel le Petri, marel les pe o prašav, ai phenelas: Ušti sigo! Le lansuri pele pa leske vast.</verse>
				<verse number="8">Ai o andželo phenel leske: Tho tjiri prastia ai tjire spargati. Ai vo kerdias kadia. O andželo mai phenel leske: Tho pe tute tjiri bunda, ai aidi mansa.</verse>
				<verse number="9">O Petri anklisto, či žianelas ke so kerdiol katar o andželo te si čačes, ai vo gindilas pe ke dikhel suno.</verse>
				<verse number="10">Kana von nakhle katar le mai angluni ketani porme katar le dui, von aresle ka o vudar o sastruno kai žial ande o foro, ai kai puterdilo anda peste angla lende; von ankliste avri, ai gele angle ande jekh vulitsa. Strazo o andželo muklias le Petri.</verse>
				<verse number="11">Avilo peste, o Petri phenel: Me dikhav akana čačimasa ke o Baro tradias peske andželos, ai ke vo skipisardias ma anda o vast katar o Herodo ai anda sa so o narodo židovitsko ažiukerelas.</verse>
				<verse number="12">Pala ke dias pe gindo, vo gelo karing o kher la Mariako, e dei le Jonoski, akharenas les Marko, kai but manuš sas ande jekh than ai řudjinas.</verse>
				<verse number="13">Vo marel ka o vudar kai den andre, ai jekh sluganka, bušol Rod, pašili t'ašunel.</verse>
				<verse number="14">Voi prinžiardias o hango le Petrosko; ai ande pesko veselimos, bi te putrel, voi našli te phenel ke o Petri si ka o vudar.</verse>
				<verse number="15">Von phenen lake: Tu san dili. Numa voi zuriarel ke e diela si kadia. Ai von phenen: Lesko andželo si.</verse>
				<verse number="16">Numa o Petri mai marel. Von puterde, ai sas lenge šodo ke dikhen les.</verse>
				<verse number="17">O Petri, kerdias lenge anda o vast t'ašen, mothol lenge sar o Baro ankaladias les avri anda e temnitsa, ai vo phenel: Phenen kadia ka o Jakob ai ka le phral. Porme vo anklisto avri, ai gelotar ande jekh kaver than.</verse>
				<verse number="18">Kana o dies avilo, le ketani but miškisaile, te žianen so areslo le Petroske.</verse>
				<verse number="19">O Herodo, thodias pe te rodel les ai či arakhlias les, pušel katar kudala kai arakhenas les, ai dias ordina te ningeren le te kjinuin le. Atunči vo vulisto anda e Judea ande o Tsesarea, te bešel kothe.</verse>
				<verse number="20">O Herodo sas les ginduri nasul karing le Tirienuri ai le Sidonuri. Numa von avile leste ande jekh than; ai, line pensa le Blaste, kai lel sama lestar, von mangen e patia, ke von trainas katar o amperato.</verse>
				<verse number="21">Ande jekh dies thodino, o Herodo, pe leste peske tsalia amperatisko, bešelas pe pesko skamin amperatisko, delas lensa duma angla sa.</verse>
				<verse number="22">O narodo tsipilas: Hango jekhe Devlesko, ai na jekhe manušesko!</verse>
				<verse number="23">Strazo, jekh andželo le Baresko maladias les, ke vo či luvudisardias le Devles. Ai vo mulo, xalo katar le kjerme.</verse>
				<verse number="24">Numa e vorba le Devleski geli but ai mai but, ai le vortača bution.</verse>
				<verse number="25">O Barnabas ai o Saul, pala ke von dine duma, gele palpale ande o Jerusalem, ningerde pesa le Jono, akharen les Marko.</verse>
			</chapter>
			<chapter number="13">
				<verse number="1">Sas ande e khangeri ande o Antioxi profeturi ai doxtori: o Barnabas, o Simon akharen les Kalo, o Lusius anda e Sirena, o Manaen kai barilo le vladorosa Herod ai o Saul.</verse>
				<verse number="2">Žikin von služinas le Bares ande pengi ministeria ai ke von postinas, o Svinto Duxo phenel: Thon mange rigate le Barnabas ai le Saul pe e butji savi me akhardem len.</verse>
				<verse number="3">Atunči, pala ke postisarde ai řudjisarde, von thode pe lende le vast, ai mukle len te žian-tar.</verse>
				<verse number="4">O Barnabas ai o Saul, tradine katar o Svinto Duxo, vuliste ande e Selevsia, ai kothar line o čuno te žian ande e inzula o Kipro.</verse>
				<verse number="5">Aresle ande e Salamina, von phenen e vorba le Devleski ande le khangeria le Židovonge. Sas lensa o Jono t'ažutil len.</verse>
				<verse number="6">Von atunči nakhle sa e inzula ži ande o Papos. Von arakhle jekhe drabarne, xoxamno profeto Židovo, bušol Bar-Jesus;</verse>
				<verse number="7">sas le bare konsulosa o Sergius Paulus, manuš godiaver. Kudo mai paluno akharel le Barnabas ai le Saul, ai mangel t'ašunel e vorba le Devleski.</verse>
				<verse number="8">Numa o drabarno, o Elimas, — kudia bušol lesko anav Grekitsko, — či mukelas len, rodelas te del rigate katar o patiamos le bare konsulos.</verse>
				<verse number="9">Atunči o Saul, akharen les vi Paul, pherdo Svinto Duxo, thodias o dikhimos pe leste, ai phenel:</verse>
				<verse number="10">Manuš pherdo sako fialo xitrenia ai athaimos, šiav le bengesko, dušmano sa la krisako, či avesa tu te rimos le vurmi vorta le Bareske?</verse>
				<verse number="11">Akana eta, o vast le Baresko si pe tute, tu avesa kořo, ai pe jekh vramia tu či dikhesa o kham. Strazo o tamlo ai o tuniariko pele pe leste, ai vo rodel, le vastesa, ženen te ningeren les.</verse>
				<verse number="12">Atunči o vladoro dikhlias so areslias, patial pe, sas pria šodo sar sikiarenas pa o Baro.</verse>
				<verse number="13">O Paul ai peske vortača, gele pe o čuno anda o Papos, gele ande o Perge ande e Pamfilia. O Jono muklias le, ai gelo palpale ande o Jerusalem.</verse>
				<verse number="14">Ande o Perge von gele pengo drom, ai aresle ande o Antioxi ande e Pisidia. Dine andre ande e khangeri Židovitsko o sabato, von bešle tele.</verse>
				<verse number="15">Pala ke gjinde o zakono le profetengo, le birevia katar e khangeri židovitsko tradine te phenen lenge: Manuš phral, te si tumen vorbi te phenen te ažutin o narodo, den duma.</verse>
				<verse number="16">O Paul uštilo, ai kerdias semno le vastesa, vo phenel: Manuš anda o Isrel, ai tume kai daran katar o Del, ašunen!</verse>
				<verse number="17">O Del katar kudo narodo anda o Israel alosardias amare daden. Vo thodias kado narodo opre žikin von sas te bešen ande o them e Egipta, ai vo ankaladias len avri pe pesko zuralo vast.</verse>
				<verse number="18">Vo pravardias len pašte štar-var-deš berš ande e pusta;</verse>
				<verse number="19">ai, von pelade efta thema ande o than o Kanan, von dias len e phuv t'avel lengi.</verse>
				<verse number="20">Pala kudia, pašte štar šela ai panž-var-deš berš, vo dias len krisinitoria, ži ka o profeto Samuel.</verse>
				<verse number="21">Von mangle atunči jekhe amperatos. Ai o Del dias les lenge, pašte štar-var-deš berš, le Saul, šiav katar o Kis, anda e kumpania o Beniamin;</verse>
				<verse number="22">porme, vo šiudias les, vo vazdias lenge le amperatos o David, kaske vo dias kadia marturia: Me arakhlem le David, Šiav katar o Jesai, manuš sar si muřo ilo, kai kerela sogodi me kamav.</verse>
				<verse number="23">Si katar e vitsa le Davidoski, sar vo phendias, ke o Del vazdias ande o Israel jekh skipitori, kai si o Jesus.</verse>
				<verse number="24">Angla savořende vo t'avel, o Jono phendias o bolimos le keimasko ka sa o narodo ande o Israel.</verse>
				<verse number="25">Ai kana o Jono getosardias so sas te phenel, vo phenelas: Me či sim kudo kai tume gindin; numa eta, pala mande avel kudo kai me či sim harniko te putrav le doria leske papučenge.</verse>
				<verse number="26">Manušale phralale, šiave anda e vitsa le Abrahamoski, ai tume kai daran katar o Del, tumenge si ke kadia vorbi skipimaske si tradine.</verse>
				<verse number="27">Ke kudala kai bešen ande o Jerusalem ai lenge birevia či prinžiardias le Jesus, ai kai dine les strafo, von kerde so phenenas le vorbi katar le profeturi kai von gjinenas sako sabato.</verse>
				<verse number="28">Makar ke von či arakhle ande leste khanči anda soste trubul te mudaren les, von mangle katar o Pilato te mudaren les.</verse>
				<verse number="29">Ai, pala ke von kerde sa so sas ramome pa leste, von vuliarde les pa o trušul ai thodine les ande jekh groapoševo.</verse>
				<verse number="30">Numa o Del živindisardias les katar le mule.</verse>
				<verse number="31">Vo sikadilo but diesa ka kudala kai ankliste lesa anda e Galilea ande o Jerusalem, ai kai si akana leske martururi paša o narodo.</verse>
				<verse number="32">Ai ame, ame mothas tumenge kadia laši viasta kai sas phendi ka amare dada.</verse>
				<verse number="33">O Del kerdias la amenge, lenge šiave, ke živindisardias le Jesus, sar ri ramome ande e Psalmo e duito: Tu san muřo Šiav, Me kerdem t'arakhadios adies.</verse>
				<verse number="34">Kai vo živindisardias les katar le mule, anda kudia ke vo či mai žiala palpale te rimol pe, si so vo phendias, kana phenelas: Me dava tumen le svintsimata kai phendem ke si te dav le ka o David.</verse>
				<verse number="35">Sa anda kudia mai phenel pe kaver rig: Tu či mukesa ke te tjiro Svinto te dikhel o rimomos.</verse>
				<verse number="36">Eta o David, pala ke les sas leski vramia sar kamlias o Del, vo mulo, sas thodino peske dadensa ai vo dikhlias o rimomos.</verse>
				<verse number="37">Numa kudales kai o Del živindisardias či dikhlias o rimomos.</verse>
				<verse number="38">Te žianen tume, manušale phralale, ke lestar, o Jesus, si ke o jertimos le bezexango si tumenge phendo,</verse>
				<verse number="39">ai ke kon-godi patial ande leste avela jertime anda peske bezexa kai tume naština te keren katar o zakono le Mošesko.</verse>
				<verse number="40">Kadia, len tume sama te na aresel tumenge so si phendo ande le profeturi:</verse>
				<verse number="41">Dikhen, len sama, T'avel tumenge šodo ai bilan: Ke me si te kerav ande tumare diesa jekh butji, jekh butji kai tume či patiana, te phenena les tumenge.</verse>
				<verse number="42">Kana von ankliste avri, řudjisarde len te mai den duma lenge o sabato kai avela pe kudala dieli;</verse>
				<verse number="43">ai pala ke kjidenas pe, but anda le Židovuri ai anda le proselituri gele palal o Paul ai o Barnabas, kai denas duma lensa ai vazdenas len te bešen phangle ka e dragostia le Devleski.</verse>
				<verse number="44">O sabato pala kudo, pašte sa o foro kjidinisailo t'ašunen e vorba le Devleski.</verse>
				<verse number="45">Le Židovuri, dikhen o narodo, lias le e xoli, ai von dine palpale so phenelas o Paul, ai prasanas les.</verse>
				<verse number="46">O Paul ai o Barnabas phenenas lenge zorasa: Tumenge angla savořende ke trubulas ke e vorba le Devleski sas t'avel phendi numa, sar tume den la palpale, ai ke tume inke den tume kris ke či san harniči t'avel tumen o traio pe sakda, eta, ame amboldas ame karing le nai-Židovuri.</verse>
				<verse number="47">Ke kadia dias amen ordina o Baro: Te ningeren o skipimos ži ande o koltso la phuviako.</verse>
				<verse number="48">Le nai-Židovuri veselisaile kana ašunde kudia, von luvudin e vorba le Bareski, ai sa kudala kai sas šinade ka sa o traio patian.</verse>
				<verse number="49">E vorba le Devleski geli ande sa o them.</verse>
				<verse number="50">Numa le Židovuri vazde le žiuvlian le mai baria kai patian ai le mai baren ande o foro; von kerde t'avel jekh kjinuimos pe o Paul ai pe o Barnabas, von dine le avri pa pengi phuv.</verse>
				<verse number="51">O Paul ai o Barnabas khosle e kišai pa penge punře pe lende, ai gele ande o Ikonium,</verse>
				<verse number="52">žikin le vortača sas pherde veselia ai Svinto Duxo.</verse>
			</chapter>
			<chapter number="14">
				<verse number="1">Ande o Ikonium, o Paul ai o Barnabas dine andre ande jekh than ande e khangeri židovitsko, ai von den duma kadia ke baro narodo anda le Židovuri ai le Grekuri patian.</verse>
				<verse number="2">Numa le Židovuri kai či patian vazdine ai xoliarde le duxuri katar le nai-Židovuri pe le phral.</verse>
				<verse number="3">Von bešle dosta vramia ande o Ikonium, denas duma zorasa, ninkerdionas-pe pe o Baro, kai vo sas marturo ka e vorba e šukar ai muklias t'aven katar lenge vast čudeni ai šodimata.</verse>
				<verse number="4">O narodo anda o foro huladias pe ande dui: uni sas pala le Židovuri, le kaver pala le apostoli.</verse>
				<verse number="5">Ai kudala kai či patian ai le Židovuri, ande jekh than penge birevonsa, thodine pe ande jekh than te prasan le ai te mudaren le bařensa.</verse>
				<verse number="6">O Paul ai o Barnabas, ašunde kudia, gele te garadion ande le foruri katar e Likaonia, ande o Listre ai o Derbe, ai ande le riga krugom.</verse>
				<verse number="7">Ai von phenen kothe e laši vorba.</verse>
				<verse number="8">Ande o Listre, bešelas jekh manuš, leske punře bange ai kai šoha či phirdias.</verse>
				<verse number="9">Vo ašunel sar del duma o Paul. Ai o Paul, šiudias le jakha pe leste ai dikhlias ke si les patiamos te sastiol.</verse>
				<verse number="10">Vo phenel pe jekh hango baro: Beš vorta pe tjire punře. Ai vo uštilo ande jekh xutimos ai phirel.</verse>
				<verse number="11">Kai dikhle so o Paul kerdias, o narodo vazdel o hango, ai phenen pe e šib anda e Likaonia: Le dela sar le manuš vuliste karing amende.</verse>
				<verse number="12">Von akharenas le Barnabas Jupiter, ai le Paul Merkur, ke vo sas kai delas duma.</verse>
				<verse number="13">O rašai katar o Jupiter, kai lesko templo sas angla o foro, andias guruva le luludiansa karing o vudar, ai kamelas, sa kadia vi o narodo, te den jekh sakrifiso.</verse>
				<verse number="14">Le apostoli o Barnabas ai o Paul, ašunde kudia, šinde penge tsalia, ai našle maškar o narodo,</verse>
				<verse number="15">tsipinas: Manušale, sostar keren tume kadia? Vi ame, ame sam manuš jekh fialo sar tumende; ai, anas tumenge jekh laši viasta, ame mangas tumen te na keren kudala dieli intaino, t'ambolden tume karing o Del živindo, kai kerdias o čeri, e phuv, e maria, ai sogodi si.</verse>
				<verse number="16">Kudo Del, ande le berša kai nakhle, muklias sa le themen te žian pe pengi vurma sar von kamen.</verse>
				<verse number="17">Makar ke vo kamelas te kerel marturia anda so si vo, kerel mištimos, del tumen anda o čeri le brišinda ai le vrami kai bariaren, del tume but xamos, ai pherel tumare ile e veselia.</verse>
				<verse number="18">Trudno sas lenge t'ašaven, katar kudala vorbi, o narodo te na den len jekh sakrifiso.</verse>
				<verse number="19">Atunči avile anda o Antioxi ai anda o Ikonium Židovuri kai nirisarde o narodo, ai kai šiude bař pe o Paul, ningerde les avri anda o foro, gindinas ke vo si mulo.</verse>
				<verse number="20">Numa le vortača ašiade krugom les, vo uštilo, ai dias andre ande o foro. Teharin, gelotar ande o Derbe le Barnabasa.</verse>
				<verse number="21">Kana von sikiarde ande kudo foro ai line uni vortakon, von gele palpale ande o Listre, ande o Ikonium ai ande o Antioxi,</verse>
				<verse number="22">zuralenas le duxuri le vortakonge, vazdenas le te žian angle ande o patiamos, ai phenenas lenge ke si katar but kjinuimos ke trubun te das andre ande e amperetsia le Devleski.</verse>
				<verse number="23">Von thonas le puranen lenge ande sako khangeri, ai, pala ke řudjisarde ai postisarde, von den le ka o Baro, ande kaste von patian.</verse>
				<verse number="24">Nakhenas atunči e Pisidia ai avile ande e Pamfilia.</verse>
				<verse number="25">Phenen e vorba ande o Perge, ai vuliste ande e Atalia.</verse>
				<verse number="26">Kothar line o čuno pe o Antioxi, katar von gele pe e poronka le Devleski pe e butji kai von kerde.</verse>
				<verse number="27">Pala ke von aresle, von akharde e khangeri, ai von mothon sa so Del kerdias lensa, ai sar von puterde le themenge o vudar le patiamosko.</verse>
				<verse number="28">Ai von bešle dosta vramia le vortakonsa.</verse>
			</chapter>
			<chapter number="15">
				<verse number="1">Uni manuš, avile anda e Judea, sikiaren le phralen, phenenas: Tume te na avena šinde sar si o Zakono le Mošesko, tume naštin t'aven skipime.</verse>
				<verse number="2">O Paul ai o Barnabas sas len lensa jekh divano ai jekh čingar; ai le phral dine pe gindo ke o Paul ai o Barnabas, ai uni anda lenge, anklen ande o Jerusalem karing le apostoli ai le purane te den duma pa kudia diela.</verse>
				<verse number="3">E khangeri dias len so trubul, te žian mai angle ande pengo drom maškar e Fenitsia ai e Samaria, phenenas sar pařudion le nai-Židovuri, ai dine jekh bari veselia ka sa le phral.</verse>
				<verse number="4">Aresle ande o Jerusalem, akhardias le peste e khangeri, le apostoli ai le purane, ai von phenen sa so o Del kerdias lensa.</verse>
				<verse number="5">Atunči uni anda e partida katar le Farizianuri, kai patian, uštile, phenenas ke trubul te šinel le nai-Židovon ai te len sama o zakono katar o Moše.</verse>
				<verse number="6">Le apostoli ai le purane kjidinisaile te len sama kudia butji.</verse>
				<verse number="7">Jekh bari čingar avili, o Petri uštilo, ai phenel lenge: Manušale phralale, tume žianen ke de dumult o Del alosardias maškar amende, eta ke, katar muřo mui, le nai-Židovuri t'ašunen e vorba katar e Laši Viasta ai te patian.</verse>
				<verse number="8">Ai o Del, kai žianel le ile, sas lenge marturo, dias len o Svinto Duxo sar amen;</verse>
				<verse number="9">leske sam savoře jekh fialo ame vai von, vo vužardias lenge ile katar o patiamos.</verse>
				<verse number="10">Akana kadia, sostar zumaven tume le Devles, kai thon pe e koř le vortakongi jekh pharimos kai či amare dada či ame či ninkerdiam?</verse>
				<verse number="11">Numa si katar o mištimos le Baresko o Jesus ke ame patias ke ame sam skipime, sa jekh fialo sar lende.</verse>
				<verse number="12">Sa so si kjidine ašen muto, ai ašunen ka o Barnabas ai ka o Paul, kai mothonas sa le čudeni ai le šodimata kai o Del kerdias lendar maškar le nai-Židovuri.</verse>
				<verse number="13">Kana von ašile te den duma, o Jakob lias e vorba, ai phenel: Manušale phralale, ašunen mande!</verse>
				<verse number="14">O Simon phendias sar o Del angla savořende šiudias le jakha pe le thema t'alol maškar lende jekh narodo kai si te ningerel lesko anav.</verse>
				<verse number="15">Ai kudalasa si ande jekh than le vorbi katar le profeturi, sar si ramome:</verse>
				<verse number="16">Pala kudia, me avava, ai me vazdava e tseřa le Davidoski kai peli. Me lašiarava lake pharaimata, ai me vazdava la,</verse>
				<verse number="17">Eta ke so mai si anda le manuš te roden le Bares. Kadia sa le thema pe kaste muřo anav si phendo,</verse>
				<verse number="18">Phenel o Baro, kai kerel sa te žianen le de sakda.</verse>
				<verse number="19">Sa anda kudia me sim siguro te na keren trudno ka le nai-Židovuri kai ambolden pe ka o Del,</verse>
				<verse number="20">numa te ramon lenge te len pe sama te na aven mahrime katar le staturi, katar e kurvetsia, katar le žigeni tasade ai katar o rat.</verse>
				<verse number="21">Ke, de katar but vitsi, o Moše si les ande sako foro žene kai den duma pa leste, ai gjinen leske vorbi sa le diesa le sabatoske ande le khangeria židovitsko.</verse>
				<verse number="22">Atunči miazol mišto le apostolonge ai le puranenge, ai sa la khangeriake, t'alon maškar lende ai te traden ande o Antioxi, le Paulosa ai le Barnabasosa, le Jud (akharen les Barsabas) ai le Silas kai porončinas maškar le phral.</verse>
				<verse number="23">Von dine le jekh lil ramome kadia: Le apostoli, le purane, ai le phral, ka le phral maškar le nai-Židovuri, kai si ande o Antioxi, ande e Siria, ai ande e Tsilisia, unpači!</verse>
				<verse number="24">Ašundiam ke uni manuš geletar amendar, ai kaske ame či diam či jekh ordina, rimosarde tumen katar penge divanuri ai miškisarde tumare duxuri.</verse>
				<verse number="25">Ame diam ame gindo pe kudia, pala ke ame kjidinisailiam ande jekh than, t'alosaras manušen ai te tradas len tumenge amare dragonsa o Barnabas ai o Paul,</verse>
				<verse number="26">kudala manuš kai dine pengo traio pala o anav amare baresko o Rai Jesus Kristo.</verse>
				<verse number="27">Ame kadia tradiam le Jud ai le Silas, kai von phenena tumenge pa pengo mui sa jekh fialo dieli.</verse>
				<verse number="28">Ke si mišto le Svinto Duxoske ai amenge te na thas pe tumende aver pharimos ke ferdi so trubul,</verse>
				<verse number="29">žianen, te na xan o mas šinado le statonge, o rat, le žigeni tasade, le dieli mahrime katar save avelas mišto te len tume sama. Ašen Devlesa.</verse>
				<verse number="30">Von kadia, line penge pozdraimos katar e khangeri, gele ande o Antioxi, kai von dine o lil ka le but manuš kai kjiden pe.</verse>
				<verse number="31">Pala ke gjinde la, le phral veselisaile katar o ažutimos kai andine lenge.</verse>
				<verse number="32">O Jud ai o Silas, kai vi von sas profeturi, vazdenas len ai zuriarenas len katar le but divanuri.</verse>
				<verse number="33">Pala jekh vramia, le phral mukle le patiasa, gele palpale karing kudala kai tradine len.</verse>
				<verse number="34">Numa o Silas arakhlias mišto te mai bešel.</verse>
				<verse number="35">O Paul ai o Barnabas bešle ande o Antioxi, sikiarenas ai phenenas but kavrensa e laši viasta katar e vorba le Bareski.</verse>
				<verse number="36">Uni diesa nakhle, pala kudia o Paul phenel le Barnabasoske: Aven palpale te dikhas le phralen ande sa le foruri kai ame phendiam e vorba le Bareski, te dikhas sar von si.</verse>
				<verse number="37">O Barnabas kamelas t'anen vi le Jono, akharen les Marko;</verse>
				<verse number="38">numa o Paul hatiardas mai mišto te na len pensa kudales kai muklias len de katar e Pamfilia, ai ke nas lensa ande lengi butji.</verse>
				<verse number="39">Kudia čingar sas pria zurali te kerel ke hulaven pe jekh avrestar. Ai o Barnabas, lias le Marko pesa, lias o čuno te žian ande e inzula o Kipro.</verse>
				<verse number="40">O Paul alosardias le Silas, ai gelotar, trade les le phral t'ažutil le o Baro.</verse>
				<verse number="41">Von nakhle pa e Tsilisia ai e Siria, zuriaren le khangeria.</verse>
			</chapter>
			<chapter number="16">
				<verse number="1">Vo gelo atunči ande o Derbe ai ande o Listre. Ai eta, sas kothe jekh vortako kai bušolas Timoteo, šiav katar jekh židovaika kai patial ai katar jekh dad Greko.</verse>
				<verse number="2">Le phral anda o Listre ai anda o Ikonium denas duma mišto pa leste.</verse>
				<verse number="3">O Paul kamelas te lel les pesa; ai, lias les, vo šindias les, pala le Židovuri kai sas kothe, ke sa žianenas ke lesko dad si Greko.</verse>
				<verse number="4">Sar nakhenas pa le foruri, vo porunčilas le phralenge te len sama so phenenas le apostoli ai le purane anda o Jerusalem.</verse>
				<verse number="5">Le khangeria zuriavonas ande o patiamos, ai but butionas dies diesesa.</verse>
				<verse number="6">Či muklias le o Svinto Duxo te phenen e vorba ande e Azia, ai von nakhle pa e Frigia ai o them e Galatia.</verse>
				<verse number="7">Aresle paša e Misi, von kamenas te den andre ande e Bitinia; numa o duxo le Jesusosko či muklias le.</verse>
				<verse number="8">Von nakhle atunči e Misi, ai vuliste ande o Troas.</verse>
				<verse number="9">Ande e riat, o Paul dikhlias jekh suno: Jekh Makedoniako sikadilo leske, ai řudjisailo leste kadia: Nakh ande e Makedonia, ažutisar ame!</verse>
				<verse number="10">Pala kudo suno le Paulosko, ame rodiam te žias strazo ande e Makedonia, diam pe o gor ke o Baro akhardiam amen te phenas e laši viasta.</verse>
				<verse number="11">Geliam anda o Troas, ame geliam pe o čuno karing o Samotratsia, ai teharin vulistiam tele ande o Neapolis.</verse>
				<verse number="12">Kothar ame geliam ande o Filipi, kai si o mai angluno foro katar jekh provinsia anda e Makedonia, ai jekh kolonia romanitsko. Ame nakhliam uni diesa ande kudo foro.</verse>
				<verse number="13">O dies o sabato, ame geliam, avri katar o foro, karing jekh pai, kai ame gindisailiam ke šai t'avel kudo than kai řudjisaren. Ame bešliam tele, ai ame diam duma le žiuvliange kai kjidinisaile kothe.</verse>
				<verse number="14">Jekh anda lende, bušol Lidia, bikjinel tsalia lole kuč, sas anda o foro o Tiatira, sas jekh žiuvli kai daralas katar o Del, ai voi šunelas. O Baro puterdias lako ilo, te lel sama so phenelas o Paul.</verse>
				<verse number="15">Kana voi sas boldi, peska familiasa, voi kadia mangel amendar: Te gindina tume ke me sim čači ka o Baro, aven andre ande muřo kher, ai bešen kathe. Ai voi gribilas ame zorasa.</verse>
				<verse number="16">Sar ame žiasas ande o than kai řudjin, jekh sluganka kai sas la jekh duxo nasul ai kai delas pe o gor, delas but love peske birevon, avili angla amende.</verse>
				<verse number="17">Ai voi thodias pe t'avel pala amende, o Paul ai ame. Voi tsipil: Kadala manuš si le služi le Devleske Mai Vučo ai von phenen tumenge e vurma te skipin tume.</verse>
				<verse number="18">Voi kerdias kudia but diesa. O Paul, čino, amboldinisailo, ai phenel ka o duxo: Me dav tu ordina, ande o anav le Jesus Kristosko, t'ankles avri anda late. Ai vo anklisto avri ande kudo časo.</verse>
				<verse number="19">Le birevia la slugankake, dikhenas ke bilal so ažiukerenas te nirin, line le Paul ai le Silas, ai ningerde le pe o platso publiko angla le rai bare.</verse>
				<verse number="20">Von sikaven len ka le krisinitoria ai phenenas: Kadala manuš rimon amaro foro;</verse>
				<verse number="21">von si Židovuri kai phenen amenge zakonuri kai nai amenge slobodo te las ai te žias pala lende, amenge kai sam Romanuri.</verse>
				<verse number="22">O narodo vazdinisailo pe lende. Atunči le ketani line pa lende le tsalia, dine ordina te maren le řaiensa.</verse>
				<verse number="23">Pala ke marde le mišto, von šiude le ande e temnitsa, dine poronka ka kudo kai arakhel te lel lendar sama mišto.</verse>
				<verse number="24">Kudo kai arakhel lias kudia ordina, šiudias le ande e temnitsa andre, ai thodias lenge punře ande phalia kaštune.</verse>
				<verse number="25">Karing o maškar la ratiako, o Paul ai o Silas řudjinas ai gjilabenas le luvudimata le Devleske, ai le aver čor ašunenas lende.</verse>
				<verse number="26">Ande jekh strazo miškisaili e phuv, kadia ke le ziduri la temnitsake isdraile; ande kudia vramia, sa le vudara puterdile, ai le phanglimata sa le řobonge šindile.</verse>
				<verse number="27">Kudo kai arakhel le řobon uštilo, ai, kana dikhlias le vudara la temnitsake puterde, vo tsirdias peski xanřo ai kamelas te mudarel pe, gindilas pe ke le čor našletar.</verse>
				<verse number="28">Numa o Paul tsipil pe jekh hango baro: Na ker tuke nasul, ame sam sa kathe.</verse>
				<verse number="29">Atunči kudo kai arakhel, manglias vedaria, dias andre strazo, ai šiudias pe sigo isdraimasa ka le punře le Pauloske ai le Silasoske;</verse>
				<verse number="30">vo ankaladias le avri, ai phenel: Bare, so trubul te kerav t'avav skipime?</verse>
				<verse number="31">O Paul ai o Silas den palpale: Patia ande o Rai o Jesus ai tu avesa skipime, tu ai tjiri familia.</verse>
				<verse number="32">Ai von phenen leske e vorba le Bareski, ai vi kudalenge kai sas ande lesko kher.</verse>
				<verse number="33">Vo lias len pesa, ande kudo časo la ratiako, vo xaladias lenge šindimata, ai strazo von bolde les, les ai sa ande lesko kher.</verse>
				<verse number="34">Vo ningerdias le ande pesko kher, vo dias len te xan, ai vo veselisailo sa peska familiasa ande ke patian o Del.</verse>
				<verse number="35">Kana o dies avilo, le krisinitoria tradine ketanen te phenen ka kudo kai arakhel: Muk avri kudale manušen.</verse>
				<verse number="36">Ai kudo kai arakhel phenel o nevimos ka o Paul: Le krisinitoria tradine te phenen mange te mukav tumen; akana anklen avri, ai žian patiasa.</verse>
				<verse number="37">Numa o Paul phenel kudalenge kai sas tradine: Pala ke marde ame řaiensa angla o narodo ai bi krisako, ame kai sam Romanuri, von šiudine ame ande e temnitsa, ai akana von ankalaven ame pe čořořal! Či avela kadia. Ke te aven von te len amen avri.</verse>
				<verse number="38">Le tradine ningerde kudala vorbi ka le krisinitoria, kai lias len e dar kana ašunde ke von si Romanuri.</verse>
				<verse number="39">Von avile te ašiaven le, ai von mukle le avri, řudjin pe lende te muken o foro.</verse>
				<verse number="40">Kana ankliste avri anda o foro, von dine andre ande o kher la Lidiako ai pala ke dikhle ai zuriarde le phralen, von geletar.</verse>
			</chapter>
			<chapter number="17">
				<verse number="1">O Paul ai o Silas nakhle pa o Amfipolis ai e Apolonia, ai von aresle ande e Tesaloniki, kai le Židovuri sas len jekh khangeri židovitsko.</verse>
				<verse number="2">O Paul dias andre, sar si lesko zakono. Ande trin sabaturi, vo delas duma lensa, sar si le Ramomata,</verse>
				<verse number="3">sikavelas lenge ai motholas ke o Kristo trubulas te kjinuil ai živindil katar le mule. Ai o Jesus pa kaste me dav tumenge duma, phenelas vo, vo si o Kristo.</verse>
				<verse number="4">Uni anda lende mišto patian, ai gele pala o Paul ai o Silas, vi jekh but anda le Grekuri kai daran katar o Del, ai but žiuvlia anda le baria.</verse>
				<verse number="5">Numa le Židovuri, xoliariko, line pensa uni nasul manušen anda o narodo, kerenas baio ande o narodo, ai buntuimos ande o foro. Von gele ka o kher kai si o Jason, ai von roden le Paul ai le Silas, te ningeren le karing o narodo.</verse>
				<verse number="6">Či arakhle le, von ningerde le Jason ai uni phralen angla le rai bare le foroske, tsipinas: Kadala žene, kai diliarde la lumia, von avile vi kathe, ai o Jason lias le peste.</verse>
				<verse number="7">Von keren sa so či trubul pe o zakono katar o Tsesar, phenen ke si jekh kaver amperato, o Jesus.</verse>
				<verse number="8">Katar kakala vorbi von daraven o narodo ai le raien bare,</verse>
				<verse number="9">kai mukle te žialtar le Jason ai le kavren pala ke pokjinen e mita.</verse>
				<verse number="10">Strazo le phral kerde te žiantar riate o Paul ai o Silas ande o Berea. Kana von aresle, von dine andre ande e khangeri katar le Židovuri.</verse>
				<verse number="11">Kudala Židovuri sas mai laše sar kudala anda e Tesaloniki, von line e vorba sigo opre, ai von len sama sako dies le Ramomata, te dikhen ke so phenen lenge si vorta.</verse>
				<verse number="12">But anda lende patian, vi but žiuvlia Grekuri anda le baria, ai but manuš.</verse>
				<verse number="13">Numa, kana le Židovuri anda e Tesaloniki ašunde ke o Paul phenel vi ande o Berea e vorba le Devleski, von avile te rimon o narodo.</verse>
				<verse number="14">Atunči strazo le phral kerde te žialtar o Paul pe e rig la mariaki, o Silas ai o Timoteo bešle ande o Berea.</verse>
				<verse number="15">Kudala kai žian pala o Paul ningerde les ži ande e Atena. Porme gele palpale, tradine te phenen ka o Silas ai ka o Timoteo e ordina t'aven pala leste mai sigo.</verse>
				<verse number="16">Sar o Paul ažiukerelas le ande e Atena, hatiarelas ande peste ke lesko duxo xoliavol, kai dikhel kudo foro pherdo staturi.</verse>
				<verse number="17">Vo kadia dias andre ande e khangeri židovitsko le Židovonsa ai le manušensa kai daran katar o Del, ai pe o platso publiko sako dies kudalensa kai nakhenas.</verse>
				<verse number="18">Uni filosofuri epikurianuri ai stoisianuri thodine pe te den duma lesa. Ai uni anda lende phenenas: So si kado divano? Kaver, ašunenas leste so phenel pa o Jesus ai pa o živindimos, phenenas: Miazol ke vo phenel pa le dela streia.</verse>
				<verse number="19">Atunči von line les, ai ningerde les ka e foroski kris, o Areopagos, phenenas: Šai žianasas ame so si kudia nevo sikiarimos kai tu sikiares?</verse>
				<verse number="20">Ke tu keres t'ašunas dieli šodo. Ame kamas te žianas so si t'avel kudia.</verse>
				<verse number="21">Eta sa le Atenianuri ai le streia kai bešenas ande e Atena sa e vramia phenenas vai ašunenas le mai paluni vesti.</verse>
				<verse number="22">O Paul, opre maškar o Areopagos, phenel: Manuš anda e Atena, me arakhav tumen ande sa pria patian ande o Del.</verse>
				<verse number="23">Ke, sar phiradem ma ande tumaro foro ai ke dikhlem le dieli ande kaste tume patian, me inke arakhlem jekh altari kakale ramomasa: Jekhe devleske kai nai prinžiardo: kas tume řudjin bi te žianen les, kudia si kai me phenav tumenge.</verse>
				<verse number="24">O Del kai kerdias e lumia ai sogodi si, si o Baro pe o čeri ai pe e phuv, či bešel ande le templuri kerde anda o vast le manušesko;</verse>
				<verse number="25">les či služin les le vast le manušenge, si ke či trubul les khanči, vo kai del sakones o traio, te phurdel, ai sako diela.</verse>
				<verse number="26">Vo kerdias ke sa le manuš, kai ankliste avri anda jekh rat, te bešen pe sa e fatsa la phuviaki. Thodias sode t'avel e vramia ai o than kai te bešen;</verse>
				<verse number="27">vo kamlias te roden le Bares, ai te thon zor t'arakhen les asbaimasa, makar ke vo nai dur katar sako anda amende,</verse>
				<verse number="28">ke ande leste traisaras, miškisavas, ai sam. Si kudia kai mai phende vi uni anda tumare poeturi: Ame sam anda leski vitsa.</verse>
				<verse number="29">Si kadia, sar sam anda e vitsa le Devleski, ame či trubul te patias ke o devlikanimos si jekh fialo sar o sunakai, sar o rup, vai sar o bař, hunade šukar ai katar e butji le manušeski.</verse>
				<verse number="30">O Del, bi te mai del pe godji ande e vramia kana či žianenas, phenel akana ka sa le manuš, ande sako than, te žial te keil pe,</verse>
				<verse number="31">ke vo thodias jekh dies kai vo dela pe kris la lumia sar si leski kris, katar o manuš kai vo alosardias, sar vo sikadias savořenge te dikhen o kai živindisardias kudale manušes katar le mule.</verse>
				<verse number="32">Kana von ašunde ke den duma ke živindin le mule, uni asan, ai le kaver phenen: Ame ašunasa tute kudia aver data.</verse>
				<verse number="33">Kadia o Paul gelotar lendar.</verse>
				<verse number="34">Uni anda lende astardile leste ai patian, o Dionisio o krisitori, jekh žiuvli akharen la Damaris, ai aver lensa.</verse>
			</chapter>
			<chapter number="18">
				<verse number="1">Pala kudia, o Paul gelotar anda e Atena, ai gelo ande o Korinto.</verse>
				<verse number="2">Vo arakhlias kothe jekhe Židovos akharen les Akilas anda o Pontus, nai de dumult ke avilo anda e Italia peska řomniasa e Prisila, ke o Klodo dias ordina ka sa le Židovuri t'anklen avri anda e Roma. Vo gelo le dikhel lenge,</verse>
				<verse number="3">ai, sar sas len sa jekh fialo butji, vo bešlo lende ai kerel butji: von suvenas le tseři.</verse>
				<verse number="4">O Paul delas duma ande e khangeri židovitsko sako sabato, ai kerelas te patian Židovuri ai Grekuri.</verse>
				<verse number="5">Numa kana o Silas ai o Timoteo aresle anda e Makedonia, o Paul thodias sa peski vramia te phenel ke o Jesus si o Kristo.</verse>
				<verse number="6">Le Židovuri atunči gele pe lende ai thode pe te prasan le, o Paul khoslias peske tsalia, ai phenel lenge: Ke tumaro rat te perel pe tumaro šero! me sim vužio. De akanara, me žiav karing le nai-Židovuri.</verse>
				<verse number="7">Sar anklisto avri kothar, vo dias andre ka jekh manuš akharen les Titius Justus, manuš kai daral katar o Del, ai kai lesko kher sas paša e khangeri židovitsko.</verse>
				<verse number="8">Numa o Krispus, birevo la khangeriako židovitsko, patial ka o Baro sa peska familiasa. Ai but anda le Koriantianuri ašunde le Paul ai boldisaile.</verse>
				<verse number="9">O Baro phenel le Pauloske ande o suno riate: Na dara; numa de duma, ai na aš,</verse>
				<verse number="10">ke me sim tusa, ai khonik či thola pe tute o vast te kerel tuke nasul: De duma, ke baro narodo si ma ande kado foro.</verse>
				<verse number="11">Vo bešlo kothe jekh berš ai šov šion, sikiarelas maškar le Koriantianuri e vorba le Devleski.</verse>
				<verse number="12">Ande e vramia kai o Galion sas baro konsulo ande e Axaia, le Židovuri vazdinisaile sa ande jekh than pe o Paul, ai ningerde les angla e kris,</verse>
				<verse number="13">phenenas: Kado manuš vazdel le ženen te služin le Devles jekh aver fialo sar si o zakono.</verse>
				<verse number="14">O Paul lelas te putrel o mui, kana o Galion phenel le Židovonge: Te si ke nai vorta e kris vai ke si nasul diela, me ašunava tumende sar trubul, o Židovuri;</verse>
				<verse number="15">numa, kathe si divano pala jekh vorba, pala jekh anav, ai pala tumaro zakono, kudia si tumari diela: me či kamav t'avav krisinitori pe kudala dieli.</verse>
				<verse number="16">Ai vo tradias le avri anda e kris.</verse>
				<verse number="17">Atunči, sa line le Sostenes, o birevo katar e khangeri židovitsko, marde pes angla e kris, bi o Galion te lel sama.</verse>
				<verse number="18">O Paul bešlo dosta vramia ande o Korinto. Atunči muklias peske phralen, ai lias o čuno pe e Siria, lesa e Prisila ai o Akilas, pala ke řanglias pesko šero ande o Senkre, ke vo kadia šinadias.</verse>
				<verse number="19">Von aresle ande o Efese, ai o Paul muklias peske vortakon. Dias andre ande e khangeri židovitsko, vo del duma le Židovonsa,</verse>
				<verse number="20">kai řudjisarde les te bešel mai but lensa. Numa vo či kamlias,</verse>
				<verse number="21">ai vo muklias len, phenelas: Me avava karing tumende, te kamela o Del. Ai vo gelotar anda o Efese.</verse>
				<verse number="22">Vulisto tele ande o Tsesarea, vo anklisto ande o Jerusalem, ai, pala ke dias pozdraimos e khangeri, vo vulisto ande o Antioxi.</verse>
				<verse number="23">Kana vo bešelas jekh vramia ande o Antioxi, o Paul lias pesko drom, ai nakhlo pa e Galatia ai e Frigia, zuriarelas sa le vortakon.</verse>
				<verse number="24">Jekh Židovo akharen les Apolos, anda e Alexandria, manuš kai žianel te del duma ai žianel le Ramomata, avilo ande o Efese.</verse>
				<verse number="25">Vo sas sikiardo ande e vurma le Bareski, ai, baro godiako, vo sikiarelas ai phenelas vorta sa so si pa o Jesus, makar ke vo žianelas ferdi o bolimos katar o Jono.</verse>
				<verse number="26">Vo thodias pe te del duma slobodo ande e khangeri židovitsko. O Akilas ai e Prisila ašunde leste, ai von sikade leske mai mišto e vurma le Devleski.</verse>
				<verse number="27">Sar vo kamelas te nakhel ande o Axaia, le phral ažutisarde les, ai ramosarde ka le vortača te len lestar mišto sama. Kana vo areslo, nais le Devleske, vo pria trubulas kudalen kai aresle te patian;</verse>
				<verse number="28">ke vo delas palpale sigo le Židovon angla o narodo, sikavelas katar le Ramomata ke o Jesus si o Kristo.</verse>
			</chapter>
			<chapter number="19">
				<verse number="1">Žikin ke o Apolos sas ande o Korinto, o Paul, pala ke nakhlo le thana opre katar e Azia, areslo ande o Efese. Arakhlias uni anda le vortača, vo phenel lenge:</verse>
				<verse number="2">Lian tume o Svinto Duxo, kana tume patian? Von dine les palpale: Ame inke či ašundiam ke si jekh Svinto Duxo.</verse>
				<verse number="3">Vo phenel: Ande savo bolimos san tume bolde? Ai von dine palpale: O bolimos katar o Jono.</verse>
				<verse number="4">Atunči o Paul phenel: O Jono boldias te kein tume, phenelas le narodoske te patian ande kudo kai avela pala leste, si kudia ande o Jesus.</verse>
				<verse number="5">Pe kudala vorbi, von sas bolde ande o anav le Bare Jesusosko.</verse>
				<verse number="6">Kana o Paul thodias pe lende o vast, o Svinto Duxo avilo pe lende, ai von den duma pe le šiba ai phenen so avela.</verse>
				<verse number="7">Von sas pašte deš-u-dui manuš.</verse>
				<verse number="8">Atunči o Paul dias andre ande e khangeri židovitsko, kai vo dias duma sar kamel. Trin šion, vo delas duma pe le dieli so si e amperetsia le Devleski, zumavelas te hatiaren kudala kai ašunenas.</verse>
				<verse number="9">Numa, sar uni sas lengo ilo zuralo ai či patian ai dine duma nasul angla o narodo pa e vurma le Bareski, o Paulo gelotar lendar, huladias le vortakon, ai sikiarelas sako dies ande e škola katar jekh akharen les Tiranus.</verse>
				<verse number="10">Kudia gelo dui berš, kadia ke sa kudala kai bešen ande e Azia, Židovuri vai Grekuri, ašunde e vorba le Bareski.</verse>
				<verse number="11">Ai o Del kerelas čudeni pria bare katar le vast le Pauloske,</verse>
				<verse number="12">kadia ke thonas pe le nasvale le gada vai le dikloře kai asbade lesko stato, ai le nasvalimata mukena len, ai le duxuri xitri anklenas avri.</verse>
				<verse number="13">Uni drabarne židovuri kai phirenas zumavenas te phenen pe kudala kai sas le duxuri xitri o anav la Baresko o Jesus, phenenas: Me mangav tu katar o Jesus kai o Paul del pa leste duma!</verse>
				<verse number="14">Kudala kai kerenas kudia sas le efta šiave katar o Skeva, Židovo, jekh anda le bare raša židovitsko.</verse>
				<verse number="15">O duxo xitro den len palpale: Me prinžiarav le Jesus ai me žianav kon si o Paul; numa tume, kon san tume?</verse>
				<verse number="16">Ai o manuš ande kaste sas o duxo xitro xuklo pe lende, ai mardias le kadia ke von našle anda kudo kher nange ai řanime.</verse>
				<verse number="17">Kudia žiangle sa le Židovuri ai sa le Grekuri kai bešenas ande o Efese, ai e dar lias savořen, ai o anav le Baresko o Jesus sas luvudime.</verse>
				<verse number="18">But anda kudala kai patian avenas te puřin pe ai te mothon so von kerde.</verse>
				<verse number="19">Ai uni anda kudala kai kerenas o drabarimos, andine penge kniški, phabarde le angla sa e lumia: Gjinde ke sas kadia kuč panž-var-deš mii dinari.</verse>
				<verse number="20">Si kadia ke e vorba le Bareske bariol ande e zor.</verse>
				<verse number="21">Pala ke kudala dieli nakhle, o Paul del pe gindo te žial ande o Jerusalem, te nakhhel pa e Makedonia ai e Axaia. Kana avava kothe, phenel peske vo, trubul te dikhav e Roma.</verse>
				<verse number="22">Vo tradias ande e Makedonia don anda peske vortača kai ažutin les, o Timoteo ai o Erasto, ai vo mai bešel tsiřa vramia ande e Azia.</verse>
				<verse number="23">Avilias, ande kudia vramia, jekh baro buntuimos pala e vurma le Bareski.</verse>
				<verse number="24">Jekh akharen les Demetrius, aržintari, kerelas anda o rup tsinoře templuri katar e Diana, ai delas peske služen te nirin but.</verse>
				<verse number="25">Vo kjidias len, kudalensa kai si len sa jekh fialo butji, ai phenel: Manušale, tume žianen ke amaro mištimos si pala amari butji</verse>
				<verse number="26">ai tume dikhen ai ašunen ke na ferdi ande o Efese, numa pašte ande sa e Azia, kudo Paul sikadias ai dias palpale but ženen, kai phenel ke le dela kerde anda o vast le manušesko nai dela.</verse>
				<verse number="27">E doš kai avili kothar, nai ke ferdi amari butji perel tele; mai si ke o templo ai o barimos katar e bari devleski e Diana te na avel khanči, ai ka jekh fialo e amperatsiasa kai sa řudjin pe late ande sa e Azia ai ande sa e lumia si inčardi sar te na avel khanči.</verse>
				<verse number="28">Kudala vorbi pherde le xoli, von thode pe te tsipin: Bari si e Diana katar le Efesianuri!</verse>
				<verse number="29">Sa o foro dilailo, von našle sa ande jekh than ande e teatra, ningerde pensa le Gais ai le Aristark, Makedonuri, vortača pe o drom le Paulosa.</verse>
				<verse number="30">O Paul kamelas te sikadiol angla lende, numa le vortača či mukle les.</verse>
				<verse number="31">Inke uni anda le bare ande e provinsia kai sas leske vortača, tradine karing leste, te phenen leske te na žial ka e teatra.</verse>
				<verse number="32">Uni tsipinas jekh diela, le kaver aver, ke o buntuimos sas maškar lende, ai but anda lende či žianenas sostar kjidinisaile.</verse>
				<verse number="33">Atunči ankalade avri anda o narodo le Alexandre, kai le Židovuri spidenas angle; ai o Alexandre kerdias semno le vastesa, kamelas te del duma le narodoske.</verse>
				<verse number="34">Numa kana von prinžiarde ke vo si Židovo, sa ande jekh than tsipisarde pašte dui časuri: Bari si Diana katar le Efesianuri!</verse>
				<verse number="35">Numa o baro le forosko, ašiadias o narodo, phenel: Manušale anda o Efese, kon si kudo kai či žianel ke o foro o Efese si kai arakhel o templo katar e bari Diana ai o svinto bař vulisto anda o čeri?</verse>
				<verse number="36">Kudia naštisaren te den les palpale, tume trubul t'ašen, ai te na keren khanči sigo.</verse>
				<verse number="37">Ke tume andian kadale manušen kai nai došale. Či čorenas ande le templuri žiungales, či prasanas amara Diana.</verse>
				<verse number="38">Te si o Demetrius ai leske butiaria te nai lenge mišto pe varekaste, si diesa krisake ai bare konsuluri; ke te den pe kris jekh avres.</verse>
				<verse number="39">Ai te si tume aver dieli, von lašiardiona ande jekh kjidimos sar trubul.</verse>
				<verse number="40">Šai avel pe amende, čačes, pala so nakhlias adies, te thon beda pe amende ke vazdas ame. Intaino kidisailam ai nai či jekh diela te phenas ame soske buntuisailam.</verse>
				<verse number="41">Pala kudala vorbi, vo tradias o narodo.</verse>
			</chapter>
			<chapter number="20">
				<verse number="1">Kana o buntuimos ašilo, o Paul kjidias le vortakon ai, pala ke zuriardias le, gelotar lendar, ai gelo ande e Makedonia.</verse>
				<verse number="2">Vo nakhlo pa kudia rig, phenelas le vortakonge but te zuriarel le. Porme gelo ande e Gretsia,</verse>
				<verse number="3">kai bešlo trin šion. Vo kamelas te lel čuno te žial ande e Siria, kana le Židovuri kerde pa leste te na žial. Atunči dias pe godji te lel o drom la Makedoniako.</verse>
				<verse number="4">Sas lesa te žian ande e Azia: O Sopator anda o Berea, šiav katar o Pirus, o Aristark ai o Sekond anda e Tesaloniki, o Gaius anda o Derbe, o Timoteo, vi o Tixiko ai o Trofimo anda e Azia.</verse>
				<verse number="5">Kudala gele anglal, ažiukerde amen ande o Troas.</verse>
				<verse number="6">Amenge, pala le diesa bi-drosdake liam o čuno ande o Filipi, ai, ande panž diesa, ame kjidinisailiam ande o Troas, kai ame nakhliam kothe efta diesa.</verse>
				<verse number="7">O mai angluno dies anda o kurko, ame kjidinisailiam te phagas o manřo. O Paul, kai trubulas te žialtar teharin, delas duma le vortakonsa ai gelo lesko divano ži o maškar la ratiako.</verse>
				<verse number="8">Sas but lampuri ande e soba opre kai ame samas kjidine.</verse>
				<verse number="9">Eta, jekh terno murš akharen les Eutikus, kai bešelas pe e feliastra, suto pria zurales žikin del duma but o Paul, vo pelo pa o trito čardako tele, ai line les mulo.</verse>
				<verse number="10">Numa o Paul, vulisto, bangilo karing leste ai lias les ande peski angali, phenelas: Na rimon tume, ke lesko duxo si ande leste.</verse>
				<verse number="11">Atunči vo anklisto opre, phanglias o manřo ai xalias, ai mai dias duma but ži ande o dies. Pala kudia vo anklisto avri.</verse>
				<verse number="12">O terno murš ningerde les živindo, ai savořenge sas mišto.</verse>
				<verse number="13">Amenge, ame geliam angla savořende pe o čuno angla o Paul, ai ame geliam pe jekh čuno ande o Asos, kai ame phendiam leske ke lasa les, ke vo manglias te kerel o drom pe punřende.</verse>
				<verse number="14">Kana vo areslias ame ande o Asos, ame liam les pe o čuno, ai ame geliam ande o Mitileni.</verse>
				<verse number="15">Kothar, geliam angle pa e maria, ai aresliam teharin angla o Xios. O dies pala kudo, ame aviliam karing o Samos, ai o dies pala kudo ame dikhliam o Mileto.</verse>
				<verse number="16">O Paul dias pe godji te nakhel angla o Efese bi te terdiol, eta te na xasarel e vramia ande e Azia; ke vo gribilas pe t'arakhadiol pe, si šai daštila, ande o Jerusalem o dies la Řusaliako.</verse>
				<verse number="17">Numa, anda o Mileto o Paul tradias te roden ande o Efese le puranen katar e Khangeri.</verse>
				<verse number="18">Kana von aresle karing leste, vo phenel lenge: Tume žianen sar me kerdem, de katar o mai angluno dies kai me avilem ande e Azia, me či ašilem t'avav tumensa.</verse>
				<verse number="19">Služisardem le Bares ande muřo kovlimos, ai maškar le zumaimata ai le roimata kai vazdine pe mande le Židovuri.</verse>
				<verse number="20">Tume žianen ke me či garadem khanči tumendar so trubul, ai ke me či darailem te dav duma ai te sikiarav tume angla o narodo ai ande le khera,</verse>
				<verse number="21">phendem le Židovonge ai le Grekonge te kein pe karing o Del ai ka o patiamos ande amaro Rai o Jesus Kristo.</verse>
				<verse number="22">Ai akana eta, phanglo katar o Duxo, me žiav ande o Jerusalem ai či žianav so avela mange;</verse>
				<verse number="23">ferdi, foro forostar, o Svinto Duxo phendias mange ke phanglimata ai bedi ažiukeren ma.</verse>
				<verse number="24">Numa či lav sama mandar či jekh fialo anda muřo traio, sar t'avel mange kuč, ferdi te kerav muřo drom veselimasa, ai e ministeria kai me lem katar o Rai Jesus, te phenav e laši viasta ai šukar katar o Del.</verse>
				<verse number="25">Ai akana eta, me žianav ke tume či mai dikhena muřo mui, tume sa maškar save me dem duma pa e amperetsia le Devleski.</verse>
				<verse number="26">Sa anda kudia me phenav tumenge adies ke me sim vužio anda sa tumaro rat,</verse>
				<verse number="27">ke me phendem tumenge sa so sikiarel o Del, khanči garavav.</verse>
				<verse number="28">Len tume sama tumendar, ai pe sa kudala pe save o Svinto Duxo thodias tumen, te len sama katar e Khangeri le Bareski, kai vo kjindias pe pesko rat.</verse>
				<verse number="29">Me žianav ke avena maškar tumende, pala ke me žiavatar, ruva bengeske kai rimon le bakrořen,</verse>
				<verse number="30">ai kai vazdena pe maškar tumende manuš kai sikiarena dieli žiungale, te ningeren le vortakon pala pende.</verse>
				<verse number="31">Len tume sama, den tume godji ke, pašte trin berš, me či ašilem či riate ai či diese te sikiarav tumen asvensa sakones anda tumende.</verse>
				<verse number="32">Ai akana me dav tume ka o Del ai ka e vorba leski šukarimaski, ka kudo kai šai zuriarel ai del tumenge sa le svintsimasa.</verse>
				<verse number="33">Me či kamlem či love, či sunakai, či tsalia khanikastar.</verse>
				<verse number="34">Tume inke žianen ke kakala vast dine so trubul ma ai kudalen kai sas mansa.</verse>
				<verse number="35">Me sikadem tumenge anda sako fialo ke si te keren butji kadia ke te ninkeren le kovlen, ai te den tume godji ka e vorba le Bareski, kai vo phendias: Mai but si veselia te den sar te len.</verse>
				<verse number="36">Pala ke dias duma kadia, vo thodias-pe pe čangende, ai řudjisardias lensa savořensa.</verse>
				<verse number="37">Ai sa lias len o roimos, ai, xukle pe e koř le Pauloski, von čimide les,</verse>
				<verse number="38">nekežime mai but ke vo phendias ke či mai dikhena lesko mui. Ai von ningerde les ži ka o čuno.</verse>
			</chapter>
			<chapter number="21">
				<verse number="1">Ame liam o čuno kana huladiam ame lendar, ai ame geliam vorta ande o Kos, teharin ande o Rodes, ai kothar ande e Patara.</verse>
				<verse number="2">Ai arakhliam jekh čuno kai nakhelas karing e Fenesia, ame anklistiam opre ai geliamtar.</verse>
				<verse number="3">Kana ame aresliam ke dikhas e inzula o Kipro, ame mukliam la pe e stingo, žias mai angle amaro drom karing e Siria, ai ame vulistiam ande e Tira, kai o čuno trubulas te vuliarel so ningerelas.</verse>
				<verse number="4">Ame arakhliam le vortakon, ai ame bešliam kothe efta dies. Le vortača, spidine katar o Duxo, phenenas le Pauloske te na žial ži ande o Jerusalem.</verse>
				<verse number="5">Numa, kana ame getosardiam le efta dies, ame thodiam ame pe e vurma te žiastar, ai sa ningeren ame penge řomniansa ai penge glatensa ži avri anda o foro. Ame thodiam ame pe čangende pe o berego, ai řudjisardiam.</verse>
				<verse number="6">Porme, mukliam ame jekh kavres, ame anklistiam pe o čuno ai von gele palpale pende.</verse>
				<verse number="7">Getosardiam te žias pe o čuno, ame geliam anda e Tira ande o Ptolemais, kai ame diam pozdraimos le phralen, ai nakhliam jekh dies lensa.</verse>
				<verse number="8">Ame geliamtar teharin, ai ame aresliam ande o Tsesarea. Diam andre ande o kher ka o Filipo o evanželisto, kai sas jekh anda le efta, ame sutiam leste.</verse>
				<verse number="9">Sas les štar šeia pativalia kai phenenas so avela.</verse>
				<verse number="10">Sar ame samas kothe but diesa, jekh profeto, akharenas les Agabus, vulisto anda e Judea;</verse>
				<verse number="11">vo avilo t'arakhel ame. Vo lias e prastia le Pauloski, phanglias peske punře ai peske vast, ai phenel: Eta so phenel o Svinto Duxo: O manuš kaski si kadia prastia, le Židovuri phandena les sa jekh fialo ande o Jerusalem, ai dena les ande le vast ka kudala kai či patian.</verse>
				<verse number="12">Kana ame ašundiam kudia, ame ai kudala kai sas kothe, ame mangliam le Paul te na žial ande o Jerusalem.</verse>
				<verse number="13">Atunči vo del palpale: So keren tume, kai roven ai kai phagen muřo ilo? Me sim gata, na ferdi t'avav phanglo, numa inke te merav ande o Jerusalem pala o anav le Baresko o Jesus.</verse>
				<verse number="14">Sar vo či muklias pe, ame či mai ašiavas les, ai ame phenas: Ke so kamel o Baro t'avel!</verse>
				<verse number="15">Pala kudala diesa, ame lašiardiliam, ai ame anklistiam ande o Jerusalem.</verse>
				<verse number="16">Uni vortača anda o Tsesarea vi von avile amensa, ai von ningerde amen kai jekh kai bušol Mnason, anda e inzula o Kipro, purano vortako, kaste ame trubulas te bešas.</verse>
				<verse number="17">Kana ame aresliam ande o Jerusalem, le phral line ame veselimasa.</verse>
				<verse number="18">Teharin o Paul gelo amensa ka o Jakob, ai sa le purane kjidinisaile.</verse>
				<verse number="19">Pala ke diam len pozdraimos, vo phenel kotorales so o Del kerdias maškar kudala kai či patian katar leski ministeria.</verse>
				<verse number="20">Kana von ašunde, von luvudisarde le Devles. Porme von phenen leske: Tu dikhes, phrala, sode mii Židovuri patian, ai sa si zurale pe o zakono.</verse>
				<verse number="21">Eta, von ašunde ke tu sikiares ka sa le Židovuri kai si maškar kudala kai či patian te muken le Moše, phenes lenge te na šinen le glaten ai te na len pe sama sar si sikade.</verse>
				<verse number="22">So te keras? Siguro ke but žianen ke tu avilian.</verse>
				<verse number="23">Sa anda kudia ker so ame si te phenas tuke. Si maškar amende štar manuš kai šinade vareso solax:</verse>
				<verse number="24">Le le tusa, vužisardio lensa, ai le sama lendar, eta te řanden pengo šero. Ai kadia sa žianena ke so si phendo pa tute nai čačes, numa ke vi tu les sama o zakono.</verse>
				<verse number="25">Karing le nai-Židovuri kai patian akana, ame phendiam ai ame ramosardiam lenge te len pe sama katar le masa šinade le statonge, katar o rat, katar le žigeni tasade, ai katar e kurvetsia.</verse>
				<verse number="26">Atunči o Paul lias kudale manušen, vužilo, ai dias andre teharin ande o templo lensa, te phenel savo dies von avena vuže kana dena so si šinado anda sako anda lende.</verse>
				<verse number="27">Kana getosailo le efta diesa, le Židovuria anda e Azia, dikhle le Paul ande o Templo, vazdine sa o narodo, ai thodine o vast pe leste,</verse>
				<verse number="28">tsipinas: Manuš Israelituri, ažutin ame! Eta o manuš kai del duma kai-godi ai sa la lumiake pe o narodo, pe o zakono ai pe kado than; vo inke andias Grekon ande o Templo, ai rimosardias kodo svinto than.</verse>
				<verse number="29">Ke von dikhle angla savořende le Trofimo anda o Efese lesa ande o foro, ai von gindinas ke o Paul kerdias te del vo andre ande o Templo.</verse>
				<verse number="30">Sa o foro miškisailo, ai o narodo našel pe sako rig. Von line le Paul, ai ningerde les avri anda o Templo, kai le vudara sas strazo phandade.</verse>
				<verse number="31">Sar von rodenas te mudaren les, o hango avilo ka o baro fitsiri ke sa o Jerusalem dilailo.</verse>
				<verse number="32">Strazo vo lias pesa ketanen ai kudalen kai si bare pe jekh šel ketani, ai našlo lende. Dikhle le fitsires ai le ketanen, von ašile te maren le Paul.</verse>
				<verse number="33">Atunči o fitsiri pašilo, lias les, ai phanglias les do lansonsa. Porme vo pušel kon si vo, ai so vo kerdias.</verse>
				<verse number="34">Akana uni maškar o narodo tsipinas jekh fialo, le kaver aver fialo; o fitsiri naštila khanči te hatiarel, pala o buntuimos, vo dias ordina te ningeren le Paul ande o armia.</verse>
				<verse number="35">Kana o Paul areslo ka le trapti, trubulas te ningeren les le ketani, pala e zor le narodoski;</verse>
				<verse number="36">ke o narodo žialas palal, tsipilas: mudaren les!</verse>
				<verse number="37">Angla savořende te ningeren les ande o armia, o Paul phenel le fitsireske: Si mange slobodo te phenav vareso? O fitsiri del palpale: Tu žianes grekitsko?</verse>
				<verse number="38">Tu či san o Egiptano kai buntuisailo de nai dumult, ai kai ningerdias ande e pusta štar mii řobon?</verse>
				<verse number="39">Me sim Židovo, mai lel o Paul, anda o Tarsus ande e Tsilisia, manuš anda jekh foro baro. Muk ma, mangav tutar, te dav duma le narodoske.</verse>
				<verse number="40">O fitsiri muklias les, o Paul, opre pe le trapti, kerel semno le narodoske. Savoře ašile, ai o Paul, delas duma pe e šib aramaiko phenel:</verse>
			</chapter>
			<chapter number="22">
				<verse number="1">Manušale phralale ai dada, ašunena so si ma akana te phenav tumenge te čačiuvav!</verse>
				<verse number="2">Kana von ašunde ke vo delas lenge duma pe e šib aramaiko von mai ašile. Ai o Paul phenel:</verse>
				<verse number="3">Me sim Židovo, arakhadilem ande o Tarsus ande e Tsilisia; numa me barilem ande kado foro, ai vorta sikiardo ka le punře katar le Gamaliel ande o zakono amare dadengo. Keravas e butji le Devleski, sar tume adies.</verse>
				<verse number="4">Me mudardem pala kadia Vurma, phanglem ai thodem lansonsa ande e temnitsa muršen ai žiuvlian.</verse>
				<verse number="5">O baro rašai ai sa e kris katar le purane si muře martururi. Inke me lem lendar lila le phralenge anda o Damasko, kai me gelem eta t'anav phangle ande o Jerusalem kudalen kai sas kothe ai te dav len strafo.</verse>
				<verse number="6">Sar me simas pe e vurma, ai ke simas paše o Damasko, strazo, jekh bari vedaria avili anda o čeri ai strefiaias krugom mandar.</verse>
				<verse number="7">Me pelem tele, ai me ašundem jekh hango kai phendias mange: Saul, Saul, sostar kjinuis ma tu?</verse>
				<verse number="8">Me dem palpale: Baria, kon san tu? Ai vo phendias mange: Me sim o Jesus anda o Nazaret, kai tu kjinuis.</verse>
				<verse number="9">Kudala kai sas mansa dikhen mišto e vedaria, numa či ašunenas o hango kudalesko kai del duma. Atunči me phendem: So si te kerav me, Baria?</verse>
				<verse number="10">Ai o Baro phendias mange: Ušti, žia ande o Damasko, ai kothe phenena tuke sa so si te keres.</verse>
				<verse number="11">Sar me či dikhavas khanči, pala o strefiamos kudala vedariako, kudala kai sas mansa line ma vastestar, ai me areslem ande o Damasko.</verse>
				<verse number="12">Eta, jekh manuš akharen les Ananias, manuš kai patial sar si o zakono, ai kai sa le Židovuri kai bešenas ande o Damasko phenenas jekh laši diela pa leste,</verse>
				<verse number="13">avilo te sikadiol mande, ai phenel mange: Saul, muřo phral, puter tjire jekha. Strazo muře jakha puterdile ai dikhav les.</verse>
				<verse number="14">Vo phenel: O Del amare dadengo šinadias tu te žianes so vo kamel, te dikhes kudales kai si vorta, ai t'ašunes e vorba anda lesko mui:</verse>
				<verse number="15">ke tu avesa lesko marturo, paša sa le manuš, anda le dieli kai tu dikhlian ai ašundian.</verse>
				<verse number="16">Ai akana, so ažiukeres tu? Ušti, av boldo, ai xalado anda tjire bezexa, kai akhares o anav le Baresko.</verse>
				<verse number="17">Palpale ande o Jerusalem, sar me řudjivas ande o templo, dikhlem jekh dikhimos.</verse>
				<verse number="18">Me dikhlem le Bares kai phenelas mange: Gribisavo, ai ankli sigo avri anda o Jerusalem, ke von či lena opre so si te phenes pa mande.</verse>
				<verse number="19">Ai me phendem: Baria, von inke žianen ke me thavas ande temnitsa ai keravas te maren řaiasa ande le khangeria židovitsko kudalen kai patianas ande tute,</verse>
				<verse number="20">ai ke, kana mudarde le Stefano, tjiro marturo, inke me simas kothe, vi me žiavas pala le kaver, ai arakhavas le tsalia kudalenge kai mudarde les.</verse>
				<verse number="21">Atunči vo phenel mange: Me tradava tut dur karing le thema.</verse>
				<verse number="22">Von ašunde leste ži ka kudia vorba. Numa atunči von vazdine o hango, phenenas: Len pa e phuv kasavo manuš! Vo nai harniko te trail.</verse>
				<verse number="23">Ai von spiden tsipimata, šiuden penge tsalia, šiuden kišai pe balval.</verse>
				<verse number="24">O fitsiri dias poronka te den andre le Paul ande o armia, ai te maren les le bičosa, eta te žianel pala soste tsipin kadia pe leste.</verse>
				<verse number="25">Pala ke marde les le bičosa, o Paul phenel le ketaneske kai sas kothe: Si tuke slobodo te mares jekhe manušes kai si romano, kai inke nai dino strafo?</verse>
				<verse number="26">Ka kudala vorbi, o ketano gelo te phenel le fitsireske, phenelas: So si te keres tu? Kado manuš si romano.</verse>
				<verse number="27">Ai o fitsiri, avilo vo, phenel ka o Paul. Phenen mange, san tu romano. Ei, del vo palpale.</verse>
				<verse number="28">O fitsiri mai phenel: Me pokindem but love te aresav romano. Ai me, phenel o Paul, sim romano dekin arakhadilem.</verse>
				<verse number="29">Strazo kudala kai trubulas te maren les dine pe palpale, ai o fitsiri, dikhlias ke o Paul si romano, lias les e dar ke phanglias les.</verse>
				<verse number="30">Teharin, sar kamelas te žianel vorta so le Židovuri thon beda pe leste, o fitsiri lias pa leste le phanglimata, ai dias ordina ka le bare raša ai ka sa e kris le židovongi te kjiden pe; porme, anenas tele le Paul, vo thodias les maškar pende.</verse>
			</chapter>
			<chapter number="23">
				<verse number="1">O Paul, le jakha thodine pe e kris židovitsko, phenel: Manušale phralale, si ande sa muři godji ke me gelem ži adies angla o Del.</verse>
				<verse number="2">O baro rašai o Ananias del ordina ka kudala kai si paša leste te malaven les pe o mui.</verse>
				<verse number="3">Atunči o Paul phenel: O Del malavela tut, zido parno! Tu bešes te des man kris sar si o zakono, ai tu šines e kris kai des ordina te malaven man!</verse>
				<verse number="4">Kudala kai sas paša leste phenen: Tu mares mui katar o baro rašai le Devlesko!</verse>
				<verse number="5">Ai o Paul phenel: Me či žianavas, phralale, ke vo si o baro rašai; ke si ramome: Tu či desa duma nasul pa o birevo tjire narodosko.</verse>
				<verse number="6">O Paul, žianelas ke jekh partida kai kjidine pe si anda le Sadusenuri ai e kaver anda le Farizianuri tsipisardias ande e kris židovitsko: Manušale phralale, vi me sim Fariziano, šiav katar Fariziano; si pala ke ažiukerav ke si te živindin le mule ke me sim dino pe kris.</verse>
				<verse number="7">Kana vo phendias kudia, vazdinisailias jekh čingar maškar le Farizianuri ai le Sadusenuri, ai o kjidinimos huladilo.</verse>
				<verse number="8">Ke le Sadusenuri phenenas ke nai živindimos, ai ke nai či andželo či duxo, žikin le Farizianuri patian ande le tri dieli.</verse>
				<verse number="9">Sas jekh baro buntuimos, ai uni zakonaria ande e partida katar le Farizianuri vazdinisaile, kerde baro divano, ai phenen: Ame či arakhas či jekh nasulimos ande kado manuš; amburim jekh duxo vai jekh andželo dias lesa duma?</verse>
				<verse number="10">Sar e čingar žialas mai zurales, o fitsiri, daralas ke o Paul šinen les kotora kudala žene, kerdias te vulen le ketani te len les maškar lende ai te ningeren les ande o armia.</verse>
				<verse number="11">E riat pala kudia, o Baro sikadilo ka o Paul, ai phenel: Le zor; ke, sar ke tu sanas muřo marturo ande o Jerusalem, kadia trubul t'aves muřo marturo ande e Roma.</verse>
				<verse number="12">Kana o dies avilo, le Židovuri dine pe duma, ai solaxade ande pende, phenenas ke či mai xan ai či mai pen žikin či mudarena le Paul.</verse>
				<verse number="13">Kudala kai thode pe kadia sas mai but de štar-var-deš,</verse>
				<verse number="14">ai von gele t'arakhen le bare rašan ai le puranen ka save von phenen: Ame sa solaxadiam armaiansa pe amende, te na xas khanči žikin či mudarasa le Paul.</verse>
				<verse number="15">Tume kadia, akana, žian le krisasa židovitsko ka o fitsiri, t'anel les angla tumende, sar tume te len sama mai mišto; ai ame, angla savořende te pašiol, ame sam gata te mudaras les.</verse>
				<verse number="16">O šiav katar e phei le Pauloski, ašundias ke dine pe duma te mudaren les gelo ande o armia ai phendias le Pauloske.</verse>
				<verse number="17">O Paul akhardias jekh anda kudala kai si bare pe jekh šel ketani, ai phenel: Ninger kadale terne muršes karing o fitsiri, ke si les vareso te phenel leske.</verse>
				<verse number="18">O ketano lias le terne muršes pesa, ningerdias les karing o fitsiri, ai phenel: O phanglo o Paul akhardias ma, ai řudjisailo mande t'anav tuke kadale terne muršes, kai si les vareso te phenel tuke.</verse>
				<verse number="19">O fitsiri lias le terne muršes vastesa, ai gelo lesa rigate, vo pušel les: So si tut te phenes mange?</verse>
				<verse number="20">Vo del palpale: Le Židovuri thode pe ande jekh than te řudjin tu t'anes le Paul angla e kris židovitsko, sar tu te žianes mai mišto pa leste.</verse>
				<verse number="21">Na ašun lende, ke mai but de štar-var-deš anda lende kamen te mudaren les, ai von solaxade armaiansa pe pende, te na xan ai te na pen žikin či mudarena les; akana von si gata, ai ažiukeren ferdi so si te keres tu.</verse>
				<verse number="22">O fitsiri tradias le terne muršes, pala ke phendias leske te na del duma khanikasa anda so vo phendias leske.</verse>
				<verse number="23">Atunči vo akhardias don kai si bare pe jekh šel ketani, ai phenel: Keren gata, ka o eniato časo le ratiako, dui šela ketanen, efta-var-deš grastaren, ai dui šela kai tsirden sulitsi, te žian ži ande o Tsesarea.</verse>
				<verse number="24">Vi t'avel grast le Pauloske, eta te ningeren les sasto vesto ka o vladoro o Feliks.</verse>
				<verse number="25">Vo ramosardias jekh lil ramome kadia:</verse>
				<verse number="26">Katar o Klodo Lisias, ka o pria lašio vladoro Feliks, unpači!</verse>
				<verse number="27">Kado manuš, kai le Židovuri line les, sas t'avel mudardo lendar. Kana me avilem ketanensa ai skipisardem les lendar, ašundem ke vo si romano.</verse>
				<verse number="28">Kamavas te žianav so si beda pe leste, ai ningerdem les angla e kris židovitsko.</verse>
				<verse number="29">Me arakhlem ke si beda pe leste pala e diela katar lengo zakono, numa vo či kerdias khanči t'avel mudardo vai t'avel ande e temnitsa.</verse>
				<verse number="30">Ašundem ke le Židovuri kamen te peraven les, me strazo tradem les tute, kerdem te žianen kudalenge kai thode beda pe lende ke trubul te pušen tutar.</verse>
				<verse number="31">Le ketani, sar sas e ordina kai dine le, line le Paul, ai ningerde les e riate ži ka o Antipatris.</verse>
				<verse number="32">Teharin, le ketani mukle le grastaren te žian o drom lesa, von gele palpale ka o armia.</verse>
				<verse number="33">Aresle ande o Tsesarea, le grastaria dine o lil ka o vladoro, ai sikade leske le Paul.</verse>
				<verse number="34">O vladoro, pala ke gjindias o lil, pušelas anda če provinsia si o Paul, ašundias ke vo si anda e Tsilisia.</verse>
				<verse number="35">Me ašunava tut, phenel vo, kana kudala kai thode beda pe tute avena. Ai vo dias ordina te ningeren les ži kai sas o Herodo.</verse>
			</chapter>
			<chapter number="24">
				<verse number="1">Panž diesa pala kudia, areslo o baro rašai o Ananias, le purensa ai jekh kai delas duma mišto akharen les Tertul. Von thode beda ka o vladoro pe o Paul.</verse>
				<verse number="2">O Paul akharde les, ai o Tertul thodias pe te thol beda pe leste, kadia: O pria lašio Feliks, tu des ame jekh bari patia, ai kado them lias le mištimata tutar kai les sama mišto amendar.</verse>
				<verse number="3">Kudia ame prinžiaras ande sa ai kai-godi jekh bare naisimasa.</verse>
				<verse number="4">Numa, te na ninkerav tu mai but, mangav tut t'ašunes, ande tjiro lašimos, so si ame te phenas ande tsiřa vorbi.</verse>
				<verse number="5">Ame arakhliam kadale manušes, kai si jekh manuš pria nasul, kai vazdel te hulaven pe maškar sa le Židovuri ande e lumia, kai si o birevo katar e sekta le Nazarenuri,</verse>
				<verse number="6">ai inke kamlias te mahril o templo. Ai ame astardiam les. Ame kamliam te das les kris sar si amaro zakono;</verse>
				<verse number="7">numa o fitsiri Lisias, pe kudia avilo, lias les anda amaro vast zuralimasa,</verse>
				<verse number="8">dias ordina kudalen kai thon beda pe leste t'aven angla tute. Šai daštisa vi tu, kana pušesa les, t'ašunes lestar anda sa so ame thas beda pe leste.</verse>
				<verse number="9">Le Židovuri thode pe lesa te došaren les, ninkerenas ke kadia si e diela.</verse>
				<verse number="10">Pala ke o vladoro kerdias leske semno te del duma, o Paul dias palpale: Žianav ke, de uni berš, tu san krisinitori ande kado them, bi-darako me lav e vorba te čačiuvav pa so si pa mande.</verse>
				<verse number="11">Si tsiřa mai but de deš-u-dui dies, tu šai pušes, ke me anklistem ande o Jerusalem te řudjiv.</verse>
				<verse number="12">Či arakhle ma či ande o Templo či ande le khangeria židovitsko, či ande o foro te dav duma varekasa, vai te kjidav kai ašunen mande o narodo.</verse>
				<verse number="13">Ai von naštin te sikavel pe so thon beda pe mande akana.</verse>
				<verse number="14">Me prinžiarav ke me služiv le Devles amare dadengo sar si e nevi vurma kai von akharen falšo, patiav sa so si ramome ande o zakono ai ande le profeturi,</verse>
				<verse number="15">ai si ma ande o Del kako ažiukerimos, sar ažiukeren vi von, ke avela jekh živindimos le vortonge ai kudalenge kai nai vorta.</verse>
				<verse number="16">Sa anda kudia thav zor sakda t'avel ma jekh godji bi došako angla o Del ai angla le manuš.</verse>
				<verse number="17">Si mai dur but berš, me avilem te dav love ka muřo narodo ai te dav sakrifisuri.</verse>
				<verse number="18">Atunči si ke uni Židovuri anda e Azia arakhle ma vužiardo ande o Templo, bi te kjiden pe o narodo vai te buntuin pe.</verse>
				<verse number="19">Von trubul te sikadion angla tumende ai te thon beda, te si len vareso pe mande.</verse>
				<verse number="20">Vai mai mišto, ke kadala te phenen če doš arakhle pe mande, kana me nakhlem angla e kris židovitsko,</verse>
				<verse number="21">te na niči si t'avel ferdi anda kudala tsipimata kai me kerdem t'ašunen maškar pende: Si pala ke živindin le mule ke me sim adies pe kris angla tumende.</verse>
				<verse number="22">O Feliks, kai žianelas mišto so si kudia vurma, phendias: Kana o baro Lisias avela, me lava sama tumari butji.</verse>
				<verse number="23">Ai vo dias ordina ka o fitsiri t'arakhel le Paul, ai te mukel sakones anda leske vortača t'ažutin les.</verse>
				<verse number="24">Uni diesa pala kudia, o Feliks avilo la Drusilasa, leski řomni, kai sas židovaika, ai vo akhardias le Paul. Vo ašunel leste pa o patiamos ande o Kristo.</verse>
				<verse number="25">Numa, sar o Paul delas duma pa e kris, pa so šai řibdis, ai pa e kris kai avela, o Feliks, darailo, phenel: Pe kadia žiatar, kana mai avela ma e vramia, me akharav tu.</verse>
				<verse number="26">Vo mai ažiukerelas ke o Paul del les love; kadia vo tradelas t'anen les butivar, te del duma lesa.</verse>
				<verse number="27">Dui berš nakhle kadia, ai o Feliks thode ande lesko than le Porsius Festus. Ke kamelas t'avel drago le Židovonge, o Feliks muklias le Paul ande e temnitsa.</verse>
			</chapter>
			<chapter number="25">
				<verse number="1">O Festus, areslo ande e provinsia, anklisto trin dies pala kudia anda o Tsesarea ande o Jerusalem.</verse>
				<verse number="2">Le bare raša ai le mai bare anda le Židovuri ningerde leske doš pe o Paul. Ai gribisaile pe o Festus.</verse>
				<verse number="3">Ai, mangle lestar sar mištimos t'anen le Paul ande o Jerusalem. Von lašiarenas te len les, te mudaren les pe e vurma.</verse>
				<verse number="4">O Festus dias palpale ke o Paul si arakhado ande o Tsesarea, ai vo trubul te žialtar kothe pe tsiřa.</verse>
				<verse number="5">Ke le bare anda tumende vulen mansa, phenel vo, ai, te si vareso doš ande kudo manuš, te sikaven.</verse>
				<verse number="6">O Festus nakhlias ferdi oxto vai deš diesa maškar lende, porme vo vulisto ande o Tsesarea, Teharin, bešlo ande peski kris, vo dias ordina t'anen leske le Paul.</verse>
				<verse number="7">Kana vo areslo, le Židovuri kai avile anda o Jerusalem line les krugom, ai thode pe leste but ai bare doša, kai von naštinas te sikaven.</verse>
				<verse number="8">O Paul lias pe te čačiol, phenelas: Me či kerdem či jekh doš, či pe le Židovuri, či pe o templo, či pe o Amperato.</verse>
				<verse number="9">O Festus, kamelas te kerel veseli le Židovon, del palpale ka o Paul: Kames tu t'ankles ande o Jerusalem, ai te den tut kris pe kadala dieli angla mande?</verse>
				<verse number="10">O Paul phenel: Si angla e kris katar o Tsesar ke me si te nakhav, kothe trubuv t'avav dino pe kris. Me či kerdem či jekh beda le Židovonge, sar tu mišto žianes.</verse>
				<verse number="11">Te me kerdem vareso kai nai mišto, vai varesavi beda kai trubul te merav, me či dav ma palpale te na merav; numa, t'avena le dieli kai von thon beda pe mande ke si xoxamne, khonik nai leske slobodo te del ma lende. Me mangav katar o Tsesar.</verse>
				<verse number="12">Atunči o Festus, pala ke dias pe duma le krisasa, del palpale: Tu manglian katar o Tsesar; tu žiasa angla o Tsesar.</verse>
				<verse number="13">Uni diesa pala kudia, o amperato Agripa ai e Berenise aresle ande o Tsesarea, te den pozdraimos le Festus.</verse>
				<verse number="14">Sar von nakhenas kothe but diesa, o Festus sikavelas ka o amperato e diela le Pauloski, ai phenel: O Feliks muklias phandado jekhe manušes</verse>
				<verse number="15">pe savo, kana me simas ande o Jerusalem, le bare raša ai le purane anda le Židovuri thode beda, ai mangle te dav les strafo.</verse>
				<verse number="16">Me dem len palpale ke nai o zakono ka le Romanuri te den ande o vast jekhe došales angla savořende te sikaven les angla kudala kai thon beda pe leste, ai te avel les e vriama te čačiol ande le dieli kai von mothon.</verse>
				<verse number="17">Von kadia avile kathe, ai, bi te mai ažiukerav, me bešlem teharin pe muři kris, ai me dem ordina t'anen mange kudale manušes.</verse>
				<verse number="18">Kudala kai thon beda, sikadile, či phende khanči pe leste so me ažiukeravas.</verse>
				<verse number="19">Len sas len lesa čingara pa lengo patiamos, ai pa varekon Jesus kai mulo, ai kai o Paul phenel ke si živindo.</verse>
				<verse number="20">Me či žianavas pe savi rig me te žiav ande kudia kris, me pušlem les te kamel te žial ande o Jerusalem, ai te den les kris pe kudala dieli.</verse>
				<verse number="21">Numa kana o Paul akhardias ke leski butji te žianel la o Amperato, me dem ordina te garaven les žikin si te tradav les ka o Amperato.</verse>
				<verse number="22">O Agripa phenel ka o Festus: Vi me kamav t'ašunav kudale manušes. Tehara, del palpale o Festus, tu ašunesa les.</verse>
				<verse number="23">Teharin kadia, o Agripa ai e Berenise avile penge slugensa, ai dine ande o than ka e kris le bare fitsirensa ai le raiensa bare anda o foro. Pe e ordina katar o Festus, o Paul andine les.</verse>
				<verse number="24">Atunči o Festus phenel: Amperato Agripa, ai tume sa kai san amensa, tume dikhen kadale manušes kai sa le Židovuri phende mande, vi ande o Jerusalem, vi kathe, tsipinas ke vo či trubul te trail.</verse>
				<verse number="25">Me arakhlem ke nai khanči pe leste te trubul te mudaren les, ai inke vo akhardias ka o Amperato, me dem ma duma te mukav les te žialtar.</verse>
				<verse number="26">Numa nai ma khanči so šai ramov ka o Tsesar pe leste; sa anda kudia me andem les angla tumende, ai mai but angla tute, amperato Agripa, eta te žianav so te ramov, pala ke te dikhas so si pe leste.</verse>
				<verse number="27">Ke mange miazol dilimata te tradav jekhe řobos bi te sikavav anda soste vo si došalo.</verse>
			</chapter>
			<chapter number="26">
				<verse number="1">O Agripa phenel ka o Paul: Slobodo tuke te des duma te čačios. Ai o Paul, vazdias o vast, čačiol kadia:</verse>
				<verse number="2">Me gindiv ma ke sim veselo, amperato Agripa, ke si ma adies te čačiuvav angla tute anda sa kudala dieli kai si pe mande thodine doš katar le Židovuri,</verse>
				<verse number="3">ke tu žianes pria mišto lenge zakonuri ai lenge čingara. Me mangav tu t'ašunes mande vramiasa.</verse>
				<verse number="4">Muřo traio, de katar le mai angluni vrami muře ternimaske, žianen les sa le Židovuri, ke vo nakhlias ande o Jerusalem, maškar muřo narodo.</verse>
				<verse number="5">Von žianen de dumult, te kamen von te phenen, ke me traisardem Fariziano, sar si e partida e mai zurali katar amaro patiamos.</verse>
				<verse number="6">Ai akana, me sim dino pe e kris ke me ažiukerav ke si t'avel so o Del phendias ka amare dada,</verse>
				<verse number="7">ai so ažiukeren amare deš-u-dui kumpani, kai služin le Devles sakda riate ai diese. Si anda kudia kai ažiukerav, o amperato, kai thon beda pe mande le Židovuri!</verse>
				<verse number="8">So! miazol tumenge ke nai čačes ke o Del živindil le mulen?</verse>
				<verse number="9">Me gindisailem ke trubuv te žiav zorasa pe o anav o Jesus anda o Nazaret.</verse>
				<verse number="10">Sa me kerdem ande o Jerusalem, me šiudem ande e temnitsa but anda le svintsi, lem kudia putiaria katar le bare raša, ai, kana mudarenas len, vi me simas le kavrensa.</verse>
				<verse number="11">Me butivar mardem le ande le khangeria židovitsko, ai keravas te či mai patian. Ande muře xolia pe lende, me mardem le inke ande le foruri streia.</verse>
				<verse number="12">Ande kudia sas ke me gelem ande o Damasko, dine ma ordina ai mukle ma le bare raša.</verse>
				<verse number="13">Karing o maškar le diesesko, o amperato, me dikhlem pe e vurma ke strefial krugom mandar ai muře vortakondar jekh vedaria avel anda o čeri, ai o strefiamos sas mai baro sar o kham.</verse>
				<verse number="14">Ame peliam sa pe e phuv, ai me ašundem jekh hango kai phenelas mange židovitsko: Saul, Saul, sostar kjinuis ma tu? Trudno avela tuke te des palpale le pusaimata.</verse>
				<verse number="15">Me dem palpale: Kon san tu, Baria? Ai o Baro phenel: Me sim o Jesus kai tu kjinuis.</verse>
				<verse number="16">Numa, ušti, ai beš pe tjire punře; ke me sikavav ma tuke te thav tu ministero ai marturo pe le dieli kai tu dikhlian ai pe kudala kai me sikavava ma tuke,</verse>
				<verse number="17">Me skipisarava tu katar kado narodo ai katar kadala kai či patian, kai me tradav tu karing lende,</verse>
				<verse number="18">eta tu te putres lenge jakha, te šai nakhen anda o tuniariko ka e vedaria ai katar e zor le Satanoski ka o Del, ke von te len, ke patian pe ande mande, o jertimos katar le bezexa ai t'avel lenge o svintsimos.</verse>
				<verse number="19">Anda kudia, amperato Agripa, me naštisardem te na ninkerav ma ka kudo dikhimos le čeresko.</verse>
				<verse number="20">Ka kudala anda o Damasko angla savořende, porme ande o Jerusalem, ande sa e Judea, ka kudala kai či patian, me dem duma pa o keimos ai te pařuven pe ka o Del, te sikion le dieli kai keren te kein pe.</verse>
				<verse number="21">Eta anda soste le Židovuri line ma ande o templo, ai zumade te xasaren ma.</verse>
				<verse number="22">Numa, sar ažutisardias ma o Del, me ninkerdem ži adies, dav duma angla le bare ai le tsikne, bi te dav khanči rigate anda so le profeturi ai o Moše phende ke si t'aresel.</verse>
				<verse number="23">Ke o Kristo kjinuila, ai ke, živindila o mai angluno anda le mule, vo anela e vedaria ka le Židovuri ai ka le nai-židovuri.</verse>
				<verse number="24">Sar vo delas duma kadia te čačiol, o Festus phenel oprune hangosa: Tu san dilo, Paul! Tjiro sikiarimos diliarel tu.</verse>
				<verse number="25">Me či sim dilo, pria lašio Festus, mai del palpale o Paul; si, aver fialo, vorbi čačimaske ai laše godiake ke me phenav.</verse>
				<verse number="26">O amperato, phendem tuke kadala dieli, ai me dem tusa duma sar kamav, ke me sim siguro ke tu žianes sa, ke nai garades ke nakhle.</verse>
				<verse number="27">Patias-tu tu ka le profeturi, amperato Agripa?</verse>
				<verse number="28">Ai o Agripa phenel ka o Paul: Tu sigo si te manges ma t'avav kristiano!</verse>
				<verse number="29">O Paul del palpale: Ke t'avel akana vai t'avel mai palal, drago t'avel le Devleske ke na ferdi tu, numa mai sa kadala kai si krugom mandar adies, t'aresen sar me sim, bi kakale lansonsa!</verse>
				<verse number="30">O amperato, o vladoro, Berenise, ai sa kudala kai bešenas lensa, uštile,</verse>
				<verse number="31">ai, sar žiantar, phenenas jekh avreske: Kado manuš či kerdias khanči te mudaren les vai t'avel phandado.</verse>
				<verse number="32">Ai o Agripa phenel ka o Festus: Kado manuš šai daštilas te mukas les, te na manglias pe ka o Tsesar.</verse>
			</chapter>
			<chapter number="27">
				<verse number="1">Kana thode pe te žias ame ande e Italia pe o čuno, dine le Paul ai uni kaver řobon ka jekh ofitsiri akharen les Julius katar e kumpania Agusto.</verse>
				<verse number="2">Ame anklistiam pe jekh čuno anda o Adramit, kai trubulas te nakhel paša e Azia, ai ame geliamtar, sas amensa o Aristark, Makedono anda e Tesaloniki.</verse>
				<verse number="3">O dies pala kudo, ame vulistiam tele ande o Sidon, ai o Julius, kai lelas sama mišto katar o Paul, muklias les te žial ka peske vortača ai te sastiaren les.</verse>
				<verse number="4">Geliamtar kothar, ame žias pe e rig katar e inzula o Kipro, ke e balval phurdelas pe e kaver rig.</verse>
				<verse number="5">Pala ke nakhliam e maria pe e Tsilisia ai e Pamfilia, ame aresliam ande e Mira ande e Lisia.</verse>
				<verse number="6">Ai kothe, o fitsiri arakhlias jekh čuno anda e Aleksandria kai žialas ande e Italia, kerdias t'anklias opre.</verse>
				<verse number="7">Pašte but diesa ame žias lokořes, ai trudno sas amenge te aresas paša o Knido, kai e balval či muklias ame te vulias tele. Ame nakhliam pe e kaver rig katar e Kreta, karing o Salmon.</verse>
				<verse number="8">Geliam paš e rig e mariaki. Ame trudno nakhas paše le Laše Foruri nai dur katar o foro Lasea.</verse>
				<verse number="9">But vramia nakhlias, dar sas te žias pe o čuno, ke inke sas o ivend.</verse>
				<verse number="10">Sa anda kudia o Paul phendias le kavrenge, phenenas: O manuš, me dikhav ke te žias pe o čuno či avela bi-darako ai avela but phagimos, na ferdi anda so si ande o čuno ai le čunoske, numa vi amenge le ženenge.</verse>
				<verse number="11">O fitsiri ašundias ka kudo kai tradel o čuno ai ka o birevo ai na ka le vorbi katar o Paul.</verse>
				<verse number="12">Ai sar o porto nas lašio te bešen kothe ivende, mai but anda lende kamle te muken les te zumaven te žian ži ande o Feniks, porto anda e Kreta kai si angla e rig tele-pe-stingo ai e rig opre-pe-stingo, eta te nakhen o ivend.</verse>
				<verse number="13">Jekh vušořo balval katar telal avel te phurdel ai, gindinas le matrosuri pe so von kamen, von vazdine o maiako ai nakhen paša e inzula e Kreta.</verse>
				<verse number="14">Numa sigo jekh balval bari, kai akharen la Eurakilon, vazdinisaili.</verse>
				<verse number="15">Marel o čuno bi te šai ame te ninkeras le ai ame mukliam ame te žias sar kamel e balval.</verse>
				<verse number="16">Ame nakhliam opral pa jekh tsinoři inzula akharen la Koda, ai amenge sas trudno numa aviliam birevia pe o čunořo;</verse>
				<verse number="17">thode les pe o čuno porme phangle šelensa o čuno. Daratar ke šai peras pe o berego, vuliardiam e kleonka. Kadia mukliam ame te ningerel ame e balval.</verse>
				<verse number="18">Sar marel ame zurales o tumano, teharin šiudiam so si ande o čuno ande e maria;</verse>
				<verse number="19">ai o trito dies šiudiam anda amare vast so mai ašilias anda o čuno.</verse>
				<verse number="20">O kham ai le čeřaia či sikadile but diesa, ai o tumano sas kadia zuralo ke ame xasardiam sa ažiukerimos te skipisavas.</verse>
				<verse number="21">Či xaliam de dumult. Atunči o Paul, bešelas maškar lende, phenel lenge: Manušale, trubulas t'ašunen mande ai te na žiantar anda e Kreta, eta te na avel tumenge kado xasarimos ai kado but phagimos.</verse>
				<verse number="22">Akana me mangav tumende: Len zor; ke či jekh anda tumenge či xasavola, ai ferdi avela te xasavol o čuno.</verse>
				<verse number="23">Jekh andželo le Devleske kasko me sim ai kai me služiv sikadilo mange kadia riat,</verse>
				<verse number="24">ai vo phendias mange: Paul, ma dara; trubul tu te nakhes angla o Tsesar, ai eta, o Del dias tut sa kudalen kai si tusa ande o čuno.</verse>
				<verse number="25">Sa anda kudia, manušale, len tume sama, ke man si ma patiamos ande o Del ke avela sar vo phendias.</verse>
				<verse number="26">Numa ame trubusaras te peras pe jekh inzula.</verse>
				<verse number="27">E deš-u-štarto riat, žikin ame sam miškime pe e maria e Adriatiko, le matrosuri, karing o maškar le ratiako, gindin pe ke pašiovas paša e phuv.</verse>
				<verse number="28">Šiude e sonda te dikhen sode si o pai, von arakhle štar-var-deš metri; jekh tsiřa mai dur, von mai šiude mai ai arakhle trin-var-deš metri.</verse>
				<verse number="29">Daratar te malavel le bař, von šiude štar maiake palal, ai ažiukeren o dies.</verse>
				<verse number="30">Numa, sar le matrosuri rodenas te našen katar o čuno, thode o čunořo pe e maria. Phenenas ke phanden le maiake angle,</verse>
				<verse number="31">numa o Paul phenel ka o fitsiri ai ka le ketani: Te na bešena kadala manuš ande o čuno, tume naština t'aven skipime.</verse>
				<verse number="32">Atunči le ketani šinde o šelo le čunořesko, ai mukle les te perel.</verse>
				<verse number="33">Angla savořende t'avel o dies, o Paul manglias savořen te len vareso te xan, phenelas: Adies si o deš-u-štarto dies ke tume ažiukeren ai ke tume či kamen khanči te xan.</verse>
				<verse number="34">Me mangav tumen te len vareso te xan, ke kudia trubul te skipin tume, ai či xasavola jekh bal anda o šero či jekhesko.</verse>
				<verse number="35">Dias duma kadia, vo lias manřo, ai, pala ke řudjisardias le Devles angla sa, vo phaglias les, ai thodias pe te xal.</verse>
				<verse number="36">Ai sa line zor, vi von xale.</verse>
				<verse number="37">Ame samas, ande o čuno, dui šela efta-var-deš ai šov žene ande sa.</verse>
				<verse number="38">Kana von xale dosta, von šiudine o gjiv ande e maria te vušiaren o čuno.</verse>
				<verse number="39">Kana o dies areslo, von či prinžiarde e phuv; numa von dikhle jekh golfo jekha phuviasa, von dine pe duma te spiden o čuno, te šai daština.</verse>
				<verse number="40">Von mukle le maiake te žian pe e maria, ai von mukle le šele kai phangle le visili pale; porme thodine pe e balval e angluni tseřa, ai žian karing e phuv.</verse>
				<verse number="41">Numa von arakhle jekh kotor kisaiko, ai naštilas te miškil pe o čuno anglal, žikin palal phagilo katar e zor le talazongi.</verse>
				<verse number="42">Le ketani sas ande jekh than te mudaren le phanglen daratar ke uni anda lende skipin pe naimasa.</verse>
				<verse number="43">Numa o fitsiri, kai kamelas te skipil le Paul či muklias len te keren kudia. Vo dias ordina ke kudala kai žianen te notin te xuten le mai angluni ande o pai te nirin e phuv,</verse>
				<verse number="44">ai le kavrenge te thon-pe pe le phalia ai pe le kotora anda o čuno. Ai kadia sa aresle pe e phuv saste veste.</verse>
			</chapter>
			<chapter number="28">
				<verse number="1">Pala ke sa skipisailiam, ame prinžiardiam ke e inzula bušol Malta.</verse>
				<verse number="2">Le sirbati kerde karing amende mištimasa; von line ame paša jekh bari jag, kai von dine jag ke o brišin del ai ke si pria šil.</verse>
				<verse number="3">O Paul kjidias but čar šuki ai thodias la pe e jag. Jekh sap anklisto avri katar o tatimos ai astardilo pe lesko vast.</verse>
				<verse number="4">Kana le sirbati dikhle e žigenia astardi pe lesko vast, von phenen jekh avreske: Čačes kado manuš si jekh kai mudarel, ke e kris či kamlias te mukel les te trail, pala ke vo sas skipime katar e maria.</verse>
				<verse number="5">O Paul šiudias la žigenia ande e jag, ai nas les či jekh dukh.</verse>
				<verse number="6">Kudala žene ažiukerenas te dikhen les ke phukiol vai te perel tele mulo; numa, pala ke but ažiukerde, dikhle ke nai leske khanči dukh, von pařude pengo gindo ai phenen ke vo si jekh del.</verse>
				<verse number="7">Sas, nai dur kothar, phuvia si le mai bare manušeske anda e inzula, bušol Publius, kai lias ame peste ai garadias ame trin dies sar mai mišto.</verse>
				<verse number="8">O dad le Publiusosko sas atunči ande o than nasvalo, sas les tatimos ai nasvalimos ande o dji; gelo o Paul karing leste, řudjisardias, thodia pe leste le vast, ai sastiardias les.</verse>
				<verse number="9">Pe kudia, avile le kaver nasvale anda e inzula, ai von sastile.</verse>
				<verse number="10">Dine ame bare podarki ai, kana žiastar, dine ame le dieli kai trubulas amen.</verse>
				<verse number="11">Pala trin šion, ame anklistiam pe jekh čuno akharel les «le Dela Žiameia» anda e Alexandria, vo nakhlias o ivend ande e inzula.</verse>
				<verse number="12">Aresliam ande o Sirakus, ame bešliam kothe trin dies.</verse>
				<verse number="13">Kothar, žias paša e rig, ame aresliam ande o Regio; ai e balval katar e rig tele uštilo teharin, ame kerdiam ande dui dies e vurma ži ande o Puteoli,</verse>
				<verse number="14">kai ame arakhliam phralen kai řudjisaile amende te nakhas efta dies lensa. Ai kadia ame geliam ande e Roma.</verse>
				<verse number="15">Anda e Roma avile angla amende, ži ka o Bazar katar o Apius ai ka le Trin-Birturi, le phral kai ašunde ke dine duma pa amende. O Paul, kai dikhlias len, naisardias le Devles, ai lias zor.</verse>
				<verse number="16">Kana ame aresliam ande e Roma, mukle le Paul te bešel korkořo, jekha ketanasa kai arakhel les.</verse>
				<verse number="17">Trin dies pala kudia, o Paul akhardias le mai bare Židovon; ai, kana von kjidinisaile, vo mothol lenge kakala vorbi: Manušale phralale. Kerdem khanči či pe o narodo či pe o zakono amare dadenge, thode man ande e temnitsa ande o Jerusalem ai dine ma ande le vast ka le Romanuri.</verse>
				<verse number="18">Pala ke von pušle man, von kamenas te muken man, ke nas ande mande khanči kudalestar trubul te mudaren man.</verse>
				<verse number="19">Numa le Židovuri či kamle, ai musai sas mange te akharav ka o Tsesar, nai ma či jekh gindo te thav doš pe muřo them.</verse>
				<verse number="20">Eta anda soste me manglem te dikhav tumen ai te dav tumensa duma; ke si pala ke ažiukerav ande o Israel ke si pe mande kado lanso.</verse>
				<verse number="21">Von den les palpale: Ame či liam či jekh lil anda Judea pa tute, ai či avilo či jekh phral te anel vai te phenel nasul pa tute.</verse>
				<verse number="22">Numa ame kamas te ašunas tutar so si tut gindo, ke ame žianas ke o narodo kai-godi si pe kudia partida ande savi tu san.</verse>
				<verse number="23">Von thodine leske jekh dies, ai but avile t'arakhen les kai bešel. O Paul phenel lenge pa e amperetsia le Devleski, sas marturo, ai rodelas, katar o zakono katar o Moše ai katar le profeturi, te sikavel lenge so si o Jesus. O divano gelo de diminiats ži riate.</verse>
				<verse number="24">Uni patian so vo phendias, ai le kaver či patian.</verse>
				<verse number="25">Sar von žianastar čingarasa, o Paul mai mothol kakala vorbi: Si čačimasa ke o Svinto Duxo, kana dias duma tumare dadenge katar o profeto Esai, phendias:</verse>
				<verse number="26">Žia karing kudo narodo, ai phen: Tume ašunen tumare kanensa ai tume či hatiaren. Tume dikhen tumare jakhensa, ai tume či dikhen.</verse>
				<verse number="27">Ke o ilo kadale narodosko areslo zuralo. Von zuriarde penge kana, ai von phandade penge jakha, ke te na dikhen penge jakhensa, ke te na ašunen penge kanensa, ke te na hatiaren ande pengo ilo, ke te na pařuven pe, ai ke me te na sastiarav le.</verse>
				<verse number="28">Žianen kadia ke kado skipimos katar o Del si tradino ka kudala kai nai-Židovuri, ai ke von ašunen. [</verse>
				<verse number="29">Kana vo phendias kudo, le Židovuri geletar, denas duma but maškar pende.]</verse>
				<verse number="30">O Paul bešlo dui berša antregi ande jekh kher kai vo pokjinelas. Vo lelas sa kudalen kai avenas te dikhen les,</verse>
				<verse number="31">phenelas pa e amperetsia le Devleski ai sikiarelas so si o Rai o Jesus Kristo. Mukle les te phenel bi-darako.</verse>
			</chapter>
		</book>
		<book number="45">
			<chapter number="1">
				<verse number="1">Lil katar O Paul, sluga katar o Jesus Kristo, akhardo te avel apostolo, ai alome te phenel e Laši Viasta katar o Del,</verse>
				<verse number="2">e Laši Viasta kai sas šinadi angla savořende katar o Del katar leske profeturi ande le Svintsi Ramomata.</verse>
				<verse number="3">Si pala lesko Šiav (arakhadilo katar e vitsa le Davidoski ande o mas,</verse>
				<verse number="4">ai phende leske «Šiav le Devlesko» zuralimasa, pala o Duxo Svintsimasko, katar lesko živindimos maškar le mule), o Jesus Kristo amaro Baro.</verse>
				<verse number="5">Lestar ame liam e dragostia ai te sikiaras, t'anas ande lesko anav te patian o patiamos sa kudalen kai či patian,</verse>
				<verse number="6">maškar save vi tume san, tume kai san akharde katar o Jesus Kristo.</verse>
				<verse number="7">Ramosarav ka sa kudala kai, ande e Roma, kamel len o Del, akharde t'aven Svintsi; ke e dragostia ai e patia t'avel tumenge dine katar o Del amaro Dad ai katar o Rai o Jesus Kristo!</verse>
				<verse number="8">Me angla savořende naisiv muře Devles katar o Jesus Kristo, pala sa tumende, sar ke tumaro patiamos si vestime ande sa e lumia.</verse>
				<verse number="9">O Del, kai me služiv ande muři godji ande e Laši Viasta katar lesko Šiav, si muřo marturo ke me sakda dav duma pa tumende,</verse>
				<verse number="10">mangav sakda ande muře řudjimata eta t'avel ma, sar vo kamel, e veselia te žiav karing tumende.</verse>
				<verse number="11">Ke me kamav te dikhav tumen, te dav tumen uni dinimata anda o duxo, eta te tume t'aven zurale,</verse>
				<verse number="12">vai mai mišto, eta t'avas zurale ande jekh than maškar tumende katar o patiamos kai si ame ande jekh than, tumenge ai mange.</verse>
				<verse number="13">Me kamav te mukav tume te žianen, phralale, ke butivar sas ma gindo te žiav te dikhav tumen, eta te lav varesave fruti tumendar, sar anda le kaver thema; numa naštisardem ži akana.</verse>
				<verse number="14">Me trubuv te žiav ka le Grekuri ai ka le sirbati, ka le godiaver ai ka kudala kai či žianen.</verse>
				<verse number="15">Kadia me gribiv ma te phenav vi tumenge e Laši Viasta, tumenge kai san ande e Roma.</verse>
				<verse number="16">Ke mange nai lažiav katar e Laši Viasta: si jekh zor katar o Del te skipil kongodi patial, le Židovos angla savořende, porme le Grekos.</verse>
				<verse number="17">Ke ande e Laši Viasta si sikado sar o Del kerel le manušen čačes vorta angla peste katar o patiamos, sar si ramome: O vorta katar o patiamos traila.</verse>
				<verse number="18">O Del tradela peski xoli anda o čeri pe sa kudala kai či patian ai pe kudala kai či keren mišto ai pe le manuš kai či muken e kris te žial angle,</verse>
				<verse number="19">ke sa so kamen te žianen anda o Del si sikado lenge, o Del sikadias les lenge.</verse>
				<verse number="20">Čačes, le lašimata kai či dikhion katar o Del, leski zor pe sa e vramia ai lesko stato devlikano, dikhel-pe pe e jakh, dekin si e lumia, šai dikhes les ande leske butia. Kadia nai lenge jertimos.</verse>
				<verse number="21">Sar, prinžiarde le Devles, von či luvudisarde les sar Del, ai von či naisarde les; numa von dine rigate ande penge ginduri, ai lengo ilo bi-godiako areslo pherdo anda o tuniariko.</verse>
				<verse number="22">Luvudin pe ke si godiaver, von aresle dile;</verse>
				<verse number="23">ai von pařude o luvudimos le Devlesko kai či rimol-pe pe le vobrazuri kai sikaven le manušes kai rimol pe, le čiriklia, le žigenien, ai le sapa.</verse>
				<verse number="24">Sa anda kudia o Del dias le te na aven vuže, sar ke mangen lenge ile; kadia ke von den pe o lažiav penge staturi;</verse>
				<verse number="25">von kai pařude o čačimos le Devlesko t'avel xoxamno, ai kai kamen ai služisaren le manušes ande o than kudalesko kai kerdias le manušes, o Del kai svintsil pes sakda. Amen!</verse>
				<verse number="26">Sa anda kudia o Del muklias len te keren o žiungalimos: Ke lenge řomnia pařude so si vorta la žiuvliake pe kudia kai či trubul;</verse>
				<verse number="27">ai sa kadia le murš, mukle sar sas sikiarde ka le žiuvlia, lias len e pařa jekh pe le kaver, keren manuš manušesa dieli žiungale, ai von len ande pende o pokjinimos kai trubul len ke dine rigate.</verse>
				<verse number="28">Sar von či kamle te žianen le Devles, o Del muklias le t'aven šiudine sar von kamen, te keren dieli kai nai mišto.</verse>
				<verse number="29">Pherde sako diela bi-krisako, nasulimos, xanžalimos, kurvetsia pherde žaluzia, mudarimata, čingarimata, xitria, xoxaimos, maren mui,</verse>
				<verse number="30">phenen nasul jekh pa jekh avreske; si dušmaia le Devleske, ai barimatange; prasan, luvudin pe. Zumaven te keren sa mai nasul, buntuin-pe pe penge niamuri.</verse>
				<verse number="31">Nai len godji, nai len čačimos, nai len ilo, nai len mila.</verse>
				<verse number="32">Ai, makar ke žianen ke e kris le Devleski phenel ke trubul te aven mudarde kudala kai keren kasave dieli, na ke ferdi von keren kadia, numa ažutin kudalen kai keren kudala dieli.</verse>
			</chapter>
			<chapter number="2">
				<verse number="1">O manuš, tu kai des duma pa le kaver, kon san tu, tuke naštin te jertin; ke, kai des e kris le kavren, tu des tu strafo korkořo, sar tu des kris, tu keres sa jekh fialo.</verse>
				<verse number="2">Ame žianas, čačes, ke e kris le Devleski pe kudala kai keren kasave dieli si sar si o čačimos.</verse>
				<verse number="3">Ai gindis tu tu, kai des kris kudalen kai keren kasave dieli, ai kai keres le, ke tu skipisa tu katar e kris le Devleski?</verse>
				<verse number="4">Vai vuřitsis tu le barvalimata katar leski dragostia, lesko ninkerimos ai lesko lašimos, či hatiares tu ke o mištimos le Devlesko spidel tut te keis tu?</verse>
				<verse number="5">Numa, pala tjiro zuralimos ai pala tjiro ilo kai či keil pe, tu kjides tuke jekh mandjin xoliako pe o Dies kana o Del sikavela peski xoli ai peski vorta kris,</verse>
				<verse number="6">kai dela sakones sar sas lenge butia:</verse>
				<verse number="7">Garavel o traio sakda kudalenge kai, pala ke ninkerde te keren mišto, roden e pativ, o vestimos ai te na meren;</verse>
				<verse number="8">numa o mesaimos ai e xoli kudalenge kai rodel e čingar, buntuin-pe pe o čačimos ai patian pe so nai kris.</verse>
				<verse number="9">Nasul ai nekazo pe sako duxo le manušesko kai kerel nasul, pe o Židovo mai angluno, porme pe o Greko!</verse>
				<verse number="10">Pe varesavo kai kerel o mištimos, dela vestimos, pativ ai patia, pe o Židovo mai angluno, porme pe o Greko!</verse>
				<verse number="11">Ke angla o Del nai jekh mai baro avrestar.</verse>
				<verse number="12">Sa kudala kai kerde bezex bi te žianen o Zakono katar o Moše xasavona bi le Zakonesko, ai sa kudala kai kerde bezex le zakonesa avena dine kris katar o zakono.</verse>
				<verse number="13">Nai kudala kai ašunen o Zakono si vorta angla o Del, numa kudala kai len les opre.</verse>
				<verse number="14">Kana kudala kai či patian, kai nai len Zakono, keren sar si phendo o Zakono, von si, von kai nai len o Zakono, jekh zakono penge;</verse>
				<verse number="15">von sikaven ke e butji le Zakonoski si ramome ande lenge ile, ninkeren ande pengi godji, ai lenge ginduri thon beda pe lende te len sama jekh avrestar.</verse>
				<verse number="16">Si so sikadiola o dies kai, sar si muři Nevi Viasta, o Del dela pe e kris katar o Jesus Kristo le dieli garade le manušake.</verse>
				<verse number="17">Tu kai des tu o anav Židovo, kai hodinis pe o Zakono, kai luvudis tu ande o Del,</verse>
				<verse number="18">žianes so vo kamel, žianes t'alos so si le dieli, ke san sikado ande o Zakono;</verse>
				<verse number="19">tu kai patias ke san kai ningeres le kořen, e vedaria kudalengi kai si ande o tuniariko,</verse>
				<verse number="20">jekh birevo le dilenge, kai sikaves le glaten, tu žianes ke ande o zakono si o žianglimos ai o čačimos;</verse>
				<verse number="21">tu kadia, kai sikiares le kavren, tu či sikiares tu korkořo! Tu kai des duma te na čoren, tu čores!</verse>
				<verse number="22">Tu kai phenes te na keren kurvetsia, tu keres kurvetsia! Tu kai si tuke vuřito le staturi, tu čores ande lenge templuri!</verse>
				<verse number="23">Tu kai keres tuke jekh vestimos anda o Zakono, tu rimos le Devles pala ke tu des rigate o Zakono!</verse>
				<verse number="24">Ke o anav le Devlesko si pala tumende rimome maškar kudala kai či patian, sar si ramome.</verse>
				<verse number="25">O šinimos si lašio, te trais pala o Zakono; numa te na trais pala o Zakono, tjiro šinimos manai šinimos.</verse>
				<verse number="26">T'avela ke le nai-šinde len sama katar o Zakono, vo kai nai šindo či avela sar t'avel šindo?</verse>
				<verse number="27">Vo kai nai šindo dekin arakhadilo numa kai kerel o Zakono, vo dela strafo tut, tut kai či keres sar trubul, sa makar ke si tu o lil le Zakonosko ai o šinimos.</verse>
				<verse number="28">O Židovo, nai kudo kai sikadiol avrial; ai o šinimos, nai kudo kai dikhiol ande o mas.</verse>
				<verse number="29">Numa o Židovo, si kudo kai si andral; ai o šinimos, si le ilesko, sar si o duxo ai na sar si o zakono. O luvudimos kudale Židovosko či avel katar le manuš, numa katar o Del.</verse>
			</chapter>
			<chapter number="3">
				<verse number="1">So si mai but le Židovos, vai pe so si lašio o šinimos?</verse>
				<verse number="2">Vo si baro sar-godi, ai angla savořende ke sas phendo lenge katar o Del.</verse>
				<verse number="3">Ei so! te si varekon ke či patian, lengo dilimos phařavela vo o čačimos katar o Del?</verse>
				<verse number="4">Dur kothar! Ke o Del, aver fialo, t'avel prinžiardo čačo, ai sako manuš xoxamno, sar si ramome: Eta t'aves arakhado vorta ande sa tjire vorbi, Ai ke tu te niris kana dena tut pe e kris.</verse>
				<verse number="5">Numa t'avela amaro nasulimos te del opral pe e kris le Devleski, so phenasa ame? O Del nai vo vorta kana lel les e xoli? (Me dav duma sar le manuš).</verse>
				<verse number="6">Dur kothar, aver fialo, sar o Del dela vo kris la lumia?</verse>
				<verse number="7">Ai te, katar muřo xoxaimos, o čačimos le Devlesko sikadiol mai but te vestil les, sostar mai sim me dino pe e kris sar bezexalo?</verse>
				<verse number="8">Ai sostar či kerasa ame o nasulimos eta t'aresel o mištimos, sar uni, kai xoxaven pe amende, phenen ke ame phenas? O strafo kudale ženenge si vorta.</verse>
				<verse number="9">So si! sam ame mai laše? Niči. Ke ame inke sikadiam ke sa, Židovuri vai Grekuri, si tela e amperetsia la bezexaki,</verse>
				<verse number="10">sar si ramome: Nai khonik vorta, Inke či jekh;</verse>
				<verse number="11">khonik nai godiaver, Khonik či rodel le Devles, sa dine rigate, sa kurvisaile.</verse>
				<verse number="12">Nai či jekh te kerel mištimos, Inke či jekh.</verse>
				<verse number="13">Lengo girtiano si jekh groapoševo puterdo; si len lengi šib t'athaven; si len tela lenge vuš jekh venino sapengo.</verse>
				<verse number="14">Lengo mui si pherdo armaia ai žiungalimata;</verse>
				<verse number="15">lenge punře si vušoře te maren ai mudaren;</verse>
				<verse number="16">o phařaimos ai o nasulimos si pe lengo drom;</verse>
				<verse number="17">von či žianen e vurma la patiaki.</verse>
				<verse number="18">E dar le Devleski nai angla lenge jakha.</verse>
				<verse number="19">Eta, ame žianas ke sa so phenel o Zakono, vo phenel les ka kudala kai si tela o Zakono, eta ke sako mui t'avel phandado, ai ke sa e lumia te prinžiarel ke si došalo angle o Del.</verse>
				<verse number="20">Ke či kerel khanikas vorta angla peste katar e butji le Zakonoski, ke si katar o Zakono ke avel te žianen so si e bezex.</verse>
				<verse number="21">Numa akana, bi le Zakonosko sikadiol sar o Del kerel le manušes vorta angle peste. Eta si martururi vi o Zakono ai vi le profeturi.</verse>
				<verse number="22">O Del kerel vorta angla peste katar o patiamos ande o Jesus Kristo sa kudalen kai patian. Ke angla o Del sa jekh fialo sam.</verse>
				<verse number="23">Ke sa kerde bezexa ai nas len o vestimos le Devlesko;</verse>
				<verse number="24">ai vo kerel len vorta ivia katar pesko mištimos, katar o pokjinimos kai si ande o Jesus Kristo.</verse>
				<verse number="25">O Del dias les sar sakrifiso eta ke katar lesko merimos, o Kristo skipil katar le bezexa le manušen kai patian ande leste. O Del kamlias te sikavel kadia sar vo si vorta: Angla savořende ažiukerdias ai muklias bi te pokinen le bezexa. Numa, ande kadia vramia, vo sikavel peski kris te kerel le vorta ka leske jakha. Ke vo kamel t'aven vorta sa kudala kai patian ande o Jesus.</verse>
				<verse number="26"></verse>
				<verse number="27">Kai si e diela te luvudis tu? Naštil t'avel. Katar savo zakono? Katar o zakono le butiango? Niči, numa katar o zakono le patiamasko.</verse>
				<verse number="28">Ke ame gindisaras ke o manuš avel vorta katar o patiamos, bi le butia le zakonoske.</verse>
				<verse number="29">Vai o Del si vo ferdi o Del le Židovongo? Vo si vi le nai-Židovongo? Ei, vo si vi le nai-Židovongo,</verse>
				<verse number="30">sar si ferdi jekh Del, kai kerel vorta katar o patiamos kas si šinde, ai katar o patiamos le bi-šinden.</verse>
				<verse number="31">Rimosarasa ame o zakono katar o patiamos? Dur kothar! Aver fialo, ame das ka o zakono lesko barvalimos.</verse>
			</chapter>
			<chapter number="4">
				<verse number="1">So phenasa ame ke o Abraham, amaro dad, lias sar manuš?</verse>
				<verse number="2">T'avel ke o Abraham sas vorta katar le butia, šai te luvudil pe, numa či angla o Del.</verse>
				<verse number="3">Ke so phenel o Ramomos? O Abraham patialas ande o Del, ai pe kudia sas les laši kris.</verse>
				<verse number="4">Eta, kudo kai kerel jekh butji, o pokjinimos si les dino, nai sar te naisin leske, numa sar jekh diela kai trubul:</verse>
				<verse number="5">Ai ka kudo kai či kerel butji, numa kai patial ande o Del kai kerel vorta angla leste le bezexales, lesko patiamos si gjindo leske pe e kris.</verse>
				<verse number="6">Sa kadia o David sikavel e veselia le manušeski kaske o Del del les laši kris bi la butiake:</verse>
				<verse number="7">Veseli kudala kaske le bezexa si jertime, ai kai leske bezexa si garade!</verse>
				<verse number="8">Veselo o manuš kaske o Baro jertil e bezex!</verse>
				<verse number="9">Kudo veselimos si ferdi kudalenge kai si šinde, vai si vo vi kudalenge nai šinde? Ke ame phenas ke o patiamos sas gjindo le Abrahamoske pe e kris.</verse>
				<verse number="10">Sar sas leske gjindo? Sas mai palal, vai angla savořende lesko šinimos? Vo inke nas šindo, sas vo bi-šindo.</verse>
				<verse number="11">Vo lias o semno le šinimasko, sar jekh pečata ke o Del lias les katar o patiamos kana nas vo šindo, eta t'aresel o dad savorenge kai nai šinde kai patian, ke e laši kris t'avel vi lenge,</verse>
				<verse number="12">ai o dad le šindengo, kai nai ferdi si šinde, numa kai mai phiren pe le vurmi le patiamaske katar amaro dad o Abraham kana nas vo inke šindo.</verse>
				<verse number="13">Čačimasa, nai katar o zakono ke e lumia sas šinadi le Abrahamoske vai leska vitsake, numa katar e kris le patiamaski.</verse>
				<verse number="14">Ke, te avel le šiavenge katar o zakono, o patiamos si intaino, ai so si t'avel si rimome,</verse>
				<verse number="15">ke o zakono kerel e xoli, ai kothe kai nai zakono, nai te den rigate.</verse>
				<verse number="16">Sa anda kudia si katar o patiamos, ke avel e patia, ke t'avel sar dinimos ivia Devlesko, eta ke so sas phendo t'avel ka sa le šiave le Abrahamoske, avela na ferdi kudalenge kai si tela o zakono, numa vi kudalenge kai si les o patiamos katar o Abraham, amaro dad savořengo,</verse>
				<verse number="17">sar si ramome: Me thodem tu dad pe but thema. Vo si amaro dad angla kudo ande kaste vo patial, o Del kai del o traio le mulen, ai kai akharel le dieli kai nai ande e lumia.</verse>
				<verse number="18">Ažiukerel so či ažiukerelas, vo patial, kadia ke vo areslo dad but themengo, sar ke sas leske phendo: Kadia avela tjiri vitsa.</verse>
				<verse number="19">Ai, bi te kovliol ande o patiamos, vo či lias sama ke lesko stato si vuže rimome, ke sas pašte jekh šel beršengo, ai ke e Sara naštilas te mai avel la glati.</verse>
				<verse number="20">Vo patialas, so phendiasas leske o Del či delas palpale; numa vo zurailo ande o patiamos, luvudisardias le Devles,</verse>
				<verse number="21">ai vo sas siguro ke so o Del phendias vo šai kerel les.</verse>
				<verse number="22">Sa anda kudia kudo sas dino sar vorta katar o Del.</verse>
				<verse number="23">Numa kudala vorbi sas dino sar vorta nas ramome ferdi leske;</verse>
				<verse number="24">le vorbi si vi amenge, kai sam vorta, amenge kai patias ande kudo kai živindisardias le Jesus amare Bares,</verse>
				<verse number="25">savo sas dino ande o vast pala amare bezexa, ai živindisailo t'avas vorta.</verse>
			</chapter>
			<chapter number="5">
				<verse number="1">Ke sam vorta katar o patiamos, amen si ame e patia le Devlesa katar amaro Rai o Jesus Kristo,</verse>
				<verse number="2">kon dias ame o patiamos t'aresas ka kudo šukarimos, ande savo ame bešas zurales, ai ame luvudisaras ame kai ažiukeras e vestia le Devleski.</verse>
				<verse number="3">Mai but, ame luvudisaras inke ande o nekazo, žianas ke o nekazo anel t'ažiukeras.</verse>
				<verse number="4">E řabda kerel te nirisaras kana zumaven ame, ai kudo nirimos del o ažiukerimos.</verse>
				<verse number="5">Eta, kudo ažiukerimos či xoxavel, ke o kamimos le Devlesko si thodino ande amare ile katar o Svinto Duxo kai sas amenge dino.</verse>
				<verse number="6">Ke, kana ame samas inke bi zorako, o Kristo, ande e vramia ramome, mulo pala le žiungale.</verse>
				<verse number="7">Tsiřa šai merenas pala jekh manuš vorta; uni amburim merenas pala jekh manuš lašio.</verse>
				<verse number="8">Numa o Del sikadias pesko kamimos karing amende, ande so si, kana ame inke samas bezexale, o Kristo mulo pala amende.</verse>
				<verse number="9">Sar mai but, akana ame sam kerde vorta katar lesko rat, avasa ame skipime lestar katar e Devleski xoli.</verse>
				<verse number="10">Ke te si, kana ame samas dušmaia, ame samas lašiarde le Devlesa katar o merimos katar lesko Šiav, sar mai but, kana ame sam lašiarde le Devlesa, avasa ame skipime katar o traio le Kristosko.</verse>
				<verse number="11">Ai na ferdi kudia, numa mai ame avasa luvudime ande o Del katar amaro Rai o Jesus Kristo, kastar ame akana liam t'avas lašiarde.</verse>
				<verse number="12">Sa anda kudia, sar katar ferdi jekh manuš e bezex dias andre ande e lumia, ai katar e bezex e martia, ai ke kadia o merimos avilo pe sa le manuš, ke sa kerde bezexa,</verse>
				<verse number="13">ke ži ka o Zakono e bezex sas ande e lumia. Eta, kana nai o zakono, e bezex nai gjindi.</verse>
				<verse number="14">Numa o merimos amperetsisardias de katar o Adam ži ka o Moše, inke kudalenge kai či kerde bezex katar jekh šindimos jekh fialo sar o Adam. O Adam kai sikavel o mui kudalesko kai trubul t'avel.</verse>
				<verse number="15">Numa nai o dinimos ivia sar o doš le adamosko; ke, te si ke pala o doš jekhesko but mule, sar mai but o šukarimos le Devlesko ai so si dino kai avel katar ferdi jekh manuš, o Jesus Kristo, kai sas dino ivia pe le but.</verse>
				<verse number="16">Ai nai anda so si dino katar o Del sar anda kudo kai areslo katar jekh kai kerdias bezex; ke si ferdi pala e bezex jekhesko ke e kris avili te del strafo, žikin so si dino ivia aresel te pokjinel pala le but bezexa.</verse>
				<verse number="17">Te si katar o doš le jekhesko ke e martia amperetsardias lestar korkořo, sar mai but kudala kai len o but mištimos ai so del e kris amperetsina von ande o traio katar o Jesus Kristo ferdi vo.</verse>
				<verse number="18">Kadia si, sar ke katar o doš jekhesko o strafo areslo pe sa le manuš, sa jekh fialo katar jekh diela vorta sas dino o traio te žial pe sa le manuš.</verse>
				<verse number="19">Ke, sar ke či patiaias ferdi jekh manuš but aresle bezexale, sa jekh fialo ke patiala jekh manuš but aresena vorta.</verse>
				<verse number="20">Eta, o zakono avilo ke t'aven but bezexa, numa kothe kai e bezex si but, o mištimos del opral.</verse>
				<verse number="21">Eta ke, sar e bezex amperetsisardias pe o merimos, kadia e dragostia amperetsil katar o vortimos te ningerel ame ka o traio, katar o Jesus Kristo amaro Baro.</verse>
			</chapter>
			<chapter number="6">
				<verse number="1">So phenasa ame? Bešasa ame ande e bezex, eta ke e dragostia te del opral?</verse>
				<verse number="2">Dur kothar! Ame kai sam mule la bezexake, sar mai traisaras ame ande e bezex?</verse>
				<verse number="3">Či žianen tume ke ame sa kai sam bolde ande o Jesus Kristo, si ande lesko merimos ke ame sam bolde?</verse>
				<verse number="4">Ame sam kadia angropome lesa katar o bolimos ande leski martia, eta ke, sar o Kristo živindisailo katar le mule pe e zor vestime le Dadeski, sa kadia vi ame phiras neve ande o traio.</verse>
				<verse number="5">Čačes, te ame aresliam ande jekh than lesa sar ke vo mulo, ame vi kadia avasa sar leste živinde.</verse>
				<verse number="6">Žianas ke amaro purano stato sas karfome lesa, eta ke o stato bezexalo te na mai avel, te na mai avas ame řoburi la bezexake;</verse>
				<verse number="7">ke kudo kai mulo si skipime katar e bezex.</verse>
				<verse number="8">Eta, t'ame muliam le Kristosa, ame patias ke vi traisarasa lesa,</verse>
				<verse number="9">žianas ke o Kristo živindisailo katar le mule ai či mai merel; e martia manai les putiaria pe leste.</verse>
				<verse number="10">Ke vo mulo, ai si pala e bezex ke vo mulo jekh data pe sa; vo avilo palpale pe o traio, ai vo le Devleske trail.</verse>
				<verse number="11">Kadia vi tume, dikhen pe tumende ke san mule la bezexake, ai sar živinde le Devleske katar o Jesus Kristo.</verse>
				<verse number="12">Ke e bezex te na amperetsil ande tumaro stato merimasko, ai te patian ande so kamel o stato.</verse>
				<verse number="13">Na muken tume te služin e bezex, te keren o nasulimos; numa den tume ka o Del, sar t'aven živinde katar le mule kai sanas, ai den tumen sa leske, te keren so si vorta.</verse>
				<verse number="14">Ke e bezex či avela la putiaria pe tumende, sar ke tume san, na tela o zakono, numa tela o mištimos le Devlesko.</verse>
				<verse number="15">So si! Kerasa ame bezexa, ke ame sam, na tela o zakono, numa tela o mištimos? Dur kothar!</verse>
				<verse number="16">Žianen tume ke te den tume ka varesavo sar jekh řobo te patian leste, tume san řoburi kudaleske kai tume patian, t'avel e bezex tjiro birevo kai ningerel tume ka e martia, t'avel o patiamos ande o Del kai ningerel tume ka o mištimos.</verse>
				<verse number="17">Numa nais le Devleske anda kodia ke, pala ke tume sanas řoburi la bezexake, tume patiaian le ilesa o čačo sikiarimos kai tume lian.</verse>
				<verse number="18">Sanas skipime katar e bezex, tume san akana řoburi katar o mištimos.</verse>
				<verse number="19">Me dav duma sar le manuš, sar tume san kovle. Sa jekh fialo kadia kai tume dian tumaro stato sar řobo ka o bi-vužio ai ka o mahrime, kadia akana den tumaro stato sar řobo ka o mištimos, t'aresen ka o svintsimos.</verse>
				<verse number="20">Ke, kana tume sanas řoburi la bezexake, tume kerenas so kamenas bi krisako.</verse>
				<verse number="21">Če fruta anenas tume atunči? Fruti kai tume lažian lendar adies. Ke kana getol pe kudala dieli, si o merimos.</verse>
				<verse number="22">Numa akana, san line katar e bezex ai areslian řoburi le Devleske, tumen si tume sar fruta o svintsimos ai getona tume o traio pe sakda.</verse>
				<verse number="23">Ke o pokjinimos la bezexako, si o merimos; numa so del o Del ivia, si o traio pe sakda ande o Jesus Kristo amaro Baro.</verse>
			</chapter>
			<chapter number="7">
				<verse number="1">Žianen tume, phralale — ke me dav duma ka le žene kai žianen o zakono — ke o zakono kerel peski putiaria pe o manuš kadia but traila.</verse>
				<verse number="2">Kadia, jekh žiuvli ansurime si phangli katar o zakono ka pesko řom sode-godi vo si živindo; numa te o řom merel, voi si skipime katar o zakono kai phanglias la ka pesko řom.</verse>
				<verse number="3">T'avel kadia, kana sas živindo lako řom, voi aresel řomni jekh kaver manušeske, la akharena la kurva; numa te mulo o řom, manai pe late zakono, kadia voi nai kurva kana aresel řomni jekh kavreski.</verse>
				<verse number="4">Sa jekh fialo, muře phralale, vi tume sanas mudarde ka o Zakono, katar o stato le Kristosko, t'aven tume kudaleske kai živindisailo katar le mule, eta ame te keras butji le Devleske.</verse>
				<verse number="5">Ke, kana ame samas ande o mas, amare bezexa nasul spidine katar o Zakono kerenas butji ande amende, kadia ke ningerena ame ka o merimos.</verse>
				<verse number="6">Numa akana, ame sam rigate katar o Zakono, muliam kudala Zakonoske savo ninkerelas amen, kadia ame si te služisaras ande jekh Duxo nevo, ai na sar o lil kai phurilo.</verse>
				<verse number="7">So phenas ame? O Zakono si bezex? Dur kothar! Numa me žianav e bezex ferdi katar o Zakono. Ke me sas te na žianav so si ke kamav te lav avresko, te na phendiasas o Zakono: Tu te na les avresko.</verse>
				<verse number="8">Ai e bezex astardias te kerel ande mande katar e poronka ke kamlem but; ke bi le Zakonosko e bezex si muli.</verse>
				<verse number="9">Me traivas, angla savořende bi zakonosko; numa kana e poronka avili, e bezex lias traio, ai me mulem.</verse>
				<verse number="10">Kadia, e poronka kai ningerel ka o merimos sas mange te ningerel ma ka o merimos.</verse>
				<verse number="11">Ke e bezex žianel sar te lel, diliardias ma katar e poronka, ai latar mudardias man.</verse>
				<verse number="12">O zakono si svintsime, ai e poronka si svintsime, vorta ai laši.</verse>
				<verse number="13">So si lašio areslo kadia mange jekh diela te merav? Dur kothar! Numa si e bezex, eta te sikadiol sar e bezex, kai del ma o merimos anda so si lašio, ai ke, katar e poronka, e bezex aresli mai bari sar šoha nas.</verse>
				<verse number="14">Ame žianas čačes, ke o Zakono si duxosko; numa me, sim masesko, bikjindo ka e bezex.</verse>
				<verse number="15">Ke me či žianav so kerav: me či kerav so me kamav, numa me kerav so si mange vuřito.</verse>
				<verse number="16">Eta, te kerava me so či kamav, me prinžiarav kothar ke o Zakono si lašio.</verse>
				<verse number="17">Ai akana manai me ke kerav les, numa si e bezex kai bešel ande mande.</verse>
				<verse number="18">So si lašio, me žianav, či bešel ande mande, sar te phenas ande muřo mas; ke me kamav, numa nai ma e putiaria te kerav o mištimos.</verse>
				<verse number="19">Ke me či kerav o mištimos kai me kamav, ai me kerav o nasulimos kai me či kamav.</verse>
				<verse number="20">Ai te si ke me kerav so či kamav, manai ke me kerav les, si akana e bezex kai si ande mande.</verse>
				<verse number="21">Me arakhav ande mande kako zakono: Kana me kamav te kerav o mištimos, me sim ferdi harniko te kerav o nasulimos.</verse>
				<verse number="22">Ke mange si drago o zakono le Devlesko, sar si o manuš andral;</verse>
				<verse number="23">numa me arakhav ande mande jekh kaver zakono, kai marel-pe pe so gindil pe muři godji, ai kai kerel anda mande phanglo ka o zakono la bezexako, kai si sa ande mande.</verse>
				<verse number="24">Čořo kai sim! Kon skipila ma anda kado stato merimasko?</verse>
				<verse number="25">Naisimos t'avel le Devleske katar o Jesus Kristo amaro Baro! Kadia si, inke me, pa muři godji služiv o zakono le Devlesko, numa katar o kovlimos manušesko služiv o zakono katar e bezex.</verse>
			</chapter>
			<chapter number="8">
				<verse number="1">Manai akana či jekh strafo kudalenge kai si phangle ande o Jesus Kristo.</verse>
				<verse number="2">Čačes, o zakono katar o Duxo kai del o traio ande o Jesus Kristo šindias ma katar o zakono la bezexako ai katar e martia.</verse>
				<verse number="3">Ke o Del kerdias so naštil te kerel o Zakono le Mošesko, ke o kovlimos manušesko kerel te na avel les zor; o Del dias strafo e bezex ande o mas, kana tradias, pala e bezex, peske šiaves ande jekh mas jekh fialo sar o mas bezexako,</verse>
				<verse number="4">ai kudia ke e kris le Zakonoski te kerdiol ande amende, kai traisaras, na sar si o mas, numa sar si o Duxo.</verse>
				<verse number="5">Kudala, kai train sar si o mas, drago lenge le dieli le maseske, žikin kudala kai train sar si o Duxo drago lenge le dieli le Duxoske.</verse>
				<verse number="6">Ai e dragostia katar o mas, si o merimos, žikin e dragostia katar o Duxo, si o traio ai e patia;</verse>
				<verse number="7">ke e dragostia katar o mas nai laši le Devleske, ke voi či thol pe ka o zakono le Devlesko, ai voi vadžai naštil.</verse>
				<verse number="8">Eta kudala kai train sar si o mas naštin t'aven drago le Devleske.</verse>
				<verse number="9">Tumenge, tume či train sar si o mas, numa sar si o Duxo, te o Duxo le Devlesko bešel ande tumende. Te si varekon ke nai les o Duxo le Kristosko, nai lesko.</verse>
				<verse number="10">Ai t'avela o Kristo ande tumende, o stato mulo pala e bezex, numa o duxo trail pala e kris.</verse>
				<verse number="11">Ai t'avela o Duxo kudalestar kai živindisardias le Jesus maškar le mule bešel ande tumende, kudo kai živindisardias le Kristos maškar le mule dela vi o traio ande tumare staturi merimaske katar o Duxo kai bešel ande tumende.</verse>
				<verse number="12">Kadia, phralale, ame či kamas khanči le maseske, te traisaras sar si o mas.</verse>
				<verse number="13">Te traina tume sar si o mas, tume merena; numa te katar o Duxo tume mudaren le dieli bezexale anda o stato, tume traina,</verse>
				<verse number="14">ke sa kudala kai si tradine katar o Duxo le Devlesko si šiave le Devleske.</verse>
				<verse number="15">Ai tume či lian jekh duxo kai kerel tumen služi, te mai aven ande e dar; numa ame liam jekh duxo kai kerel amende šiave Devleske, katar savo ame tsipisaras le Devleske: Aba! Tate!</verse>
				<verse number="16">O Duxo vi vo si marturo ka amaro duxo ke ame sam glati le Devleske.</verse>
				<verse number="17">Eta, t'ame sam leske glati, vi si ame te las partia katar o mištimos le Devlesko ai partia le Kristosa, t'avel ke ame kjinuisaras lesa, eta t'avas vestime lesa.</verse>
				<verse number="18">Me gindi ma ke le dukha so si akana naštin te aven sar o vestimos kai sikavela amenge.</verse>
				<verse number="19">Kadia e lumia ažiukerel sar mai sigo e vramia kai o Del sikavela peske šiaven.</verse>
				<verse number="20">Ke e lumia sas thodini tela e putiaria kai či ningerel ka khanči — na anda peste, numa anda ke o Del kamlias, ažiukerimasa,</verse>
				<verse number="21">ke vi voi avela skipime katar o služimos o rimome, t'aven la partia ka o vestimos le glatengo le Devlesko.</verse>
				<verse number="22">Eta, ame žianas ke, ži ka kado dies, e lumia sa intrego vatil ai kjinuil sar le dukha katar e žiuvel.</verse>
				<verse number="23">Ai nai ke ferdi voi; numa vi ame, kai si ame le mai angluni svintsi katar o Duxo vi ame vatisaras ame ande amende, kai ažiukeras te las, te neviol amaro stato.</verse>
				<verse number="24">Ke si katar o ažiukerimos ke sam skipime. Kon ažiukerel so vuže dikhel? Eta, te dikhas so ažiukeras manai ažiukerimos.</verse>
				<verse number="25">Numa ame te ažiukeras so či dikhas, ame ažiukeras les ninkerimasa.</verse>
				<verse number="26">Sa kadia o Duxo ažutisarel ame ande amaro kovlimos, ke ame či žianas so te mangas ande amare řudjimata. Numa o Duxo vi vo mangel vatimasa so našti te phenen;</verse>
				<verse number="27">ai kudo kai dikhel ande le ile hatiarel so o svinto Duxo mangel ke vo řudjil kudalenge kai si le Devleske, sar mangel o Del.</verse>
				<verse number="28">Ame žianas, so mai si, ke o Del kerel mištimos kudalensa kai si lenge drago o Del, kudala kai si akharde sar vo kamlias.</verse>
				<verse number="29">Kudala kai o Del žianelas len angla savořende, vo šinadias len t'aven jekh fialo sar lesko Šiav ke lesko Šiav t'avel o mai angluno kai arakhadilo maškar but phral.</verse>
				<verse number="30">Ai kudalen kai vo šinadias, vo vi akhardias le; ai kudalen kai vo akhardias, vo vi kerdias len vorta angla peste; ai kudalen kai vo dias kris, vo vestisardias le.</verse>
				<verse number="31">So phenas ame kadia karing kudala dieli? Te si o Del amenge, kon šai avel pe amende?</verse>
				<verse number="32">Vo, kai či hamisailo ka pesko čačo Šiav numa kai dias les pala savoře, sar či dela ame vo sa le dieli lesa?</verse>
				<verse number="33">Kon thola doš pe le alome katar o Del? Khonik, ke o Del phenel ke von nai došale.</verse>
				<verse number="34">Kon dela len kris? o Kristo mulo — mai but, vo živindisailo, vo si pe e čači rig le Devleski, ai vo mangel amenge!</verse>
				<verse number="35">Kon šai hulavela amen katar o kamimos le Kristosko? E dukh, vai e dar, vai o kjinuimos, vai e bokh, vai o čořimos, vai o xasarimos, vai e xanřo?</verse>
				<verse number="36">Sar si ramome: Si pala tute ke mudaren ame sako dies, ke dikhen pe amende sar pe le bakroře kai ningeren le ka o masari.</verse>
				<verse number="37">Numa ande sa kudala dieli ame mai but nirisaras kudalesa kai sam leske drago.</verse>
				<verse number="38">Ke sim siguro ke či o merimos či o traio, či le andželi či le bare čereske, či le dieli akana či le dieli kai avena,</verse>
				<verse number="39">či le zurale, či opral či telal, či jekh kaver kai arakhadilo naština te hulaven ame katar o kamimos le Devlesko sikado ande o Jesus Kristo amaro Baro.</verse>
			</chapter>
			<chapter number="9">
				<verse number="1">Me phenav o čačimos ande o Kristo, me či xoxavav, muři godji si marturo katar o Svinto Duxo:</verse>
				<verse number="2">Si pe mande jekh baro nekazo, ai si ma ande o ilo jekh nekežimos sakda.</verse>
				<verse number="3">Ke me kamlemas t'avav armandino ai hulado katar o Kristo pala muře phral, muře niamuri ande o mas.</verse>
				<verse number="4">Si Židovuri; kerdias le peske šiave, ai dias len o vestimos, ai e patia, ai o Zakono, ai e molebina, ai so avela.</verse>
				<verse number="5">Ai le phure kastar aven, ai o Kristo ande o mas si katar lengi vitsa. Vo kai si opral sa le dieli, o Del svintsol sakda, Amen!</verse>
				<verse number="6">Nai ke te phenas ke e vorba le Devleski bešli bi te na kerel khanči. Ke kudala kai vulen anda o Israel nai von čačes o Israel,</verse>
				<verse number="7">ai, te vulen katar o Abraham, nai von sa leske šiave; numa sas phendo: Ande o Isak avela phendo tuke jekh vitsa.</verse>
				<verse number="8">Si kudia ke nai le šiave kai arakhadile sar sako manuš kai si le šiave le Devleske, ferdi le šiave kai arakhadile sar phendias o Del, von si leske čače šiave.</verse>
				<verse number="9">Eta, čačes, e vorba kai sas t'avel si kadia: Me si t'avav ande kadia vramia, ai e Sara avela la jekh šiav.</verse>
				<verse number="10">Ai, mai but, kadia sas vi ka e Rebeka, kai sas la glata ferdi katar o Isak amaro dad;</verse>
				<verse number="11">Numa o Del žianel sar te alol le manušen: Vo alol sar vo akharel ai na anda so von keren. Te sikavel ke vo si čačo ande so vo kerel phendias ka e Rebeka — makar ke le šiave inke či arakhadile ai ke či kerde či mištimos, či nasulimos — o mai baro avela tela o vast le mai ternesko.</verse>
				<verse number="12"></verse>
				<verse number="13">Sar si ramome: Sas mange drago o Jakob. Ai vuřitsisardem le Esau.</verse>
				<verse number="14">So phenasa ame kadia? Si jekh Del kai nas les kris? Dur kothar!</verse>
				<verse number="15">Ke vo phenel le Mošeske: Mange avela mila anda kaste si mange mila, ai lava sama anda kaste lav sama.</verse>
				<verse number="16">Kadia si, nai anda kudo kai kamel o manuš, či anda kudo kai kerel, numa anda o Del kai si miloso.</verse>
				<verse number="17">Ke o Ramomos phenel ka o Faraono: Me thodem tu naročno te sikavav ande tute muři zor, ai eta ke muřo anav t'avel phendo pe sa e phuv.</verse>
				<verse number="18">Kadia, leske si mila anda kaske vo kamel, ai vo zuriarel kas vo kamel.</verse>
				<verse number="19">Tu phenesa mange: Sostar ma prasal o Del? Ke kon šai ninkerel angla so vo kamel?</verse>
				<verse number="20">O manuš, tu mai sigo, kon san tu te des pale le Devles? O khoro la čikako phenela vo kudaleske kai lašiardias les: Sostar kerdian ma tu kadia?</verse>
				<verse number="21">Kai lašiarel o khoro si vo baro pe e čik, te kerel sa anda jekh kotor jekh khoro kuč ai jekh lesni.</verse>
				<verse number="22">Ai so te phenas — o Del kamlias te sikavel peski xoli ai leski zor, ninkerel jekhe bare ažiukerimasa le khore la xoliake kerdine te xasavon.</verse>
				<verse number="23">Ai vo te kamlias te žianen o barvalimos so si lesko vestimos karing le khore la milake kai vo angla savořende lašiardias t'aven vestime?</verse>
				<verse number="24">Kadia vo akhardias ame, na ferdi maškar le Židovuri, numa vi maškar le nai Židovuri,</verse>
				<verse number="25">Sar vo phenel ande o Hosea: Me akharava muřo narodo kudales kai nai muřo narodo, ai drago kudalen kai nai mange drago;</verse>
				<verse number="26">ai kothe kai phenenas lenge: Tume či sanas muřo narodo! Von avena akharde le šiave le Devleske živindo.</verse>
				<verse number="27">O Esai, pe peski rig, tsipilas pala o narodo Israel: Makar ke le šiave anda o Israel te avena kaiti but sar e kišai la mariaki. Ferdi jekh tsiřa ašel skipime.</verse>
				<verse number="28">Ke o Baro kerela sa ai sigo pe e phuv sa so vo kamel.</verse>
				<verse number="29">Ai, sar o Esai phendias angla savořende: T'avel o Baro le řaioske zurale te na mukliasas amenge jekh vitsa, ame sas t'avas sar o Sodomo, ame sas t'avas jekh fialo sar e Gomořa.</verse>
				<verse number="30">So phenasa ame? Le kaver thema, kai či roden t'aven vorta, avile von vorta angla o Del katar o patiamos,</verse>
				<verse number="31">žikin ke o Israel, kai rodel jekh zakono te avel vorta, či areslo ka o gor kudale zakonesko.</verse>
				<verse number="32">Sostar? Ke o Israel rodias te avel vorta, na katar o patiamos, numa katar peske butia. Von malade-pe pe o bař ke thode le angla lende,</verse>
				<verse number="33">sar si ramome: Eta, me thav ande o Sion jekh bař angla lende jekh stanka kai kerel te perel kudo kai patial ande leste či avela lažiavdo.</verse>
			</chapter>
			<chapter number="10">
				<verse number="1">Phralale, so kamel muřo ilo ai muřo řudjimos le Devleske lenge, si t'aven skipime.</verse>
				<verse number="2">Me sim lenge marturo ke von žian angle le Devleske, numa bi godiako:</verse>
				<verse number="3">Či žianen e kris le Devleski, ai roden ke thon pengi kris, von nai thodine tela e kris le Devleski;</verse>
				<verse number="4">ke o Kristo getol o zakono, te kerel vorta angla o Del sa kudalen kai patian.</verse>
				<verse number="5">Čačimasa, o Moše sikavel kadia sar te avel vorta katar o Zakono: O manuš kai lel opre kudala dieli traila lendar.</verse>
				<verse number="6">Numa eta sar del duma sar te avel vorta katar o patiamos: Na phen ande tjiro ilo: Kon anklela ande o čeri? (Si te vuliarel le Kristos;)</verse>
				<verse number="7">vai: Kon vulela ande e vunia? (Si te kerel t'anklel o Kristo maškar le mule.)</verse>
				<verse number="8">So phenel vo? E vorba si paša tute, ande tjiro mui ai ande tjiro ilo. Eta, si e vorba le patiamaski, kai ame phenas.</verse>
				<verse number="9">Te avela te phenas pa tjiro mui ke o Jesus si o Baro, ai te patiasas tu ande tjiro ilo ke o Del živindisardias les katar le mule, tu avesa skipime.</verse>
				<verse number="10">O manuš patial anda o ilo ai o Del kerel les vorta, ai o manuš phenel pa pesko mui ai aresel ka o skipimos.</verse>
				<verse number="11">Sar ke phenel o Ramomos: Kon-godi patialas pe ande leste či avela lažiavdo.</verse>
				<verse number="12">Savoře si jekh fialo, čačimasa, o Židovo ai o Greko, ke len si le jekh Baro, kai si vo barvalo ka kudalenge kai akharen les.</verse>
				<verse number="13">Ke kon-godi akharel o anav le Baresko avela skipime.</verse>
				<verse number="14">Sar akharena von kudales ande savo von či patian? Ai sar patiana von ande kudo kai von či ašunde ke den duma pa leste? Ai sar ašunena von pa leste, te nai khonik te den duma?</verse>
				<verse number="15">Ai sar avena len manuš kai den duma, te na avena tradine? Sar si ramome: So si šukar le punře kudalenge kai phenen e laši viasta!</verse>
				<verse number="16">Numa sa či patian ande e laši viasta. Kadia o Esai phenel: Baria, kon patiaias ka amari vorba?</verse>
				<verse number="17">Kadia o patiamos avel anda so ašunas, ai so ašunas avel katar e Vorba le Kristoski.</verse>
				<verse number="18">Numa me phenav: Či ašundine von? Aver fialo! Lengo hango gelo pe sa e lumia, ai lenge vorbi ži ande o gor la lumiako.</verse>
				<verse number="19">Numa me pušiav: O Israel či hatiardias vo? O Moše, o mai angluno, phenel: Me vazdava tumari xoli katar jekh narodo kai nai les them, me vazdava tumari xoli katar jekh narodo kai nai les godji.</verse>
				<verse number="20">Ai o Esai tromailo te phenel: Arakhle ma kudala kai či rodenas ma, Me sikadilem ka kudala kai či mangenas ma.</verse>
				<verse number="21">Numa pala o Israel vo phendias: Me vazdem muře vast sako dies karing jekh narodo buntuimasko ai kai del palpale.</verse>
			</chapter>
			<chapter number="11">
				<verse number="1">Me phenav kadia: O Del šiudias vo pesko narodo? Dur kothar! Ke vi me sim Israelito, anda e vitsa katar o Abraham, anda e kumpania o Beniamin.</verse>
				<verse number="2">O Del či šiudias pesko narodo, kai prinžiardias les angla savořende. Či žianen tume so phenel o Ramomos pa o Elia, sar vo vatisailo le Devleske kakale divanosa pe o Israel:</verse>
				<verse number="3">Baria, von mudarde tjire profeton ai phagle le altaria; me ferdi ašilem, ai von roden te len muřo traio?</verse>
				<verse number="4">Numa so dias les palpale o Del? Me garadem mange efta mii manuš, kai či dine čanga angla o Baal.</verse>
				<verse number="5">Vi sa jekh fialo ande e vramia akana mai ašilias tsiřa manuš, sar alosardias o mištimos le Devlesko.</verse>
				<verse number="6">Eta, avela katar e dragostia, manai katar le butia. Te na, e dragostia le Devleski manai čačes dragostia.</verse>
				<verse number="7">So te phenav? O narodo Israel či lias so rodelas. Ferdi kudala kai o Del alosardias line les žikin le kaver zuriarde pe?</verse>
				<verse number="8">Sar si ramome: O Del dias len jekh duxo sovimasko, jakha te na dikhen, ai kan te na ašunen, ži adies.</verse>
				<verse number="9">Ai o David phenel: Ke lengi skafidi t'avel lenge jekh kletka, ai jekh groapa te peren tele, ai aven dine strafo!</verse>
				<verse number="10">Ke te kořavon lenge jakha te na dikhen, Ai t'avel lengo dumo sakda bango tela o pharimos!</verse>
				<verse number="11">Me phenav kadia: Kana miškisaile le Židovuri, pele von ai našti mai vazden pe? Dur kothar! Numa, ke von pele tele, o skipimos šai t'avel pe le thema, eta te lel le Židovon e žaluzia.</verse>
				<verse number="12">Eta, sar le Židovuri pele tele e lumia barvalili, ai lengo kovlimos avilo o barvalimos le themengo; sar mai but avela kana von pařuvena pe.</verse>
				<verse number="13">Me phenav les tumenge, kai či patian: Ke sim me apostolo kudalenge kai či patian, me veseli ma ande e butji kai si muři,</verse>
				<verse number="14">eta, te šai daštiv, te xoliarav kudalen anda muři vitsa, ai te šai skipiv unen.</verse>
				<verse number="15">Ke pala lengo šindimos e lumia astardili ande jekh than le Devlesa, so avela kana vi von si ande jekh than, te na niči jekh traio maškar le mule?</verse>
				<verse number="16">Eta, t'avel o mai angluno kotor manřesko ke den les le Devleske, sa so mai si anda o manřo si lesko; ai te le vuni si svinto, le kaštoře vi von si le Devleske.</verse>
				<verse number="17">Numa t'avela ke uni anda le kaštoře maslinake si šinde, ai ke tu, kai sanas jekh kopači maslini sirbato, sanas thodino ande lengo than, ai san astardo kašt maslinako kai e vuna ai ka o čiken la maslinako.</verse>
				<verse number="18">Na luvudisavo katar kudala kaštoře. Te si te luvudis tu, te žianes ke či san tu kai ninkeres e vuna, numa e vuna ninkerel tut.</verse>
				<verse number="19">Tu phenasa kadia: Le kaštoře sas šinde, eta ke me t'avas astardo kothe.</verse>
				<verse number="20">Kudia si čačimos; von sas šinde pala ke či patian, ai tu, tu bešes katar o patiamos. Na muk tu ka le barimata, numa dara;</verse>
				<verse number="21">ke te si o Del kai či lias sama katar le kaštoře kai barile, vo či lela sama či tutar.</verse>
				<verse number="22">Dikh sar si o lašimos ai e xoli le Devleske: Xoli pe kudala kai pele tele, ai mištimos le Devlesko karing tute, te bešesa tu zuralo ande kudo mištimos; aver fialo, tu avesa šindo.</verse>
				<verse number="23">Von sa jekh fialo, te na mukena pe ande pengo dilimos, von avena astarde; ke o Del si zuralo te mai astarel len.</verse>
				<verse number="24">Te tu, tu sanas šindo katar o kopači maslini kai si sirbato, ai astardo kai či trubul pe o kopači e bariardo. Sar mai but von avena astarde vi von pe pengo kopači maslini.</verse>
				<verse number="25">Ke me kamav, phralale, ke te žianen tume kado čačimos garado eta te na gindisaren tumenge ke san godiaver, si ferdi jekh partia anda o Israel ke nai harniko te hatiarel, žikin či sa kudala kai či patian den andre.</verse>
				<verse number="26">Ai kadia sa o Israel avela skipime, sar si ramome: O skipitori avela anda o Sion, Ai dela rigate katar o Jakob le bi-lašen;</verse>
				<verse number="27">Ai avela muři patia lensa, kana me lava lenge bezexa.</verse>
				<verse number="28">Anda so si e Nevi Viasta, von si dušmaia pala tumende; numa so si anda o alomos, kamen len pala lenge dada.</verse>
				<verse number="29">Ke o Del či keil pe so vo del ai so vo akharel.</verse>
				<verse number="30">Sa kadia kai tume angla savořende či patiaian le Devles numa, akana ke le Židovuri či patiaie, tume akana lian mila.</verse>
				<verse number="31">Sa jekh fialo von akana či patian, eta ke vi pe lende t'avel e mila katar e mila kai si pe tumende.</verse>
				<verse number="32">Ke o Del phanglias sa le manušen te na patian, t'avel leske mila anda savořenge.</verse>
				<verse number="33">Sar o barvalimos le Devlesko si baro, leski godji ai so žianel si pria andre! Sar leske krisa naštisaras te zumavas le! Kon šai hatiarel so vo kamel? Ke —</verse>
				<verse number="34">sar phenel o Ramomos: Kon žianel le ginduri le Bareske, Vai kon sikiardias les?</verse>
				<verse number="35">Kon dias les o mai angluno, te šai del les palpale?</verse>
				<verse number="36">Si lestar, katar leste, ai leske ke si sa le dieli. Leske o vestimos ande sa le berš beršenge! Amen!</verse>
			</chapter>
			<chapter number="12">
				<verse number="1">Me mangav tumen kadia, phralale, katar e mila le Devleski amenge, te den tumaro stato leske sar jekh sakrifiso živindo, avela tumendar sar jekh molebina vorta, svinto ai drago leske.</verse>
				<verse number="2">Na keren sar si ande kadia lumia, numa pařuven tume sa katar e godji, eta ke tume te žianen so kamel o Del, so si lašio, drago ai vorta.</verse>
				<verse number="3">Katar o mištimos kai si mange dino, me phenav ka sako anda tumende te na avel tumenge te gindin tume ke san bare, numa te len pe tumende o gindo mai tele, sar si e mezura le patiamaski kai o Del dias sakones.</verse>
				<verse number="4">Ke, sar ame si ame vast ai punře ande ferdi jekh stato, ai ke sa kudala dieli či keren sako jekh butji,</verse>
				<verse number="5">kadia, ame kai sam mai but, amen si ame ferdi jekh stato ande o Kristo, ai ame sam ande jekh than le jekh ai le kaver.</verse>
				<verse number="6">Amen si ame ke o Del dias aver fialo podarki ai trubul te keras butji lensa. Ke kudo kai dias les o Del te profetil te kerel kudia sar dias les o patiamos;</verse>
				<verse number="7">ke kudo kai si akhardo ka e ministeria t'astardiol ka peski ministeria; ke kudo kai sikiarel t'astardiol ka pesko sikiarimos,</verse>
				<verse number="8">ai kudo kai vazdel ka pesko vazdimos. Ke kudo kai del te del sar vo kamel anda peste; ke kudo kai porončil te kerel sigo; ke kudo kai kerel o mištimos te kerel veselimasa.</verse>
				<verse number="9">Ke o Ramomos trubul t'avel čačo. Vuřitsin o nasulimos; astardion zurales ka o mištimos.</verse>
				<verse number="10">Katar o kamimos phralengo, aven drago te kamen jekh pe le kaver; pativasa, len sama jekh kavrestar.</verse>
				<verse number="11">Aven harniči, ai na kovle. Aven zurale ande o duxo. Služin le Bares.</verse>
				<verse number="12">Veselin tume kai ažiukeren. Ninkeren tumen ande le kjinuimata. Žian angle ande o řudjimos.</verse>
				<verse number="13">Ažutin so trubul le Svintson. Len sama mišto katar kudala kai aven tumende.</verse>
				<verse number="14">Svintson kudalen kai maren tumen, svintson ai na den armaia.</verse>
				<verse number="15">Veselin tuma kudalensa kai veselin pe, roven kudalensa kai roven.</verse>
				<verse number="16">Train mišto jekh avresa ande jekh than. Na den tume gindo te ušten mai opre, numa keren le butia prosti. Na gindin tume ke san godiaver ka tumare jakha.</verse>
				<verse number="17">Na den khanikaske o nasulimos pala o nasulimos. Roden so si mišto angla sa le manuš.</verse>
				<verse number="18">Te šai daštin, sode šai keren ande tumende, t'avel tumen patia sa le manušensa.</verse>
				<verse number="19">Na den strafo tume, muře dragi, numa muken te kerel e xoli e Devleski; ke si ramome: mange si te dav strafo, mange si te pokjinav, phenel o Baro.</verse>
				<verse number="20">Numa t'avela tjiro dušmano bokhalo, de les te xal; t'avela trušalo, de les te pel; ke te keresa kadia, si angara phabarde ke tu kjides pe lesko šero.</verse>
				<verse number="21">Na muk tu te niril tu o nasulimos, numa de opral o nasulimos katar o mištimos.</verse>
			</chapter>
			<chapter number="13">
				<verse number="1">Ke sako manuš t'ašel tela le rai bare; ke sako putiaria avela katar o Del, ai le rai bare kai thode len o Del.</verse>
				<verse number="2">Sa anda kudia kudo kai ninkerel-pe pe le rai bare ninkerel-pe pe e poronka le Devleski kai vo thodias, ai kudala kai ninkeren pe len jekh strafo pe pende.</verse>
				<verse number="3">Nai pala jekh laši diela, si pe jekh nasul, ke le rai bare daran lendar. Kames tu te na daras katar o rai baro? Ker o mištimos, ai tut ažutila tu.</verse>
				<verse number="4">Ke vo kerel butji le Devleski te keres o mištimos. Numa te keresa o nasulimos, trubul te daras ke nai intaino ke si les e xanřo. O rai baro si sluga le Devleski pe tjiro mištimos. Numa te keresa tu nasul, dara; ke nai intaino ke vo si les e xanřo, si sluga le Devleski te kerel te pokjinen kudala kai keren o nasulimos.</verse>
				<verse number="5">Musai te ašes tela le bare, na ferdi daratar ke e xoli Devleski avel, numa vi pala tjiri godji.</verse>
				<verse number="6">Si vi pe kudia ke tume pokjinen love le themeske. Ke le rai bare si ministeri le Devleske sa thodine te keren pengi butji.</verse>
				<verse number="7">Den ka sako so si lesko: O pokjinimos kaske kames o pokjinimos, e dar kaske kames e dar, e pativ kaske tu kames e pativ.</verse>
				<verse number="8">Te na kames khanči khanikaske, te na avela ferdi te t'aven drago jekh avreske; ke kudo kai si leske drago le kaver kerel o Zakono.</verse>
				<verse number="9">Čačes, le poronki: Tu či keresa kurvetsia, tu či mudaresa, tu či čoresa, tu či rodesa te les so si avresko, ai si te aven aver poronki, si ande kadia vorba: T'avel tuke drago tjiro vortako sar san drago tuke.</verse>
				<verse number="10">O kamimos či kerel nasul khanikaske; o kamimos lašiarel o Zakono.</verse>
				<verse number="11">Kudia diela si bari ke tume žianen ande če vramia ame sam: Si o časo t'ušten anda e lindri, ke akana o skipimos si mai paše paša amende akana ke sar patiaiam pe e mai angluno data.</verse>
				<verse number="12">E riat la angle, o dies pašiol. Šiudas pa amende le butia la ratiake, ai thas pe amende le armi la vedariake.</verse>
				<verse number="13">Phiras ande o čačimos, sar ande o pherdo dies, dur katar o but xamos ai katar o but matimos, katar o lažiamos ai katar e kurvetsia, katar le čingaria ai katar e žaluzia.</verse>
				<verse number="14">Numa thon pe tumende sar tsalia o traio nevo ande o Jesus Kristo o Rai, ai na len sama katar o mas te kerel so vo kamel.</verse>
			</chapter>
			<chapter number="14">
				<verse number="1">Le sama katar kudo kai si kovlo ande o patiamos, bi te xas tu pe so vo gindil.</verse>
				<verse number="2">Kasavo kamel te xal anda sa: Kasavo kaver, si kovlo, xal ferdi legumi.</verse>
				<verse number="3">Ke kudo kai xal te na vuřitsil kudales kai či xal, ai kudo kai či xal te na del kris kudales kai xal, ke o Del lel vi les.</verse>
				<verse number="4">Kon san tu, tu kai des kris jekha sluga kavreski? Te bešela vo opre, vai te perela tele kudia si e diela leske Bareske. Numa vo bešela opre, ke o Baro si les e putiaria te mukel les.</verse>
				<verse number="5">Jekh gindil pe ke uni dies si mai bare sar le kaver; žikin kaver gindil ke si sar jekh fialo. Ke sako t'avel te patial pe ande pesko duxo.</verse>
				<verse number="6">Kudo kai lel sama maškar le dies, vo kerel kadia le Devleske. Kudo kai xal, si le Bareske vo xal, ke vo naisil le Devles; kudo kai či xal, si le Devleske ke vo či xal, ai vo naisil le Devles.</verse>
				<verse number="7">Čačes, khonik či trail ferdi peske, ai khonik či merel ferdi peske.</verse>
				<verse number="8">Ke ame te traisarasa, ame traisaras le Bareske; ai ame te merasa, ame meras le Bareske. T'avela ke ame traisaras, t'avela ke ame meras, ame sam le Bareske.</verse>
				<verse number="9">Ke o Kristo mulo ai vo traisardias, eta te porončil pe le mule ai pe le živinde.</verse>
				<verse number="10">Numa tu, sostar des tu kris tjire phrales? Vai tu, sostar vuřitsis tu tjire phrales? Ke ame sa avasa angla e kris le Devleski.</verse>
				<verse number="11">Ke si ramome: Me sim živindo, phenel o Baro, ai sako manuš dela čanga angla mande, ai sako šib dela luvudimos le Devles.</verse>
				<verse number="12">Kadia sako anda amende phenela le Devleske so vo kerdias.</verse>
				<verse number="13">Te na mai das ame kris jekh kavres; numa den tume godji mai but te na keres khanči t'avel ke tjiro phral miškil pe vai te perel ande e bezex.</verse>
				<verse number="14">Me žianav ai me sim siguro katar o Rai Jesus ke khanči nai mahrime ande peste, numa jekh diela si mahrime kudaleske kai gindil ke si mahrime.</verse>
				<verse number="15">Numa te, pala jekh xamos kai xas, nekežisares tjire phrales nai či jekh kamimos ande tute, katar tjiro xamos, xasares kudales pala savo o Kristo mulo.</verse>
				<verse number="16">So si mišto tute či trubul te avel jekh diela le avrenge te phenen nasul pa tute.</verse>
				<verse number="17">Ke e amperetsia le Devleski nai o xamos ai o pimos, numa e kris, e patia ai e veselia, katar o Svinto Duxo.</verse>
				<verse number="18">Kudo kai služil le Kristos kadia si drago le Devleske ai kamen les le manuš.</verse>
				<verse number="19">Si kadia, rode so si lašio pe e patia ai kai mukel ame zurale ande jekh than ande o patiamos.</verse>
				<verse number="20">Pala jekh xamos, na rimosar e butji le Devleski. Pe o čačimos sako diela si vužio; numa nasul le manušeske, kana xal, t'aresel ke tjiro phral perel ande e bezex.</verse>
				<verse number="21">Mišto si te na xas mas, te na pes mol, ai te mukes tu so šai avel tjire phraleske jekh diela te perel ande e bezex.</verse>
				<verse number="22">Kudo patiamos kai si tu, garav les tuke angla o Del. Veselo kudo kai či del pe strafo pes anda so vo kerel!</verse>
				<verse number="23">Numa kudo kai gindil pe ke nai mišto jekh xamos ai xal les si dino strafo, ke vo či kerel ke patial pe. Sogodi kai či avel katar o patiamos si jekh bezex.</verse>
			</chapter>
			<chapter number="15">
				<verse number="1">Ame kai sam zurale ande o patiamos, ame trubul te ninkeras o kovlimos kudalengo kai nai zurale, ai te na avas drago amenge.</verse>
				<verse number="2">Ke sako anda amende te las sama katar so si lašio amare vortakeske te bariol ande o patiamos.</verse>
				<verse number="3">Ke o Kristo či lias sama pestar, sar si ramome: Le prasaimata kudalenge kai prasaile tu pele pe mande.</verse>
				<verse number="4">Eta, sogodi sas ramome angla savořende sas te sikiarel amen, te ažiukeras, ai te aven amen e řabda ai e zor kai den le Ramomata.</verse>
				<verse number="5">Ke o Del kai řibdil ai kai lel sama tumendar te del tumen le godia te len sama jekh karing o kaver sar si o Jesus Kristo,</verse>
				<verse number="6">eta ke sa ande jekh than, anda jekh mui, tume luvudina le Devles ai le Dades amare Baresko o Jesus Kristo.</verse>
				<verse number="7">Len tume jekh avres, sar o Kristo lias tumen, pe o vestimos le Devlesko.</verse>
				<verse number="8">Me phenav, čačes, ke o Kristo vo sas e sluga le Šindenge, te sikavel o čačimos le Devlesko te phenel so phendias ka amare dada,</verse>
				<verse number="9">žikin kudala kai či patian luvudin le Devles pala leski mila ke si ramome: Sa anda kudia me luvudiva tu maškar le thema, ai me gjilabava te vestiv tjiro anav.</verse>
				<verse number="10">Mai si phendo: Thema, veselin tume leske narodosa!</verse>
				<verse number="11">Ai mai: Luvudin le Bares, tume sa le thema, vestin les, tume sa le naroduri!</verse>
				<verse number="12">O Esai phenel: Anklela anda o Jesai jekh šiav, kai uštela t'amperetsil pe le thema; le thema ažiukerena ande leste.</verse>
				<verse number="13">Ke o Del kai ažiukeren te pherel tume sako veselia ai sako patia ande o patiamos, t'aven tume but t'ažiukeren, katar e zor le Svinto Duxoski!</verse>
				<verse number="14">Pe so si tumenge, muře phralale, me sim siguro inke ke tume san pherde mištimos, pherde ginduri, ai šai te sikaven tumen jekh avres.</verse>
				<verse number="15">Numa, karing uni, me ramosardem tumenge sar jekh zorasa, sar te uštivav tumare ginduri, pala o mištimos kai o Del kerdias</verse>
				<verse number="16">t'avav ministero katar o Jesus Kristo maškar kudala kai či patian, kerav devlikanes te služiv e Laši Viasta le Devleski, eta ke kudala kai či patian te aven leske dine dragosa svintsime katar o Svinto Duxo.</verse>
				<verse number="17">Man si ma so šai luvudi ma ande o Jesus Kristo, pala so si anda le dieli le Devleske.</verse>
				<verse number="18">Ke me či tromava te phenav pa aver dieli te na kerdias o Kristo mandar t'anav kudalen kai či patian te patian. Vo kerdias le katar le vorbi ai katar le butia,</verse>
				<verse number="19">Katar e zor le čudenengi ai le šodimatangi, katar e zor le Duxoski le Devlesko, kadia ke, de katar o Jerusalem ai le thema krugom ži ande e Iliria, me but dem e Laši Viasta le Kristoski.</verse>
				<verse number="20">Ai me kamlem te phenav e Laši Viasta kothe kai či žianenas le Kristos, eta te na vazdav pe so si le kavresko,</verse>
				<verse number="21">sar si ramome: Kudala kaske nas sikado dikhena, ai kudala kai či ašunde hatiarena.</verse>
				<verse number="22">Sa anda kudia butivar či muklias ma te žiav karing tumende.</verse>
				<verse number="23">Numa akana, manai man khanči so ninkerel ma ande kadia rig, ai de but berš sas man gindo te žiav karing tumende.</verse>
				<verse number="24">Gindiv ma ke dikhava tumen kana nakhava, kana žiava ande e Espania, ai te ažutin ma, pala te bešav maškar tumende jekh vramia dragosa.</verse>
				<verse number="25">Sigo si te žiav ande o Jerusalem, te služiv le svintson.</verse>
				<verse number="26">Ke e Makedonia ai e Gretsia von kamle te den vareso t'ažutin le čořen maškar le svintsi anda o Jerusalem.</verse>
				<verse number="27">Von thodine pe ande pende, numa, čačimasa, trubulas t'ažutin kudale čořen. Ke le kristianuri židovitsko anda o Jerusalem hulade pengo mištimos duxoske kudalensa kai nai Židovuri; trubul vi le nai-Židovuri te služin len ai t'ažutin len ande o mištimos la lumiako.</verse>
				<verse number="28">Sar getova kadia butji ai ke dava len so dine le, me žiava ande e Espania ai nakhava tumendar.</verse>
				<verse number="29">Me žianav ke kana žiava tumende, si jekha mezurasa pherdi svintsimos katar o Kristo ke me žiava.</verse>
				<verse number="30">Me mangav tumen, phralale, katar amaro Rai o Jesus Kristo ai katar o kamimos o Duxosko, te maren tume mansa, te phenen le Devleske řudjimata anda mande,</verse>
				<verse number="31">eta t'avav skipime kudalendar kai nai patian anda e Judea, ai te so si te ningerav ande o Jerusalem t'avel mištimos le svintsonge,</verse>
				<verse number="32">kadia te aresav tumende veselimasa, te kamela o Del, ai te veseli ma maškar tumende te hodiniv tsiřa.</verse>
				<verse number="33">O Del kai del e patia te avel tumensa savořensa. Amen.</verse>
			</chapter>
			<chapter number="16">
				<verse number="1">Me tradav tumenge amari phei, e Febe, kai služil ka e khangeri ande o Senkere,</verse>
				<verse number="2">eta te len latar sama anda amaro Baro sar si le svintsi, ai tume t'ažutin la ande le dieli kai trubul tumendar, ke voi ažutisardias buten ai vi man.</verse>
				<verse number="3">Unpači Priskas ai Akilas, muře vortača la butiake ande o Jesus Kristo</verse>
				<verse number="4">kai denas penge šere te skipin muřo traio; nai ke ferdi me naisiv lenge, mai si sa le khangeria kudalenge kai nai Židovuri.</verse>
				<verse number="5">Den pozdraimos vi e khangeri kai si ande lengo kher. Den pozdraimos ka o Epainete, kai si mange drago, kai sas le Kristoske o mai angluno ande e Azia.</verse>
				<verse number="6">Den pozdraimos la Maria, kai but ažutisardias tumen.</verse>
				<verse number="7">Den pozdraimos ka o Andronikus ai o Junias, muře niamuri ai muře vortača kai sas mansa phangle ande e temnitsa. Si le bari pativ maškar le apostoli, ai kai inke sas ande o Kristo angla savořende mandar.</verse>
				<verse number="8">Den pozdraimos ka o Ampliatus, kai si mange drago ande o Baro.</verse>
				<verse number="9">Den pozdraimos ka o Urbano, amaro vortako ande e butji le Kristoski, ai o Staxis, muřo drago.</verse>
				<verse number="10">Den pozdraimos ka o Apele, kai sas zumado ande o Kristo. Den pozdraimos ka kudala katar o kher o Aristobulo.</verse>
				<verse number="11">Den pozdraimos ka o Herodion, muřo niamo. Den pozdraimos ka kudala katar o kher o Narsis kai si ande o Baro.</verse>
				<verse number="12">Den pozdraimos ka e Trifena ai e Trifosa, kai keren butji le Bareske. Den pozdraimos ka e Persis, e drago, kai kerdias but butji le Bareske.</verse>
				<verse number="13">Den pozdraimos ka o Refus, o alome katar o Baro, ai leski dei, kai si vi muři.</verse>
				<verse number="14">Den pozdraimos ka o Asinkrite, o Flegon, o Hermes, o Patrobas, o Hermas, ai le phral kai si lensa.</verse>
				<verse number="15">Den pozdraimos ka o Filologo ai e Julia, ka o Nere ai leski phei, ai o Olimpo, ai ka sa le svintsi kai si lensa.</verse>
				<verse number="16">Den pozdraimos le jekh ai le kavren katar jekh svinto čimidimos. Sa le khangeria le Kristoske den tumen pozdraimos.</verse>
				<verse number="17">Me vazdav tumen, phralale, te len tume sama katar kudala kai hulaven ai keren te peren te na muken o sikiarimos kai tume lian. Durion lendar.</verse>
				<verse number="18">Ke kasave manuš či služin le Kristos amare Bares, numa pengo peř; ai, katar le vorbi gugle ai divanuri kai makhen, von diliaren le ile le prosti.</verse>
				<verse number="19">Tumenge, tumaro patiamos žianen les savoře; me veseli ma anda tumende, ai me kamav tume t'aven godiaver sar si o mištimos ai vuže sar si katar o nasulimos.</verse>
				<verse number="20">O Del la patiako inčarela sigo le Satan tela tumare punře. Ke o mištimos katar amaro Rai o Jesus Kristo t'avel pe tumende!</verse>
				<verse number="21">O Timoteo, muřo vortako la butiako, del tume pozdraimos, vi o Lusius del tumen pozdraimos, o Jason ai o Sosipater, muře niamuri.</verse>
				<verse number="22">[Me dav tumen pozdraimos ande o Baro, me o Tertius, kai ramov kado lil.]</verse>
				<verse number="23">O Gaius, kaste sim ai kai lel sama katar e khangeri, del tumen pozdraimos. O Erasto, kai garavel le love le foroske, del tumen pozdraimos, vi o phral o Kartus.</verse>
				<verse number="24">[Ke o mištimos katar amaro Rai o Jesus Kristo t'avel tumensa savořensa! Amen!]</verse>
				<verse number="25">Kudaleske kai šai zuriarel tumen pala muři Laši Viasta ai so phenel o Jesus Kristo, sar sikade le garade čudimata de kaiti berš.</verse>
				<verse number="26">Numa sikade le akana katar le ramomata le profetonge, pala e ordina le Devleski pe sakda sikaven le ka sa le thema, eta te patian o patiamos.</verse>
				<verse number="27">Ka o Del, ferdi godiaver, t'avel vestime berš beršestar, katar o Jesus Kristo! Amen!</verse>
			</chapter>
		</book>
		<book number="46">
			<chapter number="1">
				<verse number="1">Lil katar o Paul, akhardo t'avel apostolo sar kamel o Del, ai katar o phral o Sostenes,</verse>
				<verse number="2">ka e khangeri le Devleski kai si ande o Korinto, ka kudala kai si svintsime ande o Jesus Kristo, akharde t'aven svintsi, ai ka sa kudala kai akharen ande savo than o anav amare Baresko o Jesus Kristo, lengo Baro ai amaro:</verse>
				<verse number="3">ke o mištimos ai e patia t'aven tumenge dine katar o Del amaro Dad ai katar o Rai o Jesus Kristo!</verse>
				<verse number="4">Me dav sakda ka o Del te naisiv leske anda tumende, katar o mištimos kai dias tumen o Jesus Kristo.</verse>
				<verse number="5">Ke ande leste tume san pherde anda sa le barvalimata, sa e vorba ai sa o žianglimos,</verse>
				<verse number="6">so si phendo pa o Kristo si zurales ninkerdo maškar tumende,</verse>
				<verse number="7">kadia či trubul tumen či jekh podarka anda o Del, ande o ažiukerimos kai tume san žikin sikadiola amaro Rai o Jesus Kristo.</verse>
				<verse number="8">Vo zuralela tumen ži ande o gor, te na phenen khanči pe tumende o dies kai avela o Jesus Kristo.</verse>
				<verse number="9">O Del si čačo, vo kai akhardias tumen t'aven jekh leske Šiavesa, o Jesus Kristo amaro Baro.</verse>
				<verse number="10">Me vazdav tumen, phralale, katar o anav amare Baresko o Jesus Kristo, t'avel tumen sa jekh šib, ai te na avel čingar maškar tumende, numa t'aven vorta ande jekh than ande jekh duxo ai ande jekh godji.</verse>
				<verse number="11">Ke, muře phralale, me ašundem pa tumende, katar le žene anda o Klone, ke si čingara maškar tumende.</verse>
				<verse number="12">Me kamav te phenav ke sako del duma kadia: Me, sim pala o Paul ai me, sim pala o Apolos! ai me, pala o Petri! ai me, pala o Kristo!</verse>
				<verse number="13">O Kristo si vo hulado? O Paul sas vo karfome pala tumende, vai ke si ande o anav le Paulosko ke tume san bolde?</verse>
				<verse number="14">Me naisiv le Devles ka me či boldem či jekh anda tumende, ferdi le Krispus ai le Gaius,</verse>
				<verse number="15">eta ke khonik te na phenel ke tume san bolde ande muřo anav.</verse>
				<verse number="16">Me mai boldem e familia katar o Stefanas; so mai si, me či mai žianav te boldem varekas avres.</verse>
				<verse number="17">Nai ke pala o bolimos ke o Kristo tradias man, si pala te phenav e Laši Viasta, ai kudia bi e šibako la godiako, eta ke o trušul le Kristosko te na avel intaino.</verse>
				<verse number="18">Ke so phenen pa o trušul si jekh dilimos kudalenge kai xasavon; numa amenge kai sam skepime, si jekh zor le Devleski.</verse>
				<verse number="19">Vi mai si ramome: me bilalava e godji le godiaverengi, ai phagava o godiaverimos le godiaverengo.</verse>
				<verse number="20">Kai lo o godiaver? kai lo o zakonari? kai lo kudo kai kerel čingar ande kadala berš? O Del či sikadias vo ke si dilimos e godji kadala lumiaki?</verse>
				<verse number="21">Ke sar e lumia, peska godiasa, či prinžiardias le Devles ande leski godji, sas drago le Devleske te skipil kudalen kai patian katar o dilimos kai phenas.</verse>
				<verse number="22">Le Židovuri mangen čudeni ai le Grekuri roden e godji;</verse>
				<verse number="23">ame, ame das duma pa o Kristo karfome, skandalo le Židovonge ai dilimos kudalenge kai či patian,</verse>
				<verse number="24">numa e zor le Devleski ai e godji le Devleski kudalenge kai si akharde, kadia le Židovoske sar le Grekoske.</verse>
				<verse number="25">Ke o dilimos le Devlesko si mai godiaver sar le manuš, ai o kovlimos le Devlesko si mai zuralo sar le manuš.</verse>
				<verse number="26">Len sama, phralale, ke maškar tumende kai san akharde nai but godiaver sar so si o manuš, či but bare, či anda le bare vitsi.</verse>
				<verse number="27">Numa o Del alosardias le dieli dile anda e lumia te teliarel le godiaveren; o Del alosardias le dieli kovle anda e lumia te teliarel le dieli zurale;</verse>
				<verse number="28">ai o Del alosardias le dieli žiungale anda e lumia ai kudala kai vuřitsin le, ai kudala kai si khanči te rimol so mangel e lumia,</verse>
				<verse number="29">eta te na či jekh mas te na luvudil pe angla o Del.</verse>
				<verse number="30">Eta, si lestar ke tume san jekh ande o Jesus Kristo, savo, katar o Del, si thodino amenge katar o Del sar godji, kris, svintsimos ai skipimos,</verse>
				<verse number="31">eta, sar si ramome: Ke kudo kai luvudil pe te luvudil pe ande o Baro.</verse>
			</chapter>
			<chapter number="2">
				<verse number="1">Me, phralale, kana me gelem tumende, či gelem barimatansa katar e šib vai la godiasa ke me gelem te phenav tumenge so si o Del.</verse>
				<verse number="2">Ke man nas man gindo te žianav maškar tumende aver diela ke ferdi o Jesus Kristo, ai o Jesus Kristo karfome.</verse>
				<verse number="3">Inke me simas paša tumende ande jekh stato kovlo, daravas, ai bares isdravas;</verse>
				<verse number="4">ai muři vorba ai muřo divano nas bare vorbi katar e godji le manušeski, numa pe jekh vurma te sikavav o Duxo ai e zor katar o Svinto-Duxo,</verse>
				<verse number="5">eta ke tumaro patiamos t'avel thodino, na pe e godji le manušengi, numa pe e zor le Devleski.</verse>
				<verse number="6">Numa, si jekh godji ke ame phenas maškar kudala kai si vorta, godji kai nai anda kadala berš, či katar le birevia anda kadala berš, kai si t'aven phařade;</verse>
				<verse number="7">ame das duma pa e godji le Devleski, šodo ai garadi, kai o Del, angla savořende kadala berš, šinadias la t'avel amenge mištimos,</verse>
				<verse number="8">godji kai či jekh birevo anda kadala berš či žianel, ke, te von žiangline, von sas te na karfosardinesas le Bares o vestime.</verse>
				<verse number="9">Numa, sar si ramome, si dieli kai e jakh či dikhlias, kai o kan či ašundias, ai kai či ankliste ka o ilo le manušesko, dieli kai o Del lašiardias kudalenge kai si leske drago.</verse>
				<verse number="10">O Del sikadias le amenge katar o Duxo. Ke o Duxo zumavel sa, inke so si ande o Del.</verse>
				<verse number="11">Savo anda le manuš, čačes, žianel le dieli le manušeske, te na avela o duxo le manušesko kai si ande leste? Sa jekh fialo, khonik či žianel le dieli le Devleske, te na avela o Duxo le Devlesko.</verse>
				<verse number="12">Eta ame, ame či liam o duxo la lumiako, numa o Duxo kai avel katar o Del, eta ame te žianas le dieli le Devleske kai dias ame vo katar pesko mištimos.</verse>
				<verse number="13">Ai ame das duma, na le divanonsa kai sikiarel e godji manušeski, numa kudalensa kai sikiarel o Duxo, das jekh vorba katar o Duxo katar le dieli Duxoske.</verse>
				<verse number="14">Numa o manuš kai nai les o Duxo či lel le dieli katar o Duxo le Devlesko, ke von si jekh dilimos leske, ai vo naštil te žianel le, ke si katar o Duxo kai si te del le kris.</verse>
				<verse number="15">O manuš kai si les o Duxo le Devlesko aver fialo, del kris pe sa, ai vo nai dino kris khanikastar.</verse>
				<verse number="16">Ke, kon šai žianel o gindo le Baresko, te sikiarel les? Eta ame, ame si ame o gindo le Kristosko.</verse>
			</chapter>
			<chapter number="3">
				<verse number="1">Me, phralale, nai sar ka le manuš le Duxoske kai me dem tumensa duma, numa sar ka le manuš le maseske, sar ka le glati le Kristoske.</verse>
				<verse number="2">Me dem tumen thud, na o xamos o zuralo, ke tume naštin te ninkeren les; ai tume inke akana naštin,</verse>
				<verse number="3">ke tume inke san maseske. Čačes, sar si maškar tumende žaluzia ai čingara, či san tume mai maseske, ai či phiren tume sar si o manuš?</verse>
				<verse number="4">Kana o jekh phenel: Me, sim katar o Paul! ai jekh kaver: Me, sim katar o Apolos! či san tume manuš?</verse>
				<verse number="5">So si o Apolos, ai so si o Paul? Služi, katar save tume patian, sar ke o Baro dias sakones.</verse>
				<verse number="6">Me thodem te bariol, o Apolos kjindiardias, numa o Del bariardias.</verse>
				<verse number="7">Kadia nai ke kudo kai thodias te bariol ke si vo vareso, či kudo kai kjindiarel, numa o Del kai bariarel.</verse>
				<verse number="8">Kudo kai thol te bariol ai kudo kai kjingiarel si sa jekh fialo, ai sako lela pesko pokjinimos sar si leski butji.</verse>
				<verse number="9">Ke ame sam butiaria le Devlesa. Tume san o kimpo le Devlesko, o kher le Devlesko.</verse>
				<verse number="10">Sar si o mištimos le Devlesko kai dias man, me thodem o mai angluno bař sar jekh godiaver aršitekto, ai jekh kaver vazdias opral. Numa sako te lel sama sar vazdel opral.</verse>
				<verse number="11">Ke khonik naštil te thol jekh kaver bař sar vo, o Jesus Kristo kai si vuže thodino.</verse>
				<verse number="12">Eta, te si varekon te vazdel pe o bař sunakasa, rupesa, kuče bařensa, kaštesa, khasesa, sulumensa,</verse>
				<verse number="13">e butji sakoneski dikhiola; ke o Dies sikavela la, ke voi sikadiola ande e jag, ai e jag zumavela e butji sakoneski.</verse>
				<verse number="14">Te či bilavol e butji varekaski vazdini pe o bař, vo avela pokjindo.</verse>
				<verse number="15">Te si biladi e butji varekaski vo xasarela pesko pokjinimos, vo, vo avela skipime, numa sar anda e jag.</verse>
				<verse number="16">Či žianen tume ke tume san o templo le Devlesko, ai ke o Duxo le Devlesko bešel ande tumende?</verse>
				<verse number="17">te si varekon ke phagel o templo le Devlesko, o Del phagela les; ke o templo le Devlesko si svinto, ai tume san kudo templo.</verse>
				<verse number="18">Ke khonik te na diliarel pe korkořo: te si varekon maškar tumende kai gindil pe ke si godiaver sar si kadala berš, t'avel dilo, eta t'aresel čačes godiaver.</verse>
				<verse number="19">Ke o godji kadala lumiaki si dilimos angla o Del. Kadi si ramome: Vo lel le godiaveren ande lengi xitria.</verse>
				<verse number="20">Ai mai: O Baro žianel le ginduri le godiaverenge, Vo žianel ke si intaino.</verse>
				<verse number="21">Ke khonik te na thol pesko vestimos ande le manuš; ke sa si tumaro</verse>
				<verse number="22">te si o Paul, te si o Apolos, te si o Petri, te si e lumia, te si o traio, te si o merimos, te si le dieli akana, te si le dieli kai avena. Sa si tumaro;</verse>
				<verse number="23">ai tume san le Kristoske, ai o Kristo si le Devlesko.</verse>
			</chapter>
			<chapter number="4">
				<verse number="1">Kadia, te dikhen tume pe amende sar le služi le Kristoske, ai kai len sama katar le šodimata le Devleske.</verse>
				<verse number="2">So mai si, so mangel katar kudala kai len sama, si ke sako t'avel čačo.</verse>
				<verse number="3">Mange, nai mange bari diela so tume den duma pa mande, vai katar jekh kris manušeski. Či me či dav ma pe e kris,</verse>
				<verse number="4">ke me či sim došalo pe khanči; numa nai anda kudia ke me sim čačardo. Kudo kai del ma kris, si o Baro.</verse>
				<verse number="5">Sa anda kudia na den kris khanči angla savořende e vramia ži kai avel o Del, kai sikavela ka e vedaria so si garado ande o tuniariko, ai kai sikavela so si ande o ilo. Atunči sako lela katar o Del so avela lesko.</verse>
				<verse number="6">Si pala tumende, phralale, ke me kerdem kadala dieli pe mande ai pe o Apolos, eta te tume te žianen ande amende te na žian mai dur sar so si ramome, ai ke khonik te na kerel barimata jekh pe o kaver.</verse>
				<verse number="7">Ke so šai san tu? So si tut te na lian les? Ai tu te lian, sar vestis tu sar te na lian les?</verse>
				<verse number="8">Inke tume san pravarde, inke tume san barvale, bi amengo tume amperetsisardian. Ai sar tume amperetsin čačes, eta ke vi ame t'amperetsisaras tumensa!</verse>
				<verse number="9">Ke o Del, miazol mange, kerdias anda amende, apostoli, le mai paluni anda le manuš; sar strafome te meras šai phenas, sar dikhle ame e lumia, le andželi ai le manuš.</verse>
				<verse number="10">Ame sam dile pala o Kristo; numa tume, tume san godiaver ande o Kristo; ame sam kovle, numa tume san zurale. Tumen si pativ ai amen vuřitsin amen!</verse>
				<verse number="11">Ži ka kado časo, ame vatisaras ande e bokh, ande e truš, ande o nangimos; ame sam marde, phiras katka ai kote;</verse>
				<verse number="12">ame kjuvas kai keras butji amare vastensa; prasan ame, ame vazdas; maren, ame ninkeras;</verse>
				<verse number="13">prasan ame, ame das duma dragosa, ame aresliam sar o gunoi la lumiako, šiudine katar sa, ži akana.</verse>
				<verse number="14">Nai te kerav tumenge lažiav ke me ramosarav tumenge kadala dieli numa me arakhav tume sar muře šiave kai si mange drago.</verse>
				<verse number="15">Ke, makar ke avena tumen deš mii birevia ande o Kristo, tumen nai tume but dada, ke sim me kai bariardem tumen ka o Jesus Kristo katar e laši viasta.</verse>
				<verse number="16">Mangav tumende, keren sar mande.</verse>
				<verse number="17">Pe kudia me tradem tumenge le Timoteo, kai si muřo drago šiav ai čačo ande o Baro; vo mai phenela tumenge save si muře vurmi ande o Kristo, sar me sikiarav kai-godi ande sa le khangeria.</verse>
				<verse number="18">Uni si phukiarde ande le barimata, sar te na avav me karing tumende.</verse>
				<verse number="19">Numa me sigo avava tumende, te kamela o Baro, ai me žianava, na le vorbi, numa e zor kudalengi kai phukile.</verse>
				<verse number="20">Ke e amperetsia le Devleski nai ferdi ande le vorbi, numa ande e zor.</verse>
				<verse number="21">So kamen tume? T'avav tumende jekha rovliasa, vai kamimasa ai ande jekh duxo kovlo?</verse>
			</chapter>
			<chapter number="5">
				<verse number="1">Ašunas ke phenen pa tumende sakda ke si maškar tumende kurvetsia, ai jekh kasavi kurvetsia kai inke nai ka kudala kai či patian; kadia griatsa ke jekh anda tumende si les e řomni leske dadeski.</verse>
				<verse number="2">Ai tume kerdilian barimatange! ai tume či sanas mai sigo ande o nekazo, eta ke kudo kai kerdias kudia te šiuden les dur tumendar!</verse>
				<verse number="3">Mange, nai kothe muřo stato, numa si muřo duxo, me inke dem pe kris, sar te avilemas kothe, pe kudo kai kerdias kadia.</verse>
				<verse number="4">Ande o anav le Baresko o Jesus, tume ai muřo duxo si ande jekh than la zorasa katar o Rai Jesus,</verse>
				<verse number="5">ke jekh kasavo manuš te den les ka o Satan te bilavel lesko mas, eta ke o duxo t'avel skipime ka o dies le Baresko o Jesus.</verse>
				<verse number="6">Intaino si ke tume luvudisaren tumen. Či žianen tume ke jekh tsiřa drosda uštiavel sa o manřo?</verse>
				<verse number="7">Šiuden tumendar e purani drosda, eta tume t'aven jekh manřo nevo, ke tume san bi drosdako, ke o Kristo, amaro bakrořo patradiako, sas mudardo.</verse>
				<verse number="8">Vestisaras o prasniko, na la purane drosdasa, na la drosdasa anda e xitrenia ai anda o nasul, numa le manřesa bi drosdako katar o vužimos ai katar o čačimos.</verse>
				<verse number="9">Me ramosardem tumenge ande muřo lil te na keren khanči le kurvarensa -</verse>
				<verse number="10">na le kurvarensa anda kadia lumia, vai le xanvalensa ai le čorensa, vai kudalensa kai patian ande le kaver dela: aver fialo trubula tume t'anklen avri anda e lumia.</verse>
				<verse number="11">Akana, so me ramosardem tumenge, si te na keren khanči unensa kai, akharen pe phral, si kurvari, vai xanžvale, vai kai patian ande le kaver dela vai prasan, vai matiarne, vai čora, te na inke xan kasave manušensa.</verse>
				<verse number="12">Ke so si ma, čačes, te dav kris kudalen kai si avri? Nai kudalen kai si andre kai tume trubul te den kris?</verse>
				<verse number="13">Kudalen kai si avri, o Del del len kris. Len avri le nasules maškar tumende.</verse>
			</chapter>
			<chapter number="6">
				<verse number="1">Uni anda tumende, kana si les čingar avresa, šai tromal vo te del kris angla kudala kai nai vorta, ai na angla le svintsi?</verse>
				<verse number="2">Či žianen tume ke le svintsi dena kris la lumia? Ai t'avela ke tumendar si t'avel dini kris e lumia, či san tume harniči te keren varesavi kris?</verse>
				<verse number="3">Či žianen tume ke ame dasa pe e kris le andželon? Ai ame dasa pe kris, sar mai mišto, le dieli kadaleske traioske.</verse>
				<verse number="4">Kana si tume čingar pa le dieli ande kado traio, len tumen te del tumen kris manušen kai či patian pe ando Del?</verse>
				<verse number="5">Me phenav les tumenge pe tumaro lažiav. Kadia nai maškar tumende ferdi jekh manuš godiaver kai šai lašiarel maškar le phral?</verse>
				<verse number="6">Numa jekh phral del kris pe o kaver phral, ai kudia angla kudala kai či patian?</verse>
				<verse number="7">Si vuže jekh doš tumende ke si tume krisa jekh pe le kaver. Či avela mai mišto te mukes tu kovlo katar e kris? Či mukes mai mišto te len pa tute?</verse>
				<verse number="8">Numa tume xoxaven ai čoren pa le kaver, vi karing le phral tume keren kadia!</verse>
				<verse number="9">Či žianen tume ke le nasul či avela lenge e amperetsia le Devleski? Te na šibin tume: či le kurvaria, či kudala kai patian ande le kaver dieli, či le murš kai si sar le žiuvlia,</verse>
				<verse number="10">či le čor, či le xanžvale, či le matiarne, či kai prasan, či kai len avrestar, či avela lenge e amperetsia le Devleski.</verse>
				<verse number="11">Ai kathe si so sanas tume, uni anda tumende. Numa tume san xalade, numa tume san svintsime, numa pe tumende manai kris ande o anav le Baresko o Jesus Kristo, ai katar o Duxo amare Devlesko.</verse>
				<verse number="12">Sa si mange slobodo, numa sa či trubul man; sa si mange slobodo, numa či mukav ma t'avav sluga khančeske.</verse>
				<verse number="13">Le xamata si le peřeske, ai o peř le xamaske; ai o Del bilavel le jekh ai le kaver. Numa o stato nai pe e kurvetsia. Si le Bareske, ai o Baro le statoske.</verse>
				<verse number="14">Ai o Del, kai živindisardias le Bares, živindila ame katar peski zor.</verse>
				<verse number="15">Či žianen tume ke tumaro stato si kotora le Kristoske? Lava me kotora katar o Kristo, te kerav lensa kotora jekha kurvake?</verse>
				<verse number="16">Dur kothar! Či žianen tume ke kudo kai astardiol ka jekh kurva si jekh stato lasa? Ke, si phendo, le dui avena ferdi jekh mas.</verse>
				<verse number="17">Numa kudo kai astardiol ka o Baro si lesa ferdi jekh duxo.</verse>
				<verse number="18">Našen katar e kurvetsia. Uni bezexa kai jekh manuš kerel si avri anda o stato; numa kudo kai del pe ka e kurvetsia kerel bezex korkořo vo pe pesko stato.</verse>
				<verse number="19">Či žianen tume ke tumaro stato si o templo katar o Svinto-Duxo kai si ande tumende, kai tume lian katar o Del, ai ke tume či san bare pe tumende?</verse>
				<verse number="20">Ke tume sanas kjinde pe jekh baro prešo. Luvudin kadia le Devles ande tumaro stato ai ande tumaro duxo, kai si le Devleske.</verse>
			</chapter>
			<chapter number="7">
				<verse number="1">Pe so si le dieli kai tume ramosardian mange, me gindiv ma ke mišto avela le manušeske te na asbal la žiuvlia.</verse>
				<verse number="2">Numa, te las sama te na avel e kurvetsia, ke sako t'avel les leski řomni, ai ke sako řomni t'avel la lako řom.</verse>
				<verse number="3">Ke o řom te del ka peski řomni so trubul la, ai ke e řomni te kerel sa kadia karing pesko řom.</verse>
				<verse number="4">E žiuvli nai voi bari pe pesko stato, numa lako řom, ai sa kadia, o řom nai vo baro pe pesko stato, numa si leski řomni.</verse>
				<verse number="5">Na muken tume jekh avrestar, te na avela pe jekh tsiřa vramia eta te žian te řudjin; porme žian palpale ande jekh than, daratar ke o Satan zumavel tume kai či ninkerdion.</verse>
				<verse number="6">Me phenav tumenge kadia t'avel mišto, či kerav me anda kadia jekh ordina.</verse>
				<verse number="7">Me kamlemas ke sa le manuš t'aven sar mande; numa sako si les katar o Del jekh so si lesko, jekh kadia, o kaver aver fialo.</verse>
				<verse number="8">Ka kudala kai nai ansurime ai ka le phivlia, me phenav ke mišto si te bešen sar mande.</verse>
				<verse number="9">Numa te naštin te ninkeren pe, ke t'ansurin pe; ke mai mišto te ansurin tume sar ke te phabon.</verse>
				<verse number="10">Ka kudala kai si ansurime, me dav ordina, na me, numa o Baro, ke e řomni te na žialtar katar o řom;</verse>
				<verse number="11">(te voi žialatar, ke voi te bešel bi te meritil pe vai te lašiardiol peske řomesa), ai ke o řom te na šiudel peska řomnia.</verse>
				<verse number="12">Le kavrenge, nai ke si o Baro, me sim kai phenav: Te si jekh phral ke si les jekh řomni kai či patial, ai ke voi kamel te bešel lesa, te na šiudel la;</verse>
				<verse number="13">ai t'avela jekh řomni ke si la jekh řom kai či patial, ai ke vo kamel te bešel lasa, te na šiudel peske řomes.</verse>
				<verse number="14">Ke o řom kai či patial si svintsime katar e řomni, ai e řomni kai či patial si svintsime katar o phral; aver fialo, tumare šiave či avena vuže, žikin akana von si svintsi.</verse>
				<verse number="15">T'avela kudo kai či patial ke hulavel pe, te hulavel pe; o phral vai e phei nai phangle anda kudia. O Del akhardias amen te traisaras ande e patia.</verse>
				<verse number="16">Ke so žianes tu, řomnio, te skipisa tu tjire řomes? Vai so žianes tu, řoma, te skipisa tjiria řomnia?</verse>
				<verse number="17">Ferdi, ke sako te phirel sar si e partia kai dias les o Baro, sar si akhardo katar o Del. Kadia si ke me dav ordina ka sa le khangeria.</verse>
				<verse number="18">Varekon si akhardo kana sas šindo, te bešel šindo; varekon si akhardo kana nas šindo, te na šinel pe.</verse>
				<verse number="19">Te aven šinde vai bi-šinde nai khanči, numa te len sama le poronki le Devleske si sa.</verse>
				<verse number="20">Ke sako te bešel sar sas kana sas akhardo.</verse>
				<verse number="21">San tu akhardo kana sanas řobo, na le tu sama; numa te daštis tu t'aves skipime, mai mišto t'avel tuke.</verse>
				<verse number="22">Ke o řobo kai si akhardo ande o Baro si jekh muklo katar o Baro; sa jekh fialo, o manuš slobodo kai si akhardo si jekh řobo le Kristosko.</verse>
				<verse number="23">Tume san kjinde pe jekh baro lov; te na aresen řoburi le manušenge.</verse>
				<verse number="24">Ke sako, phralale, bešel angla o Del sar vo sas kana sas akhardo.</verse>
				<verse number="25">So si pe le pativalia, nai ma ordina katar o Baro, numa phenav so gindiv ma, sar ke te lem katar o Baro mila t'avav čačo.</verse>
				<verse number="26">Eta so me gindiv ma ke si lašio, pala kadia vramia trudno; mišto avela jekhe manušeske te bešel kadia.</verse>
				<verse number="27">San tu phanglo ka jekh žiuvli, na rode te šines kudo phanglimos; či san tu phanglo ka jekh žiuvli, na rode jekha žiuvlia.</verse>
				<verse number="28">Te san tu ansurime, tu či kerdian bezexa; ai te si e pativali ke meritisaili, nai la bezex; numa kudala žene avela len bunto ande lengo mas, ai me kamavas te duriaras les tumendar.</verse>
				<verse number="29">Eta so me phenav, phralale, ke e vramia si skurto; ke de akanara kudala kai si le řomnia t'aven sar ke nai le,</verse>
				<verse number="30">kudala kai roven sar ke te na roven, kudala kai veselin pe sar ke te na veselin pe, kudala kai kjinen sar ke nai len khanči,</verse>
				<verse number="31">ai kudala kai len anda e lumia sar ke či len, ke o mui kadala lumiako nakhela.</verse>
				<verse number="32">Eta, me kamlemas te na daran či jekh fialo. Kudo kai nai ansurime lel sama le dieli le Bareske, sar t'avel drago le Bareske;</verse>
				<verse number="33">ai kudo kai si ansurime lel sama katar le dieli la lumiake, sar t'avel drago peska žiuvliake.</verse>
				<verse number="34">Nai sa jekh fialo e žiuvli ai e pativali: kudia kai nai meritime lel sama le dieli le Bareske, eta t'avel svinto ande o stato ai ande o duxo; ai kudia kai si meritime lel sama le dieli la lumiake, sar t'avel drago peske řomeske.</verse>
				<verse number="35">Me phenav kadia tumare mištimaske; nai t'astarav tumen ande e kletka, si te ningerav tumen ka o mištimos ai ka o vužimos t'astardion ka o Baro sar san.</verse>
				<verse number="36">Te si varekon ke dikhel sar jekh lažiav peska tomnime ke nakhli e vramia ai si vuže šei bari, ai ke musai te ansuril la, te kerel so vo kamel, vo či kerel bezex; ke ansuril la.</verse>
				<verse number="37">Numa kudo kai lias kudia zurales, bi te thon pe leste zor ai dias pe godji ande pesko ilo te na ansuril peska šeia kudo kerel mišto.</verse>
				<verse number="38">Kadia, kudo kai ansuril peska šeia kerel mišto, ai kudo kai či ansuril la kerel mai mišto.</verse>
				<verse number="39">Jekh řomni si phangli kana lako řom si živindo; numa te merela o řom, lake si slobodo te meritil pe kasa voi kamel; ferdi, t'avel ande o Baro.</verse>
				<verse number="40">Voi mai veselo avela, kadia, te bešel voi sar si, sar me phenav. Ai vi me, gindiv ma ke si ma o Duxo le Devlesko.</verse>
			</chapter>
			<chapter number="8">
				<verse number="1">So si pala o mas šinado le kavre devlenge? Ame žianas ke amen si sa so žianas, — o sikiarimos phukiarel, numa e mila vazdel.</verse>
				<verse number="2">Te si varekon ke gindil pe ke žianel vareso, vo inke či žianel sar trubul te žianel.</verse>
				<verse number="3">Numa te si varekon ke kamel le Devles, kudales vo prinžiarel les.</verse>
				<verse number="4">Pala so si ke te xan mas kai si šinado le kavre devlenge ame žianas ke nai von khanči ande e lumia, ai ke si ferdi jekh Del.</verse>
				<verse number="5">Ke, te si manuš ke akharen le dela, t'avela ande o čeri, t'avela pe e phuv, sar ke čačes si but dela ai but bare,</verse>
				<verse number="6">numa amenge si ferdi jekh Del, o Dad, kastar aven sa le dieli ai kaske ame sam, ai ferdi jekh Rai o Jesus Kristo, kastar si sa le dieli ai kastar ame sam.</verse>
				<verse number="7">Numa kudo žianglimos nai ka sa. Uni, sar von mai len sama katar le vobrazi, xan anda kudala masa sar si šinade ka le vobrazi, ai lengi godji, kai si kovli, si mahrime.</verse>
				<verse number="8">Nai ke si jekh xamos te pašiarel ame ka o Del: t'ame xasa, amen nai ame khanči mai but; te na ame xasa, amen nai ame khanči mai xantsi.</verse>
				<verse number="9">Len tume sama, univar, ke tumaro skipimos te na avel te peravel tele le kovles.</verse>
				<verse number="10">Ke, te si varekon ke dikhel tu, tu kai žianes, bešes pala e skafidi ande jekh templo kavre devlesko, vo kai si kovlo, či xala vo pa kudia le masa šinade ka le kaver devlenge?</verse>
				<verse number="11">Ai kadia o kovlo xasavola katar tu žianes, o phral pala savo o Kristo mulo!</verse>
				<verse number="12">Ke keres kadia bezex pe le phral, ai ke rimos lengi godji kovli tu keres bezex pe o Kristo.</verse>
				<verse number="13">Sa anda kudia, te si jekh xamos ke nai mišto muře phraleske, me či xava šoha mas, eta te na kerav te perel muřo phral.</verse>
			</chapter>
			<chapter number="9">
				<verse number="1">Či sim me skepime? Či sim me apostolo? Či dikhlem me le Kristos amare Bares? Či san tume muři butji ande o Baro?</verse>
				<verse number="2">Te si le kavrenge ke me či sim apostolo, me sim les tumenge; ke tume san e pečata katar muřo apostolo ande o Baro.</verse>
				<verse number="3">Kadia si te čačiuvav pe kudala kai thon beda pe mande.</verse>
				<verse number="4">Nai amenge slobodo te xas ai te pias?</verse>
				<verse number="5">Nai amenge slobodo te ningeras amensa jekha pheia ke te si amari řomni, sar keren le kaver apostoli, ai le phral le bareske ai o Petri?</verse>
				<verse number="6">Vai mai mišto, si ferdi me ai o Barnabas kai amen nai amenge slobodo te na keras butji?</verse>
				<verse number="7">Kon si kudo kai služil ketano pe peske love? Kon si kudo kai thol jekh rez, ai či xal anda late e fruta? Kon si kudo kai bariarel bakrian, ai či pravarel pe anda o thud kudale bakriango?</verse>
				<verse number="8">Kadala dieli kai me phenav, si von ferdi so keren le manuš? O Zakono či phenel vo vi kadia?</verse>
				<verse number="9">Ke si ramome ande o Zakono katar o Moše: Tu či phandesa o mui le guruvesko kana inčarel e simintsa. Ke o Del lel sama katar o guruv.</verse>
				<verse number="10">Vai del vo duma ferdi anda amende? E, si pala amende ke si ramome ke kudo kai bariarel trubul te bariarel ažiukerimasa, ai kudo kai inčarel e simintsa ažiukerel t'avel les jekh partia.</verse>
				<verse number="11">Te ame thodiam simintsa maškar tumende le lašimata duxoske, si jekh bari diela t'avela ke ame kjidas tumare mištimata so si pe e phuv?</verse>
				<verse number="12">Te si le kaver ke veselin pe anda kudia pe tumende, nai mai mišto ame te veselisaras? Numa ame či kamliam te las so si amaro; aver fialo, ame kjinuisaras sa, eta te na thas bař anglal ka e Laši Viasta le Kristoski.</verse>
				<verse number="13">Či žianen tume ke kudala kai keren butji ande le thana svintsime si pravarde katar o templo, ke kudala kai služin ka o altari si len partia ka o altari?</verse>
				<verse number="14">vi sa kadia si, o Baro dias ordina ka kudala kai phenen e Laši Viasta te train katar e Laši Viasta.</verse>
				<verse number="15">Me či lem khanči so si mange slobodo, ai nai ke me mangav vareso ke me ramosardem kadia; ke me mai mišto te merav sar te mukav le te len mandar kudo mištimos.</verse>
				<verse number="16">Te si te phenav e Laši Viasta, nai mange jekh diela te vesti ma, ke si pe mande thodino kudia, ai nasul t'avel mange te na phenava e Laši Viasta!</verse>
				<verse number="17">Te kerava kado mištimasa anda o ilo, nai te pokjinen mange; numa te kerava makar ke či kamav, si jekh pharimos pe mande.</verse>
				<verse number="18">So si muřo pokjinimos? Si te dav ivia e Laši Viasta kai me phenav, bi te dav opral so si muřo zakono te dav duma pa e Laši Viasta.</verse>
				<verse number="19">Ke, makar ke me sim slobodo katar savoře, me kerdilem sluga savořengi, eta te nirisarav sar mai buten.</verse>
				<verse number="20">Le Židovonsa, me simas sar Židovo, eta te niriv le Židovon; kudalensa kai si tela o zakono, me simas sar tela o zakono (makar ke me či sim tela o zakono), eta te nirisarav len;</verse>
				<verse number="21">kudalensa kai nai len zakono, me simas sar bi zakonosko (makar ke či sim bi le zakonosko katar o Del, ke sim tela o zakono le Kristosko), eta te niriv kudalen kai nai len zakono.</verse>
				<verse number="22">Me simas kovlo le kovlensa, eta te niriv le kovlen. Me kerdilem sa savorenge, eta te skipiv varesar unen.</verse>
				<verse number="23">Me kerav sa pala e Laši Viasta, eta t'avel man partia.</verse>
				<verse number="24">Či žianen tume ke kudala kai našen ande o tsirko našen savoře, numa ke ferdi jekh niril o prešo? Našen kadia te nirin.</verse>
				<verse number="25">Sa kudala kai maren pe len pe sako fialo sama, ai von keren kudia te len jekh kurona kai rimol pe; numa ame, keras kudia pala jekh kurona kai či rimol pe.</verse>
				<verse number="26">Me kadia, me našav, sar te aresav; me malavav, na malavav e balval.</verse>
				<verse number="27">Numa me zurales ninkerav muřo stato ai kerav t'avel sar me kamav, daratar ke šai te šiuden vi man, pala ke dem duma le kavrenge.</verse>
			</chapter>
			<chapter number="10">
				<verse number="1">Phralale, me kamav tume te žianen ke amare dada von sas sa tela o nuvero, ke von sa nakhle inčial e maria,</verse>
				<verse number="2">ke von sa sas ambolde ande o Moše ai ande o nuvero la mariako,</verse>
				<verse number="3">von sa xale sa o jekh xamos duxosko,</verse>
				<verse number="4">ai ke von sa pile o jekh pimos duxosko, ke von penas ka jekh stanka duxoski kai žialas pala lende, ai kudia stanka sas o Kristo.</verse>
				<verse number="5">Numa but anda lende nas drago le Devleske, ke von xasaile ande e pusta.</verse>
				<verse number="6">Eta, kudala dieli aresle te sikaven amenge, eta te na avel amenge nasul so ame kamas, sar sas len.</verse>
				<verse number="7">Na aresen te patian le kavre dela, sar uni anda lende, sar si ramome: O narodo bešlo te xal ai te pel; porme uštilo te khelel pe.</verse>
				<verse number="8">Te na das ame ka e kurvetsia, sar uni anda lende kai dine pe, kadia ke pele tele biš ai trin mii ande jekh dies.</verse>
				<verse number="9">Te na zumavas le Bares, sar kerde uni anda lende, kai xasaile katar le sapa.</verse>
				<verse number="10">Na bulguin, sar bulguinas uni anda lende, kai xasaile katar kudo bilavel len o andželo.</verse>
				<verse number="11">Kudala dieli areslias lenge te sikaven amenge, ai von sas ramome te sikiaren ame, amenge kai aresliam ke geton pe le berš.</verse>
				<verse number="12">Si kadia, ke kudo kai gindil ke si pe punřende te lel pe sama te na perel tele!</verse>
				<verse number="13">Či jekh zumavimos kai zumade ame či avilo te nas katar le manuš, ai o Del, kai si čačo, či mukela tumen te zumaven tumen mai but sar si tumari zor; numa le zumamasa vo lašiarel vi sar tume t'anklen avri, eta ke tume te šai ninkeren.</verse>
				<verse number="14">Sa anda kudia, muře kuč dragi, našen katar so nai le Devlesko.</verse>
				<verse number="15">Me dav duma sar ka le manuš godiaver; den pe kris so me phenav.</verse>
				<verse number="16">O taxtai le svintsimasko kai ame svintsisaras, nai ke ame sam le ratesa le Kristosko? o manřo kai ame phagas, či sam ame le statosa katar o Kristo?</verse>
				<verse number="17">Sar si ferdi jekh manřo, ame kai sam but, ame keras amenge jekh ferdi stato; ke ame xas sa ande ferdi jekh manřo.</verse>
				<verse number="18">Dikhen le Israeliton sar si lengo mas: kudala kai xan so si šinado nai von ande jekh than le altaresa?</verse>
				<verse number="19">So phenava me? Ke o mas šinado statoske katar xoxamno del si vareso, vai ke jekh stato si vareso?</verse>
				<verse number="20">Khanči. Me phenav ke so den sakrifiso, den sakrifiso ka le demonuri, ai na ka o Del; eta, me či kamav t'aven tume le demononsa.</verse>
				<verse number="21">Tume naštin te pen o taxtai le Baresko, ai o taxtai le demonongo; tume naštin te bešen pala e skafidi le Bareski, ai pala e skafidi le demonongi.</verse>
				<verse number="22">Kamen tume te vazden e žaluzia le Bareski? Sam ame mai zurale lestar?</verse>
				<verse number="23">Sa si slobodo, numa sa či trubul; sa si slobodo, numa sa či lašiarel.</verse>
				<verse number="24">Ke khonik te na rodel so si lašio leske, numa ke sako te rodel so trubul le kavres.</verse>
				<verse number="25">Xan sogodi bikjindiol pe o bazari, bi te les sama pala so si tu ande e godji;</verse>
				<verse number="26">ke le Devleske si e phuv ai sa sogodi si ande late.</verse>
				<verse number="27">Ke te si jekh kai či patial akharel tu gosto ai ke tu kames te žias, xa sogodi dena tu, bi te les sama khanči pala tjiri godji.</verse>
				<verse number="28">Numa te si varekon te phenel tuke: Kako si jekh sakrifiso, na xa, pala kodo kai phendias tuke, ai pala e godji.</verse>
				<verse number="29">Me dav duma kathe, na anda tumari godji, numa pala le kavreski. Sostar, čačes, muřo skipimos avela pe e kris katar e godji streino?</verse>
				<verse number="30">Te xava me le řudjimasa, sostar prasana ma pala jekh diela kai naisardem?</verse>
				<verse number="31">T'avela ke tume xan, t'avela ke tume pen, t'avela ke tume keren aver diela, keren sa pe e dragostia le Devleski.</verse>
				<verse number="32">Te na aven tume diela ke peren le Grekuri ande e bezex, či le Židovuri, či e khangeri le Devleski,</verse>
				<verse number="33">sa jekh fialo ke vi me thav zor sako fialo t'avav drago savořenge rodav, na so trubul ma, numa kudalenge kai si mai but, eta t'aven skipime.</verse>
			</chapter>
			<chapter number="11">
				<verse number="1">Keren sar mande, sar me sim anda o Kristo.</verse>
				<verse number="2">Me luvudiv tumen ke tume den tume godji anda mande ai ke tume ninkeren so sikiardem tumen.</verse>
				<verse number="3">Me kamav numa ke tume te žianen ke o Kristo si o birevo sakone manušesko, ke o manuš si o birevo la žiuvliako, ai ke o Del si o birevo le Kristosko.</verse>
				<verse number="4">Sako manuš kai řudjil vai kai phenela so avela mai angle, o šero stadiasa, del pe o lažiav peske birevos.</verse>
				<verse number="5">Sako žiuvli, aver fialo, kai řudjil vai kai phenel so avela, o šero bi dikhlesko, del pe o lažiav peske birevos: sar ke te si řangli.</verse>
				<verse number="6">Ke te si jekh žiuvli ke nai la dikhlo, ke te šinel vi peske bal. Eta, te si lažiav jekha žiuvliake t'avel lake bal šinde vai t'avel řangli, te thol dikhlo.</verse>
				<verse number="7">O manuš či trubul te garavel pesko šero, ke vo si o vobrazo ai o vestimos le Devlesko, žikin e žiuvli si o vestimos le manušesko.</verse>
				<verse number="8">Čačes, o manuš nai ankalado anda e žiuvli, numa e žiuvli si ankaladi anda o manuš;</verse>
				<verse number="9">ai o manuš nas kerdo pala e žiuvli, numa e žiuvli sas kerdi pala o manuš.</verse>
				<verse number="10">Sa anda kudia e žiuvli, pala le andželi, trubul t'avel la pe o šero jekh semno kaski voi si.</verse>
				<verse number="11">Numa, ande o Baro, e žiuvli nai bi le manušesko, či o manuš bi la žiuvliako.</verse>
				<verse number="12">Ke, sar ke e žiuvli sas ankaladi anda o manuš, sa kadia o manuš si les traio katar e žiuvli, ai sa avel katar o Del.</verse>
				<verse number="13">Den tume pe kris: mišto avela ke e žiuvli řudjil le Devles bi dikhlesko?</verse>
				<verse number="14">So si pe lumia či sikiarel tumen ke si lažiav le manušeske t'avel les bal lunzi,</verse>
				<verse number="15">numa ke si jekh luvudimos la žiuvliake t'avel la, ke le bal sas lake dine sar jekh dikhlo?</verse>
				<verse number="16">Te si varekon ke si leske drago ke nai kadia, amen nai amen aver zakono, ai le khangeria le Devleske nai len aver zakono.</verse>
				<verse number="17">Kai phenav tumenge t'arakhen tume, me či luvudiv tumen, ke tume kjiden tume, na t'aven mai laše, numa te mai rimon tume.</verse>
				<verse number="18">Ai angla savořende, me ašundem ke, kana tume kjiden tume ande jekh than, si maškar tumende hulaimos, — ai me gindiv tsiřa kudia,</verse>
				<verse number="19">(ke trubul vi t'avel aver patiamata maškar tumende, eta ke dikhen kudalen maškar tumende kai si čače.)</verse>
				<verse number="20">Kana tume kjiden tume, nai te xan o xamos le Baresko;</verse>
				<verse number="21">Ke, kana thon tume pala e skafidi, sako lel pesko xamos, ai o jekh si bokhalo, žikin o kaver si mato.</verse>
				<verse number="22">Nai tume tumen khera te xan ai te pen ande lende? Vai vuřitsin tume e khangeri le Devleski, ai keren tume lažiav kudalenge kai nai len khanči? So phenava tumenge me? Luvudiva me tumen? Ande kadia me či luvudiv tumen.</verse>
				<verse number="23">Ke me lem katar o Baro so me sikadem tumen; si ke o Rai o Jesus, ande e riat kai sas dino ande o vast, lias manřo,</verse>
				<verse number="24">ai, pala ke řudjisardias, phaglias les, ai phenel: Kako si muřo stato, kai si phaglo pala tumende; keren kadia kana den tume godji mande.</verse>
				<verse number="25">Sa jekh fialo, pala ke xale, vo lias o taxtai, ai phenel: Kado taxtai si e nevi patia ande muřo rat; keren kadia kana den tume godji mande sako data kai tume pen.</verse>
				<verse number="26">Ke sako data ke tume xan kado manřo ai ke tume pen kado taxtai, tume phenen ke mulo o Baro, žikin či avela palpale.</verse>
				<verse number="27">Sa anda kudia kudo kai xala o manřo vai pela o taxtai le Baresko bi te žianel, avela došalo karing o stato ai o rat le Baresko</verse>
				<verse number="28">Ke sako te zumavel pe, ai kadia te xal anda o manřo ai te pel anda o taxtai;</verse>
				<verse number="29">ke kudo kai xal ai kai pel bi te lel sama o stato le Baresko, xal ai pel jekh kris pe peste.</verse>
				<verse number="30">Si anda kudia ke si maškar tumende but bange ai nasvale, ai ke uni mule.</verse>
				<verse number="31">Te dasa e kris amen, ame či avasa dine pe e kris.</verse>
				<verse number="32">Numa kana ame avasa dine pe e kris, ame avasa dine strafo katar o Baro, eta ame te na avas dine strafo la lumiasa.</verse>
				<verse number="33">Kadia, muře phralale, kana tume kjiden tume te xan, ažiukeren jekh avres.</verse>
				<verse number="34">Te si varekon ke si bokhalo, te xal peste, eta te na kjiden tume t'avel kris pe tumende. Me lašiarava le kaver dieli kana aresava tumende.</verse>
			</chapter>
			<chapter number="12">
				<verse number="1">Pe so si le dinimata duxoske, me kamav, phralale, ke tume te žianen.</verse>
				<verse number="2">Tume žianen ke, kana tume san te na patian, tume žian karing le staturi mutsi, sar tume sanas ningerde.</verse>
				<verse number="3">Sa anda kudia me phenav tumenge ke khonik, te dela duma katar o Duxo le Devlesko, či phenel: O Jesus si armandino! ai khonik naštil te phenel: O Jesus si o Baro! te na avela katar o Svinto-Duxo.</verse>
				<verse number="4">Si but fialuri so del o Del, numa feri jekh Duxo;</verse>
				<verse number="5">but službiri, numa feri jekh Baro;</verse>
				<verse number="6">But so šai keren, numa sa o jekh Del kai kerel sa ande sa.</verse>
				<verse number="7">Eta, sakoneske si les dino o Duxo t'avel lašio savořenge.</verse>
				<verse number="8">Čačes, ka jekh si dini katar o Duxo e putiaria te del duma katar e godji; ka o kaver, te del duma katar o žianglimos sa anda kodo Duxo;</verse>
				<verse number="9">ka jekh kaver, o patiamos, sa katar kodo Duxo, ka o kaver den les e putiaria te sastiarel, sa katar jekh Duxo;</verse>
				<verse number="10">ka jekh kaver, si les e putiaria te kerel čudeni; ka jekh kaver, te del duma ande o anav le Devlesko ka jekh kaver, te lel sama save si le duxuri; ka jekh kaver, te del duma pe le šiba; ka jekh kaver, te tolmačil kudia šib.</verse>
				<verse number="11">Jekh ferdi ai jekh fialo Duxo kerel sa kudala dieli, den le ka sakoneste sar vo kamel.</verse>
				<verse number="12">Ke, sar o stato si jekh ai si les but kotora, ai sar sa le kotora le statoske, makar ke si von but, si ferdi jekh stato, kadia si ande o Kristo.</verse>
				<verse number="13">Amen si amen sa, čačes, bolde ande jekh Duxo, t'avel amen jekh stato, te sam Židovuri, te sam Grekuri, te sam řoburi, te sam skipime, ai ame sa sam pravarde katar ferdi jekh Duxo.</verse>
				<verse number="14">Kadia o stato nai vo ferdi jekh kotor, numa si kerdo anda but kotora.</verse>
				<verse number="15">Te phenela o punřo: Sar ke me či sim jekh vast, me či sim anda o stato — či avela vo anda o stato anda kudia.</verse>
				<verse number="16">Ai te o kan phenela: Sar ke me či sim jekh jakh, me či sim anda o stato — či avela vo anda o stato anda kudia.</verse>
				<verse number="17">Te sa o stato te avilinosas jakh, sar sas t'ašunel? Te avilinosas sa kan, sar sas te šiungel?</verse>
				<verse number="18">Akana o Del thodias sako kotor ande o stato sar vo kamlias.</verse>
				<verse number="19">Te sas te avilinosas ferdi jekh kotor, kai sas t'avel o stato?</verse>
				<verse number="20">Akana si but kotora, ai ferdi jekh stato.</verse>
				<verse number="21">E jakh naštil te phenel le vasteske: Tu či trubus ma; či o šero te phenel le punřenge: Tumen či trubun ma.</verse>
				<verse number="22">Numa mai mišto, le kotora le statoske kai miazon ke si le mai kovle trubun;</verse>
				<verse number="23">ai kudala kai ame gindisaras ke si mai tsiřa te trubun le statos, ame las lendar sama mai mišto. Kadia amare kotora le mai tsiřa pativale si len mai bari pativ,</verse>
				<verse number="24">žikin kudala kai si pativale či trubul len. O Del lašiardias o stato kadia te del pativ kudalen kai nai le,</verse>
				<verse number="25">eta te na hulavel pe o stato, numa ke le kotora te len sama jekh katar le kaver.</verse>
				<verse number="26">Ai te si ke jekh kotor kjinuil, sa le kotora kjinuin lesa; te si jekh kotor ke den les pativ, sa le kotora veselin pe lesa.</verse>
				<verse number="27">Tume san o stato le Kristosko, ai tume san leske kotora, sako pe peski partia.</verse>
				<verse number="28">Ai o Del thodias ande e Khangeri angla savořende le apostolon, pe e duito le profeton, pe e trito le doxtoron, atunči kudalen kai si le dino te keren čudeni, porme kudalen kai si len dino te sastiaren, te ažutisaren, te porončin, te den duma but šiba.</verse>
				<verse number="29">Sa si von apostoli? Sa si von profeturi? Sa si von doxtori? Sa si len o dinimos te keren čudeni?</verse>
				<verse number="30">Sa si len o dinimos te sastiaren? Sa den von duma pe le šiba? Sa von tolmačin?</verse>
				<verse number="31">Mangen le dinimata le mai laše. Ai me mai kamav te sikavav tumenge jekh mai laši vurma.</verse>
			</chapter>
			<chapter number="13">
				<verse number="1">Makar ke me dava duma le šiba le manušenge ai le andželonge, te na avela ma dragostia, me sim sar jekh duba kai bašel, vai jekh tsimbala kai ašundiol.</verse>
				<verse number="2">Ai makar ke avela ma o dinimos te dav duma pe mai angle, o godjimos katar sa le čudeni ai te žianav sa, kana makar avela man sa o patiamos žikin šai te pařuvav pa o than le plaia, te na nai ma e dragostia me či sim khanči.</verse>
				<verse number="3">Ai makar kana dava sa muře barvalimata te pravarav le čořen, makar kana me dava muřo stato te phabaren les, te na nai ma e dragostia nai mange khanči kodo.</verse>
				<verse number="4">E dragostia ažiukerel, voi si pherdi lašimos; e dragostia či kamel te lel avrestar; e dragostia či luvudil pe, voi či phukiarel pe barimatangi,</verse>
				<verse number="5">voi či kerel khanči nasul, voi či rodel te niril, voi či xoliavol, voi či gindil pe ka o nasulimos,</verse>
				<verse number="6">voi či veselil pe anda kai nai vorta, numa voi veselil pe anda o čačimos;</verse>
				<verse number="7">voi či mukel, voi šai daštil sa, voi ažiukerel sa, voi ninkerel sa.</verse>
				<verse number="8">E dragostia či xasavola šoha. Le dieli kai phenena ke avena getona pe, le šiba ašena, so žianen bilala.</verse>
				<verse number="9">Ke ame žianas jekh partia, ai ame phenas so avela jekh partia,</verse>
				<verse number="10">numa kana so si vorta avela, so si partia bilala.</verse>
				<verse number="11">Kana me simas glata, me davas duma sar glata, me gindivas ma sar jekh glata, me davas ma duma sar jekh glata; kana me areslem murš, me kerdem te bilal so sas glatako.</verse>
				<verse number="12">Adies ame dikhas sar ande jekh glinda, kai či dikhas mišto ande late, numa atunči ame dikhasa fatsa pe fatsa; adies me žianav jekh partia, numa atunči me žianava sar žianel man o Del.</verse>
				<verse number="13">Akana kakala trin dieli bešen: o patiamos, o ažiukerimos, e dragostia; numa e mai bari anda kudala trin dieli, si e dragostia.</verse>
			</chapter>
			<chapter number="14">
				<verse number="1">Rode e dragostia. Mangen le dinimata duxoske, numa mai but e putiaria te del duma ande o anav le Devlesko.</verse>
				<verse number="2">Čačes, kudo kai del duma pe le šiba či del duma ka le manuš, numa ka o Del, ke khonik či hatiarel les, ai si katar o duxo ke phenel čudeni.</verse>
				<verse number="3">Kudo kai del duma ande o anav le Devlesko aver fialo, del duma le manušenge, zuriarel le, vazdel le, miluil le.</verse>
				<verse number="4">Kudo kai del duma pe le šiba zuriarel pes; kudo kai del duma so avela zuriarel la Khangeria.</verse>
				<verse number="5">Me kamav te den tume duma sa pe le šiba, numa mai but te del duma ande o anav le Devlesko. Kudo kai del duma kudia si mai baro sar kudo kai del duma pe le šiba, te na avela varekon te tolmačil, te lel te zuriavol e Khangeri.</verse>
				<verse number="6">Ai akana, phralale, so avava me tumenge lašio, t'avilemas te dav duma sa pe le šiba, ai te na dava tumensa duma so sas mange sikado, vai so žianav, vai so avela, vai so sikilem?</verse>
				<verse number="7">Si le dieli kai či train si len jekh bašimos, sar jekh fluta vai sar jekh harpa. Te nai len bašimos vužio, sar žianasa ame so ašunas kana gjilaben pe e fluta vai pe e harpa?</verse>
				<verse number="8">Ai te si ke e tuturiaza nai la jekh bašimos vužio, kon šai lašiavol te marel pe?</verse>
				<verse number="9">Sa jekh fialo tume, te si katar e šib te na dena tume jekh vorba te hatiaren, sar žianena von so tume phenen? Ke tume den duma pe e balval.</verse>
				<verse number="10">Si ande e lumia le but šiba, nai či jekh te na avel gindo ande late;</verse>
				<verse number="11">te na hatiarava me so phenel kudia šib, me sim jekh sirbato kudaleske kai del duma, ai kudo kai del duma avela jekh sirbato mange.</verse>
				<verse number="12">Sa jekh fialo tume sa kamen le dinimata duxoske, roden kudala kai zuriaren e khangeri.</verse>
				<verse number="13">Sa anda kudia, kudo kai del duma pe e šib te řudjil t'avel les te tolmačil.</verse>
				<verse number="14">Ke me řudjiv pe e šib, muřo duxo si ande o řudjimos, numa muři godji bešel khančeski.</verse>
				<verse number="15">So te keras? Me řudjiva katar o duxo, numa me vi řudjiva la godiasa; me gjilavaba katar o duxo, numa me gjilabava vi la godiasa.</verse>
				<verse number="16">Aver fialo, te naisisa tu katar o duxo, sar šai jekh manuš kai šunel te del vo palpale Amen! kana tu naisis, ke vo či žianel so tu phenes?</verse>
				<verse number="17">Tu des, si čačes, laše dieli naisimaske, numa o kaver či lel khanči.</verse>
				<verse number="18">Me naisiv le Devles sar ke me dav duma pe le šiba mai but sar tume sa;</verse>
				<verse number="19">numa, ande e Khangeri, mai drago mange te phenav panž vorbi muřa godiasa, eta te sikiarav vi le kavren, ke sar de mii vorbi ande jekh šib bi-žiangli.</verse>
				<verse number="20">Phralale, te na aven glati tela e kris; numa pe e xitrenia, aven glati, ai, karing e kris, kerdion řom.</verse>
				<verse number="21">Si ramome ande o Zakono: Si katar le manuš kai den duma pa jekh kaver šib ai katar le vuš streino ke me dava duma ka kado narodo, ai von či ašunena inke mande, phenel o Baro.</verse>
				<verse number="22">Sar si kadia, le šiba si jekh semno, na kudalenge kai patian, numa kudalenge kai či patian; e duma ande o anav le Devlesko aver fialo, si jekh semno, na kudalenge kai či patian, numa kudalenge kai patian.</verse>
				<verse number="23">T'avela kadia, ande jekh kjidinimos la Khangeriako, ke sa den duma pe e šib, ai ke aven manuš anda o narodo vai kai či patial, či phenena von ke tume san dile?</verse>
				<verse number="24">Numa te den duma tume ande o anav le Devlesko ai ke avel varekon kai či patian vai jekh manuš anda o narodo, savoře keren les te hatiarel vo si dino kris savořendar,</verse>
				<verse number="25">le garaimata anda lesko ilo si sikade, perel pe peski fatsa, vo kamel le Devles, ai phenela angla o narodo ke o Del si čačes maškar tumende.</verse>
				<verse number="26">So te keras, phralale? Kana tume kjiden tume, le jekh vai le kaver maškar tumende si len jekh psalmo, jekh te sikavel, jekh te del duma pe le šiba, jekh te tolmačil, ke sa te zuriarel e khangeri.</verse>
				<verse number="27">Si kai den duma pe e šib, ke dui vai trin mai but den duma, sako pala avreste, ai ke si varekon te tolmačil;</verse>
				<verse number="28">te nai khonik te tolmačil, t'ašen ande e Khangeri, ai ke te den duma ande tumende ai ka o Del.</verse>
				<verse number="29">So si katar le profeturi, ke dui vai trin te den duma, ai ke te le kaver le len sama;</verse>
				<verse number="30">ai te si jekh kaver kai bešel ai si les vareso te del duma katar o Del, ke o mai angluno t'ašel.</verse>
				<verse number="31">Ke tume sa šai phenen so avela jekh pala kavreste, eta ke sa te sikion ai ke sa t'aven vazdine.</verse>
				<verse number="32">Le duxuri le profetonge keren so mangen le profeturi;</verse>
				<verse number="33">ke o Del nai Del kai phařavel, numa o Del la patiako. Sar ande sa le khangeria le svintsonge,</verse>
				<verse number="34">ke e žiuvli t'ašel kai kjiden pe, ke nai lake slobodo te del duma; numa te kerel sar phenen lake, sar ke vi phenel o zakono.</verse>
				<verse number="35">Te kamena von te sikion pe vareso, ke te pušen katar penge řom ande o kher; ke nai mišto jekha žiuvliake te del duma ande e khangeri.</verse>
				<verse number="36">Si tumendar ke e vorba le Devleski anklisti avri? vai si ke ferdi ži tumende avili?</verse>
				<verse number="37">Te si varekon ke gindil pe ke si vo profeto vai ke si les dinimata duxoske, ke te žianel ke so me ramosarav tumenge si jekh poronka katar o Baro.</verse>
				<verse number="38">Ai te si varekon ke či lel sama, te na len sama lestar.</verse>
				<verse number="39">Kadia, si, phralale, mangen t'avel tumen te den tume te phenen so avela, ai muken te den duma pe le šiba.</verse>
				<verse number="40">Numa sa te kerdiol sar mai mišto ai ordinasa.</verse>
			</chapter>
			<chapter number="15">
				<verse number="1">Me mai phenav tumenge phralale, e Laši Viasta kai me phendem tumenge, kai tume lian, ande savi tume žian angle —</verse>
				<verse number="2">latar tume san skipime, te ninkeren tume so me phendem tumenge. Aver fialo, tume patianas intaino.</verse>
				<verse number="3">Me sikiardem tumen angla savořende sa, sar me lem, ke o Kristo mulo pala amare bezexa, sar sas le Ramomata.</verse>
				<verse number="4">Vo sas angropome, ai ke vo živindisailo o trito dies, sar si le Ramomata;</verse>
				<verse number="5">ai ke sikadilo ka o Petri, porme le deš-u-donge.</verse>
				<verse number="6">Atunči, vo sikadilo ka mai but de panž šela phral anda jekh data, kai but anda lende mai si živinde, makar ke uni mule.</verse>
				<verse number="7">Atunči, vo sikadilo ka o Jakob, porme ka sa le apostoli.</verse>
				<verse number="8">Pala lende sa, vo sikadilo vi mange, sar jekh šiav arakhadilo pala e vramia;</verse>
				<verse number="9">ke me sim o mai tsinořo anda le apostoli, me či sim harniko t'akharen ma apostolo, ke me mardem e Khangeri le Devleski.</verse>
				<verse number="10">Katar o mištimos le Devlesko me sim so sim, ai lesko mištimos karing mande nas intaino; dur kothar, me kerdem butji but mai but sar savoře; na me, numa o mištimos le Devlesko kai si ande mande.</verse>
				<verse number="11">Kadi si, ke te si me, ke te si von, eta so ame phenas, ai so tume patian.</verse>
				<verse number="12">Eta, te dena duma pa ke o Kristo uštilo anda le mule, sar uni maškar tumende šai phenen von ke či živindin le mule?</verse>
				<verse number="13">Te na živindina le mule, či o Kristo nai živindo.</verse>
				<verse number="14">Ai te nai o Kristo živindo, amaro divano nai khančesko, ai vi tumaro patiamos nai khančesko</verse>
				<verse number="15">Šai vi t'avel kadia ke ame sam falši martururi karing o Del, ke ame sam martururi pe o Del ke vo živindisardias le Kristos, numa te si ke le mule či živindin, vo či živindisardias les.</verse>
				<verse number="16">Ke te si ke le mule či živindin, o Kristo vi vo či živindisailo.</verse>
				<verse number="17">Ai te si ke o Kristo či živindisailo, tumaro patiamos si intaino, tume mai san ande tumare bezexa,</verse>
				<verse number="18">ai anda kudia vi kudala kai mule ande o Kristo si xasarde.</verse>
				<verse number="19">Te si ferdi ke ande kado traio ke ame patias ande o Kristo, ame sam le mai nekežime anda sa le manuš.</verse>
				<verse number="20">Numa akana, o Kristo živindisailo anda le mule, vo si o mai angluno anda le mule.</verse>
				<verse number="21">Ke, sar ke o merimos avilo ferdi katar jekh manuš, si vi katar jekh manuš ke avilias o živindimos katar le mule.</verse>
				<verse number="22">Ai sar ame meras ande o Adam, sa kadia ame traisaras ande o Kristo,</verse>
				<verse number="23">numa sako ande pesko řindo, o Kristo sar o mai angluno, porme kudala kai si le Kristoske, kana vo avela.</verse>
				<verse number="24">Atunči avela te getol pe sa, kana vo dela e amperetsia ka kudo kai si Del ai Dad, pala ke bilavela sa kai porončinas, sako baro ai sako zor.</verse>
				<verse number="25">Ke vo trubul te amperetsil žikin či sa leske dušmaia t'aven tela leske punře.</verse>
				<verse number="26">O mai paluno dušmano kai avela bilado, si e martia.</verse>
				<verse number="27">O Del, čačes, sa thodias tela peske punře. Numa kana vo phenel ke sa si tela leste, si sikado ke kudo kai si baro pe sa le dieli vo či perel.</verse>
				<verse number="28">Ai kana sa le dieli avena tela leste, atunči vi o Šiav inke avel tela leste ande sa le dieli, eta ke o Del t'avel sa ande sa.</verse>
				<verse number="29">Aver fialo, so kerena kudala kai bolen pe pala le mule? Te si ke či jekh fialo či ušten le mule, sostar bolen pe von pala lende?</verse>
				<verse number="30">Ai ame, sostar sam ame sako časo ande o xasamos?</verse>
				<verse number="31">Sako dies šai te merav, me žianav, phralale, katar o vestimos kai tume san mande, ande o Jesus Kristo amaro Baro.</verse>
				<verse number="32">Te si pala o zakono manušesko ke me mardem ma pe e žigania ande o Efeso, so nirisardem me? Te le mule te na živindina, xas ai pias, ke tehara ame meras.</verse>
				<verse number="33">Te na šibin tume: le žiungale vortača rimon le laše dieli so keren.</verse>
				<verse number="34">Aven tumende, sar mai trubul, ai na keren bezexa; ke uni či žianen le Devles; me phenav les pe tumaro lažiav.</verse>
				<verse number="35">Numa uni phenena: Sar živindina le mule, ai če statosa avena von.</verse>
				<verse number="36">Dile! so tu thos te bariol či avela te trailo, te na merela.</verse>
				<verse number="37">Ai so tu bariares, nai ke si o stato kai arakhadiol; si ferdi jekh tsinoři simintsa, anda o gjiv amburim, vai anda varesavi simintsa;</verse>
				<verse number="38">Porme o Del del les stato sar vo kamel, ai ka sako simintsa vo del jekh stato sar si lesko.</verse>
				<verse number="39">Sako mas nai sa jekh fialo mas; numa aver si o mas le manušengo, aver si kudalengo si len štar punře, aver si le čirikliango, aver si le mašengo.</verse>
				<verse number="40">Vi mai si staturi le čereske ai staturi la phuviake; numa aver fialo si te strefian le čereske, aver le phuviake.</verse>
				<verse number="41">Aver fialo strefial o kham, aver fialo strefial o šiunuto, ai aver fialo strefian le čeřaia; inke jekh čeřai či strefial sar jekh kaver čeřai;</verse>
				<verse number="42">Kadia si kai živindin le mule. O stato si thodino te bariol rimome, vo živindila bi rimome;</verse>
				<verse number="43">vo si thodino te bariol vuřito, vo živindila vestime; vo si thodino te bariol bango, vo živindila pherdo zor;</verse>
				<verse number="44">vo si thodino te bariol stato žiganiako, vo živindila stato duxosko. Te si jekh stato žiganiako, vi mai si jekh stato duxosko.</verse>
				<verse number="45">Sa anda kudia si ramome: O mai angluno manuš, o Adam, areslo jekh živindo. O mai paluno Adam areslo jekh duxo živindo.</verse>
				<verse number="46">Numa so si duxosko nai o mai angluno, so si masesko si; so si anda o duxo avel pala kudo.</verse>
				<verse number="47">O mai angluno manuš, tsirdino anda e phuv, si phuviako; o duito manuš si anda o čeri.</verse>
				<verse number="48">Sar o manuš phuviako, kadia si vi le phuviake; ai sar o manuš čeresko, kadia si vi le čereske.</verse>
				<verse number="49">Ai sa sar jekh fialo ame ninkerdiam o vobrazo la phuviako, ame ninkerasa vi o vobrazo le čeresko.</verse>
				<verse number="50">So me phenav, phralale, si ke o mas ai o rat naštin te len e amperetsia le Devleski, ai ke o rimome naštil te lel so nai rimome.</verse>
				<verse number="51">Eta, me phenav tumenge jekh čudenia: ame či merasa sa, numa ame sa avasa pařude,</verse>
				<verse number="52">ande jekh vramia, sar marel e jakh, ka e mai paluno tuturiaza. E tuturiaza bašela, ai le mule uštena bi rimome, ai ame, ame avasa pařude.</verse>
				<verse number="53">Ke trubul ke kado stato rimome thol pe peste so nai rimome, ai ke kado stato merimasko lel pe peste o stato kai či merel:</verse>
				<verse number="54">kana kado stato rimome lela pe peste so či rimol pe, ai kana kudo stato merimasko lela pe peste so či merel, atunči aresela e vorba kai si ramome: E Martia si tasadi anda o nirimos.</verse>
				<verse number="55">O martia, kai lo tjiro nirimos? O martia, kai la tjiri suv?</verse>
				<verse number="56">E suv le merimaski, si e bezex; ai e zor la bezexaki, si o zakono.</verse>
				<verse number="57">Numa nais le Devleske, kai del ame te nirisaras katar o Rai o Jesus Kristo!</verse>
				<verse number="58">Kadia, muře phral pria drago, bešen zurales, te na miškin tume, keren butji sar mai mišto ka e butji le Bareski, žianen ke tumari butji či avela intaino ande o Baro.</verse>
			</chapter>
			<chapter number="16">
				<verse number="1">Pala so si te kjidas love te keras mištimos le svintsonge, keren, vi tume, sar me dem ordina ka e Khangeri katar e Galatia.</verse>
				<verse number="2">Ke sako anda tumende, o mai angluno dies katar o kurko, te thol rigate peste so šai daštil, sar si lesko barvalimos, eta te na ažiukeren ži kana me avava te lav so tume den.</verse>
				<verse number="3">Ai kana me avava, me tradava lilensa, te ningeren so tume den ande o Jerusalem, le žene kai tume alosardian.</verse>
				<verse number="4">Te trubula e diela ke te si te žiav me, von avena mansa.</verse>
				<verse number="5">Me žiava tumende kana nakhava pa e Makedonia, ke me nakhava pa e Makedonia.</verse>
				<verse number="6">Amburim me bešava paša tumende, vai inke šai te nakhav o iven, eta te žian mansa kothe kai me žiava.</verse>
				<verse number="7">Či kamav kadia data ke ferdi te nakhav tumendar, numa avelas mange drago te bešav tsiřa vramia paša tumende, te o Baro kamela.</verse>
				<verse number="8">Me bešava kadia ande o Efeso ži ka e Řusailia;</verse>
				<verse number="9">ke jekh vudar baro ai jekh than lašio si mange puterde, ai le dušmaia si but.</verse>
				<verse number="10">T'aresela o Timoteo, keren te na avel leske dar maškar tumende, ke vo kerel butji sar mande le Bareske.</verse>
				<verse number="11">Ke te na khonik te na vuřitsil les. Žian lesa ande e patia, eta t'avel karing mande, ke me ažiukerav les le phralensa.</verse>
				<verse number="12">So si anda o phral Apolos, me but ažutisardem les te žial tumende le phralensa, numa vo či kamel te kerel kudia akana; šai kerel kudia kana trubula.</verse>
				<verse number="13">Len tume sama, ningeren o patiamos, aven zurale, zuriaren tume.</verse>
				<verse number="14">Ke sogodi so tume keren te keren les kamimasa!</verse>
				<verse number="15">Mai jekh poronka kai me tradav tumenge, phralale. Tume žianen ke e familia katar o Stefanas si le mai angluni ande e Axaia, ai ke voi si te služil le svintson.</verse>
				<verse number="16">Len sama mišto katar kasave manuš, ai katar sa kudala kai keren jekh butji lensa.</verse>
				<verse number="17">Me veseli ma ke si kothe o Stefanas, o Fortunatus ai o Axaikos; von ažutisarde man kana či sanas kathe,</verse>
				<verse number="18">ke von kovliarde muřo duxo ai tumaro. Te len sama katar kasave manuš.</verse>
				<verse number="19">Le Khangeria anda e Azia den tumen pozdraimos, o Akilas ai e Prisila, la khangeriasa kai si ande lengo kher, den tumen but pozdraimos ande o Baro.</verse>
				<verse number="20">Sa le phral den tumen pozdraimos. Den tume pozdraimos jekh kavres katar jekh čimidimos.</verse>
				<verse number="21">Me dav tumen pozdraimos, me o Paul, anda muřo vast.</verse>
				<verse number="22">Te si varekon ke nai leske drago o Baro, t'avel armandino! Marana ta. Te avel amaro Baro.</verse>
				<verse number="23">Ke o dragimos le Baresko o Jesus t'avel tumensa!</verse>
				<verse number="24">Muřo kamimos si tumensa ande o Jesus Kristo.</verse>
			</chapter>
		</book>
		<book number="47">
			<chapter number="1">
				<verse number="1">Lil katar o Paul, apostolo katar o Jesus Kristo sar kamel o Del, ai katar o phral o Timoteo, ka e Khangeri le Devleski kai si ande o Korinto, ai ka sa le svintsi kai si ande e Gretsia;</verse>
				<verse number="2">Ke o dragimos ai e patia t'avel tumenge katar o Del ai katar o Rai o Jesus Kristo!</verse>
				<verse number="3">Svintsime t'avel o Del, o Dad amare Baresko o Jesus Kristo, o Del la milako ai o Del kai zuriarel,</verse>
				<verse number="4">kai zuriarel amen ande sa amare nekazo, eta ke, katar e zor kai ame si amen katar o Del, ame te šai zuriaras kudalen kai si ande o nekazo!</verse>
				<verse number="5">Ke, sar liam but dukha le Kristoske sa jekh fialo lasa jekh baro mištimos katar o Kristo.</verse>
				<verse number="6">Te sam ame nekežime, si kudia te len tume e zor ai o skipimos; te liam ame zor, si te len tume e zor te ninkeren sa kudala kjinuimata kai ame ninkeras.</verse>
				<verse number="7">Ai so ame ažiukeras karing tumende si zurales, ke ame žianas ke, ke te si vi tumen kjinuimos sar ame, tume vi avela tume mila amensa.</verse>
				<verse number="8">Ame kamas, čačes, te žianen tumen, so amen kjinuisaras ande e Azia, ke ame samas pria tela pharimos, mai but so šai ninkerdiam, kadia ke ame darailiam ke či traisaras.</verse>
				<verse number="9">Ai ame dikhliam siguro ke si te meras, eta te na patias ame ande amende, numa te thas kudia ande o Del, kai živindil le mulen.</verse>
				<verse number="10">Vo si kai skipisardias amen ai skipila amen katar savo merimos, vo katar ame ažiukeras ke si te mai skipil amen.</verse>
				<verse number="11">Vi tume ažutisaren ame tumare řudjimansa, eta ke e dragostia kai ame lias katar but žene ai t'avel butenge te naisin pala amende.</verse>
				<verse number="12">So si amaro vestimos, si so ame sam martururi amara godiake, ke ame sam tradine ande e lumia, ai mai but karing tumende, vužimasa ai svintsimasa angla o Del, na jekha godiasa manušeski, numa le mištimasa katar o Del.</verse>
				<verse number="13">Ame či ramosaras aver diela ferdi so tume gjinen, ai so tume prinžiaren. Ai me gindiv ma ke tume prinžiarena ži ande o gor,</verse>
				<verse number="14">sar tume prinžiardian jekh partia ke ame sam tumaro vestimos, sar vi tume avena amaro o dies katar o Rai o Jesus.</verse>
				<verse number="15">Ande kado spidimos, me kamavas angla savořende te žiav karing tumende, eta t'avel tumen duvar mištimos;</verse>
				<verse number="16">me kamlemas te nakhav tumendar kana žiav ande e Makedonia, porme kana avav anda e Makedonia pale, ai tume te ažutenas man te žiav ande e Judea.</verse>
				<verse number="17">Kana kamavas kudia, me simas vušoro? Vai so me gindisailem sas gindo masesko, kadia ke si ande mande o ei ai o niči?</verse>
				<verse number="18">Kadia sar ke o Del si čačo, e vorba kai ame phendiam tumenge nas «ei» ai «niči».</verse>
				<verse number="19">Ke o Šiav le Devlesko, o Jesus Kristo, kai sas phendo amendar maškar tumende, mandar, ai katar o Silas, ai katar o Timoteo, nai «ei» ai «niči», numa sa «ei» si</verse>
				<verse number="20">ke, sar phendias o Del, ande leste si o «ei»; sa anda kudia mai si o «Amen» lestar phendo vi tumenge vi amenge te vestisaras le Devles.</verse>
				<verse number="21">Ai kudo kai zuriarel amen ande o Kristo, ai ka svintsisardias amen, si o Del,</verse>
				<verse number="22">savo thodias e pečata pe amende ai thodias ande amaro ilo o mai angluno pokjinimos le Duxosko.</verse>
				<verse number="23">Eta, me lav marturo le Devles pe muřo duxo, ke si te na rimov tumen ke me či mai avilem ande o Korinto;</verse>
				<verse number="24">na te ame porončisaras tumen so te patian, numa te veselisavas tumensa; žianas ke tume ninkeren ande o patiamos.</verse>
			</chapter>
			<chapter number="2">
				<verse number="1">Me gindisailem ande mande te na avav palpale tumende te nekeživ tumen.</verse>
				<verse number="2">Ke me te nekeživ tumen, kon šai veselila man, te na kudo kai si nekežime mandar?</verse>
				<verse number="3">Me ramosardem sar te na zumavav tumen; kana me aresava, na mangav te avel man nekazo kudalendar kai trubulas te den ma veselia; si ma kudo patiamos ke muři veselia si vi tumari savořengi.</verse>
				<verse number="4">Si ande jekh baro nekazo, o ilo darasa, ai but asvensa, ke me ramosardem tumenge, na ke tume te nekežin tume, numa ke tume te žianen savo baro kamimos si ma tumenge.</verse>
				<verse number="5">Te si varekon kai nekežisardias kavres o nekazo, či nekežisardias man, numa tumen sa, vai jekh partia, te na butiarav but.</verse>
				<verse number="6">Aresel kudale manušeske ke si strafuime katar le mai but tumendar.</verse>
				<verse number="7">Kadia trubul mai mišto te jertin leske ai te miluin les, ke te na avel pe leste jekh mai baro nekežimos.</verse>
				<verse number="8">Me mangava tumen kadia t'avel tumenge mila anda leste;</verse>
				<verse number="9">ke me ramosardem tumenge kadia te žianav kana zumavav tumen, te patian tume man ande sako diela.</verse>
				<verse number="10">Eta, kaske tume jertin, vi me jertiv; ai so me jertisardem, te jertisardem vareso, si pala tumende, angla o Kristo,</verse>
				<verse number="11">eta te na mukas ka o Satan te niril pe amende, ke ame žianas so vo kamel te kerel.</verse>
				<verse number="12">So mai si, kana me areslem ande o Troas te phenav e laši viasta le Kristoski, makar ke o Baro puterdias mange jekh vudar,</verse>
				<verse number="13">nas ma hodina katar o duxo, ke me či arakhavas le Titus, muřo phral. Sa anda kudia, me muklem len, me gelemtar ande e Makedonia.</verse>
				<verse number="14">Nais t'avel le Devleske, kai kerdias te nirisaras sakda le Kristosa, ai kai kerel te sikiaras o Kristo sar jekh gudlo khandimos!</verse>
				<verse number="15">Ame sam, čačes, le Devleske o lašio khandimos katar o Kristo, kudalenge kai si skipime ai maškar kudala kai xasavon:</verse>
				<verse number="16">Le jekhenge, jekh khandimos mulengo, del o merimos; le kavrenge, jekh khandimos traimasko, del o traio. Kon šai kerel kadia butji?</verse>
				<verse number="17">Ke ame či bikjinas e vorba le Devleski, sar keren but; numa si čačimasa, si anda e partia le Devleski, ke ame das duma pa o Kristo angla o Del.</verse>
			</chapter>
			<chapter number="3">
				<verse number="1">Mai lasa ame pale te luvudisaras amen? Vai trubul amen sar varekon, lila poronkosa paša tumende, vai tumendar?</verse>
				<verse number="2">Tume san amaro lil, ramome ande amare ile, žiangle ai gjinde katar sa le manuš.</verse>
				<verse number="3">Tume san sikade sar jekh lil ramome katar o Kristo, tradino amendar ramone na la černilasa, numa katar o Duxo le Devlesko o živindo, na pe le skafidia bařenge, numa pe le skafidia le maseske, pe le ile.</verse>
				<verse number="4">Kudo patiamos si amen katar o Kristo paša o Del.</verse>
				<verse number="5">Ame či phenas ke ame sam anda amende harniči te keras kadia butji. Amari harničia, aver fialo, avel katar o Del.</verse>
				<verse number="6">Vo kerdias anda amende harniči t'avas ministeri katar jekh nevi patia, na katar anda o lil, numa katar o duxo; o lil mudarel, numa o duxo živindil.</verse>
				<verse number="7">Eta, o Zakono sas řanglo le bukvensa pe le bař, te sas vestime, kadia ke le šiave anda o Israel naštinas te dikhen pe o mui le Mošesko, pala e vedaria leske moski, makar ke kudia vedaria nakhelas. O Zakono le merimasko sa</verse>
				<verse number="8">kudia e ministeria le duxoski vestime avela voi mai vestime?</verse>
				<verse number="9">T'avela ke e ministeria le strafoski sas vestime, e ministeria la krisaki si mai but vestime lestar.</verse>
				<verse number="10">Ai, ke so sas vestime nai les vestimos akana, pala kudo nevo vestimos kai si mai baro.</verse>
				<verse number="11">Čačes, so nakhelas sas vestime, so ašel sakda si mai vestime.</verse>
				<verse number="12">Si ame kudo t'ažiukeras, ame či daras,</verse>
				<verse number="13">ai ame či keras sar o Moše, kai tholas jekh dikhlo pe pesko mui, ke le šiave anda o Israel te na dikhen te geton pe o vestimos:</verse>
				<verse number="14">Numa von aresle zurale te na ašunen. Ke ži adies kudo dikhlo ašilo, kana von gjinen o Purano Zakono, ai vo či uštel, ke si ferdi ande o Kristo ke vo bilal.</verse>
				<verse number="15">Ži ka kado dies, kana gjinen le lila katar o Moše, jekh dikhlo si šiudino pe lenge ile;</verse>
				<verse number="16">numa kana le ile ambolden pe ka o Baro, o dikhlo len les tele.</verse>
				<verse number="17">Eta, o Baro si o Duxo; ai kothe kai si o Duxo le Baresko, kothe si o slobodimos.</verse>
				<verse number="18">Ame sa dikhen ande amaro mui, sar ande jekh glinda, o vestimos le Baresko, ame sam pařude sa ande kodo dikhimos, o vestimos vestimastar, sar katar o Baro, o Duxo.</verse>
			</chapter>
			<chapter number="4">
				<verse number="1">Sa anda kudia, ke si ame kudi ministeria, sar e mila kai dine ame, ame či xasaras e zor.</verse>
				<verse number="2">Ame šiudas le dieli lažiavarde kai keren le garade, ame či keras khanči xitreniasa, ai ame či rimosaras e vorba le Devleski. Numa, kai phenas o čačimos, ame sam martururi ka sako godji le manušeski angla o Del.</verse>
				<verse number="3">Te si amari Laši Viasta ke mai si pe late dikhlo, si pe late dikhlo kudalenge kai xasavon;</verse>
				<verse number="4">le dilenge kai o del kadale beršengo kořardias lengi godji, eta te na dikhen ke strefial o šukarimos katar e Laši Viasta le vestimaski katar o Kristo, kai si o vobrazo le Devlesko.</verse>
				<verse number="5">Ame či das duma pa amende; si o Jesus Kristo o Rai pa kaste ame das duma, ai ame phenas amenge tumare služi pala o Jesus.</verse>
				<verse number="6">Ke o Del, kai phendias: E vedaria strefiala anda o tuniariko! kerdias te strefial e vedaria ande amare ile te šukarel o žianglimos katar o vestimos le Devlesko pe e fatsa le Kristoski.</verse>
				<verse number="7">Ame ningeras kudo mandjin ande le kanti la phuviake, eta ke kudia bari zor t'avel le Devleske, ai na amenge.</verse>
				<verse number="8">Ame sam gribime ka sako rig, numa na sam tele; ande o nekazo, numa na ande e dar;</verse>
				<verse number="9">Marde, numa na šiudine; perade tele, numa na xasarde;</verse>
				<verse number="10">numa sakda si amensa ande amaro stato e martia ande o Jesus, eta ke o traio le Jesusosko te sikadiol ande amaro stato.</verse>
				<verse number="11">Ke ame kai traisaras, ame sam dine ka e martia pala o Jesus, kadia ke o traio katar o Jesus te sikadiol ande amaro mas merimasko.</verse>
				<verse number="12">Kadia e martia hamil pe amende, ai o traio hamil pe ande tumende.</verse>
				<verse number="13">Ai, sar amen si ame sa jekh fialo duxo ande o patiamos kai anklol avri ande kudia vorba katar o Ramomos: Me patilem, sa anda kudia me dem duma! vi ame patias, ai sa anda kudia ame das duma,</verse>
				<verse number="14">žianas ke kudo kai živindisardias le Bares o Jesus živindila amen le Jesusosa, ai sikavela amen tumensa angla leste.</verse>
				<verse number="15">Ke sa kado aresel pala tumende, eta ke o mištimos, kai butiol, te del mai but, pe o mištimos le Devlesko, le dragostii le Devleske but sar mai but.</verse>
				<verse number="16">Sa anda kudia ame či xasaras e zor. Ai makar ke amaro manuš andral xasavol, amaro manuš avrial neviarel pe dies diesesa.</verse>
				<verse number="17">Ke amare vušoře nekazuri akana si te keren amenge, mai but sode trubul amen, jekh kintari pe sakda vestime,</verse>
				<verse number="18">ke ame las sama, na so ame dikhas, numa kudala kai ame či dikhas; ke le dieli kai dikhas nakhen, ai kudala kai či dikhas si pe sakda.</verse>
			</chapter>
			<chapter number="5">
				<verse number="1">Ame žianas ke, kana kadia tseřa ande savi ame bešas pe e phuv avela phařadi (amaro stato), amen si ame ande o čeri jekh kher kai si kerdo katar o Del, jekh than kai te bešas pe sakda kai nai kerdo anda o vast le manušesko.</verse>
				<verse number="2">Kadia ame vatisavas ande kudia tseřa, kamas te las pe amende amaro kher kai bešas ande o čeri,</verse>
				<verse number="3">t'avela te arakhen amen uriade ai na nange.</verse>
				<verse number="4">Ke žikin ame sam ande kudia tseřa, ame vatisavas, pharo pe amende, ke ame kamas, na te las pa amende, numa te thas pe amende, eta ke so si merimasko, t'avel tasado katar o traio.</verse>
				<verse number="5">Ai kudo kai lašiardias ame pe kudia, si o Del, kai dias amen o angluno pokjinimos o Duxo.</verse>
				<verse number="6">Ame sam sakda pherde t'ažiukaras, ai ame žianas ke kai bešas ande kado stato ame bešas dur katar o Baro,</verse>
				<verse number="7">ke ame phiras katar o patiamos ai na katar so dikhas,</verse>
				<verse number="8">ame sam pherde t'ažiukeras, ai amenge si mai drago te mukas kado stato ai te bešas paša o Baro.</verse>
				<verse number="9">Pe kudia si vi ke ame thas zor t'avas leske drago, t'avela ke ame bešas ande kado stato, t'avela ke ame mukas les.</verse>
				<verse number="10">Ke ame trubusaras sa te nakhas angla e kris le Kristoski, eta ke sako lel pala o mištimos vai o nasulimos kai vo kerdias, kana sas ande pesko stato.</verse>
				<verse number="11">Žianas e dar katar o Baro, ame rodas te keras te patian le manuš; o Del žianel amen, ai me gindav ma ke ande tumare godia vi tume žianen amen.</verse>
				<verse number="12">Ame či mai sikavas ame tumende mai neve paša tumende; pale tumen vramia te luvudin tume pala amende, eta ke tume te den anglal kudalenge kai tsirden pengo vestimos anda so si kai dikhiol ai na anda o ilo.</verse>
				<verse number="13">Čačes, te me sim avri anda e godji, si le Devleske; te sim ande muři godji, si tumenge.</verse>
				<verse number="14">Ke o kamimos le Kristosko gribil amen, ke ame gindisavas ke, te si ke jekh mulo pala amende, sa ame sam mule;</verse>
				<verse number="15">ai te mulo pala amende, eta ke kudala kai train te na train penge, numa kudaleske kai mulo ai živindisailo pala lende.</verse>
				<verse number="16">Kadia, de akanara, ame či prinžiaras khanikas sar si o mas; ai te ame prinžiardiam le Kristos sar si o mas, akana ame či mai prinžiaras les kadia.</verse>
				<verse number="17">Te si varekon ande o Kristo, vo si neviardo manuš. Le dieli le purane nakhle; eta, sa le dieli aresle neve.</verse>
				<verse number="18">Ai sa kudia avel katar o Del, kai lašiardias ame peste katar o Kristo, ai kai dias amen e ministeria t'avas ande jekh than le kavrensa.</verse>
				<verse number="19">Ke o Del sas ande o Kristo, lašiardias la lumia pesa, kai či thol pe le manuš so von šibisaile, ai vo thodias ande amende e vorba t'avas ande jekh than.</verse>
				<verse number="20">Ame keras kadia t'avas le konsuli le Kristoske, sar ke o Del akharel tumen amendar; ame mangas tumen ande o anav le Kristosko: Lašiardion le Devlesa!</verse>
				<verse number="21">Kudo kai či žianel so si e bezex, kerdias t'avel bezex amenge, eta ame t'avas ande leste kris le Devleski.</verse>
			</chapter>
			<chapter number="6">
				<verse number="1">Sar ame keras butji le Devlesa, ame mangas tumen te na len o mištimos le Devlesko intaino.</verse>
				<verse number="2">Ke vo phenel: Ande e vramia kai trubul me kerav pe tjiri, O dies o skipimasko me ažutisarava tu. Eta akana si e vramia kai trubul, eta akana o dies le skipimasko.</verse>
				<verse number="3">Ame či das či jekh diela skandalo ande so avela, eta ke e ministeria te na avel jekh diela asaimaski.</verse>
				<verse number="4">Numa ame kamas t'avas karing sa sar mai mišto, sar služi le Devleske, katar but te nirisaras so avel amenge, ande le nasulimata, ande le nekazuri.</verse>
				<verse number="5">Maren amen, thon amen ande le temnitsi, bulguin pe karing amende, kerdiam, butia phare, arakhliam e riate, ande le postimata;</verse>
				<verse number="6">katar amaro vužimos, amaro žianglimos, amaro ažiukerimos, katar o lašimos, katar o Duxo Svinto, katar amaro čačo kamimos,</verse>
				<verse number="7">katar e vorba le čačimaski, katar e zor le Devleski, katar le armi kudalensa arakhas ame ai te maras ame;</verse>
				<verse number="8">maškar o vestimos ai o nekazo, maškar o prasaimos ai o luvudimos; dikhen pe amende sar t'avas xoxamne, makar ke sam čače;</verse>
				<verse number="9">sar te na prinžiaren ame, makar ke prinžiaren ame, sar merimaske, ai eta ame traisaras, sar došale, makar ke či mudaren amen;</verse>
				<verse number="10">sar nekežime ame sam sakda veseli, sar čoře ame barvaras buten; sar te nai amen khanči, ai ame line sako diela.</verse>
				<verse number="11">Amaro mui puterdilo tumenge, Korintianuri, amaro ilo si phukiardo.</verse>
				<verse number="12">Ame či phandaliam tumenge amaro ilo; numa tume phandalian tumaro.</verse>
				<verse number="13">Keren amensa sa kadia — me dav duma tumensa sar ka muře glati — phukiaren tume!</verse>
				<verse number="14">Na thon tume kudalensa kai či patian. Ke so šai avel maškar e kris ai e bezex? Vai so si len jekh avresa e vedaria ai o tuniariko?</verse>
				<verse number="15">So šai avel len jekh avresa o Kristo ai o Belial? vai če partia šai t'avel o čačo le bi čačesa?</verse>
				<verse number="16">Ke so šai t'avel maškar o templo le Devlesko ai le staturi? Ke ame sam o templo le Devlesko živindo, sar o Del phendias: Me bešava ai me phirava maškar lende; me avava lengo Del, ai von avena muřo narodo.</verse>
				<verse number="17">Sa anda kudia, Anklen avri lendar, Ai hulaven tume, phenel o Baro; Na asban kudales kai nai vužio, Ai me lava tumen.</verse>
				<verse number="18">Me avava tumenge jekh dad, Ai tume avena mange šiave ai šeia, Phenel o Baro Mai Zuralo.</verse>
			</chapter>
			<chapter number="7">
				<verse number="1">Sar si amenge kadia phendo ke avela, muře dragi, vužiaras ame anda sa o mahrimos le masesko ai katar o duxo, te getosaras amaro sakrifiso ande e dar e Devleski.</verse>
				<verse number="2">Den ame jekh than ande tumare ile! Ame či kerdiam doš khanikaske, ame či čořardiam khanikas, ame či liam khanči khanikastar.</verse>
				<verse number="3">Nai ke te strafov tumen ke me dav duma kadia; ke me inke phendem ke tume san ande amare ile pe o traio ai pe o merimos.</verse>
				<verse number="4">Me but patiav ma ande tumende, me šai but luvudi ma anda tumende; me sim pherdo mila, me sim pherdo veselimos ande sa amare nekazuri.</verse>
				<verse number="5">Ke, dekin aresliam ande e Makedonia, amaro mas nas les či jekh hodina; ame samas nekežime anda sako fialo: maras ame avrial, daras andral.</verse>
				<verse number="6">Numa o Del, kai lel sama katar kudala kai peren tele, dias ame mila katar ke areslo o Titus,</verse>
				<verse number="7">ai na ferdi ke vo avilo, numa mai but katar e mila ke vi o Titus hatiardias pala tumende: vo phendias amenge sar tume kamen, tumare asva, tumari zor mange, kadia ke muřo veselimos si mai baro.</verse>
				<verse number="8">Makar ke me nekežisardem tumen pa muřo lil, či kei ma. Ai, ai te si ke keisailem — ke me dikhav ke kado lil nekežisardias tumen, makar ke si pe tsiřa —</verse>
				<verse number="9">me veseli ma ande kado časo, na pala ke tume san nekežime, numa pala ke tumaro nekazo andias tumen te kein tume; ke tume san nekežime sar manglias o Del, eta te na len amendar khanči doš.</verse>
				<verse number="10">Čačes, o nekežimos kai mangel o Del kerel jekh keimos kai skipil tumen katar či keis tume šoha, numa o nekežimos la lumiako del o merimos.</verse>
				<verse number="11">Ai eta, sa kudo nekežimos si sar mangel o Del, če gribimos kerdias vo ande tumende! Če čačimos, če griatsia, če dar, če kamimos, če piatimos, če strafo! Tume sikadian savořenge ke tume san bi-došale ande kadia diela.</verse>
				<verse number="12">Ai te si ke me ramosardem tumenge, nai pala kudo kai prasaias, či pala kudo kai lias o lažiav; sas eta kai tume gribin tume amenge te sikadiol maškar tumende angla o Del.</verse>
				<verse number="13">Sa anda kudia ame sam mišto line. Numa, aver řesgia ke ame, ame samas veseli but mai but katar o veselimos katar o Titus, ke lesko duxo sas kovlo katar tumen sa.</verse>
				<verse number="14">Ai te si angla leste ke me luvudisardem tumen, me či dem pe o lažiav; numa, sar ame sakda diam tumensa duma sar si o čačimos, so ame luvudisailiam paša o Titus vi kudia si o čačimos.</verse>
				<verse number="15">Les si les tumenge duvar te kamel tumen, kana del pe godji ke tume sa patian, ai tume sar lian lestar sama darasa ai isdraimasa.</verse>
				<verse number="16">Me veseli ma te šai ande sa le dieli te puři ma tumende.</verse>
			</chapter>
			<chapter number="8">
				<verse number="1">Ame keras te žianen, phralale, o mištimos le Devlesko kai sikadiol ande le Khangeria ande e Makedonia.</verse>
				<verse number="2">Maškar le but nekazuri kai zumade len, lengi veselia del opral ai makar pengo baro čořimos dine but barvalimata pendar.</verse>
				<verse number="3">Von, me šai phenav, dine pendar sar si le, ai inke mai but sar si le,</verse>
				<verse number="4">mangle amen zurales o mištimos t'aven partia ande so avela le svintsonge ande Judea.</verse>
				<verse number="5">Ai von dine na ferdi sar ame ažiukerasas, numa von dine mai — angle ka o Baro, porme amenge, sar kamlias o Del.</verse>
				<verse number="6">Ame mangliam katar o Titus te getol tumende kudia butji lašimaski, sar lias pe angla savořende.</verse>
				<verse number="7">Sar tume san laše ande sako diela, ande o patiamos, ande e vorba, ande o žianglimos, kai san laše ande sa, ai ande tumaro kamimos amenge, keren kadia mišto vi karing kudia butji mištimaski.</verse>
				<verse number="8">Me či phenav kadia te dav jekh ordina, numa te zumavav, ke keren mišto le kaver, o čačimos tumara milako.</verse>
				<verse number="9">Ke tume žianen o mištimos katar amaro Rai o Jesus Kristo, kai sas barvalo, numa pala tumende kerdilo čořo, eta ke katar lesko čořimos tume te barvalen tume.</verse>
				<verse number="10">Me phenava so gindiv ma pe kudia, ke tumenge avela mai mišto, geton akana so lian te keren o berš kai nakhlo. Tumen sanas le mai angluni na ferdi te keren numa te mangen te keren.</verse>
				<verse number="11">Geton akana te keren, eta te getol sar si tumen te keren kai thodian angla te keren kudalesa si tumen.</verse>
				<verse number="12">Te kamen te den, o Del lela tumaro dinimos sar si tumen te den, na sar so nai tumen.</verse>
				<verse number="13">Ke si t'avel, na te thon tume te vušiaren le kavren t'aven tume ande o nekazo, numa t'avel tumen sa jekh fialo;</verse>
				<verse number="14">ande e vramia akana so si tumen mai but avela lenge dosta, eta ke so si len mai but sa kadia jekh fialo ažutisarena tumen, kadia si sa jekh fialo,</verse>
				<verse number="15">sar si ramone: Kudo kai kjidias but nai les khanči mai but, ai kudo kai kjidias tsiřa či trubulas les khanči.</verse>
				<verse number="16">Nais t'avel le Devleske ke thodias ande o ilo le Titusko t'ažutil tumen;</verse>
				<verse number="17">ke vo lias amendar, ai si pherdo laši zorasa ke anda peste korkořo ke vo žial tumende.</verse>
				<verse number="18">Ame tradas lesa o phral kai luvudin les pala e Laši Viasta kai žianen les ande sa le Khangeria,</verse>
				<verse number="19">ai kai, mai but, si alome katar le Khangeria t'avel amaro vortako ande kadia butji le dromeski ande kadia butji t'ažutisaras, kai ame keras pe o mištimos le Baresko ai te sikavas ke ame kamas te ažutisaras.</verse>
				<verse number="20">Ame keras kadia, eta ke te khonik te na prasal ame pala so ame kjidiam, katar ame las sama;</verse>
				<verse number="21">ke ame rodas so si mišto, na ferdi angla o Baro, numa vi angla le manuš.</verse>
				<verse number="22">Ame tradas lesa amare phrales, kai ame butivar zumadiam les ande le but dieli, ai kai mai sikavel kadia data ke si les baro čačimos ande tumende.</verse>
				<verse number="23">Kadia, so si anda o Titus, vo si amensa ai vo si amaro vortako la butiako paša tumende; so mai si anda amare phral, von si tradine katar le Khangeria, o vestimos le Kristosko.</verse>
				<verse number="24">Den len, angla e fatsa le Khangeriange, te sikaven ke kamen len, ai sikaven lenge ke amen si ame te luvudisavas anda tumende.</verse>
			</chapter>
			<chapter number="9">
				<verse number="1">Či mai trubul te ramosarav tumenge pa o ažutimos ke bičalen le svintsonge ande Judea.</verse>
				<verse number="2">Me žianav, čačes, so tume kamen, kai me luvudi ma pa tumende paša le Makedonia, kai phenav ke le phrala ande o them trušal o Korinto gata si de katar o berš kai nakhlo; kudia tume dian dias zor butenge.</verse>
				<verse number="3">Me tradam le phralen, eta so ame luvudisardiam tumen te na avel khanči pe kudo punto, ai tume t'aven gata, sar me phendem.</verse>
				<verse number="4">Me či kamav, t'avel ke le Makedonia aven mansa ai dikhen ke na san tume gata; ame avas pherde lažiav ke t'amboldel pe kudia pe amende, te na phenav pe tumaro lažiav.</verse>
				<verse number="5">Me dem ma gindo ke trubul ke ame t'akharas le phralen te žian angla savořende tumende ai te keren gata le dinimata sar sas phendo, eta t'aven gata, kana avava ai sikiarela ke tume den soske mangen ai na soske trubul.</verse>
				<verse number="6">Te žianen, kudo kai thol te bariarel tsiřa kjidel tsiřa, ai kudo kai thol te bariol but kjidel but.</verse>
				<verse number="7">Ke sako te del sar gindisailo ande pesko ilo, bi nekežimasko vai pe e zor; ke o Del kamel kudales kai del veselimasa.</verse>
				<verse number="8">Ai o Del šai pherel tumen anda sako mištimos, eta ke, t'aven tumen sakda sa le dieli so trubul tumen, ai but pala sa le laše dieli,</verse>
				<verse number="9">sar si ramome: Vo dias butivar, vo dias ka le čoře; Leski kris bešela pe sakda.</verse>
				<verse number="10">Kudo kai del simintsa ka kudo kai bariarel, ai manřo te xal, dela tume ai butiarela e simintsa, ai vo butiarela le fruti tumare mištimastar.</verse>
				<verse number="11">Tume avena kadia barvale karing sako dinimos, ke, sar ame das, von den le Devleske naisimos.</verse>
				<verse number="12">Ke kana ažutin na ke ferdi ažutin le svintson, numa mai den opre le naisimata karing o Del.</verse>
				<verse number="13">Anda kudo ažutimos kai sikavel so san tumen, eta von luvudin le Devles ke patian tume kai phenen e Laši Viasta le Kristoski, ai sar tume den karing lende ai karing tumende;</verse>
				<verse number="14">von řudjin tumenge, ke von kamen tumen pala o mištimos kai si katar o Del kai del tumen.</verse>
				<verse number="15">Nais te avel le Devleske ke lesko dinimos si bi-prešo!</verse>
			</chapter>
			<chapter number="10">
				<verse number="1">Me o Paul, mangav tumen, katar o kovlimos ai e dragostia le Kristoske, — me, mukav ma kovlo kana sim maškar tumende, ai pherdo zor kana sim dur tumendar.</verse>
				<verse number="2">Me mangav tumende, kana avava angla tumende, te na keren t'avav zorasa, kai me lašiarav ma te avav karing uni anda tumende kai gindin pe amende von ke phiras sar si o mas.</verse>
				<verse number="3">Te phirasa ame sar si o mas, ame či maras ame sar si o mas.</verse>
				<verse number="4">Ke le armi savensa ame maras ame nai le manušenge; numa von si zurale, katar o vužimos le Devlesko, te das muial le armi.</verse>
				<verse number="5">Ame das muial le ginduri ai le barimata kai ušten pe karing o žianglimos le Devlestar, ai ame anas sako gindo phanglo ka o patiamos ande o Kristo.</verse>
				<verse number="6">Ame sam thodine vi te das strafo kana či patiana, kana getola pe ke tume mišto patian.</verse>
				<verse number="7">Tume dikhen pe o mui le manušesko. Te si varekon kothe te gindil pe ke vo si anda o Kristo, ke phenel pe mišto ande peste ke, sar vo si anda o Kristo, vi ame sam anda o Kristo.</verse>
				<verse number="8">Ai makar ke me luvudiva ma jekh tsiřa mai but anda o barimos kai o Baro dias ma te sikiarav tumen ai na te rimov tumen, či avela man lažiav anda kudia,</verse>
				<verse number="9">eta te na miazol tumenge ferdi ke kamav te daravav tumen anda muře lila.</verse>
				<verse number="10">Ke, phenen, leske lila si trudno ai zurale; numa, kana si kate amensa vo si kovlo, ai leski vorba si prosto.</verse>
				<verse number="11">Ke kudo kai del duma kadia ke te lel sama ke sar ame sam ande e vorba ande amare lila, kana sam dur tumendar, sa kadia sam kana sam kathe, angla tumende.</verse>
				<verse number="12">Ame či tromisaras t'avas sar le kaver vai te keras sar lende sar kudala kai den pe pativ von. Numa, kai von mesurin pe sar si lengi mesura kai len sama pe pende, von nai godiaver.</verse>
				<verse number="13">Amenge, ame či kamas te luvudisaras mai but sode sam, te mesurisaras pala e mesura kai dias amen o Del amenge, kadia ke kerdias te avas vi ži tumende.</verse>
				<verse number="14">Ame či žias mai dur sar daštisaras, sar ke ame te na aviliamas tumende, ke si ži tumende ke ame aviliam la Vastiasa Laši katar o Kristo.</verse>
				<verse number="15">Nai avri anda sa e mesura, na e butji le kavrengi, ke ame luvudisaras, numa anda so tume ažiukeren, te bariola tumaro patiamos, t'avas mai bare maškar tumende, sar e mesura kai si amen dini,</verse>
				<verse number="16">Ai te phenas e Laši Viasta mai dur tumendar, bi te luvudisaras pe so sas vuže kerdo kavrestar ande leske phuvia.</verse>
				<verse number="17">Ke kudo kai luvudil pe te luvudil pe ande o Baro.</verse>
				<verse number="18">Ke nai kudo kai del duma pa peste ke ašunen leste, si kudo kai o Baro tradel.</verse>
			</chapter>
			<chapter number="11">
				<verse number="1">O! te šai ninkerena tume mandar jekh tsiřa dilimos! Numa tume ninkerena ma!</verse>
				<verse number="2">Ke me sim žaluzo anda tumende sar e žaluzia katar o Del, ke me tomnisardem tume ka ferdi jekh řom, te sikavav tumen ka o Kristo sar jekh pativali šei vuži.</verse>
				<verse number="3">Kaver data, sar ke o sap diliardias la Eva xitreniasa, mange si dar ke tumare ginduri rimon pe ai den pe rigate katar e prosto diela le Kristoski.</verse>
				<verse number="4">Ke, te si varekon avel te del duma jekh aver Kristo ke sar kudo pa kaste ame diam duma, vai te lena tume jekh kaver Duxo ke sar kudo kai tume lian, vai jekh kaver Laši Viasta sar kudo kai tume lian, tume ninkerdian les mišto.</verse>
				<verse number="5">Eta, me gindiv ma ke me či simas mai kovlo ande khanči katar kudala apostoli kai si laše.</verse>
				<verse number="6">Te me či žianav sar te dav duma, či sim me kadia te na žianav, ai me sikadiam les karing tumende ai ande sa le dieli.</verse>
				<verse number="7">Vai kerdem me jekh bezex kana, me teliardem ma korkořo eta ke tume t'ušten? Me dem tumen ivia e Laši Viasta le Devleski</verse>
				<verse number="8">Me lem pa le kaver khangeria kai lem lendar jekh pokjinimos, te služiv tumen.</verse>
				<verse number="9">Ai kana me simas tumende ai kai trubulas ma vareso, me či thodem pharimos pe khanikaste; ke le phral kai avile anda e Makedonia dine man so trubul man. Ande sa le dieli me lem ma sama te na bešav pe tumende, ai me lem ma sama.</verse>
				<verse number="10">Katar o čačimos anda o Kristo kai si ande mande, me phenav ke kudo vestimos či lena les mandar ande e rig katar e Gretsia.</verse>
				<verse number="11">Sostar? Si ke me či kamav tumen? O Del žianel!</verse>
				<verse number="12">Numa me kerav ai kerava kadia, te lav sa katar kudala «apostoli» kai den duma kai roden te luvudin pe, eta t'aven sar amende ande le dieli kai von keren.</verse>
				<verse number="13">Kudala manuš si xoxamne apostoli, butiara kai athaven, uriade pe sar le apostoli le Kristoske.</verse>
				<verse number="14">Ai kadia nai šodo, ke vi o Satan uriadias pe sar jekh andželo la vedariako.</verse>
				<verse number="15">Nai kadia šodo ke kudala ministeri vi von uriaven pe sar le ministeri la krisake. Lengo getomos avela sar si lengi butji.</verse>
				<verse number="16">Me mai phenav, ke khonik te na dikhel pe mande ke sim dilo, eta ke vi me, tu luvudiv ma jekh tsiřa.</verse>
				<verse number="17">So me phenav, siguro sim so me šai luvudiv ma, či phenav me kadia sar mangel o Baro, numa sar jekh dilo.</verse>
				<verse number="18">Sar ke si but kai luvudin pe sar si o mas, vi me si te luvudiv ma.</verse>
				<verse number="19">Ke tume ninkeren mišto le dilen, tume kai san godiaver.</verse>
				<verse number="20">Te si varekon te peravel tumen, te si varekon te xal tumen, te si varekon te lel tumen, te si varekon barimatango, te si varekon te marel tumaro mui, tume ninkeren les.</verse>
				<verse number="21">Lažiav mange te phenav, ame sikadiam amaro kovlimos. Numa, sogodi šai tromal varekon — me dav duma sar dilo — vi me, tromav!</verse>
				<verse number="22">Si von Hebreuri? Vi me. Si von Israelituri? Vi me. Vulen vo katar o Abraham? Vi me.</verse>
				<verse number="23">Si von ministeri le Kristoske? Me dav duma sar jekh manuš kai či žianel so phenel. Me sim mai but; katar le butia, mai but; katar le dukhuma, mai but; katar le temnitsi, mai but. Butivar ande e dar le merimaski.</verse>
				<verse number="24">Panž-var me lem katar le Židovuri trianda ai enia dukhuma,</verse>
				<verse number="25">trivar marde man le rovliansa, jekh data marde man le bařensa, trivar sas te tasuvav, me nakhlem jekh dies ai jekh riat ande e maria.</verse>
				<verse number="26">Butivar pe o drom, me sas te xasavav pe le paia, sas te xasavav katar le řobaša, sas te xasavav katar kudala anda muřo them, sas te xasavav katar kudala kai či patian, sas te xasavav ande le foruri, sas te xasavav ande le kimpuri, sas te xasavav pe e maria, sas te xasavav maškar le falši phral.</verse>
				<verse number="27">Me simas ande e butji ai ande o nekazo, but riatia či sutem, butivar či xalem ai či pilem, postisardem butivar, simas pe o šil ai pe o nangimos.</verse>
				<verse number="28">Ai, bi te dav duma pa le kaver dieli, si thodino pe mande sako dies le ginduri kai den ma sa le Khangeria.</verse>
				<verse number="29">Kon si kovlo, te na avav me kovlo? Kon si te perel tele, te na me phabuvav?</verse>
				<verse number="30">Te trubul te luvudisaras ame, si ande muřo kovlimos ke me luvudiv ma!</verse>
				<verse number="31">O Del, kai si o Dad le Baresko o Jesus, ai kai svintsil pe sakda, vo žianel ke me či xoxavav!</verse>
				<verse number="32">Ande o Damasko, o vladoro katar o amperato Aretas kerdias te arakhen o foro katar le Damasianuri, te len man;</verse>
				<verse number="33">numa uliarde man katar jekh feliastra, ande jekh košnitsa, o lungo le zidosko, ai me skipisailem anda lenge vast.</verse>
			</chapter>
			<chapter number="12">
				<verse number="1">Trubul te luvudin tume. Nai kudia lašio. Me avava numa ka so dikhas ai so sikavel amenge o Baro.</verse>
				<verse number="2">Me žianav jekhe manušes ande o Kristo, kai sas, palpale deš-u-štar berš, ningerdo ži ka o trito čeri (te si ande pesko stato me či žianav, te si avri anda pesko stato me či žianav, O Del ferdi žianel).</verse>
				<verse number="3">Ai me žianav ke kudo manuš (te sas ande pesko stato vai bi pesko statosko me či žianav, o Del žianel)</verse>
				<verse number="4">sas ningerdo ande o raio, ai ke vo ašundias vorbi kai naštin te khosen le kai nai slobodo jekhe manušeske te phenel le.</verse>
				<verse number="5">Me luvudiv ma pala jekh kasavo manuš, numa anda mande me či luvudiv ma, te na niči anda muře bangimata.</verse>
				<verse number="6">Te kamlemas me te luvudi ma, me či avilemas jekh dilo, ke me phendemas o čačimos; numa me ninkerav ma, eta ke te khonik te na gindil-pe pe mande ke me sim mai baro de sar so vo dikhel ande mande vai so ašunel mandar.</verse>
				<verse number="7">Ai te na phukiarav ma me ande le barimata, pala le dieli šukar so dikhlem, sas mange thodino jekh kanřo ande o mas, jekh andželo katar o Satan te del ma palma ai te na mukel ma te luvudiv ma.</verse>
				<verse number="8">Trivar řudjisardem le Bares te duriarel les mandar,</verse>
				<verse number="9">ai vo phendia mange: Muřo mištimos dosta tuke, ke muři zor kerdiola ande tumaro kovlimos, me luvudiva ma mai but anda muře kovlimata eta ke te e zor le Kristoski te hodinil pe mande.</verse>
				<verse number="10">Sa anda kudia si mange drago t'avav ande muře kovlimata, ande o lažiav, ande o prasaimos, o marimos ma, ande o nekazo, le Kristoske; ke, kana me sim kovlo, atunči me sim zuralo.</verse>
				<verse number="11">Me simas jekh dilo; tume thodian pe mande zor. Ke tumendar trubulas te traden man, ke me či simas mai tele katar tumare «apostoli» le laše, makar ke me či sim khanči.</verse>
				<verse number="12">Sikadilo muři apostolaki butji maškar tumende katar le semnuri, katar le šodi dieli kai kerdem ninkerimasa.</verse>
				<verse number="13">Lem me sama tumendar mai tsiřa ke sar le kaver Khangeria, te na ke me či manglem love tumendar? Jertin mange te sim došalo.</verse>
				<verse number="14">Eta, pe e trito data me sim gata te žiav tumende, ai me či avava tumenge pharo; ke me či rodav tumare mištimata, tumen ferdi. Nai kadia, čačes, le glati te kjiden le dadenge, numa le dada le glatenge.</verse>
				<verse number="15">Me dava sar kamav, ai me dava ma anda mande pala tumare duxuri; t'avela kai kamav tumen mai but, kamena ma tume mai tsiřa.</verse>
				<verse number="16">T'avel! me či simas pharo pe tumende; numa, sar manuš xitro, me lem tumen xitreniasa!</verse>
				<verse number="17">Lem me tumendar vareso katar varekon anda kudala kai me tradem tumende?</verse>
				<verse number="18">Me manglem le Titus te žial tumende, ai lesa me tradem le phrales; si o Titus kai manglias tumendar vareso? Či phirdiam ame sa ande kudo duxo, pe sa jekh fialo vurmi?</verse>
				<verse number="19">Tume gindin tume de dumult ke ame čačiuvas paša tumende. Si angla o Del, ande o Kristo, ke ame das duma; ai sa kudia, amare dragi, ame phenas les te sikiaras tumen.</verse>
				<verse number="20">Ke mange dar ke či arakhav tumen, kana aresava, sar me kamavas, ai ke či arakhen man tume sar tume kamen. Dar mange ke me arakhav čingara, žaluzia, xoli, mangimos peske, prasaimos, pupuimos, barimos ai buntuimos.</verse>
				<verse number="21">Dar mange ke kana me aresava muřo Del teliarela ma mai pala tumende, ai si t'avel ma te rovav pe kudala ke kerde bezexa angla savořende ai ke či keisaile kai nai vuže, katar e kurvetsia ai katar le dilimata kai von gele.</verse>
			</chapter>
			<chapter number="13">
				<verse number="1">Me žiav tumende pe e trito data. Sako diela lašiardiola sar phenena dui vai trin martururi.</verse>
				<verse number="2">Kana me simas tumende e duito data, me phendemas, ai adies, kai me či sim kothe, me phenav pale kudalenge kai kerde bezexa angla savořende ai sa le kavrenge ke, t'avava me palpale tumende, či khonik našela katar o strafo.</verse>
				<verse number="3">Sar tume roden jekh marturia te dikhen ke o Kristo del duma ande mande, vo kai nai kovlo karing tumende, numa kai si zuralo maškar tumende.</verse>
				<verse number="4">Ke vo sar karfome pala pesko kovlimos, numa vo trail katar e zor le Devleski; vi ame, ame sam kovle ande leste, numa ame traisarasa lesa katar e zor le Devleski te keras karing tumende.</verse>
				<verse number="5">Len tume sama tumen, te dikhen te san ande o patiamos. Zumaven tume tumen. Či prinžiaren tume ke o Kristo si ande tumende? vai ke tume sanas šiudine.</verse>
				<verse number="6">Numa me gindiv ma ke tume žianen ke ame, ame či sam šiudine.</verse>
				<verse number="7">Numa ame řudjisaras le Devles ke tume te na keren khanči nasul, na te sikavavas ame ke sam laše, numa ke tume te keren so si mišto ai ke ame, t'avas sar šiudine.</verse>
				<verse number="8">Ke ame nai amen zor karing o čačimos; amen si ame zor ferdi pe o čačimos</verse>
				<verse number="9">Ame veselisavas kana ame sam kovle, žikin tume san zurale; ai eta ame mangas ande amare řudjimata, ke tume te aresen mai čače.</verse>
				<verse number="10">Sa anda kudia me ramosarav kadala dieli makar ke či sim kothe, eta ke, kana avava, či mai trubul te kerav zurales, pala e putiaria kai o Baro dias ma, te sikiarav ai na te rimov tumen.</verse>
				<verse number="11">So mai si, phralale, aven ande e veselia, sikion mai but, ažutin tume, te keren sa jekh fialo, train ande e patia; ai o Del le dragosko ai la patiako avela tumensa.</verse>
				<verse number="12">Den pozdraimos jekh kavres jekhe čimidimasa. Sa le svintsi den tumen pozdraimos.</verse>
				<verse number="13">Ke o šukarimos katar o Rai o Jesus Kristo, o kamimos le Devlesko, ai so del o Svinto Duxo, t'aven tumensa sa!</verse>
			</chapter>
		</book>
		<book number="48">
			<chapter number="1">
				<verse number="1">Lil katar o Paul, apostolo, tradino na katar le manuš, či katar jekh manuš, numa katar o Jesus Kristo ai o Del o Dad, kai živindisardias les katar le mule,</verse>
				<verse number="2">ai sa le phral kai si mansa, ka le Khangeria kai si ande e Galatia:</verse>
				<verse number="3">ke o mištimos ai e patia t'avel tumenge dine katar o Del o Dad ai katar amaro Rai o Jesus Kristo,</verse>
				<verse number="4">kai dias pe vo korkořo pala amare bezexa, eta te lel amen avri anda kadala berša nasul, sar kamlias amaro Del ai Dad,</verse>
				<verse number="5">t'avel o mištimos berš beršestar! Amen!</verse>
				<verse number="6">Mange šodo ke tume muklian kadia sigo o Del kai akhardias tumen le mištimasa katar o Jesus, te nakhen ka jekh kaver laši viasta.</verse>
				<verse number="7">Na ke mai si jekh kaver laši viasta, numa ke si žene kai diliaren tumen, ai kai kamen te den muial e Laši Viasta katar o Kristo.</verse>
				<verse number="8">Numa, kana makar ame, kana jekh andželo anda o čeri anela tumenge jekh kaver laši viasta sar kudia kai ame phendiam tumenge, t'avel armandino!</verse>
				<verse number="9">Ame phendiam angla savořende, ai me mai phenav les pe kado časo: Te si varekon ke anel tumenge jekh kaver laši viasta sar kudi kai tume lian, t'avel armandino!</verse>
				<verse number="10">Ai kana, si o lašimos le manušengo kai me kamav, vai le Devlesko? Rodav me t'avav drago le manušenge? Te mai avava drago le manušenge, či avilemas sluga le Kristoski.</verse>
				<verse number="11">Me phenav tumenge, phralale, ke e Laši Viasta kai si phendi mandar nai katar o manuš;</verse>
				<verse number="12">ke me či lem ai či sikilem la katar jekh manuš, numa sikadias la mange o Jesus Kristo.</verse>
				<verse number="13">Tume žianglian, čačes, sar me traivas angla savořende kana simas astardo ande o patiamos židovitsko, sar me rimovas sar mai zurales ai phagavas e Khangeri le Devleski,</verse>
				<verse number="14">ai sar me žianavas ande o patiamos židovitsko mai but kudalendar kai sas ande muře berš ai ande muřo them, pria lemas ma opre pala le zakonuri katar muře dada.</verse>
				<verse number="15">Numa, kana sas drago le Devleske kai thodias ma rigate dekin arakhadilem katar muři dei, ai kai akhardias ma katar peski dragostia,</verse>
				<verse number="16">te sikavel mange pesko šiaves, eta te phenav pa leste ka kudala kai či patian, strazo, či lem sama či khanikastar,</verse>
				<verse number="17">ai me či anklistem ande o Jerusalem karing kudala kai sas apostoli angla savořende mandar, numa gelemtar ande e Arabia. Porme, mai avilem palpale ande o Damasko.</verse>
				<verse number="18">Trin berš pala kudia, me gelem ande o Jerusalem te prinžiarav le Petri, ai me bešlem deš-u-panž dies leste.</verse>
				<verse number="19">Numa me či dikhlem či jekh anda le kaver apostoli, te na nas ferdi o Jakob, o phral le Baresko.</verse>
				<verse number="20">Ande so me ramosardem tumenge, eta, angla o Del, me či xoxavav.</verse>
				<verse number="21">Me atunči gelem ande le riga katar e Siria ai e Tsilisia.</verse>
				<verse number="22">Eta, či prinziarenas ma pe o mui le khangeria anda e Judea kai si le Kristoske;</verse>
				<verse number="23">ferdi, von ašunde ke phenen: Kudo kai aver data marelas ame phenel akana o patiamos kai vo kamelas te phařavel.</verse>
				<verse number="24">Ai von luvudisarde le Devles pala mande.</verse>
			</chapter>
			<chapter number="2">
				<verse number="1">Deš-u-štar berš pala kudia, me mai anklistem ande o Jerusalem. Mansa sas o Barnabas, vi mai lem le Titus mansa.</verse>
				<verse number="2">Sas pala ke o Del sikadias mange ke trubul te žiav. Me sikavavas lenge e Laši Viasta pa savi me davas duma maškar kudala kai či patian, me sikavavas la ande jekh than garado mai but ka kudala kai sas le bare, eta ke muři butji te na nakhel ai te na xasavol.</verse>
				<verse number="3">Numa o Titus, kai sas mansa, ai kai sas Greko, nas leske musai te šinen les.</verse>
				<verse number="4">Ai kudia, pala le falši phral kai pe o čorořal dine andre ai garadile maškar amende, te len sama sar ame sam slobodo ande o Jesus Kristo, kamenas te teliaren amen.</verse>
				<verse number="5">Ame či mukliam ame lenge či jekh vramia ai ame ninkerdiam pe lende, eta ke o čačimos katar e Laši Viasta t'avel ninkerdo maškar tumende.</verse>
				<verse number="6">Kudala kai si le mai bare — sar von sas angla savořende, nai mange khanči: o Del či lel sama kon si mai baro — kudala kai si le mai bare naštinas te mai phenen vareso nevo mange.</verse>
				<verse number="7">Aver fialo, dikhle ke e Laši Viasta sas mange dini pe kudalenge kai nai šinde, sar le Petroske pala le šinde.</verse>
				<verse number="8">Ke Kudo kai kerdias anda o Petri o apostolo le šindengo vi kerdias anda mande o apostolo le bi-šindengo.</verse>
				<verse number="9">Ai o Jakob, o Petri ai o Jono, kai dikhen le sar stilpuri, prinžiarde o mištimos kai sas mange dino, dine ma, man ai le Barnabas, o vast ai line amen sar phral, ame karing kudala kai či patian, ai von karing kudala kai patian.</verse>
				<verse number="10">Von ferdi phenen amenge te das ame godji ka le čoře, so me lemas sama te kerav.</verse>
				<verse number="11">Numa kana o Petri avilo ande o Antioxi, me ninkerdem ma angla leste ke vo či kerdias mišto.</verse>
				<verse number="12">Čačes, angla savořende t'aven uni žene tradine katar o Jakob, vo xalas kudalensa kai či patian; ai, kana von avile, vo lias kothar pe ai thodias pe rigate, daratar katar kudala kai lenas o zakono židovitsko.</verse>
				<verse number="13">Lesa vi le kaver Židovuri thode te keren daraimata, kadia ke vi o Barnabas sas ningerdo katar lengo daraimos.</verse>
				<verse number="14">Kana dikhlem ke von či phiren sar si o čačimos katar e Laši Viasta me phendem ka o Petri angla sa: T'avela, tu kai san Židovo, te traisa tu sar kudala kai či patian ai na sar train le Židovuri, sostar thos tu zor pe kudala kai či patian te kerdion Židovuri?</verse>
				<verse number="15">Ame, ame sam Židovuri dekin arakhadiliam, ai na nai-Židovuri bezexale.</verse>
				<verse number="16">Numa, žianas ke nai katar le butia le zakonoske ke o manuš si vorta angla o Del, numa katar o patiamos ande o Jesus Kristo, eta t'avas čače katar o patiamos ande o Kristo ai na katar le butia katar o Zakono, ke či jekh manuš či avela čačiardo katar le butia le Zakoneske.</verse>
				<verse number="17">Numa, žikin ame rodas te čačiovas katar o Kristo, te avilinosas ke vi ame arakhen ame bezexale, o Kristo avela vo jekh ministero katar e bezex? Dur amendar!</verse>
				<verse number="18">Ke, te vazdava me le dieli kai me peradem, me kerav mange jekh kai či kerdias mišto,</verse>
				<verse number="19">ke si pala o Zakono ke me mulem le Zakoneske, eta te traiv le Devleske. Me simas karfome le Kristosa;</verse>
				<verse number="20">ai te me traiv, manai ke mange traiv, si o Kristo ke trail ande mande; te me traiv akana ande o mas, me traiv ande o patiamos ande o Šiav le Devlesko, kai kamel ma ai kai dias pe vo mange.</verse>
				<verse number="21">Me či šiudav o mištimos le Devlesko; ke te si katar o Zakono ke avas vorta angla o Del, o Kristo mulo intaino.</verse>
			</chapter>
			<chapter number="3">
				<verse number="1">O Galatianuri kai nai tumen godji! Kon diliardias tumen, tume, kai sas tume risuime mišto angla le jakha e martia le Kristoski pe o trušul.</verse>
				<verse number="2">Kamavas te žianav tumendar: Si katar le butia le Zakonoske ke tume lian o Duxo, vai ke šundian ai patian pe ande e Laši Viasta.</verse>
				<verse number="3">San tume kasave dile? Tume lian angla savořende o traio nevo katar o Duxo. Kamen tume akana te geton anda tumari zor?</verse>
				<verse number="4">Tume kjinuisardian kaiti intaino? Naštil avel intaino.</verse>
				<verse number="5">Kudo kai del tumen o Duxo, ai kai kerel čudeni maškar tumende, kerel vo kudia katar le butia Zakonoske, vai katar sar del duma pa o patiamos?</verse>
				<verse number="6">Sar o Abraham patiaias ande o Del, ai ke sas les laši kris,</verse>
				<verse number="7">prinžiaren kadia ke si kudala kai si len o patiamos ke si le šiave katar o Abraham.</verse>
				<verse number="8">Kadia o Ramomos phenelas angla savořende ke o Del dela laši kris le nai-Židovonge. Phendias angla savořende kadia laši viasta ka o Abraham: Sa le thema avena svintsime pala tute!</verse>
				<verse number="9">Kadia ke kudala kai patian si svintsime le Abrahamosa kai patial.</verse>
				<verse number="10">Ke kudala kai astardion ka le butia le Zakonoske si tela e arman; ke si ramome: Armandino t'avel varekon ka či lel sama sogodi si ramome ande e kliška le Zakonoski, ai či lel les opre.</verse>
				<verse number="11">Ai ke khonik nai čačo katar e kris angla o Del katar o Zakono, kudo si sikado, ke si phendo: O manuš vorta traila katar o patiamos.</verse>
				<verse number="12">Eta, o Zakono či avel katar o patiamos; numa vo phenel: Kudo kai lela opre kudala dieli traila lendar.</verse>
				<verse number="13">O Kristo kjindias amen katar e arman le Zakonoski, vo areslo armandino pala amende, — ke si ramome: Armandino t'avel kudo kai si amblado pe o kašt.</verse>
				<verse number="14">Eta ke o svintsimos katar o Abraham t'avel kudalenge kai či patian t'aresel ande o Jesus Kristo, ai ke ame te las katar o patiamos o Duxo kai sas šinado katar o Del.</verse>
				<verse number="15">Phralale. Me si te sikavav tumen sar den duma le manuš. Kana jekh manuš muklias pesko mištimos sar trubul, khonik našti te del rigate kudo mištimos vai te thol vareso opral.</verse>
				<verse number="16">O Del phendias so avela ka o Abraham ai ka lesko šiav. Le Ramomata či phenen leske šiave sar te avel baro narodo. Von phenen lesko šiav te sikavel te si ferdi jekh ženo — kodo si o Kristo.</verse>
				<verse number="17">Eta so me gindiv: O Del kerdias patia le Abrahamosa, sar šinaimos. O Zakono kai avilo štar šela ai trianda berš mai palal naštil te del rigate e patia.</verse>
				<verse number="18">Ke te si so avela tjiro avelas katar o Zakono, či mai avelas katar so si tuke šinado; eta, si katar so phendias ke o Del kerdias ka o Abraham t'avel les o dinimos o šukar.</verse>
				<verse number="19">Sostar o Zakono? Vo sas dino atunči pala ke či patian, žikin či avela e vitsa kai sas phendi t'avel; vo si thodino katar le andželi, ai ramone katar jekh manuš kai si maškaral.</verse>
				<verse number="20">Eta, či trubul jekh manuš maškaral kana si ferdi jekh, ai o Del si ferdi jekh.</verse>
				<verse number="21">O Zakono si vo aver fialo sar so phendias o Del? Dur kothar! T'avilinosas jekh Zakono kai šai del o traio, e kris čačes sas t'avel katar o Zakono.</verse>
				<verse number="22">Numa o Ramomos phandadias sa tela e bezex, eta ke so si t'avel si dino katar o patiamos ande o Jesus Kristo kudalenge kai patian.</verse>
				<verse number="23">Angla savořende t'avel o patiamos, ame samas phangle ai lelas sama amendar o Zakono, te dikhas o patiamos kai avela sikado.</verse>
				<verse number="24">Kadia o Zakono sas thodino te ningerel amen ka o Kristo, eta ke ame t'avas čačarde katar o patiamos.</verse>
				<verse number="25">O patiamos avilo, ame či mai sam tela o Zakono.</verse>
				<verse number="26">Ke tume san sa šiave le Devleske katar o patiamos ande o Jesus Kristo;</verse>
				<verse number="27">tume sa, kai san bolde ande o Kristo, tume lian pe tumende sar tsalia o traio ande o Kristo.</verse>
				<verse number="28">Nai či Židovo či Greko, manai či řobo či slobodo, manai či murš či žiuvli; ke tume san sa jekh ande o Jesus Kristo.</verse>
				<verse number="29">Ai te san tume le Kristoske, avilian katar o Abraham, ai lena lestar le mištimata kai sas phende.</verse>
			</chapter>
			<chapter number="4">
				<verse number="1">Eta, kana kudo kai si te lel o mištimos si glata, me phenav ke vo si inke sar jekh řobo, makar ke avela birevo pe sa;</verse>
				<verse number="2">numa vo si tela o vast kudalengo kai len sama lestar ai katar leske mištimata ži ande e vramia kai thodias o dad.</verse>
				<verse number="3">Vi ame, sa kadia, kana ame samas glati, ame samas tela o thodimos katar le putari kai si ande kadia lumia;</verse>
				<verse number="4">numa, kana e vramia nakhli, o Del tradias peski Šiaves, arakhadilo katar jekh žiuvli, arakhadilo tela o Zakono,</verse>
				<verse number="5">eta te kjinel kudalen kai sas tela o Zakono, eta ame te las so avel amenge sar šiave.</verse>
				<verse number="6">Ai ke sar ke tume san šiave, o Del tradias ande amare ile o Duxo katar pesko Šiav, savo tsipil: Abba! Tate!</verse>
				<verse number="7">Kadia tu či mai san řobo, numa šiav; ai te san tu šiav, tu vi san te les o mištimos katar o Del.</verse>
				<verse number="8">Aver data, či žianenas le Devles, tume služinas le devlen kai nai von čače dela;</verse>
				<verse number="9">numa akana kai tume žianen le Devles, vai mai mišto kai prinžiarel tumen o Del, sar žiana tume palpale ka kudala kovle ai bi-laše zora so si, kasaven mai kamen tume te služin?</verse>
				<verse number="10">Numa tume len sama le dies, le šion, le vrami ai le berš!</verse>
				<verse number="11">Me darav ke intaino kerdem sa e butji tumenge.</verse>
				<verse number="12">Aven sar mande, ke vi me sim sar tumende. Phralale, řudjiv tume. Tume či kerdian mange či jekh doš.</verse>
				<verse number="13">Tume žianen ke si pala jekh bangimos ande o mas ke pe e mai angluno data me phendem tumenge e Laši Viasta.</verse>
				<verse number="14">Ai simas zumado ande muřo mas, tume či sikadian či vuřetsia či griatsia; tume sikadian mange, aver fialo, lian ma sar jekh andželo le Devlesko, sar o Jesus Kristo.</verse>
				<verse number="15">Kaila akana sa tumari veselia? Ke me phendem tumenge ke, te šai t'avel kudia, tume ankaladianas avri tumare jakha te den le mange.</verse>
				<verse number="16">Areslem me tumaro dušmano ke phenav tumenge o čačimos?</verse>
				<verse number="17">O gribimos kai si len tumenge nai vužio, numa von kamen te šinen tume amendar, eta te gribin tume lenge.</verse>
				<verse number="18">Mišto si t'avel gribimos tumenge pe so si mišto ai ande sa e vramia, ai na ferdi kana sim maškar tumende.</verse>
				<verse number="19">Muře glati, pala kudalende dukhal ma sar kana arakhadiol jekha žiuvliake jekh šiav, žikin či o Kristo t'avel ande tumende,</verse>
				<verse number="20">me kamlemas t'avav akana paša tumende, ai te pařuvav e šib, ke me darav anda tumende.</verse>
				<verse number="21">Phenen mange, tume kai kamen t'aven tela o Zakono, či ašunen tume o Zakono?</verse>
				<verse number="22">Ke si ramone ke o Abraham sas les dui šiave, jekh katar e řobitsa, ai jekh katar e žiuvli slobodo.</verse>
				<verse number="23">Numa kudo katar e řobitsa arakhadilo sar si o mas, ai kudo katar e žiuvli slobodo sar sas leske phendo katar o Del.</verse>
				<verse number="24">Kudala dieli si sar paramiči. Eta kudala dui žiuvlia si dui patii, jekh katar o plai o Sinai, dias glati t'aven služi, si e Hagar,</verse>
				<verse number="25">ke e Hagar, si sar o plai o Sinai ande e Arabia, ai o Jerusalem themesko, kai si ande o služimos peske glatensa.</verse>
				<verse number="26">Numa o Jerusalem čeresko si slobodo, vo si amari dei;</verse>
				<verse number="27">Ke si ramome: Veselisavo, tu kai naštis t'aven tu glati! Phařadio ai phurde tsipimata, tu kai či žianes e dukh t'avel tu glata! Ke le glati kudalatar kai si mukli avena mai but ke sar le glati kudalake kai si meritime.</verse>
				<verse number="28">Tumenge, phralale, sar o Isak, tume san le glati arakhadile sar sas šindo katar o Del;</verse>
				<verse number="29">ai sa jekh fialo sar atunči kudo kai arakhadilo sar si o mas kjinuil kudales kai arakhadilo sar si o Duxo, kadia si vi akana.</verse>
				<verse number="30">Numa so phenel o Ramomos? Gonisar le řobitsa ai lake šiaves, ke o šiav katar e řobitsa či lela partia katar muřo mištimos le šiavesa katar e žiuvli slobodo.</verse>
				<verse number="31">Sa anda kudia, phralale, ame či sam glati katar e řobitsa, numa katar e žiuvli slobodo.</verse>
			</chapter>
			<chapter number="5">
				<verse number="1">Si t'avas skipime ke o Kristo skipisardias ame. Bešen zurales, ai na muken tume mai jekh data t'aven phangle ka o služimos.</verse>
				<verse number="2">Eta, me o Paul, me phenav tumenge ke, te tume šindian tume, o Kristo nai tumenge khanči.</verse>
				<verse number="3">Ai me mai kamav te phenav mai jekh data pe sako manuš kai kerel te šinen les, leske musai te kerel sa o Zakono.</verse>
				<verse number="4">Tume san hulade katar o Kristo, tume sa kai roden te čačon ande o Zakono; tumendar si lino o mištimos.</verse>
				<verse number="5">Amenge, si katar o patiamos ke ame ažiukeras, katar o Duxo, so avela katar e kris.</verse>
				<verse number="6">Ke, ande o Jesus Kristo, nai khanči te san šindo vai te na san šindo, numa o patiamos kai sikav pe katar o kamimos.</verse>
				<verse number="7">Tume našenas miško: Kon astardias tumen, te na muken tumen te patian ka o čačimos?</verse>
				<verse number="8">Kudo kai athavel tumen nai kudo kai akhardias tumen.</verse>
				<verse number="9">Jekh tsiřa drosda uštiavel o xumer.</verse>
				<verse number="10">Si ma kako patiamos ande tumende, ande o Baro, ke tume či gindina tume aver fialo. Numa kudo kai rimol tumen, savo avela, avela pe leste o pharimos.</verse>
				<verse number="11">Mange, phralale, te mai dava duma pa o šinimos, sostar mai kjinuin von ma? Te na kadia, či mesailas khanikas so me phenav pa o Kristo pe o trušul.</verse>
				<verse number="12">Te na mai aven len glati, kudala kai thon te diliaren tume maškar tumende!</verse>
				<verse number="13">Phralale, tume san akharde t'aven slobodo, ferdi ande kudia slobodia te na train sar si o mas; numa den tume, katar o kamimos, služi jekh kavreske.</verse>
				<verse number="14">Ke sa o Zakono si thodino ande ferdi jekh vorba, ande kadia: T'avel tuke drago tjiro vortako sar san drago tuke.</verse>
				<verse number="15">Numa te xana ai te nakhavena le uni le kavren sar le žigeni, len tume sama ke te na rimon tume le uni le kavren.</verse>
				<verse number="16">Me phenav kadia: Phiren sar si o Duxo, ai tume či kerena sar kamel o mas.</verse>
				<verse number="17">Ke o mas kamel so či kamel o Duxo, ai o Duxo kamel so či kamel o mas; von maren pe maškar pende, eta ke tume te na keren so tume kamen.</verse>
				<verse number="18">Te san tume ningerde katar o Duxo, tume či san tela o Zakono.</verse>
				<verse number="19">Eta sar le butia le maseske si sikade; o lažiav, o mahrimos, e kurvetsia;</verse>
				<verse number="20">o řudjimos ka le vobrazi ai o drabarimos. Aven dušmaia jekh avreske, čingaren pe, xan pe sar le žiukel, xoliaren pe, hulaven pe ai sako žial pe peski rig;</verse>
				<verse number="21">kamen te len avrestar, mation ai xan but, ai keren aver kasave dieli. Me phenav tumenge angla savořende, sar mai phendem, ke kudala kai keren kasave dieli, či avela lenge e amperetsia le Devleski.</verse>
				<verse number="22">Numa e fruta katar o Duxo, si o kamimos, e veselia, e patia, e řabda, o lašimos, e mila, o čačimos,</verse>
				<verse number="23">o kovlimos, ai o ninkerimos. O Zakono nai pe kudala dieli!</verse>
				<verse number="24">Kudala kai si le Jesus Kristoske karfosarde o mas ai so sas leske drago ai so kamelas.</verse>
				<verse number="25">Te traisaras ame katar o Duxo, vi mai phiras sar si o Duxo.</verse>
				<verse number="26">Na roden jekh intaino vestimos, te xoliaras jekh kavres, te kamas te las jekh kavrestar.</verse>
			</chapter>
			<chapter number="6">
				<verse number="1">Phralale, te si jekh manuš ke len les ke kerdias varesavo doš, tume kai san ande o Duxo, vazden les jekhe kovle duxosa. Le tu sama, daratar ke vi šai t'aves zumado.</verse>
				<verse number="2">Ninkeren o pharimos jekh le kavreske, ai tume kerena kadia o zakono le Kristosko.</verse>
				<verse number="3">Te si varekon ke gindil pe ke vo si varekon, makar ke von nai khanči, vo korkořo diliarel pe.</verse>
				<verse number="4">Ke sako te lel sama so kerel, ai atunči šai luvudil pe katar leske butia, na sar lela sama sar keren le kavre;</verse>
				<verse number="5">Ke sako ningerela pesko pharimos.</verse>
				<verse number="6">Ke kudo kai sikiol e vorba te phenel sa le mištimata kudaleske kai sikiarel les.</verse>
				<verse number="7">Na šibin tume: či maren mui katar o Del. Sa so jekh manuš thodias te bariol, vo kadia kjidela.</verse>
				<verse number="8">Kudo kai thol te bariol so si drago peske, kjidela o merimos, numa kudo kai bariarel so si drago le Duxoske kjidela katar o Duxo o traio pe sakda.</verse>
				<verse number="9">Te na mukas ame te na keras o mištimos; ke ame kjidasa kana avela e vramia, te na mukasa ame tele.</verse>
				<verse number="10">Kadi si, žikin šai daštisaras, te keras o mištimos karing sa, ai mai but karing le phral kai patian.</verse>
				<verse number="11">Dikhen če bare bukvensa sar me ramosardem tumenge anda muřo vast</verse>
				<verse number="12">Sa kudala kai kamen t'aven tumenge drago sar si o mas thon pe tumende zor te šinen tume, eta ferdi te na maren le pala o trušul le Kristosko.</verse>
				<verse number="13">Ke le šinde inke von či len sama o Zakono; numa von kamen t'aven tume šinde, te luvudin pe anda o semno anda tumaro mas.</verse>
				<verse number="14">So si mange, dur mandar o gindo te luvudiv ma katar jekh kaver diela ke ferdi o trušul amare Baresko o Jesus Kristo. E lumia muli pe o trušul mange, ai me mulem la lumiake.</verse>
				<verse number="15">Ke nai khanči ke te san šindo vai te na san šindo; so si vareso si, t'aves jekh nevo manuš, katar o trušul le Kristosko.</verse>
				<verse number="16">Patia ai mila pe sa kudala kai len sama kudia diela, ai pe o Israel katar o Del!</verse>
				<verse number="17">Ke khonik de akanara te na nekežil ma, ke me ninkerav pe muřo stato le semnuri katar o Jesus.</verse>
				<verse number="18">Phralale, ka e dragostia katar amaro Rai o Jesus Kristo t'avel tumare duxosa! Amen!</verse>
			</chapter>
		</book>
		<book number="49">
			<chapter number="1">
				<verse number="1">O Paul, apostolo katar o Jesus Kristo sar kamel o Del, ka le svintsi kai si ande o Efeso ai ka le čače ande o Jesus Kristo;</verse>
				<verse number="2">ke o mištimos ai e patia t'aven tumenge dine katar o Del amaro Dad ai katar o Rai o Jesus Kristo.</verse>
				<verse number="3">Svinto t'avel O Del, o Dad amare Baresko o Jesus Kristo, kai svintsisardias amen ande sako svintsimos duxosko ande le thana le čereske ande o Kristo!</verse>
				<verse number="4">Ande leste o Del alosardias amen angla savořende t'avel e lumia, t'avas ame svintsi ai bi došake angla o Kristo,</verse>
				<verse number="5">šinadias amen ande peski dragostia t'avas le šiave le Devleske katar o Jesus Kristo, sar vo kamel t'avel leske drago.</verse>
				<verse number="6">Te luvudisaras le Devles pe lesko mištimos kai vo dias ivia amen anda pesko šiav kai kamel mai but.</verse>
				<verse number="7">Ande o Kristo amen si ame o pokjinimos katar lesko rat, te lel amare bezexa, pala o barvalimos le mištimasko le Devlesko,</verse>
				<verse number="8">kai vo thodias but pe amende. Katar sako fialo žianglimos ai godiaverimos,</verse>
				<verse number="9">kerdias vo te žianas so si e čudenia kai vo kamlias, o mištimos kai thodias vo ande o Kristo.</verse>
				<verse number="10">O Del kerela so kamel kana getona pe le vrami, te kjidel sa ande o Kristo, so si ande o čeri ai kudia so si pe e phuv.</verse>
				<verse number="11">Ande o Kristo akhardias vi ame, sam vuže šinade sar kamel kudo kai kerel sa le dieli sar vo kamel.</verse>
				<verse number="12">Eta te ame služisaras te luvudisaras lesko vestimos, ame kai de anda o gor ažiukerdiam le Kristos.</verse>
				<verse number="13">Vi ande leste, pala ke tume ašundian e vorba le čačimaski, e Laši Viasta tumari skipimaski, ande leste tume patianas ai tume san pečatuime katar o Svinto Duxo kai sas phendo tumenge.</verse>
				<verse number="14">Kudia si jekh mištimos katar so si t'avel amenge, te skipisarel kudalen kai si le Devleske. Te luvudisaras lesko vestimos.</verse>
				<verse number="15">Sa anda kudia vi me, kana me ašundem ke den duma pa tumaro patiamos ande o Rai o Jesus ai pa tumari mila pe sa le svintsi,</verse>
				<verse number="16">me či mukav ma te na řudjiv tumenge. Phenav pa tumende ande muře řudjimata,</verse>
				<verse number="17">eta ke o Del katar amaro Rai o Jesus Kristo, o Dad o vestime, te del tumen jekh duxo godiako ai te žianen les;</verse>
				<verse number="18">ai ke kerel te strefian tumare jakha ande tumaro ilo, te tume te žianen so tume ažiukeren kai si astardo ka so vo akharel, so si lesko barvalimos le vestimasko kai garavel peske narodoske,</verse>
				<verse number="19">ai sar si bari ande amende kai patiaias leski zor. Te sikadiol kadia zor mišto sar kana</verse>
				<verse number="20">vo thodias la ande o Kristo, kai živindisailo katar le mule, ai vazdias les te bešel pe peski čači rig ande le thana le čereske.</verse>
				<verse number="21">Amperetsil opral sa kai porončin, pe sa le bare, pe sa zurale, pe sa birevia, ai pe sako anav kai šai mothon, na ferdi anda kadala berš, numa vi pe le berš kai avena.</verse>
				<verse number="22">Vo sa thodias tela leske punře, ai vo dias les sar birevo o mai baro ka e Khangeri,</verse>
				<verse number="23">kai si lesko stato, o pherdimos kudalesko kai pherel sa e lumia.</verse>
			</chapter>
			<chapter number="2">
				<verse number="1">Tume san mule katar tumare lažiave ai katar tumare bezexa,</verse>
				<verse number="2">ande save tume phirenas angla savořende, sar phirenas ande kadia lumia, sar si o prinso katar e zor la balvaliaki, katar o duxo kai kerel akana ande le šiave kai buntuin pe.</verse>
				<verse number="3">Vi ame sa, samas anda lende. Ai ame traisarasas angla savořende sar kamelas amaro mas, kerasas so kamel amaro mas ai amare ginduri, ai ame samas anda amende glati la xoliake, sar le kaver.</verse>
				<verse number="4">Numa o Del, kai si barvalo ande e mila, pala o baro kamimos kai vo kamel amen lesa,</verse>
				<verse number="5">ame kai samas mule pala amare lažiave, dias amen palpale o traio le Kristosa (si katar e dragostia ke tume san skipime);</verse>
				<verse number="6">vo živindisardias ame ande jekh than, ai kerdias te bešas ande jekh than ande le thana čereske, ande o Jesus Kristo,</verse>
				<verse number="7">eta te sikavel ande le berš kai avena o barvalimos pria baro lesko mištimasko katar peski mila karing amende ande o Jesus Kristo.</verse>
				<verse number="8">Ke si katar o mištimos ke tume san skipime, pala o patiamos. Ai kudia či avel tumendar, si dino katar o Del.</verse>
				<verse number="9">Nai katar le butia, eta ke te khonik te na luvudil pe.</verse>
				<verse number="10">Ke ame sam leski butji, sam lašiarde ande o Jesus Kristo pe le laše butia, kai o Del lašiardias angla savořende, eta ame te keras kudia.</verse>
				<verse number="11">Sa anda kudia, tume nai-Židovuri kai či patianas angla savořende ande tumaro mas, akharde bi-šinde katar kudala kai akharen pen le šinde (ai kai si šinde ande pengo mas katar o vast le manušesko) —</verse>
				<verse number="12">den tume godji ke tume sanas ande kudia vramia bi le Jesusosko, streia ai či anda o narodo alome katar o Del ai či ande le patji kai trubunas t'aven, bi te ažiukeren ai bi-Devleske ande e lumia.</verse>
				<verse number="13">Numa akana, ande o Jesus Kristo, tume kai sanas angla savořende dur, tume pašilian katar o rat le Kristosko.</verse>
				<verse number="14">Ke vo si amari patia, vo kai anda le dui kerel jekh, ai kai peradias o zido kai hulavelas amen ai kerdias amen dušmaia.</verse>
				<verse number="15">Vo biladias ande pesko mas o Zakono le Mošesko leske ordinonsa ai poronkonsa, eta te kerel ande peste le donsa ferdi jekh narodo nevo, kai thol e patia.</verse>
				<verse number="16">O Kristo thol le ande jekh than, le dui naroduri ande ferdi jekh stato le Devlesa, katar pesko merimos pe o trušul. Eta phařavel le dušmanon.</verse>
				<verse number="17">Vo avilo te phenel tumenge e patia, tumenge kai sanas dur, ai e patia kudalenge kai si paše.</verse>
				<verse number="18">Ke lestar vi amen vi tumen Židovuri ai nai-Židovuri si drom te žias paša o Dad, ande sa jekh Duxo.</verse>
				<verse number="19">Kadia si, tume le nai-Židovuri či mai san streia, či žene avrial, numa tume san akana sar le svintsi, žene anda o narodo le Devlesko.</verse>
				<verse number="20">Tume san vazdine pe o fundo katar le apostoli ai katar le profeturi. O Jesus Kristo inke vo si o bař le koltsosko.</verse>
				<verse number="21">Ande leste sa o kher, mišto thodino, vazdel pe t'avel jekh templo svinto ande o Baro.</verse>
				<verse number="22">Ande leste vi tume san vazdine te bešel ande tumende o Del ande o Duxosko.</verse>
			</chapter>
			<chapter number="3">
				<verse number="1">Pala kudia, me o Paul, o řobaš pala o Kristo tumenge kai či patian.</verse>
				<verse number="2">Tume sikilian e butji kai o Del dias man peske mištimasa te kerel tumenge.</verse>
				<verse number="3">Si ke sas mange sikado ke me žianglem e čudenia pe savi me avilem te ramosarav ande tsiřa vorbi.</verse>
				<verse number="4">Kana gjinena, šai gindin tume sode si ma godji katar e čudenia le Kristoski.</verse>
				<verse number="5">Či sikadili kudia ka le šiave le manušenge ande le kaver vitsi, sar sikadiol akana katar o Duxo ke le svintsi apostoli ai ka le profeturi le Kristoske.</verse>
				<verse number="6">Kudia čudenia, si ke kudala kai či patian si amensa, keras ferdi jekh stato, ai ažiukeras so phendias amenge o Jesus Kristo katar e Laši Viasta.</verse>
				<verse number="7">Man thode ma ministero katar e Laši Viasta katar o mištimos le Devlesko, kai si mange dino anda peski putiaria.</verse>
				<verse number="8">Mange, kai sim o mai tsinořo anda le svintsi, kudo mištimos sas dino te phenav kudalenge kai či patian le barvalimata kai či žianen katar o Kristo.</verse>
				<verse number="9">Ai te thav ande e vedaria so vo kerela katar e čudenia garadi anda sa le vrami katar o Del kai kerdias sa le dieli.</verse>
				<verse number="10">Eta ke kudala kai porončin ai le bare ande le thana le čereske te žianen adies katar e Khangeri sa e godji le Devleski.</verse>
				<verse number="11">O Del kerdias kadia sar vo kamlias sakda katar o Jesus Kristo amaro Baro,</verse>
				<verse number="12">ande kaste si amen, katar o patiamos ande leste, o slobodimos te pašiovas paša o Del bi darako.</verse>
				<verse number="13">Kadia me mangav tumen te na daran pala muře baiuri pala tumenge; von si tumaro vestimos.</verse>
				<verse number="14">Anda kudia, me dav čanga angla o Dad,</verse>
				<verse number="15">kastar tsirdel pesko anav sako familia ande o čeri ai pe e phuv,</verse>
				<verse number="16">eta te del tumen, sar si o barvalimos lesko vestimasko, t'aven zurales zuriarde katar lesko Duxo andre ande tumende.</verse>
				<verse number="17">Kadia ke o Kristo te bešel ande tumare ile katar o patiamos; eta t'avel ande tumende e vuna ai o fundo katar o kamimos,</verse>
				<verse number="18">te tume te šai hatiaren sa le svintsonsa so si o buvlimos, o barimos, o andre ai o opre,</verse>
				<verse number="19">ai te žianen o kamimos le Kristosko, kai si mai but sogodi tume žianen, kadia ke tume t'aven pherde ande sako diela ande o Del.</verse>
				<verse number="20">Eta, ka kudo kai šai kerel sa, katar e zor kai si ande amende, but mai but anda sa so ame mangas vai gindisavas,</verse>
				<verse number="21">leske t'avel e vestia ande e Khangeri ai ande o Jesus Kristo, ande sa le vitsi, berš beršestar! Amen!</verse>
			</chapter>
			<chapter number="4">
				<verse number="1">Me mangav tumen, me, o řobaš ande o Baro, te phiren vorta harniči ande so si tumenge phendo,</verse>
				<verse number="2">ande sa o kovlimos ai e dragostia, ažiukerimasa, te ninkeren tume jekh avres kamimasa.</verse>
				<verse number="3">Te thon tume zor t'aven ande jekh than katar o duxo, phangle katar e patia.</verse>
				<verse number="4">Ferdi jekh stato si ai ferdi jekh Duxo, sar tume sanas akharde ferdi ka jekh nedeždia;</verse>
				<verse number="5">Ferdi si jekh Baro, ferdi jekh patiamos, ferdi jekh bolimos,</verse>
				<verse number="6">ferdi Del ai Dad anda sa, kai si opral savořendar, ai maškar sa, ai ande sa.</verse>
				<verse number="7">Numa sakones amenge o mištimos sas amenge dino sar si e mesura kai dias ame o Kristo.</verse>
				<verse number="8">Sa anda kudia si phendo: Anklisto opre, vo ningerdias phanglen, Ai vo dias podarki le manušen.</verse>
				<verse number="9">Eta, so si kudia: Vo anklisto, te na niči ke vo vi vulisto ande le thana tela e phuv?</verse>
				<verse number="10">Kudo kai vulisto, sa kudo si kai anklisto opral pa sa o čeri, eta te pherel sa le dieli.</verse>
				<verse number="11">Ai vo dias podarki jekhen te aven sar apostoli, le kavren sar profeturi, le kavren te sikiaren, le kavren sar pastuřuri ai doktoruri,</verse>
				<verse number="12">te lašiaren sar mai mišto le svintson ka e butji le ministereski ai te lašiaren o stato le Kristosko,</verse>
				<verse number="13">žikin či ame aresas sa t'avas jekh ande o patiamos ai te žianas le Šiaves le Devlesko, sar si kerdo manuš, pe e mesura sar mai laši le Kristoski,</verse>
				<verse number="14">eta te na mai avas ame glati, vulias ai ningerel ame e balval katar le kaver patiamata, kai šibin le manušen, ai athaven len te diliaren len,</verse>
				<verse number="15">numa ke, kjidas o čačimos ande o kamimos, ame te bariuvas anda sako fialo ande kudo kai si o birevo, o Kristo.</verse>
				<verse number="16">Lestar si, ai nais ka sa le phanglimata kai ažutin les, sa o trupo si mišto astardo ai mišto kjidino, tsirdel o barimos sar si e zor kai trubul anda sako partia, ai bariarel pe vo ande o lašimos.</verse>
				<verse number="17">Eta so me phenav ande o anav le Baresko, si ke tume či mai trubul te phiren sar kudala kai či patian, kai phiren pala le ginduri kai traden nikai.</verse>
				<verse number="18">Lengi godji kalili, von si streia ka o traio le Devlesko, kai nai o patiamos ande lende, pala ke si zuralo lengo ilo.</verse>
				<verse number="19">Xasarde sa le ginduri, von thode pe te rimon pe, te keren sa xanžvale sako fialo so nai vužio.</verse>
				<verse number="20">Numa tume, nai kadia ke tume sikilian pa o Kristo!</verse>
				<verse number="21">Čačes tume ašundian pa leste, ai sikilian o čačimos kai si ande o Jesus sar kristianuri.</verse>
				<verse number="22">Tume trubul te len pe tumende tumaro purano zakono. Vo sikavelas tumenge sar traisardian angla savořende — kodo purano zakono kai kerniol tumen te ningeren tumen te xasavon,</verse>
				<verse number="23">t'aven neviarde ande o duxo tumaria godiako,</verse>
				<verse number="24">ai te thon pe tumende o manuš nevo, kerdo ande o Del ande jekh kris ai jekh svintsimos kai del o čačimos.</verse>
				<verse number="25">Sa anda kudia, muken o xoxaimos, ai ke sako anda tumende del duma sar si o čačimos ka pesko vortako; ke ame sam astarde jekh ka o kaver.</verse>
				<verse number="26">T'avela tumen xoli, na keren bezex; ke o kham te na perel tele pe tumari xoli,</verse>
				<verse number="27">ai na muken t'avel o beng.</verse>
				<verse number="28">Kudo kai čorelas te na mai čorel; numa mai mišto te kerel butji te kerel anda peske vast so si mišto, te šai del kudales kai trubul les.</verse>
				<verse number="29">Te na anklel anda tumaro mui či jekh vorba nasul, numa feri uni laše vorbi, te vazden ai te den jekh mištimos kudalenge kai ašunen.</verse>
				<verse number="30">Na nekezin o Svinto Duxo le Devlesko, pala savo tume san astarde le dieseske kai avena skipime.</verse>
				<verse number="31">Ke sako vuřitsimos, sako buntuimos, sako phabardi xoli, sako tsipimos, sako xoxaimos, ai sako fialo nasulimos, te žialtar maškar tumendar.</verse>
				<verse number="32">T'aven laše jekh karing kavreste, miloso, te jertin jekh avreske, sar o Del jertisardias tumenge ande o Kristo.</verse>
			</chapter>
			<chapter number="5">
				<verse number="1">Keren sar kerel o Del, sar le glati kai vo kamel;</verse>
				<verse number="2">ai phiren ande o mištimos, sar sas o Kristo, kai kamlias amen, ai kai dias pe vo ka o Del pala amende sar jekh dinimos kai khandel šukar.</verse>
				<verse number="3">Ke e kurvetsia, o bi-vužio, ai o xanžvalimos te na inke t'aven phende maškar tumende, kadia či trubul le svintson.</verse>
				<verse number="4">Ke te na ašunen či vorbi kai nai laše, či divano dilo, či asaimos, dieli kai si kaver fialo sar o mištimos; ke t'ašunen mai mišto dragosti.</verse>
				<verse number="5">Ke, te žianen mišto, či jekh kurvari, vai jekh kai nai vužio, vai xanžvalo, (o xanžvalo si sar kudo kai patial ande le staturi,) či avela len khanči ande e amperetsia le Kristoski ai le Devleski.</verse>
				<verse number="6">Ke khonik te na diliarel tumen intaino katar o divano; ke si pala kudala dieli ke e xoli le Devleski avel pe le šiave le buntuimaske.</verse>
				<verse number="7">Te na avel tumen či jekh partia lensa.</verse>
				<verse number="8">Angla savořende tume sanas tuniariko, ai akana tume san vedaria ande o Baro. Phiren sar glati la vedariake!</verse>
				<verse number="9">Ke e vedaria del fruta, o lašimos e kris ai o čačimos.</verse>
				<verse number="10">Len sama so si drago le Bareske;</verse>
				<verse number="11">ai na len partia ka le butia kai si ande o tuniariko, numa mai mišto šiuden le.</verse>
				<verse number="12">Ke si lažiav te phenas so von keren ande o garaimos;</verse>
				<verse number="13">numa sogodi si dino strafo sikadiol katar e vedaria, ke sogodi dikhiol si katar e vedaria.</verse>
				<verse number="14">Sa anda kudia si phendo: Ušti, tu kai soves, Ankli avri katar le mule, Ai o Kristo strefiala tut.</verse>
				<verse number="15">Len tume sama sar tume keren, na sar le dile, numa sar le godiaver;</verse>
				<verse number="16">keren mištimos sako data kai šai daštin, ke le diesa si nasul.</verse>
				<verse number="17">Sa anda kudia te na aven prosti, numa te hatiaren so kamel o Baro.</verse>
				<verse number="18">Na mation la moliasa: si o čořimos, Aven, aver fialo, pherde duxo;</verse>
				<verse number="19">Ninkeren tume le psalmonsa, le gjiliansa, ai le kantikonsa duxoske, gjilaben ai vestin ande sa tumaro ilo le luvudimata le Bareske;</verse>
				<verse number="20">Naisin sakda anda sako diela la Devles le Dades, ande o anav amare Baresko o Jesus Kristo,</verse>
				<verse number="21">Řebdin jekh le kavreske ande e dar katar o Jesus Kristo.</verse>
				<verse number="22">Žiuvlia, patian tumare řomen, sar t'avel o Baro;</verse>
				<verse number="23">ke o řom si o birevo la řomniako, sar ke o Kristo si o birevo la Khangeriako, kai si lesko stato, ai kai vo si lesko Skipitori.</verse>
				<verse number="24">Eta, sar e Khangeri řebdil le kristos, vi e řomni trubul te řebdil pe řomes ande sako diela.</verse>
				<verse number="25">Řom, t'aven tumenge drago tumare řomnia, sar o Kristo si leske drago e Khangeri, ai vo dias pe pala late,</verse>
				<verse number="26">eta te svintsil la katar e vorba, pala ke vužiardias la katar o bolimos le paiesko,</verse>
				<verse number="27">eta te sikadiol angla leste kudia Khangeri vestime, bi-makhli, bi semnosko po mui, numa svinto ai bi došako.</verse>
				<verse number="28">Kadia trubul ke le řom t'aven lenge drago lenge řomnia sar kamen penge staturi. Kudo kai si leske drago leski řomni si vo peske drago.</verse>
				<verse number="29">Ke šoha khonik či vuřitsil pesko mas; numa pravarel les ai lel sama lestar, sar o Kristo kerel la Khangeriake,</verse>
				<verse number="30">Ke ame sam sa ande jekh stato.</verse>
				<verse number="31">Sa anda kudia o manuš mukela peske dades ai peska da, ai astardiola ka peski řomni, ai le dui avena ferdi jekh mas</verse>
				<verse number="32">Kadia čudenia si bari; me phenav ke kadia kerel o Kristo ai e Khangeri.</verse>
				<verse number="33">So mai si, ke sako anda tumende t'avel leske drago leski řomni sar si drago peske, ai ke e řomni te del pativ pesko řom.</verse>
			</chapter>
			<chapter number="6">
				<verse number="1">Glati, patian o mui tumare niamongo, sar si o Baro, ke kadia si vorta.</verse>
				<verse number="2">De pativ tjire dades ai tjira da si e mai angluno poronka kai phenel so si t'avel mai angle,</verse>
				<verse number="3">eta ke tu t'aves veselo ai ke tu te trais but pe e phuv.</verse>
				<verse number="4">Ai tume, dada, na xoliaren tumare glaten, numa len sama lendar te lašiaren le ai te sikiaren le sar si o Baro.</verse>
				<verse number="5">Služi, patian ka tumare bare kathe pe phuv la darasa ai le izdraimasa, ande e prostia tumari ileski, sar o Kristo,</verse>
				<verse number="6">na ferdi angla lenge jakha, sar t'aven drago le manušenge, numa sar služi le Kristoske, kai keren laše ilesa so kamel o Del.</verse>
				<verse number="7">Služin le sa tumare ilesa, sar ke te služin le Bares ai na le manušen,</verse>
				<verse number="8">žianen ke sako, te si řobo, te si slobodo, lela katar o Baro sar vo kerela mištimos.</verse>
				<verse number="9">Ai tume, birevia, keren sa kadia karing lende, ai na daraven len, žianen ke vo kai si lengo birevo ai vi tumaro si ande o čeri, ai ke vo del kris sakoneske sar jekh fialo.</verse>
				<verse number="10">So mai si, zuriavon ande o Baro, ai katar leski bari zor,</verse>
				<verse number="11">Thon pe tumende sa le armi le Devleske, eta te ninkeren mišto pe le xitreni le bengeske.</verse>
				<verse number="12">Ke ame či maras ame pe le manuš, numa pa le amperatsi opral, pe le bare, pe le putiaria la lumiake kali, pe le duxuri nasul kai si ande o čeri.</verse>
				<verse number="13">Sa anda kudia, lel sa le armi le Devleske, eta te šai daštin te ninkeren ande le nasul dies, ai te ninkeren tume pe punřende pala ke kerdian sa.</verse>
				<verse number="14">Ninkeren zurales: t'avel tumen pe le prašave o čačimos sar prastia; Le le tsalia sastrune la krisake;</verse>
				<verse number="15">Thon papuči pe tumare punře o gribimos kai del e Laši Viasta la patiaki;</verse>
				<verse number="16">Ningeren angla tumende le fedevia le patiamaske, savensa tume šai mudaren sa le sulitsi pařake katar o Xitro;</verse>
				<verse number="17">len vi e stadi sastruni le skipimaski, ai e xanřo le Duxoski, kai si e vorba le Devleski.</verse>
				<verse number="18">Keren ande sa e vramia katar o Duxo sako fialo řudjimos ai mangimos. Len sama kudia sa zuralimasa, ai řudjin sa le narodoske le Devlesko</verse>
				<verse number="19">řudjin mange, eta ke t'avel mange, kana putrav o mui, te phenav zorasa te žianen e čudenia katar e Laši Viasta,</verse>
				<verse number="20">kaske me sim ambasadoro ande le lansuri, ai ke me dav duma zurales sar trubul te dav duma.</verse>
				<verse number="21">Eta ke vi tume, te žianen so si pe mande, so me kerav, o Tixiko, o mai drago phral ai o čačo ministero ande o Baro, phenela tumenge sa.</verse>
				<verse number="22">Tradav les tumenge naročno karing tumende, ke te žianen tume sar ame sam, ai te das mai but zor ande tumare ile.</verse>
				<verse number="23">Ke e patia ai e mila le patiamasa t'aven dine ka le phral katar e partia le Devleski ai katar o Rai o Jesus Kristo!</verse>
				<verse number="24">Ke o mištimos t'avel sa kudalensa kai si lenge drago amaro Baro o Kristo katar jekh kamimos kai či rimol pe.</verse>
			</chapter>
		</book>
		<book number="50">
			<chapter number="1">
				<verse number="1">Lil katar o Paul ai o Timoteo, služi katar o Jesus Kristo, ka sa le svintsi ande o Jesus Kristo kai si ande o Filipi, ka le bare řasa ai ka le diakonuri:</verse>
				<verse number="2">ke o mištimos ai e patia t'aven tumenge katar o Del amaro Dad ai katar o Rai o Jesus Kristo!</verse>
				<verse number="3">Me naisiv muře Devles sako data kai so dav ma godji tumende</verse>
				<verse number="4">či mukav ma, ande sa muře řudjimata tumenge, te sikavav muři veselia</verse>
				<verse number="5">pala e partia kai tume len ka e Laši Viasta, de katar o mai angluno dies ži akana.</verse>
				<verse number="6">Me sim siguro ke kudo kai lias pe ande tumende kudia laši butji kerela la mai mišto pe o dies katar o Jesus Kristo.</verse>
				<verse number="7">Vorta si kadia ke me dav ma godji anda tumende, ke me ninkerav tumen ande muřo ilo, te si ande muře phanglimata, te si kana čačiuvav ai phenav pa e Laši Viasta, tume kai san mansa sa ande kudo mištimos.</verse>
				<verse number="8">Ke o Del si mange marturo ke tume san mange drago sa le řezgimasa ande o Jesus Kristo.</verse>
				<verse number="9">Ai so me mangav ande muře řudjimata, si ke tumaro kamimos te butiol but mai but te žianen ai t'avel tumen sa e godji</verse>
				<verse number="10">te len sama so si le dieli mai laše, eta tume t'aven vuže ai bi došake ka o dies le Kristosko,</verse>
				<verse number="11">pherde fruti la krisake kai si katar o Jesus Kristo, ka o vestimos ai o luvudimos le Devleske.</verse>
				<verse number="12">Ke kamav tume te žianen, phralale, ke so areslias mange sas mai mišto te žal mai angle e Laši Viasta.</verse>
				<verse number="13">Čačimasa, sa le ketani ai le kaver, žianen ke si pala o Kristo ke me sim ande kadala šele,</verse>
				<verse number="14">ai pašte sa le phral ande o Baro, si len zor katar muře šele, si len mai but zor te phenen bi darako e vorba.</verse>
				<verse number="15">Uni, čačes, den duma pa o Kristo ke kamen te len ai katar duxo čingarako; numa le kaver phenen pa leste lašimasa.</verse>
				<verse number="16">Kudala keren kamimasa, ke žianen ke me sim thodino tela e sama katar e Laši Viasta,</verse>
				<verse number="17">žikin ke kudala, rimome katar duxo čingarako, phenen pa o Kristo vorbensa kai nai čače ai le gindosa te vazden pe mande uni nekazi ande muře šele.</verse>
				<verse number="18">Khanči! Te si kadia, ke lenge ginduri si nasul vai laše, o Kristo si mai but phendo; me veseli ma, ai mai veseliva ma.</verse>
				<verse number="19">Ke me žianav ke kudo kerela ke skipiva ma, anda tumare řudjimata ai če ažutimos kai thol ma o Duxo katar o Jesus Kristo,</verse>
				<verse number="20">sar me ažiukerav ai ažiukerava ke či avela mange lažiav anda khanči, numa ke, akana sar sakda, o Kristo avela vestime ande muřo stato pherdo čačimasa, t'avel katar muřo traio, t'avel katar muři martia;</verse>
				<verse number="21">ke o Kristo si muřo traio, ai e martia si mange jekh nirimos.</verse>
				<verse number="22">Numa te trubul pala muři butji ke te traiv ande muřo mas, me či žianav so šai te phenav.</verse>
				<verse number="23">Me gribiv ma pa le dui riga: me kamav te žiavtar ai t'avav le Kristosa, so si o mai lašio;</verse>
				<verse number="24">numa pala tumende musai mange te bešav tumensa ande o mas.</verse>
				<verse number="25">Ai me sim siguro, me žianav ke me bešava ai ke me bešava tumensa, te žian tume mai angle ai t'avel tumen veselia ande o patiamos,</verse>
				<verse number="26">eta ke, kana avava paša tumende, t'avel tumen ande mande jekh bari diela te vestin tume ande o Jesus Kristo.</verse>
				<verse number="27">Ferdi, phiren kadia t'aven harniči laše katar e Laši Viasta le Kristoski, eta ke, t'avela ke avav te dikhav tumen, t'avel ke či sim kothe, te ašunav ke phenen pa tumende te tume bešen zurales ande jekh ženo, maren tume sar jekh duxo pala o čačimos ande e Laši Viasta.</verse>
				<verse number="28">Te na muken tume či jekh fialo te daran katar le dušmaia, so si lenge jekh semno ke xasavona, numa tumenge avela o skipimos; ai kudia katar o Del,</verse>
				<verse number="29">ke vo jertisardias tumenge katar o Kristo, na ferdi te patian tume ande leste, numa te mai kjinuin leske,</verse>
				<verse number="30">te ninkeren tume sa kudo marimos kai dikhlian ke ninkerdem ma, ai kai ašunen tumen akana ke mai si ma te ninkerav.</verse>
			</chapter>
			<chapter number="2">
				<verse number="1">O traio Kristosa zuriarel tume, lesko kamimos vušarel tumen san tume ande jekh than le Svinto Duxosa ai si tumen dragostia ai lašimos jekh pe le kaver.</verse>
				<verse number="2">Keren, me mangav tumen, t'avel muři veselia laši, t'aven sa jekh fialo, te avel tumen sa jekh kamimos, sa jekh duxo, sa jekh gindo.</verse>
				<verse number="3">Na keren khanči katar o duxo rigate vai katar o intaino vestimos, numa muken tume prosti te dikhen pe le kaver sar t'aven tume mai tele katar le kaver.</verse>
				<verse number="4">Ke sako anda tumende, te na lel sama feri katar so si lesko, te lel sama vi katar so si le kavresko.</verse>
				<verse number="5">T'aven ande tumende le ginduri kai sas ande o Jesus Kristo,</verse>
				<verse number="6">savo, si sar o Del, numa vo či gindisailo ke trubul te rodel te thol pe te avel jekh fialo sar o Del,</verse>
				<verse number="7">numa vo šiudias pa peste, kai kerdilo sar sluga, t'avel jekh fialo sar le manuš; ai sikadilo sar jekh prosto manuš,</verse>
				<verse number="8">vo korkořo kovlilo, vo patiaias ži ka e martia, ži ka e martia le trušuleski.</verse>
				<verse number="9">Sa anda kudia vi o Del vazdias les opre, ai dias les o anav kai si opral sa le anava,</verse>
				<verse number="10">eta ke ka o anav le Kristosko sako čang bangiol ande o čeri, pe e phuv ai tela e phuv,</verse>
				<verse number="11">ai ke sako šib puřil ke o Jesus Kristo si o Rai, pe o vestimos le Devlesko o Dad.</verse>
				<verse number="12">Kadia, muři kuči dragi, sa tume sakda patianas, keren butji te skipin tume darasa ai isdraimasa, na ferdi sar angla mande, numa mai but akana ke či sim kothe;</verse>
				<verse number="13">Ke si o Del kai thodias ande tumende so kamen ai so keren, sar si leske drago.</verse>
				<verse number="14">Keren sa le dieli bi te bulguin ai bi te den pe godji,</verse>
				<verse number="15">eta tume t'aven bi-došake ai vuže, šiave le Devleske bi-došale maškar jekh vitsa žiungali ai rimome, maškar save tume strefian sar jekh amblal ande e lumia,</verse>
				<verse number="16">kana ningeren tume e vorba le traioski; ai me šai vesti ma, o dies katar o Kristo, ke či našlem intaino, či kerdem butji intaino.</verse>
				<verse number="17">Ai makar t'avela šiordo muřo rat pe o sakrifiso katar tumaro patiamos, me veseli ma, ai me veseli ma tumensa savořensa.</verse>
				<verse number="18">Vi tume, sa kadia veselin tume, ai veselin tume mansa.</verse>
				<verse number="19">Me gindiv ma ande o Rai o Jesus te tradav tumenge sigo le Timoteo, eta t'avel vi mange mišto t'ašunav pa tumende.</verse>
				<verse number="20">Ke nai khonik mansa kasa te hulavav muře ginduri, t'avel mange čačes pe o ilo sar tume san;</verse>
				<verse number="21">sa kathe, čačes, roden so si lenge mišto, ai na le Jesus Kristoske.</verse>
				<verse number="22">Tume žianen ke vo sas zumado, kai thodias pe te služil e Laši Viasta mansa, sar jekh glata peske dadesa.</verse>
				<verse number="23">Me gindiv ma te tradav les tumende sar dikhava sar sim vai kai sim;</verse>
				<verse number="24">ai me patiav ma ande o Baro ke vi me žiava tumende sigo.</verse>
				<verse number="25">Me gindi ma ke musai te tradav tumende muře phrales o Epafrodito, muřo vortako ande e butji ai ande o marimos, pa kaste tume tradian mange so šai trubul ma.</verse>
				<verse number="26">Ke vo kamel te dikhel tumen savořen, ai vo sas nekežime ke tume ašundian lesko nasvalimos,</verse>
				<verse number="27">Vo sas nasvalo, čačes, ai sa paša o merimos; numa o Del sas leske mila anda leste, ai na ferdi anda leste, numa vi anda mande, eta te na avel mange nekežimos pe o nekežimos.</verse>
				<verse number="28">Me tradem les kadia sar mai sigo, eta ke tume te veselin tume kana dikhen les, ai t'avav vi me mai tsiřa nekežime.</verse>
				<verse number="29">Len les le Baresa jekh intrego veselimasa, ai den pativ kasave manušen.</verse>
				<verse number="30">Ke si pala e butji le Kristoski ke vo sas paša e martia, vo pašte dias pesko traio ke či sanas tume kathe te ažutin ma tume.</verse>
			</chapter>
			<chapter number="3">
				<verse number="1">So mai si, muře phralale, veselin tume ande o Baro. Me či mukav ma te ramov tumenge sa jekh fialo, ai avela tume mai mišto.</verse>
				<verse number="2">Len tume sama katar le žiukel, len tume sama katar le nasul butiara, len tume sama katar le falši šinde.</verse>
				<verse number="3">Ke le šinde, ame sam, kai das le Devles amaro kulto katar o Duxo le Devlesko, kai ame luvudisaras amen ande o Jesus Kristo, ai kai či thas amaro patiamos ande o mas.</verse>
				<verse number="4">Vi me, te kamavas, thavas muřo patiamos ande o mas. Te si varekon te kamel te thol pe te patial ande o mas, me šai daštiv mai but.</verse>
				<verse number="5">Me, šindo o oxtoto dies, anda e vitsa o Israel, anda e kumpania katar o Beniamin, Hebreo arakhadilo katar o Hebreo; sar si o Zakono, Fariziano;</verse>
				<verse number="6">zuralo ande o gindo, maravas e Khangeri; samas bi-došako, pala e kris le Zakoneski.</verse>
				<verse number="7">Numa kudala dieli kai sas mange te niriv, me dikhav pe lende sar xasarimos, pala o Kristo.</verse>
				<verse number="8">Ai inke me dikhav sako diela sar xasarimos, pala o šukarimos kai si ma ande o Jesus Kristo muřo Baro, pala savo me sa muklem, ai me dikhav len sar čik, eta te niriv le Kristos,</verse>
				<verse number="9">ai t'arakhen ma ande leste, na muřa krisasa, kudia kai avel katar o zakono, numa katar kudia kai si pala o patiamos ande o Kristo, e kris kai avel katar o Del pa o patiamos,</verse>
				<verse number="10">eta te žianav le Kristos, ai e zor leske živindimaski, t'avel ma leske dukha, t'avav sar leste ande o merimos, t'aresav.</verse>
				<verse number="11">Te šai daštiv, te živindiv anda le mule.</verse>
				<verse number="12">Nai inke ke me lem o prešo, vai ke me sim pria lašio; numa me našav, te zumavav te lav les, ke vi me sim lino katar o Jesus Kristo.</verse>
				<verse number="13">Phralale, či miazol mange ke me lem les; numa me kerav jekh diela: bustrav so si palpale ai žiav karing so si angle,</verse>
				<verse number="14">me našav t'aresav ande o gor, te niriv o prešo kai si o akharimos le Devlesko ande o čeri katar o Jesus Kristo.</verse>
				<verse number="15">Ame kadia kai sam sa lašio, t'avel ame sa kudo gindo; ai te si tume ande uni punturi jekh kaver gindo, o Del sikavela tumenge vi pe kudia.</verse>
				<verse number="16">Numa, te phiras mai angle pe e vurma kai andias ame kathe.</verse>
				<verse number="17">Keren sa sar mande, phralale, ai thon tumaro dikhimos pe kudala kai phiren sar si sar amende.</verse>
				<verse number="18">Ke si but kai phiren dušmaia pe o trušul le Kristosko, me butivar dem tumensa duma pa kudia, ai mai dav duma akana roimasa.</verse>
				<verse number="19">Lengo getomos avela o xasarimos; len si le sar del lengo dji, von thon pengo vestimos ande so si lengo lažiav, von den pe godji ferdi ka le dieli la phuviake.</verse>
				<verse number="20">Numa amaro foro amenge si ande o čeri, kai vi ažiukerel amen amaro Skipitori o Rai Jesus Kristo,</verse>
				<verse number="21">kai pařuvela o stato le lažiavesko, te keren ande leste jekh stato vestime, katar e putiaria kai si les ande sa le dieli.</verse>
			</chapter>
			<chapter number="4">
				<verse number="1">Sa anda kudia, muře kuč dragi ai muře pria kuč phralale, tume kai san muři veselia ai muři kurona, bešen kadia zurales ande o Baro, muře kuč dragi!</verse>
				<verse number="2">Me mangav e Evodi ai e Sintixi t'avel len jekh fialo gindo ande o Baro.</verse>
				<verse number="3">Ai vi tu, čačo vortako, e, řudjiv tu t'ažutis le, von kai marde pe pala e Laši Viasta mansa, le Klementosa ai le kavrensa muře vortača ande e butji, kai lenge anava si ande e kliška le traioski.</verse>
				<verse number="4">Veselin tume sakda ande o Baro; mai phenav tumenge, veselin tume.</verse>
				<verse number="5">Ke tumaro guglimos te žianen les sa le manuš. O Baro si paše.</verse>
				<verse number="6">Te na daran khančestar; numa anda sa le dieli keren te žianel o Del so trubul tumen katar le řudjimata ai le mangimata, te naisin les.</verse>
				<verse number="7">Ai e patia le Devleski, kai si mai but sar sa le godia, arakhela tumare ile ai tumare ginduri ande o Jesus Kristo.</verse>
				<verse number="8">So mai si, phralale, ke sa so si čačo, sa so si pativalo, sa so si vorta, sa so si vužio, sa so si drago, sa so si vestime, ai sa so si harniko trubul te pheren tumare ginduri.</verse>
				<verse number="9">So tume sikilian, lian ai ašundian mandar, ai so tume dikhlian ande mande, keren kadia. Ai o Del la patiako avela tumensa.</verse>
				<verse number="10">Me lem bari veselia ande o Baro anda sar ke tume neviardian tumare ginduri pe mande; tume mišto dian tume godji, numa naštinas te keren kudia angla savořende.</verse>
				<verse number="11">Nai ke trubul man vareso ke me phenav kadia, ke me sikilem t'avel mange mišto sar me sim.</verse>
				<verse number="12">Me žianav te traiv ande o kovlimos, ai me žianav te traiv ande o but. Ande sa ai kai-godi me sikilem t'avav pravardo ai t'avav bokhalo, t'avav ande so si but ai t'avav ande so si tsiřa.</verse>
				<verse number="13">Me šai kerav sa katar kudo kai del ma zor.</verse>
				<verse number="14">Numa tume mišto kerdian ke si tumen partia ande muřo nekazo.</verse>
				<verse number="15">Tume inke žianen, Filipianuri, anda o gor kai den duma pa e Laši Viasta, kana me gelemtar anda e Makedonia, či jekh Khangeri či gjinde mansa so von line ai so von dine.</verse>
				<verse number="16">Tume ferdi dian, ke tume tradianas man ande e Tesaloniki, ai duvar, so šai trubulas man.</verse>
				<verse number="17">Nai ke me rodav ferdi tumen te den ma podarki; numa me rodav but dobinda te dav tumen.</verse>
				<verse number="18">Me sa lem, ai man si ma but; me sim pherdo mištimos, kai lem katar o Epafrodito so avilo tumendar sar jekh duxi kai khandel šukar, jekh sakrifiso kai o Del lel, ai kai si leske drago.</verse>
				<verse number="19">Ai muřo Del dela tumen so trubul savořen sar si lesko barvalimos, veselimasa, ande o Jesus Kristo.</verse>
				<verse number="20">Ka amaro Del ai Dad t'avel vestime berš beršestar! Amen!</verse>
				<verse number="21">Den pozdraimos sa le svintson ande o Jesus Kristo. Le phral kai si mansa den tumen pozdraimos.</verse>
				<verse number="22">Sa le svintsi den tume pozdraimos, ai sar mai but kudala katar o kher o Tsesaresko.</verse>
				<verse number="23">Ke o mištimos katar o Rai Jesus Kristo t'avel tumare duxosa!</verse>
			</chapter>
		</book>
		<book number="51">
			<chapter number="1">
				<verse number="1">Lil katar O Paul, apostolo katar o Jesus Kristo sar kamel o Del, ai o phral Timoteo,</verse>
				<verse number="2">ka le svintsi ai čače phral ande o Kristo kai si ande o Koloso; ke o mištimos ai e patia t'aven tumenge dine katar o Del amaro Dad!</verse>
				<verse number="3">Ame naisaras sakda le Devles, o Dad amare Baresko o Jesus Kristo, ai ame či mukas ame te řudjisaras tumenge,</verse>
				<verse number="4">ašundiam tumaro patiamos ande o Jesus Kristo ai tumari mila sa le svintsonge.</verse>
				<verse number="5">E vorba le čačimaski katar e Laši Viasta avili e mai angluno data tumenge kerdias te žianen o ažiukerimos kai ši tumenge šinado kadia tumaro patiamos ai tumaro kamimos si pe tume ažiukeren kai si thodo rigate tumenge ande a čeri.</verse>
				<verse number="6">Vo si maškar tumende, ai ande sa e lumia; vo ninkerel e fruta, ai vo žial mai baro, sa vi si maškar tumende, de katar o dies kai tume ašundian ai žianglian o mištimos le Devlesko sar čačimos,</verse>
				<verse number="7">sar tume sikilian ai lian katar o Epafras, amaro drago vortako ande e služetsia, kai si amenge jekh čačo ministero ande o Kristo,</verse>
				<verse number="8">ai kai phendias amenge savo dragostia milako si ande tumaro duxo.</verse>
				<verse number="9">Sa anda kudia ke vi ame, de katar o dies kai ame ašundiam, ame či mukas ame te řudjisaras le Devles tumenge, ai te mangas te pherel o Del tumen e godiasa te žianen so vo kamel, ande sa o godiaverimos ai hatiarimos kai del lesko Duxo,</verse>
				<verse number="10">te phiren vorta harniči ande o Baro ai t'aven leske dragi, tume kerena sako fialo laše butia ai žiana mai angle ande so tumen žianen le Devlesa,</verse>
				<verse number="11">zuriarde sako fialo katar leski zor vestime, kadia t'aven sakda ai veselimasa te ninkeren ai te ažiukeren.</verse>
				<verse number="12">Naisin le Dades, kai kerdias anda tumende harniči te len partia katar so ažiukeren le le svintsi ande e vedaria,</verse>
				<verse number="13">kai skipisardias amen katar e zor anda o tuniariko ai ningerdias ame ande e amperetsia le Šiaveski katar lesko kamimos,</verse>
				<verse number="14">ande kaste si ame o skipimos ai o jertimos le bezexango.</verse>
				<verse number="15">Vo si o vobrazo le Devlesko kai či dikhiol, o mai angluno arakhado.</verse>
				<verse number="16">Ke ande leste si kerde sa le dieli kai si ande o čeri ai pe e phuv, so tume dikhen ai so či dikhen, putiaria duxoske, bare so porončin, rai bare. Sa si thodino lestar ai leske.</verse>
				<verse number="17">Vo sas angla savořende sa le dieli, ai sa le dieli bešen ande leste.</verse>
				<verse number="18">Vo si o šero katar o stato kai si e khangeri; vo si o gor, o mai angluno arakhado ande le mule, eta t'avel o mai angluno anda sa.</verse>
				<verse number="19">Ke o Del kamlias te bešel sa o mištimos ande leste;</verse>
				<verse number="20">vo kamlias te lašiarel sa pesa, sogodi si pe e phuv ke sogodi si ande o čeri, kai kerel e patia lestar, katar o rat katar lesko trušul.</verse>
				<verse number="21">Ai tume, kai sanas angla savořende streia ai dušmaia katar tumare ginduri ai katar tumare žiungale butia,</verse>
				<verse number="22">o Del akana thodias tumen ande jekh than lesa katar o merimos pesko šiavesko ande pesko stato phuviako, t'aven angla leste svintsi, vuže ai bi-došake,</verse>
				<verse number="23">te si te bešen tume zurales ai te na miškin tumen anda o patiamos bi t'ambolden tume katar o ažiukerimos kai dias tumen e Laši Viasta kai tume ašundian, kai sas phendi ka sako so arakhadilo tela o čeri, ai me o Paul, kerdilem laki sluga.</verse>
				<verse number="24">Me veseli ma akana ande muře dukha pala tumende; ke ande so mai trubul ka le kjinuimata le Kristoske ande lesko stato, me getov le ande muřo mas, kai si e Khangeri.</verse>
				<verse number="25">Si latar ke me sim thodino sluga, sar si e butji kai o Del dias ma paša tumende, eta te phenav sar mai mišto e vorba le Devleski,</verse>
				<verse number="26">e čudenia garadi anda sa e vramia ai ande le berš, numa sikadi akana ka le svintsi,</verse>
				<verse number="27">kudaleske o Del kamlias te žianen sar si o vestime barvalimos anda kudia čudenia maškar kudala kai či patian, te žianen: O Kristo del tumen ažiukerimos ai vestia.</verse>
				<verse number="28">Pa leste ame phenas, vazdas sako manušes, ai sikiaras sako manušes ande sa e godji kai o Del dias amen, eta te sikavas ka o Del sako manušes, t'avel lašio ande jekh than le Kristosa ande peske beršengo.</verse>
				<verse number="29">Ande kudia me kerav butji ai marav ma, leska zorasa kai kerel zurales ande mande.</verse>
			</chapter>
			<chapter number="2">
				<verse number="1">Me kamav, čačes, ke tume te žianen sode si baro o marimos kai me ninkerav pala tumende, ai pala kudala kai si ande e Laoditsea, ai sa kudalenge kai či dikhle muřo mui masesko,</verse>
				<verse number="2">eta t'avel lengo ilo pherdo zor, t'aven ande jekh than ande o kamimos, ai te barvalion pherde godji te žianen e čudenia le Devleski, te žianen o Kristo,</verse>
				<verse number="3">čudenia ande savi si garade sa le mandjinata katar e godji ai katar o godiaverimos.</verse>
				<verse number="4">Me phenav kudia ke khonik te na diliaren tumen le divanonsa t'athaven tumen.</verse>
				<verse number="5">Ke, bi te dikhen ma, me sim tumensa le duxosa, dikhav veselimasa ke tumen ninkeren mišto zurales, ai sar ninkeren ande o Kristo.</verse>
				<verse number="6">Kadia si, sar tume lian le Bares o Jesus Kristo, train ande jekh than lesa,</verse>
				<verse number="7">si tume vuna ai zor ande leste, zuriarde katar o patiamos, sar dine tume te sikion, ai muken te del opral tumaro naisimos.</verse>
				<verse number="8">Len tume sama ke khonik te na keren anda tumende t'aven lesko katar vorbi xoxamne ai nange kai šibin tumen ai ninkeren-pe pe so šai keren le manuš, pe le putiaria kai si ande e lumia, ai na pe o Kristo.</verse>
				<verse number="9">Ke ande leste bešel ande lesko stato sa lesko lašimos le Devlesko.</verse>
				<verse number="10">Tumen si tume sa ande leste, kai si o birevo pe sa le bare ai pe sa le putiaria kai porončin.</verse>
				<verse number="11">Ai ande leste tume san šinde ande jekh šindimos kai či jekh vast či šindias, numa anda o šindimos katar o Kristo, kai si te lel pa tumaro stato o nasul mas.</verse>
				<verse number="12">San angropome lesa katar o bolimos, tume živindisailian ande leste ai lesa, katar o patiamos ande e zor le Devleski, kai živindisardias les katar le mule.</verse>
				<verse number="13">Tume kai sanas mule ke kerdian bezexa ai ke či sanas šinde ande tumaro mas, vo andias tumen ande o traio pesa, kai jertisardias tumenge sa tumare lažiave;</verse>
				<verse number="14">vo khoslias o užilimos ke ame kerdiam ai kai sas pe amende, ai vo phaglias les kai karfosardias les pe o trušul;</verse>
				<verse number="15">vo šiudias le bare ai le putiaria kai porončin, av vo sikadias le te dikhen le o narodo, nirisardias le katar o trušul.</verse>
				<verse number="16">Ke khonik te na del tumen kris pala o xamos vai pala o pimos, vai pala jekh prasniko, pala jekh nevo šunuto, vai pala o sabato.</verse>
				<verse number="17">Sas e ušialin katar so sas t'avel, numa o stato si ande o Kristo.</verse>
				<verse number="18">Na muken tumen te del tumen strafo varekon kai si leske drago kai kerel pes prosto avrial, ai řudjil le andželon, kai lel opre so vo dikhlias ande o suno. Jekh kasavo manuš si pria barimatango ai kudia anda intaino sar si lesko gindo manušesko le gindil,</verse>
				<verse number="19">bi t'astardiol ka o Kristo kai si o šero katar sa o stato, ninkerdo ai zurales kjidino katar le kokala ai le phanglimata, o stato kai bariol sar o Del kamel.</verse>
				<verse number="20">Tume mulian le Kristosa line katar le putiaria la lumiake. Sostar tume mai train ande e lumia, sostar mai porončin pe tumende.</verse>
				<verse number="21">Na len! na zumaven! na asban!</verse>
				<verse number="22">Kana tume len kudala dieli, von si te na mai aven. Von si zakono ai sikiarimos katar le manuš.</verse>
				<verse number="23">Le zakonuri čačimasa miazon ke si godiaver, ke von sikaven jekh řudjimos anda pende, o kovlimos, ai o vuřitsimos le statosko, numa len nai len či jekh mištimos te keren t'avel mišto lengo mas.</verse>
			</chapter>
			<chapter number="3">
				<verse number="1">Te živindisailian tume le Kristosa, roden le dieli opral, kai o Kristo bešel pe rig e čači le Devleski.</verse>
				<verse number="2">T'avel tumenge drago le dieli opral, ai na kudala kai si pe e phuv.</verse>
				<verse number="3">Ke tume san mule, ai tumaro čačo traio si garado ande o Kristo le Devlesa.</verse>
				<verse number="4">Kana o Kristo, tumaro traio, sikadiola, atunči vi tume sikadiona lesa ande o vestimos.</verse>
				<verse number="5">Keren te meren le kotora kai si phuviake, sar e kurvetsia, o marimos, so kamel o mas, le ginduri nasul, ai o xanžvalimos (kai si sar vobrazi kai patian ande le).</verse>
				<verse number="6">Si pala kudala dieli ke e xoli le Devleski avel pe le šiave kai buntuin pe,</verse>
				<verse number="7">maškar save tume phirenas angla savořende, kana tume trainas ande le bezexa.</verse>
				<verse number="8">Numa akana, muken tele sa kudala dieli, muken e xoli, na mesain tumen sar le žigeni, muken o nasulimos, o prasaimos ai le vorbi žiungale kai šai anklen anda tumaro mui.</verse>
				<verse number="9">Na xoxaven jekh avres, ke muklian o purano traio ai leske butia,</verse>
				<verse number="10">ai thodian pe tumende o traio nevo, kai neviol, sar si o vobrazo kudalesko kai kerdias tumen.</verse>
				<verse number="11">Nai kathe či Greko či Židovo, či šindo či bi-šindo, či sirbato či Skito, či řobo či slobodo; numa o Kristo si sa ai ande sa.</verse>
				<verse number="12">Kadia si, sar alome katar o Del, svintsi ai pria dragi, thon pe tumende le pořa la milake, le kamimaske, le kovlimoske, le guglimaske, le ažukerimaske.</verse>
				<verse number="13">Ai, te si jekh anda tumende te vatil-pe pe o kaver, ninkeren tume jekh avres, jertin tume jekh avres. Sar ke o Kristo jertisardias tumen vi tume jertin tumen.</verse>
				<verse number="14">Numa mai opral sa kudala dieli thon pe tumende opral e mila, kai astarel tume sar mai mišto.</verse>
				<verse number="15">Ai ke e patia le Kristoski, ka savi tume san akharde t'avel tumen ferdi jekh stato, t'amperetsil ande tumare ile. Ai te naisin.</verse>
				<verse number="16">Ke te e vorba le Kristoski te bešel ande tumende but; sikiaren jekh avres ai vazden tume jekh avres ande sako godji, katar le psalmoria, katar le gjilia, katar le gjilia duxoske, gjilaben le Devles ande tumare ile tela o mištimos.</verse>
				<verse number="17">Ai sogodi tume kerena, la vorbasa vai la butiasa, keren sa ande o anav le Jesus Kristosko, keren lestar o naisimos le Devleske o Dad.</verse>
				<verse number="18">Řomnia, patian o mui tumare řomengo, sar trubul ande o Baro.</verse>
				<verse number="19">Řoma, kamen tumare řomnian, ai na xoliavon pe lende.</verse>
				<verse number="20">Glati, patian o mui ande sa le dieli ka tumare dada, ke kudia si drago le Bareske.</verse>
				<verse number="21">Dada, na xoliaren tumare glaten, daratar ke na peren tele.</verse>
				<verse number="22">Řoburi patian ande sa le dieli ka tumare birevia sar si o mas, na ferdi angla lenge jakha, sar t'aven drago le manušenge, numa kovle ilesa, daratar katar o Baro.</verse>
				<verse number="23">Sa sogodi tume keren, keren les laše ilesa, sar le Bareske ai na le manušenge,</verse>
				<verse number="24">žianen ke tume lena katar o Baro so si lesko t'avel tumaro. Služin le Kristos, o Rai.</verse>
				<verse number="25">Ke kudo kai či kerel vorta lela so nai vorta, ke či lela o Del sama jekhestar mai but avrestar.</verse>
			</chapter>
			<chapter number="4">
				<verse number="1">Birevia, den ka tumare služi so si vorta ai mišto, te žianen ke vi tume si tume birevo ande o čeri.</verse>
				<verse number="2">Ninkeren ande o řudjimos, len sama le mištimasa,</verse>
				<verse number="3">řudjin sa kadia amenge, eta ke o Del te putrel jekh vudar la vorbake, kadia te šai phenas e čudenia le Kristoski, pala kaste me sim phanglo,</verse>
				<verse number="4">ai řudjin te kerav te žianen la le manuš sar mai mišto kana dav duma.</verse>
				<verse number="5">Aven godiaver kudalensa kai si avri, ai keren mišto sako data kai šai daštin.</verse>
				<verse number="6">Ke tumari vorba t'avel sakda lasa o mištimos, thon pe late o guglimos, eta tume te keren te žianen sar te den palpale sakones.</verse>
				<verse number="7">O Tixiko, o mai drago phral ai o čačo ministero, muřo vortako kai služil le Bares, phenela tumenge sa so si nevo pa mande.</verse>
				<verse number="8">Me naročno tradav les karing tumende ke tume te žianen sar ame sam ai te miluil tumare ile.</verse>
				<verse number="9">Me tradav les le Onesimosa, o čačo ai mai šukar phral, kai si vi anda tumare. Von phenena tumenge sa sogodi nakhel kathe.</verse>
				<verse number="10">Aristarxo, muřo vortako phanglo mansa, del tume pozdraimos, ai vi o Marko, o vero katar o Barnabas, pa savo tume lian ordini — te žiala tumende, len sama lestar;</verse>
				<verse number="11">O Jesus, kai akharen les Justus, vi vo del tumen pozdraimos. Von si Židovuri, ai von ferdi kerde butji mansa pala e amperetsia le Devleski, ai ažutisarde man but.</verse>
				<verse number="12">O Epafras, kai si anda tumare, del tumen pozdraimos; sluga katar o Jesus Kristo, vo but marel pe pala tumende ande peske řudjimata, eta ke, vorta ai zurale, ninkerena tume ka sa so kamel o Del.</verse>
				<verse number="13">Ke me sim marturo ke vo kerel but pala tumende, kudalende anda o Laoditsea ai kudalende anda o Hierapolis.</verse>
				<verse number="14">O Lukas, o doxtoro but drago, del tume pozdraimos, ai vi o Demas.</verse>
				<verse number="15">Den pozdraimos le phralen kai si ande o Laoditsea, ai ka e Nimfa, ai ka e Khangeri kai si ande lako kher.</verse>
				<verse number="16">Kana kado lil avela gjindo tumendar, keren vi kadia ke t'avel vo gjindo ande e Khangeri ande o Laoditsea, ai ke tume te gjinen vi tume kudo kai avela anda o Laoditsea.</verse>
				<verse number="17">Ai phenen ka o Arxipos: Le sama katar e ministeria kai tu lian ande o Baro, eta te mišto te phires les.</verse>
				<verse number="18">Me dav tume pozdraimos, me o Paul, anda muřo vužio vast. Den tume godji ka muře phanglimata. Ke o mištimos le Devlesko t'avel tumensa!</verse>
			</chapter>
		</book>
		<book number="52">
			<chapter number="1">
				<verse number="1">O Paul, ai o Silas, ai o Timoteo, ka e khangeri katar le Tesalonikianuri, kai si ande o Del o Dad ai ande o Jesus Kristo o Rai: Ke o mištimos ai e patia t'avel pe tumende!</verse>
				<verse number="2">Ame sakda naisaras le Devles tumenge, das duma pa tumende ande amare řudjimata,</verse>
				<verse number="3">ame phenas bi t'ašias tumari butji ande o patiamos, e butji tumare mištimaski, ande amaro Rai o Jesus Kristo, angla o Del amaro Dad.</verse>
				<verse number="4">Ame žianas, phralale kai san pria drago le Devleske, ke tume san alome,</verse>
				<verse number="5">ke amari Laši Viasta na ferdi diam pa late vorbasa, numa vi la zorasa, le Svinto Duxosa, ai sar jekh pherdo čačimasa; ke tume či busterdian ke ame sikadiliam vi maškar tumende, pala tumende.</verse>
				<verse number="6">Ai inke tume, tume keren sar amende ai sar o Baro, kai lian e vorba maškar le but kjinuimata, le veselimasa ande o Svinto Duxo,</verse>
				<verse number="7">kadia ke tume san akana jekh te len pe pala tumende sa kudala kai patian ande e Makedonia ai ande e Gretsia.</verse>
				<verse number="8">Na ferdi, čačes, e vorba le Bareski bešli tumende ande e Makedonia ai ande e Gretsia, numa tumaro patiamos ašundilo ande sako than, kadia ke ame či mai trubusaras te mai das duma.</verse>
				<verse number="9">Ke phenen, pala amende, sar lian amen paša tumende, ai sar tume pařudian tume ka o Del, ai muklian le vobrazi te služin le Devles o živindo ai čačo,</verse>
				<verse number="10">ai te ažiukeren anda o čeri peske Šiaves, kai živindisardias les katar le mule, o Jesus, kai ankalavel amen avri katar e xoli kai si t'avel.</verse>
			</chapter>
			<chapter number="2">
				<verse number="1">Tume inke sa žianen, phralale, kai ame či aresliam tumende intaino.</verse>
				<verse number="2">Pala o kjinuimos ai o lažiav kai liam ande o Filipi, sar tume žianen, ame liam zor ande amaro Del, te phenas tumenge e Laši Viasta ande o Del, maškar le but marimata.</verse>
				<verse number="3">Ke amaro phenimos či bešel pe o šibimos, či pe khanči kai nai vužio, či pe o athaimos;</verse>
				<verse number="4">numa, sar ke o Del gindil ke ame sam harniči kai dias ame e Laši Viasta, kadia ame das duma, na t'avas drago le manušenge, numa t'avas drago le Devleske, kai zumavel le ile.</verse>
				<verse number="5">Šoha, čačes, ame či diam duma te makhas tumen, sar tume žianen; šoha ame či rodiam te las love; o Del si amenge marturo.</verse>
				<verse number="6">Ame či rodiam o vestimos kai avel katar le manuš, či tumendar či katar le kaver;</verse>
				<verse number="7">ame šai sikadiamas ame barimasa sar le apostoli katar o Kristo, numa ame samas pherde dragostia maškar tumende. Sar ke jekh kai lel sama katar le glati katar peske šiave,</verse>
				<verse number="8">ame kamliamas, anda amari dragostia tumenge, na ferdi te das tumen e Laši Viasta le Devleski, numa vi amaro traio, kadia areslian amenge kuč.</verse>
				<verse number="9">Tume den tume godji, phralale, diese ai riate ka e butji, te na avas phare pe či jekh anda tumende, ame diam duma pa e Laši Viasta le Devleski.</verse>
				<verse number="10">Tume san le marturia, ai vi o Del si, ke karing tumende kai patian ame phiras jekh vurma svintsi, vorta ai bi-došaki.</verse>
				<verse number="11">Tume mai žianen ke ame samas tumenge sakoneske so si jekh dad peske šiavenge,</verse>
				<verse number="12">Vazdas tumen, miluisaras tumen, mangas tumendar te phiren t'aven harniči le Devleske, kai akharel tumen ka peski amperetsia ai ka pesko vestimos.</verse>
				<verse number="13">Sa anda kudia ame naisaras sakda le Devles sar tume lian e vorba katar o Del, kai ame kerdiam te tume ašunen, tume lian la, na sar e vorba le manušeski, numa, kadia sar voi si vorta, sar e vorba le Devleski, kai kerel ande tumende kai patian.</verse>
				<verse number="14">Ke tume, phralale, tume areslian te keren sar le Khangeria le Devleske kai si ande o Jesus Kristo ande e Judea, ke vi tume, tume sanas marde katar tumaro narodo sar von sas marde katar le Židovuri.</verse>
				<verse number="15">Von mudarde le Bares o Jesus ai le profeton, kai kjinuisardine ame, kai nai drago le Devleske, ai si dušmaia sa le manušenge;</verse>
				<verse number="16">či muken amen te das duma ka kudala kai či patian t'aven skipime kadia ke von či muken pe te butiaren penge bezexa. Numa e xoli gribisaili t'astarel len.</verse>
				<verse number="17">Amenge, phralale, pala ke ame samas tsiřa hulade tumendar, katar o stato numa na katar o ilo, kadia amen sas ame o gindo sar mai but t'avas te dikhas tumen.</verse>
				<verse number="18">Kadia kamas ame te žias karing tumende, me kamav me o Paul, jekh ai vi duvar; numa o Satan či muklias amen.</verse>
				<verse number="19">Tume san, čačes, amari ažiukerimos, vai amari veselia, vai amari kurona vestimaski, vi tume, angla amaro Rai o Jesus, kana vo avela.</verse>
				<verse number="20">Ei, tume san amaro vestimos ai amari veselia.</verse>
			</chapter>
			<chapter number="3">
				<verse number="1">Sa anda kudia, sar ame našti mai ažiukerasas, ai ame diam ame godji te bešas ande e Atena,</verse>
				<verse number="2">ame tradiam le Timoteo, amare phrales, ministero le Devlesko ande e Laši Viasta le Devleski, te ninkerel tumen ai te zuriarel tumen ande tumaro patiamos,</verse>
				<verse number="3">eta ke khonik te na miškil tumen maškar le buntuimata kai si akana, ke vi tume žianen ke ame sam šinade pe kudia.</verse>
				<verse number="4">Ai kana ame samas paša tumende, ame phendiam tumenge angla savořende ke ame avasa pe o marimos, sar vi areslias, ai sar tume žianen.</verse>
				<verse number="5">Kadia, sar me našti mai ažiukeravas, me tradem le Timoteo te žianav sar si tumaro patiamos, daratar ke kudo kai zumavel te na zumavel tumen, ai ke ame si te kerdiam butji pe intaino.</verse>
				<verse number="6">Numa o Timoteo, nai de dumult areslo kathe tumendar, dias ame laše vasti katar tumaro patiamos ai katar tumari mila, ai vo phendias amenge ke tumen si tume sakda jekh lašio gindo amendar, ai kamen te dikhen ame sar vi ame kamas te dikhas tumen.</verse>
				<verse number="7">Pala kudia, phralale, maškar sa amare nasulimata ai amare buntuimata, amenge si mišto anda tumende, sar ke tume patian.</verse>
				<verse number="8">Ke akana ame traisaras, sar tume bešen zurales ande o Baro.</verse>
				<verse number="9">Sar ame šai naisaras le Devles pala tumende, pala sa e veselia kai tume den amen, angla amaro Del!</verse>
				<verse number="10">Riate ai diese, ame řudjisaras les jekh baria zorasa te mukel ame te dikhas tumen, ai te getosaras so mai trubul tumen.</verse>
				<verse number="11">Ke o Del inke vo, amaro Dad, ai amaro Rai o Jesus, te lašiarel amaro drom ke t'ame te žias tumende!</verse>
				<verse number="12">Ke te o Baro butiarel but mai but maškar tumende, ai karing sa, kudia mila kai sas amen karing tumende,</verse>
				<verse number="13">eta te zuriarel tumare ile te na aven došale ande o svintsimos angla o Del amaro Dad, kana avela amaro Rai o Jesus sa peske svintsonsa.</verse>
			</chapter>
			<chapter number="4">
				<verse number="1">So mai si, phralale, sar tume sikilian amendar sar tume trubul te phiren ai t'aven drago le Devleske, ai kudia si so tume keren, ame řudjisaras tumenge ande o anav le Baresko o Kristo te phiren karing kudia mišto ai mai mišto.</verse>
				<verse number="2">Tume žianen, čačes, če ordina ame diam tumen katar o Rai o Jesus.</verse>
				<verse number="3">So o Del kamel, si tumaro svintsimos; si ke te len tume sama katar e kurvetsia;</verse>
				<verse number="4">ke te sako anda amende te žianel sar te garavel pesko stato ande o svintsimos ai ande e pativ,</verse>
				<verse number="5">bi te del opral pe leste o nasul kai kamel, sar keren kudala kai či žianen le Devles;</verse>
				<verse number="6">Te na avel khonik karing pesko phral t'athavel ai t'avel xanžvalo ande e butji, ke o Baro tsirdel jekh strafo ande sa kudala dieli, sar ame inke phendiam ai sikadiam.</verse>
				<verse number="7">Ke o Del či akhardias amen te na avas vuže, numa ka o svintsimos.</verse>
				<verse number="8">Kudo kai šiudel kadala ordini či šiudel jekh manušes, numa le Devles, kai vi dias tumen pesko Svinto Duxo.</verse>
				<verse number="9">Pe so si o kamimos le phralesko, či trubul te ramosaras tumenge pe kudia; ke inke tume ašundian katar o Del t'aven drago jekh avreske,</verse>
				<verse number="10">ai si kadia ke tume keren karing sa le phral ande sa e Makedonia. Numa ame vazdas tumen, phralale, t'avel tume mai but o kamimos,</verse>
				<verse number="11">ai te thon tumari pativ te train kovles, te len sama katar tumare butia, ai te keren tumari butji tumare vastensa, sar ame diam tume poronka,</verse>
				<verse number="12">kadia ke tume t'aven vorta karing kudala kai si avri, ai te na trubul tumen khonik.</verse>
				<verse number="13">Ame či kamas, phralale, te na žianen anda kudala kai soven, eta te na nekežin sar le kaver kai či ažiukeren khanči.</verse>
				<verse number="14">Ke, te patias ame ke o Kristo mulo ai ke živindisailo, vi te patias ke o Del anela katar o Jesus ai lesa kudalen kai si mule.</verse>
				<verse number="15">Eta, čačes, so ame phenas tumenge si e vorba le Bareski; ame le živinde, kai bešas t'ažiukeras le Bares, ame či žiasa angla savořende katar kudala mule.</verse>
				<verse number="16">Ke o Rai inke vo, pe jekh semno kai vo dela, pe o hango katar jekh andželo ai pe o bašimos katar e tuturiaza le Devleski, vulela anda o čeri, ai le mule anda o Kristo živindina le mai angluni.</verse>
				<verse number="17">Pala kudia, ame le živinde, kai ašiliam, ame avasa sa ande jekh than line lensa pe le nuveria, t'arakhas le Bares ande o čeri, ai kadia ame avasa sakda le Baresa,</verse>
				<verse number="18">Miluin tume kadia jekh avresa katar kadala vorbi.</verse>
			</chapter>
			<chapter number="5">
				<verse number="1">Pe so si e vramia ai kana avela, či trubul tumen, phralale, te ramosaras tumenge.</verse>
				<verse number="2">Ke vi tume žianen ke o Dies le Baresko avela sar jekh čor ande e riat.</verse>
				<verse number="3">Kana le manuš phenena: Patia ai mišto, atunči jekh phařaimos avela pe lende, sar le dukha kai len la žiuvlia kana avela la glata, ai von či skipina pe.</verse>
				<verse number="4">Numa tume, phralale, tume či san ande o tuniariko, sar ke te o dies lel tumen sar jekh čor;</verse>
				<verse number="5">tume san sa glati la vediarake ai glati le dieseske. Ame či sam la riatiake či le tuniarikoske.</verse>
				<verse number="6">Na soven sar le kaver, numa te las sama ai te na avas mate.</verse>
				<verse number="7">Ke kudala kai soven e riat, ai kudala kai mation e riat.</verse>
				<verse number="8">Numa ame kai sam le dieseske, te na avas mate, liam pe amende le tsalia sastrune le patiamaske ai la milake, ai si ame t'ažiukeras o skipimos.</verse>
				<verse number="9">Ke o Del či šinadias amen pe e xoli, numa te kjinas o skipimos katar amaro Rai o Jesus Kristo,</verse>
				<verse number="10">kai mulo amenge, eta ke, t'avela ke ame las sama, t'avela ke mai sovas, ame te traisaras lesa.</verse>
				<verse number="11">Sa anda kudia vazden tume jekh avres, ai zuriaren tume jekh kavres, sar tume čačes keren.</verse>
				<verse number="12">Ame řudjisaras tumen, phralale, te len sama kudalenge kai keren butji maškar tumende, kai ningerel tumen ande o Baro, ai kai vazdel tumen opre.</verse>
				<verse number="13">T'avel tumenge but mila ai dragostia lendar, pala lenge butia. T'aven ande e patia savořensa.</verse>
				<verse number="14">Ame mai řudjisaras tume, phralale, phenen kudalenge kai či train mišto, t'avel tumenge mila katar kudala kai pele tele, vazden le kovlen, t'avel tumen vramia karing sa.</verse>
				<verse number="15">Len tume sama ke khonik te del palpale o nasulimos katar o nasulimos; numa našen sakda pala o mištimos, t'avela maškar tumende, t'avela angla sa.</verse>
				<verse number="16">Aven sakda veseli.</verse>
				<verse number="17">Řudjin bi te muken tume.</verse>
				<verse number="18">Naisin ande sako diela, ke kudia si so kamel o del karing tumende ande o Jesus Kristo.</verse>
				<verse number="19">Na mudaren le Duxos.</verse>
				<verse number="20">Na vuřitsin le profeton.</verse>
				<verse number="21">Numa len sama sako diela; ninkeren so si mišto;</verse>
				<verse number="22">len tume sama katar sako nasulimos.</verse>
				<verse number="23">Ke o Del la patiako te svintsil tumen vo sa intrego, ai ke sa tumaro stato, o gindo ai o duxo, t'aven garade bi-došake, kana avela amaro Rai o Jesus Kristo!</verse>
				<verse number="24">Kudo kai akhardias tumen si čačo, ai vo kudia kerela.</verse>
				<verse number="25">Phralale, řudjin amenge.</verse>
				<verse number="26">Den pozdraimos sa le phralen jekhe svinto čimidimasa.</verse>
				<verse number="27">Me mangav tumen katar o Baro, ke kado lil t'avel gjindo ka sa le phral.</verse>
				<verse number="28">Ke e dragostia katar amaro Rai o Jesus Kristo t'ašel tumensa!</verse>
			</chapter>
		</book>
		<book number="53">
			<chapter number="1">
				<verse number="1">Lil katar o Paul, ai o Silas, ai o Timoteo, ka e khangeri katar le Tesalonikianuri, kai si ande o Del amaro Dad ai ande o Jesus Kristo o Rai:</verse>
				<verse number="2">ke o mištimos ai e patia t'avel tumenge dine katar o Del amaro Dad ai katar o Rai o Jesus Kristo!</verse>
				<verse number="3">Amen si amen pala tumende, phralale, te naisaras sakda, sar si vorta, le Devles ke tumaro patiamos kerel but mai angle, ai ke e mila anda sako anda tumende karing le kaver butiol but ai mai but.</verse>
				<verse number="4">Kadia ame luvudisaras anda tumende ande le kaver khangeria le Devleske, pala tumaro patiamos ai ninkerimos maškar sa o marimos ai le nasulimata kai tume ninkerdian.</verse>
				<verse number="5">Sa kodia sikavel ke e kris le Devleski si vorta, t'aven tume harniči ande e amperetsia le Devleski, pala kaste tume kjinuisailian.</verse>
				<verse number="6">Ke si e kris katar o Del te rimol kudalen kai rimon tumen,</verse>
				<verse number="7">ai te den tumen, tumen kai san nekežime, hodina amensa, kana o Rai o Jesus sikadiola anda o čeri le andželonsa peska zorasa,</verse>
				<verse number="8">maškar jekh pařa jagaki, te del strafo kudalen kai či žianen le Devles ai kai či patian ka e Laši Viasta amare Bareski o Jesus.</verse>
				<verse number="9">Len avela len o strafo jekh phařaimos pe sakda, dur katar e fatsa le Bareski ai katar e vestia leska zoraki,</verse>
				<verse number="10">kana vo avela, ande kudo dies, t'avel vestime katar peske svintsi ai drago ka sa kudala kai patian tume avena maškar kuda lende, ke patianas amari marturia.</verse>
				<verse number="11">Sa anda kudia ame řudjisaras tumenge sakda, eta ke te o Del t'arakhel tumen harniči sar tume kerdian katar pesko akharimos, ai ke te del tumenge katar peski zor sogodi tumen kamlian katar lesko mištimos, ai e butji katar tumaro patiamos,</verse>
				<verse number="12">ke o anav amare Baresko o Jesus t'avel vestime ande tumende, ai ke tume t'aven luvudime ande leste, sar si o mištimos amare Devlesko ai katar o Rai Jesus Kristo.</verse>
			</chapter>
			<chapter number="2">
				<verse number="1">Pe so si ke avela amaro Rai o Jesus Kristo ai t'avas ande jekh than lesa, ame řudjisaras tume phralale,</verse>
				<verse number="2">te na muken tume intaino te miškin tumen anda tumari laši godji, ai te na muken te diliaren tumen ke te o dies le Baresko si inke kathe, t'avela katar varesavo duxo vai varesavi vorba, vai katar jekh lil kai phenena ke avel amendar.</verse>
				<verse number="3">Ke khonik te na diliarel tumen či jekh fialo; ke trubul ke o buntuimos katar o Del t'avel angla savořende, ai ke te dikhen ke sikadiol o Manuš o Bi-krisako, o šiav le xasarimasko,</verse>
				<verse number="4">o dušmano kai uštel opral pa sa so akharen Del vai so si drago, žikin či bešela ande o templo le Devlesko, phenela ke vo si o Del.</verse>
				<verse number="5">Busterdian tume ke me phendem tumenge kudala dieli, kana inke me simas tumende?</verse>
				<verse number="6">Ai akana tume žianen ke vareso ninkerel les, eta te na avel. O Bi-krisako sikhadiola ande peski vramia.</verse>
				<verse number="7">Ke e čudenia e žiungali le Bi-krisako vuže voi inke kerel butji mai trubul ferdi ke kudo kai ninkerel la bilal.</verse>
				<verse number="8">Ai kana avela o Bi-krisako, kai o Rai o Jesus bilavela les peske duxosa anda pesko mui, ai kai phařavela les katar o strefiamos kana avela.</verse>
				<verse number="9">Kudo Bi-krisako si te sikadiol, katar e zor katar o Satan, sako fialo čudeniensa, semnonsa ai šodi xoxaimatansa,</verse>
				<verse number="10">ai sa le dilimasa le bezexango kudalenge kai xasavon ke von či line o kamimos le čačimasko t'aven skipime.</verse>
				<verse number="11">Kadia o Del tradel lenge jekh zor te den rigate, te patian ande o xoxaimos,</verse>
				<verse number="12">eta ke sa kudala kai či patian ande o čačimos, numa kai si lenge drago so nai kris, t'aven dine strafo.</verse>
				<verse number="13">Amenge, phralale pria drago ande o Baro, ame trubusaras sakda te naisaras pala tumende le Devles, ke o Del alosardias tumen de anda o gor t'aven skipime, katar o svintsimos le Duxosko ai katar o patiamos le čačimasko.</verse>
				<verse number="14">Si pala kudia ke vo akhardias tumen ka e Laši Viasta, t'avel tumenge o vestimos katar amaro Rai o Jesus Kristo.</verse>
				<verse number="15">Kadia si, phralale, bešen zurales, ai ninkeren o sikiarimos kai tume lian, t'avela katar amari vorba, t'avela katar amaro lil.</verse>
				<verse number="16">Ke amaro Rai o Jesus Kristo inke vo, ai o Del amaro Dad, kai kamel ame, ai kai dias amen katar pesko mištimos jekh řezgimos kai ašel sakda ai jekh lašio ažiukerimos,</verse>
				<verse number="17">te lel sama katar tumare ile, ai te zuriarel tumen ande sako laši butji ai ande sako laši vorba!</verse>
			</chapter>
			<chapter number="3">
				<verse number="1">So mai si, phralale, řudjin amenge, eta ke e vorba le Bareski te žial angle ai t'avel vestime sar si ande tumende,</verse>
				<verse number="2">eta ame t'avas skipime katar le manuš nasul ai bengeske; ke sa nai len o patiamos.</verse>
				<verse number="3">O Baro si čačo, vo ninkerela tumen ai arakhela tumen katar o xitro.</verse>
				<verse number="4">Amen si ame karing tumende kudo patiamos ande o Baro ke tume keren ai ke tume kerena dieli kai ame diam tumen poronka.</verse>
				<verse number="5">Ke o Baro te tradel tumare ile karing o kamimos le Devlesko ai karing o ninkerimos le Kristosko.</verse>
				<verse number="6">Ame phenas tumenge, phralale, ande o anav amare Baresko o Jesus Kristo, te durion katar sako phral kai trail ande o dilimos, na sar le sikimata kai tume lian amendar.</verse>
				<verse number="7">Tume inke žianen sar tume trubul te keren sar amende, ke ame či traisardiam maškar tumende ande o dilimos.</verse>
				<verse number="8">Ame či xalian o manřo khanikasko ivia; numa, anda e butji ai anda o kjino, ame samas riate ai diese ande e butji, te na avas phare pe či jekh anda tumende.</verse>
				<verse number="9">Nai ke nas amen o zakono, numa ame kamliam te sikavas tumenge te keren sar amende.</verse>
				<verse number="10">Ke, kana ame samas tumende, ame phendiam tumenge naročno: Te si varekon te na kamel te kerel butji, vi te na xal.</verse>
				<verse number="11">Ame ašundiam, numa, ke si maškar tumende uni kai train ande o dilimos, kai či keren butji, numa kai keren so či trubul te keren.</verse>
				<verse number="12">Ame mangas kudale ženen, ai ame mothas len katar o Rai o Jesus Kristo, te xan von pengo manřo, te kerel butia mišto.</verse>
				<verse number="13">Tumenge, phralale, na muken tume te na keren o mištimos.</verse>
				<verse number="14">Ai t'avela varekon ke či patial so ame phenas ande kado lil, len lesko anav, ai te na avel tumen khanči lesa, eta t'avel leske lažiav.</verse>
				<verse number="15">Na dikhen pe leste sar pe jekh dušmano, numa phen leske sar jekh phral.</verse>
				<verse number="16">Ke o Baro la patiako te del tumen vo e patia ande sa le vrami, ande sako fialo! Ke o Baro t'avel tumensa savořensa!</verse>
				<verse number="17">Me dav tumen pozdraimos, me o Paul, anda muřo čačo vast. Si muři signatura ande sa muře lila; kadia me ramosarav.</verse>
				<verse number="18">Ke o mištimos katar amaro Rai o Jesus Kristo t'avel tumensa sa.</verse>
			</chapter>
		</book>
		<book number="54">
			<chapter number="1">
				<verse number="1">O Paul, apostolo katar o Jesus Kristo, katar e ordina le Devleski amaro Skipitori ai katar o Jesus Kristo kai ažiukeras les,</verse>
				<verse number="2">ka o Timoteo, muřo čačo šiav ande o patiamos; ke o mištimos, ai e mila ai e patia t'aven tuke dine katar o Del o Dad ai katar o Jesus Kristo amaro Baro!</verse>
				<verse number="3">Te na bustren o vazdimos kai me dem, kana gelemtar anda e Makedonia kana me manglem tu te bešes ande o Efeso, eta te phenav tuke te les sama ke uni manuš te na sitiaren kaver fialo,</verse>
				<verse number="4">ai te na astardion ka le paramiča ai te den duma pe le vitsi bi te geton, kai keren čingara de sar te žian angle ande e butji le Devleski ande o patiamos.</verse>
				<verse number="5">So kamel te kerel kadia poronka, si jekh kamimos kai avel anda jekh ilo vužio, jekh laši godji ai jekh patiamos čačo.</verse>
				<verse number="6">Uni, dine pe rigate katar kudala dieli, rimosaile ande le intaino divanuri;</verse>
				<verse number="7">Von kamen t'aven doxtori le zakonoske, ai von či hatiaren so phenen či so žianen.</verse>
				<verse number="8">Ame žianas ke o zakono si lašio, te trail o manuš pala leste sar trubul,</verse>
				<verse number="9">žianas mišto ke o zakono nai vo kerdo pe kudala kai si vorta, numa pe le nasul ai kudala kai buntuin pe, pe le žiungale ai pe le bezexale, pe kudala kai či patian ande o Del ai pe kudala kai rimon, kai mudaren penge daden, kai mudaren,</verse>
				<verse number="10">pe le kurvaria, pe kudala kai keren griatsa, kai čoren le glaten, le xoxamne, pe kudala kai solaxan intaino, ai sa kudala kai keren aver fialo sar si e svinto doktrina,</verse>
				<verse number="11">sar si ande e Laši Viasta le vestimaski katar o Del pria veselo, e Laši Viasta kai si mange dini.</verse>
				<verse number="12">Me naisiv kudales kai zuriardias ma, o Jesus Kristo amaro Baro, vo thodias ma čačo krisinitori, kai thodias ma ande e ministeria,</verse>
				<verse number="13">me kai simas angla savořende jekh kai prasal, marel, jekh manuš nasul. Numa lem me e mila, ke me keravas bi te žianav, ande o dilimos;</verse>
				<verse number="14">O mištimos amare Baresko dias opral, le patiamasa ai la milasa kai si ande o Jesus Kristo.</verse>
				<verse number="15">Si jekh vorba čači ai sa trubul te len la, ke o Jesus Kristo avilo ande e lumia te skipil le bezexalen, kai me sim o mai angluno.</verse>
				<verse number="16">Numa me lem e mila, eta ke o Jesus Kristo te kerel te dikhen le manuš lesko ažiukerimos sar modelo ande mande o mai bezexalo o mai angluno modelo, te sikavav kudalenge kai patiana ande leste ai lena o traio kai avela.</verse>
				<verse number="17">Ka o amperato kadala beršenge, kai či merel kai, či dikhen les, ferdi o jekh Del, t'avel leske pativ ai vestimos, berš beršestar! Amen!</verse>
				<verse number="18">E poronka kai me dav tu, Timoteo, muřo šiav, sar sas e profesia kai sas angla savořende tuke, si ke, pala late, tu maresa tu o lašio marimos,</verse>
				<verse number="19">le patiamasa ai ande jekh laši godji. Kudia godji, uni xasarde la, ai von tasule katar o patiamos.</verse>
				<verse number="20">Anda kudala si o Himeneo ai o Aleksandro, kai me dem le ka o Satan, eta te sikion te na prasan.</verse>
			</chapter>
			<chapter number="2">
				<verse number="1">Me vazdav tumen kadia, angla sa le dieli, te keren te řudjin, te mangen, te pušen, řudjimasa, sa le manušenge,</verse>
				<verse number="2">le amperatsonge ai sa kudalenge kai si vazdine te porončin, eta t'aven amen jekh traio lašio ai mirno, ande sa e mila ai o čačimos.</verse>
				<verse number="3">Kudo si lašio ai drago angla o Del amaro Skipitori,</verse>
				<verse number="4">kai kamel te sa le manuš t'aven skipime ai te aresen te žianen o čačimos.</verse>
				<verse number="5">Ke ferdi jekh Del si, ai ferdi jekh kai lašiarel maškar o Del ai le manuš, o Jesus Kristo o manuš,</verse>
				<verse number="6">kai dias pe vo korkořo te kjinel savořen. Si e marturia phendi ande peski vramia,</verse>
				<verse number="7">ai pala savi me sim thodino te dav duma sar apostolo, me phenav o čačimos, me či xoxavav, sim thodino te sikiarav kudalen kai či patian ande o patiamos ai o čačimos.</verse>
				<verse number="8">Me kamav ke te le manuš řudjin kai-godi, te vazden vast vuže, bi xoliako ai či gindonsa nasul.</verse>
				<verse number="9">Me vi mai kamav ke le žiuvlia t'aven uriarde sar trubul bi-lažiaves ai prosto, te na muken penge čunřa, tela len pe pende sunakai, či meržali, či tsalia pria kuč,</verse>
				<verse number="10">numa te len pe pende le lašimata, sar trubul le žiuvlian kai kamen te služin le Devles.</verse>
				<verse number="11">Ke e žiuvli te ašunel muto so sikiol, sa so ašunel.</verse>
				<verse number="12">Me či mukav la žiuvlia te sikiarel, či t'avel voi bari pe o murš; numa voi trubul te bešel muto.</verse>
				<verse number="13">Ke o Adamo sas kerdo o mai angluno, e Eva pala kudia;</verse>
				<verse number="14">ai nai ke o Adamo sas diliardo, si e žiuvli kai, diliardi, aresli došali kai či patiaias.</verse>
				<verse number="15">Voi avela numa skipime kai aresel dei, te voi žiala angle lokořes ande o patiamos, ande e mila, ai ande o svintsimos.</verse>
			</chapter>
			<chapter number="3">
				<verse number="1">Kadia vorba si siguro: T'avela varekon te kamel te lel sama e khangeri, vo rodel jekh diela laši.</verse>
				<verse number="2">Ke trubul ke o episkopo t'avel bi došako, řom jekha řomniako, triazo, te phiravel pe mišto, te avel gostari, te žianel te sikiarel.</verse>
				<verse number="3">Trubul te na del pe ka e mol, či te buntuil pe, numa te avel kovlo, patiako, te mukel pe. Te na kamel le love.</verse>
				<verse number="4">Vo trubul te mišto ninkerel pesko kher, ai te ninkerel peske glaten ande pesko te patian lesko mui.</verse>
				<verse number="5">Ke si te varekon kai či naštil te ninkerel pesko kher, sar lela vo sama katar e Khangeri le Devleski?</verse>
				<verse number="6">Či trubul t'avel vo jekh nevo kai dias pe ka o Del, daratar ke phukiol barimata kai te perel tela e kris le bengeski.</verse>
				<verse number="7">Mai trubul te si te lel jekh laši marturia kudalendar kai si avrial, eta te na perel ande o lažiav ai ande le kletki le bengeske.</verse>
				<verse number="8">Le diakonuri kai služin vi von trubul t'aven čače, dur katar o dilimos, katar e but mol, katar jekh nirimos kai nai lašio,</verse>
				<verse number="9">te garaven e čudenia le patiamaski ande jekh godji vuži.</verse>
				<verse number="10">Te zumaven len angla savořende, ai atunči, te nai pe lende či jekh doš te keren pengi ministeria.</verse>
				<verse number="11">Lenge řomnia, sa jekh fialo, trubul t'aven pativalia, triazi, te na bulguin, te na pen, čače ande sa le dieli.</verse>
				<verse number="12">Le diakonuri trubul t'aven řom jekha žiuvliako, ai te ninkeren mišto penge šiaven ai penge khera;</verse>
				<verse number="13">ke kudala kai len sama mišto katar pengi ministeria len jekh řindo pativalo, ai jekh bari zor ande o patiamos ande o Jesus Kristo.</verse>
				<verse number="14">Me ramosarav tuke kadala dieli, le ažiukerimasa te žiav sigo karing tute,</verse>
				<verse number="15">numa trubul tu te žianes, te či avava sigo, sar tu trubul te žias ande o kher le Devlesko, kai si e khangeri le Devleski živindo, o piluro kai ninkerel o čačimos.</verse>
				<verse number="16">Ai, bi te dav palpale, e čudenia la milaki si bari: vo si sikado ande o mas, sikado katar o Duxo, dikhlo katar le andželi, den pa leste duma ka le thema, patian ande leste ande e lumia, vuštiado ande o vestimos.</verse>
			</chapter>
			<chapter number="4">
				<verse number="1">Numa o Svinto Duxo phenel naročno ke, ande le mai paluni vrami, uni mukena o patiamos, t'astardion ka le duxi kai diliaren ai ka le sikavimata le demononge,</verse>
				<verse number="2">katar o xoxaimos le falši doxtorongo kai si pe lende e pečata le lažiaveski ande lengi godji,</verse>
				<verse number="3">dena ordina te na ansurin pe, ai te na xan o xamos le Devlesko kai vo kerdias te xan les řudjimasa kudala kai si čače ai kai žianen so si o čačimos.</verse>
				<verse number="4">Ke sogodi o Del kerdias si lašio, ai khanči trubul te šiuden, ferdi si te len les naisimasa,</verse>
				<verse number="5">ke sa si svintsime katar e vorba le Devleski ai katar o řudjimos.</verse>
				<verse number="6">Kana tu phenesa kadala dieli le phralenge, tu avesa jekh lašio ministero katar o Jesus Kristo, pravardo katar le vorbi le čačimaske ai e laši doktrina kai si tu te žial pala late.</verse>
				<verse number="7">Numa šiude le paramiča xoxamne kai nai laše, sikio t'avel tu e mila;</verse>
				<verse number="8">te aves zuralo ande tjiro stato si mišto numa te bešel paša o Del si mai mišto; vo phenel amenge pe o traio kai si akana ai pe kudo kai si t'avel.</verse>
				<verse number="9">Si kathe jekh vorba siguro ai laši t'avel lini.</verse>
				<verse number="10">Ame keras butji, čačes, ai ame maras ame, ke ame thas amaro ažiukerimos ande o Del živindo, kai si o Baro sa le manušengo, mai but kudalengo kai patian.</verse>
				<verse number="11">Phen kadala dieli, ai sikiar le.</verse>
				<verse number="12">Ke khonik te na vuřitsil tjiro ternimos; numa t'aves jekh modelo le čačenge, sar des duma, sar žias, ande e mila, ande o patiamos, ande o vužimos.</verse>
				<verse number="13">Žikin me či avava, tho tu ka o gjinimos, de duma pa o Del, ai sikiar.</verse>
				<verse number="14">Na muk rigate so si tu dino kai si ande tute, kai sas tuke dino katar le profeturi ai le vastensa kai le phure thode pe tute.</verse>
				<verse number="15">Le sama katar muře dieli, ke tu san pala lende, eta ke so tu mai sikios te dikhen les sa.</verse>
				<verse number="16">Le sama tutar ai pe so tu sikiares; žia angle ande kudala dieli, ke, kai keres tu kadia, tu skipisa tu tut, ai tu skipisa kudalen kai ašunen tute.</verse>
			</chapter>
			<chapter number="5">
				<verse number="1">Na de pe o lažiav zurales le phures, numa vazde les sar jekhe dades; vazde le terne muršen sar le phralen,</verse>
				<verse number="2">le žiuvlian phure sar le deian, kudala kai si terne sar pheia ande sa o vužimos.</verse>
				<verse number="3">De pativ le phivlian kai si čačes phivlia.</verse>
				<verse number="4">Te si jekh phivli ke si la glati vai nepotsi, ke te sikion angla savořende t'avel lenge mila karing pengi familia, ai te den ka pengi familia so von line lendar; ke kudia si drago le Devleske.</verse>
				<verse number="5">Kudia kai si čači phivli, ai kai bešel korkořo, thol pesko ažiukerimos ande o Del kai ninkerel riate ai diese ande le mangimata ai ande le řudjimata.</verse>
				<verse number="6">Numa kudia kai trail ande e lumia sar le kaver voi si muli, makar ke si živindi.</verse>
				<verse number="7">Phen lenge kadala dieli, eta te na aresen došale.</verse>
				<verse number="8">Te si varekon ke či lel sama katar peske niamuri, ai mai but katar kudala ande peski familia, vo del palpale pesko patiamos, ai vo si mai nasul sar kudo kai či patial.</verse>
				<verse number="9">Ke jekh žiuvli, t'avel voi ramome ande e kliška sar phivli, te na avel mai terni de šov-var-deš beršengi, ai te sas voi řomni ferdi jekhe řomeski,</verse>
				<verse number="10">te phenen pa late mištimata katar lake laše butia, bariardas glaten, lelas mišto sama katar le gosti, xaladias le punře le svintsonge, ažutisardias le čořen, kerdias sako fialo laši butji.</verse>
				<verse number="11">Numa na ramosar le ternia phivlian; ke, kana le barimata muken le katar o Kristo, von kamen t'ansurin pe,</verse>
				<verse number="12">ai von aresen došale ke von šinen so mai angle solaxade te ninkeren.</verse>
				<verse number="13">Kudala, sikion te žian kher kherestar; numa so si mai nasul, den duma ai či keren khanči, phenen so či trubul te phenen.</verse>
				<verse number="14">Me kamav ke le ternia t'ansurin pe, ke t'aven len glati, ke te porončin pe pengo kher, ke te na den ka o dušmano te phenel nasul pa amende;</verse>
				<verse number="15">Ke ži akana uni dine pe palpale te žian pala o Satan.</verse>
				<verse number="16">Ke te si uni čače žiuvlia, si len phivlia sar niamo, t'ažutin le, ai ke te na avel pharo pe e khangeri, ke trubul t'ažutisarel le phivlian kai si čačes sa korkoře.</verse>
				<verse number="17">Ke le phure kai porončin mišto t'aven dine kris jekh duvar mai pativale, mai but kudala kai keren butji te den duma ai te sikiaren.</verse>
				<verse number="18">Ke o ramomos phenel: Tu či phandesa o mui le guruvesko kana vo ičiarel e simintsa. Ai: O butiari trubul t'avel pokjindo.</verse>
				<verse number="19">Na le sama so phenen nasul pe le phure, te na avena dui vai trin marturia.</verse>
				<verse number="20">Kudala kai keren bezexa, phen lenge angla sa, eta ke vi le kaver t'avel lenge dar.</verse>
				<verse number="21">Me mangav tu angla o Del, angla o Jesus Kristo, ai angla le andželi alome, te les sama katar kudala dieli ai te na aven tuke mai drago le uni le avrendar.</verse>
				<verse number="22">Na tho le vast pe khanikaste sigo, ai na av kudalensa kai keren bezex; vi tu, garav tu vužio.</verse>
				<verse number="23">Te na pes ferdi pai, numa pi jekh tsiřa mol, pala tjiro peř ai ke butivar nai tuke mišto.</verse>
				<verse number="24">Le bezexa uni manušenge sikadion, inke angla savořende te den len pe e kris, žikin ka le kaver von sikadion ke pala kudia mai angle.</verse>
				<verse number="25">Sa jekh fialo, le laše butia si sikade, ai kudala kai nai sikade naštin t'aven garade.</verse>
			</chapter>
			<chapter number="6">
				<verse number="1">Sa kudala kai si lengi koř tela služetsia te dikhen pe penge birevia sar t'aven harniči pativale, eta ke te o anav le Devlesko ai e doktrina te na prasan len.</verse>
				<verse number="2">Ai kudala kai si le birevia kai patian te na vuřitsin le, sar ke von si phral; numa te služin le sar mai mišto ke von patian ai trubul te aven but drago lenge. Sikiar kudala dieli ai de len poronki.</verse>
				<verse number="3">T'avela varekon te sikiaren falši doktrini, ai kai či astardiol ka le svintsi vorbi katar amaro Rai o Jesus Kristo ai ka e doktrina kai si sar e mila,</verse>
				<verse number="4">vo pherel pe barimata, vo či žianel khanči, ai les si les nasvalimos te pušel ai te čingerel vorbensa, katar avel e žaluzia, le marimata, le xoxaimata, le nasul ginduri,</verse>
				<verse number="5">le intaino čingara katar le manuš kai si lengi godji rimome, kai či žianen o čačimos, ai kai gindin ke o patiamos si te aven barvale.</verse>
				<verse number="6">Si, čačes, jekh baro nirimos katar o patiamos kana si so kames;</verse>
				<verse number="7">ke ame či andiam khanči ande e lumia, ai si siguro ke ame naštisaras te ningeras khanči;</verse>
				<verse number="8">te si amen o xamos ai le tsalia, dosta amenge.</verse>
				<verse number="9">Numa kudala kai kamen te barvavon peren ande o zumaimos, ande e kletka, ai ande le but kamimata dile ai žiungale kai tason le manušen ande o čořimos ai ande o xasarimos.</verse>
				<verse number="10">Ke o kamimos le lovesko si e vuna sa le nasulimastar; ai uni, kai si le kado kamimos, dine rigate dur katar o patiamos, ai von inke šiude pe ande but te rimon pe.</verse>
				<verse number="11">Tuke, manuš Devlesko, naš katar kudala dieli, ai rode e kris, e mila, o patiamos, o kamimos, o ažiukerimos, o kovlimos.</verse>
				<verse number="12">Mar tu o lašio marimos le patiamasko, le o traio pe sakda, ai pala savo tu kerdian jekh šukar puřimos angla but manuš martururi.</verse>
				<verse number="13">Me porončiv tuke, angla o Del kai del ame o traio ande sako dieli, ai angla o Jesus Kristo kai puřisailo šukar angla o Pontius Pilato,</verse>
				<verse number="14">t'arakhes e poronka, ai te trais bi makhlo, bi došako, žikin či avela amaro Rai o Jesus Kristo.</verse>
				<verse number="15">Mai sikavela les ande peski vramia o Del svintsime o ferdi jekh amperato, o Amperato le amperatongo ai o Baro le barengo.</verse>
				<verse number="16">Ferdi les nai merimos, kai bešel ande jekh vedaria kai naštisaras te žias late, kai či jekh manuš či dikhlias ai naštil te dikhel, kai si les e pativ ai e zor pe sakda. Amen!</verse>
				<verse number="17">De poronka ka le barvale kadale beršenge te na aven barimatange, ai te na thon pesko ažiukerimos ande le barvalimata intaino, numa te thon o patiamos ande o Del, kai del amen sar mai but sako dieli te veselisavas.</verse>
				<verse number="18">De len poronka te keren o mištimos, t'aven barvale ande le laše butia, t'aven slobodo, t'avel lenge mila,</verse>
				<verse number="19">ai te kjiden kadia mai angle jekh mandjin thodino pe jekh fundo zuralo, eta te len o traio o čačo.</verse>
				<verse number="20">O Timoteo, garav so si tu, le tu sama katar le čingari intaino kai rimon,</verse>
				<verse number="21">ai katar le čingara pa o falšo žianglimos. Uni den duma kadia, ai si dine pe kadia rigate katar o patiamos. Ke o mištimos t'avel tusa!</verse>
			</chapter>
		</book>
		<book number="55">
			<chapter number="1">
				<verse number="1">O Paul, apostolo katar o Jesus Kristo, sar kamel o Del, te phenel so avela o traio kai si ande o Jesus Kristo,</verse>
				<verse number="2">ka o Timoteo, muři glata pria drago: ke o mištimos, e mila ai e patia te aven tuke dine katar o Del ai katar o Jesus Kristo amaro Baro!</verse>
				<verse number="3">Me naisiv le Devles, kai služisarav ai kai muře niamuri služisarde jekha godiasa vuži, ke si riate ai diese ke me dav ma godji sakda tute ande muře řudjimata,</verse>
				<verse number="4">dav ma godji ka tjire asva, ai kamavas te dikhav tu eta t'avav pherdo veselia,</verse>
				<verse number="5">garadem o gindo čačo katar o patiamos kai si ande tute, kai bešelas angla savořende ande tjiri mami e Lois ai ande tjiri dei e Eunisi ai kai, me sim siguro, bešel ande tute.</verse>
				<verse number="6">Sa anda kudia me vazdav tut te des pařa o dinimoske kai tu lian katar o Del kai thodem pe tute le vast.</verse>
				<verse number="7">Ke nai jekh duxo lažiavesko kai o Del dias amen, numa jekh duxo zuralo, kamimasko ai godiako.</verse>
				<verse number="8">Te na avel tuke lažiav te des duma pa o Baro, či pa mande lesko řobaš. Numa kjinuisavo mansa pala e Laši Viasta, katar e zor le Devleski,</verse>
				<verse number="9">kai skipisardias amen, ai akhardias amen pesko narodo, na pala amare butia, numa sar vo kamel, ai sar si o mištimos kai si dino ande o Jesus Kristo le vramiansa pe sakda,</verse>
				<verse number="10">ai kai sikadilo akana katar amaro Rai o Jesus Kristo, kai phařadias e martia ai sikadias so si o traio kai či merel katar e Laši Viasta.</verse>
				<verse number="11">Si pala kudia Laši Viasta ke me sim thodino te dav duma ai te avav apostolo; thodino te sitiarav kudalen kai či patian.</verse>
				<verse number="12">Ai si pala kudia ke me kjinuiv kudala dieli; numa nai mange lažiav, ke me žianav ande kaste me patiaiem, ai me sim siguro ke si les e zor te garavel so si muřo ži adies.</verse>
				<verse number="13">Ninker ande o patiamos ai ande e mila kai si ande o Jesus Kristo ai le sar te sikaves le čače vorbi kai tu lian mandar.</verse>
				<verse number="14">Le sama o lašio dinimos so dine tu te garaves, katar o Svinto Duxo kai bešel ande tute.</verse>
				<verse number="15">Tu žianes ke sa kudala kai si ande e Azia mukle ma, maškar save o Figelo ai o Hermogenes.</verse>
				<verse number="16">Ke o Baro thol peski mila pe o kher katar o Onisiforo, ke vo butivar lias mandar sama, ai leske nai lažiav katar muře lansuri.</verse>
				<verse number="17">Aver fialo, kana vo avilo ande e Roma; vo rodias ma gribimasa, ai vo arakhlias ma.</verse>
				<verse number="18">Ke o Baro te del les te arakhel e mila paša o Baro ande kudo dies. Tu žianes mai mišto sar le kaver sar vo ažutisardias man.</verse>
			</chapter>
			<chapter number="2">
				<verse number="1">Tu kadia, muři glata, zuriar tu ande o mištimos kai si ande o Jesus Kristo.</verse>
				<verse number="2">So tu ašundian mandar angla le but martururi, de le ka le kaver manuš čače harniči te sikiaren vi le kavren.</verse>
				<verse number="3">Kjinuisar mansa, sar jekh laši ketana katar o Jesus Kristo.</verse>
				<verse number="4">Nai ketana ka lel sama katar pesko traio, te kamela kudaleske kai porončil leske;</verse>
				<verse number="5">ai kudo kai našel či den les kurona, te na našela pe sar trubul,</verse>
				<verse number="6">trubul ke kudo kai thol te bariol kerel butji angla savořende te kjidel le fruti.</verse>
				<verse number="7">Hatiar so me phenav tuke; ke o Baro dela tut godji ande sa le dieli.</verse>
				<verse number="8">De tu godji ka o Jesus Kristo, kai avilo katar o David, živindisailo katar le mule, sar si muři Laši Viasta,</verse>
				<verse number="9">pala kaste me kjinuiv žikin sim phanglo sar jekh čor. Numa e vorba le Devleski nai phangli.</verse>
				<verse number="10">Sa anda kudia me sa ninkerav pala le alome, eta ke vi von te len o skipimos kai si ande o Jesus Kristo, le vestimasa pe sakda.</verse>
				<verse number="11">Kadia vorba si siguro: te muliam ame lesa, ame vi traisarasa lesa;</verse>
				<verse number="12">te žiasa ame angle, ame vi amperetsasa lesa; te dasa ame les palpale, vi vo dela amen palpale;</verse>
				<verse number="13">te na avasa ame čače; vo bešela čačo, ke naštil te del pe vo korkořo palpale.</verse>
				<verse number="14">Phen kudala dieli, ai mang angla o Del te na keren čingara pe le vorbi, kai ferdi rimon kudalen kai ašunen le.</verse>
				<verse number="15">Tho zor te sikadios angla o Del sar jekh manuš zumado, jekh butiari kai či loliol lesko mui, kai phenel sar trubul e vorba le čačimaski.</verse>
				<verse number="16">Muk le divanuri intaino kai rimon ke kudala kai ninkeren le žian angle ande o lažiav,</verse>
				<verse number="17">ai lengi vorba xala e gangrena. Anda kudala si o Himeneo ai o Filite,</verse>
				<verse number="18">kai dine pe palpale katar o čačimos, phende ke o živindimos vuže areslo, ai kai dine muial o patiamos unengo.</verse>
				<verse number="19">Numa, o fundo zuralo so thodias o Del bešel opre, kudale vorbensa kai si lenge e pečata: O Baro žianel kudalen kai si leske; ai, kon-godi phenel o anav le Baresko, te duriol katar e bezex.</verse>
				<verse number="20">Ande jekh baro kher, nai ferdi kanti sunakune ai rupune, numa mai si vi anda o kašt ai e phuv; le uni si kanti anda e pativ, ai le kaver mai prosti.</verse>
				<verse number="21">Te si varekon ke garavel pe vužio, te lel pe sama katar kudala dieli, vo avela jekh kanta pativali, svintsome, laši peske birevoske, laši ka sako butji.</verse>
				<verse number="22">Naš dur katar le dilimata le ternimaske, ai rode e kris, o patiamos, e mila, e patia, kudalensa kai akharen le Bares jekhe ilesa vuže.</verse>
				<verse number="23">De palpale le čingara dile ai intaino, žianes ke von keren le čingara.</verse>
				<verse number="24">Eta, či trubul ke jekh sluga le Bareski t'avel les čingara; vo trubul, aver fialo, te lel sama savořendar, t'avel vužio te sikiarel, godiaver ai te žianel t'ažiukerel;</verse>
				<verse number="25">vo trubul te vazdel kovles le dušmanon, ande o ažiukerimos ke o Del dela len te kein pe t'aresen te žianen o čačimos,</verse>
				<verse number="26">ai ke, avile ka pengi godji, von lena pe avri katar le kletki le bengeske, kai vo lias len te keren anda lende sar vo kamel.</verse>
			</chapter>
			<chapter number="3">
				<verse number="1">Te žianen ke ande le mai paluno dies, avela vramia trudno.</verse>
				<verse number="2">Ke le manuš avena barimatange, vortača le lovenge, luvudina pe, dena opral, prasana, buntuina-pe pe penge niamuri, či naisina, či patiana,</verse>
				<verse number="3">zurale, nai čače, ningerena divano, či řibdina, bengeske, dušmaia le ženenge kai si laše,</verse>
				<verse number="4">Nai laše, bariarena pe, phukiona ande le barimata, drago lenge avela o traio mai but sar o Del,</verse>
				<verse number="5">sikavena pe avrial sar ke si len amaro patiamos numa dena palpale leski zor. Žia dur katar kudala manuš.</verse>
				<verse number="6">Si maškar lende kai aven ande o kher, ai kai diliaren le žiuvlian kai si le jekh duxo kovlo ai kořo, pherde bezexa, miškin pala sako diela,</verse>
				<verse number="7">sakda sikion ai šoha naštin t'aresen te žianen o čačimos.</verse>
				<verse number="8">Sa jekh fialo sar ke o Janes ai o Jambres thode-pe pe o Moše, sa jekh fialo kudala manuš či žianen o čačimos, lengi godji si rimome, dine palpale anda so si o patiamos.</verse>
				<verse number="9">Numa von či žiana mai angle; ke lengo dilimos dikhena les sa, sar dikhenas o dilimos katar o Janes ai o Jambres.</verse>
				<verse number="10">Numa tu, tu gelian pala so sikiardem tu, muři vurma, muře ginduri, muřo patiamos, muřo kovlimos, muřo dragomos, muřo ninkerdimos,</verse>
				<verse number="11">muře kjinuimata, muře dukha: Ka če dukh me či simas thodino ande o Antioxi, ande o Ikonium, ande o Listre? Če marimos me či ninkerdem? Ai o Baro skipisardias ma anda sa.</verse>
				<verse number="12">Eta, sa kudala kai kamen te train čačimasa ande o Jesus Kristo avena marde.</verse>
				<verse number="13">Numa le manuš nasul ai xoxamne žiana mai but ande o nasulimos, den pe rigate ai den rigate le kavren.</verse>
				<verse number="14">Tu, beš ande le dieli kai sikilian ai kai si tuke drago; žianes katar tu sikilian;</verse>
				<verse number="15">de tsinořara, tu žianes le svintsi lila, kai šai daštin te godiaveren tu te skipis tu katar o patiamos ande o Jesus Kristo.</verse>
				<verse number="16">Sa o Ramomos avel katar o Del, ai si lašio te sikiarel, o čačimos te sikavel te lašiaren, te sikiarel te train ande e kris,</verse>
				<verse number="17">eta ke le manuš le Devleske t'aven laše ai vuže pe sako laši butji.</verse>
			</chapter>
			<chapter number="4">
				<verse number="1">Me řudjiv tu angla o Del ai angla o Jesus Kristo, kai trubul te del pe e kris le živinden ai le mulen, ai angla o anav ke vo sikadiola ai anda leski amperetsia,</verse>
				<verse number="2">phen e vorba, žia angle zuralimasa, te šai daštis vai niči, mai phen, phen vi kodo lenge kai či keren vorta, vazde le manušen, sa le kovlimasa ai le sikiarimasa.</verse>
				<verse number="3">Ke avela jekh vramia kana le manuš či řibdina svinto sikiarimos; numa, xal le e mortsi kana ašunen le dieli drago, von kjidena but doxtori sar von kamen.</verse>
				<verse number="4">Dena rigate o kan katar o čačimos, ai von amboldena pe karing le kovle.</verse>
				<verse number="5">Numa tu, te na aves mato ande či jekh diela, ninker le dukha, ker e butji sar jekh kai ningerel e Laši Viasta.</verse>
				<verse number="6">Ke mange, me inke služiv sar trubul, ai e vramia kai si te žiavtar pašiol.</verse>
				<verse number="7">Me mardem o lašio marimos, me getosardem muřo drom, me garadem o patiamos.</verse>
				<verse number="8">De akanara e kurona la krisaki si mange thodini rigate; o Baro, o vorta krisinitori, vo dela la mange ande kadala diesa, ai na ferdi mange, numa vi sa kudalenge kai si lenge drago ke avel.</verse>
				<verse number="9">Aidi sar mai sigo karing mande;</verse>
				<verse number="10">Ke o Demas muklias ma, ke kamel kudia lumia, ai vo gelotar te žial ande e Tesaloniki; o Kreskes gelo ande e Galatia, o Titus ande e Dalmatsia.</verse>
				<verse number="11">Ferdi o Lukas si mansa. Le le Marko, ai an les tusa, ke vo trubul ma pala muři ministeria.</verse>
				<verse number="12">Me tradem le Tixiko ande o Efeso.</verse>
				<verse number="13">Kana tu avesa, an e bunda kai me muklem ande o Troas ka o Karpus, ai le kniški, mai but le xarti.</verse>
				<verse number="14">O Alexandre, o kovači, kerdias mange but nasul. O Baro dela les sar si leske butia.</verse>
				<verse number="15">Le tu sama lestar, ke vo ninkerel pe zurales katar amare vorbi.</verse>
				<verse number="16">E mai angluno data kai kamlem te čačiuvav, khonik nas t'ažutil ma, numa sa mukle ma. Ke kudia te na avel pe lende doš!</verse>
				<verse number="17">O Baro ažutisardias ma ai zuriardias ma, eta ke o divano t'aresel mandar ai ke sa kudala kai či patian t'ašunen la. Ai me simas lino avri anda o mui le lionosko.</verse>
				<verse number="18">O Baro skipila ma anda sa le butia nasul, ai vo skipila ma te del ma andre ande e amperetsia le čereski. Leske t'avel o vestimos berš beršestar! Amen!</verse>
				<verse number="19">De pozdraimos la Priska ai le Akilas, ai e familia katar o Onesifora.</verse>
				<verse number="20">O Erasto ašilo ande o Korinto, ai me muklem le Trofimo nasvalo ande o Mileto.</verse>
				<verse number="21">Zumav t'aves angla savořende o iven. O Eubulus, o Pudens, o Linus, e Klodia, ai sa le phral den tu pozdraimos.</verse>
				<verse number="22">Ke o Baro t'avel tusa! Ke o mištimos t'avel tumensa.</verse>
			</chapter>
		</book>
		<book number="56">
			<chapter number="1">
				<verse number="1">O Paul, sluga le Devleski, ai apostolo katar o Jesus Kristo pe o patiamos katar le alome le Devleske ai pe o čačimos kai sikiarel amaro patiamos,</verse>
				<verse number="2">save bešen ande o ažiukerimos katar o traio sakda, šinado anda le mai purane vrami katar o Del kai či xoxavel,</verse>
				<verse number="3">ai kai sikadias peski vorba ande peski vramia katar o divano kai sas mange dino sar si e ordina katar o Del amaro Skipitori,</verse>
				<verse number="4">Titus, muřo čačo šiav anda amaro patiamos: ke o mištimos ai e patia t'aven tumenge dine katar o Del amaro Dad ai katar o Jesus Kristo amaro Skipitori!</verse>
				<verse number="5">Me muklem tu ande e Kreta, eta tu te lašiares so mai si te lašiares, ai ke, sar me dem tu ordina, tu te thos phure ande sako foro.</verse>
				<verse number="6">T'arakhesa uni manušen pativale, řom jekha řomniako, te si len glati čače, kai nai pe lende doš ai či buntuin pe.</verse>
				<verse number="7">Ke trubul ke o episkopo t'avel bi došako, sar te lel sama katar e butji Devleski; ke te na avel barimatango, te na del pe ka e mol, te na marel pe, te na kamel te niril intaino;</verse>
				<verse number="8">numa t'avel lašio gostari, vortako le ženenge kai si laše, manuš kai lel pe sama, vorta, svinto, kai ninkerel,</verse>
				<verse number="9">kai astardiol ka e čači vorba sar sas sikiardi, eta t'avel harniko te vazdel e sasti doktrinasa ai te del rigate so nai mišto.</verse>
				<verse number="10">Si, čačes, mai but katar kudala kai si šinde, but žene kai buntuin pe ai kai diliaren le kavren.</verse>
				<verse number="11">Von trubul te phandaven tumen lengo mui. Von diliaren famili antregi, sikiaren pala jekh lov lažiavardo so či trubul te sikiaren.</verse>
				<verse number="12">Jekh anda lende, lengo profeto, phendias: Kretanuri sakda si xoxamne žigeni nasul, peřa khaile.</verse>
				<verse number="13">Kudia marturia si čači. Sa anda kudia len len zurales, eta t'avel len jekh patiamos sasto,</verse>
				<verse number="14">ai te na astardiol ka le paramiča židovitsko ai ka le poronki le manušenge kai den pe palpale katar o čačimos.</verse>
				<verse number="15">Sa si vužio kudalenge kai si vuže; numa nai khanči vužio kudalenge kai si mahrime ai či patian, lengi godji ai lengo gindo si mahrime.</verse>
				<verse number="16">Von keren sar ke te žianen le Devles, numa von den les palpale katar penge butia, si vuřitsoso, buntuin pe, ai nai laše pe či jekh laši butji.</verse>
			</chapter>
			<chapter number="2">
				<verse number="1">Numa tu, phen le dieli kai si vorta sar si e sasti doktrina.</verse>
				<verse number="2">Phen ke le phure, trubul te bešen striazo, pativale, kovle, svintsi ande o patiamos, ande e mila, ande o ažiukerimos.</verse>
				<verse number="3">Phen ke le phuria, trubul vi von te phiraven pe sar trubul o svintsimos, te na den duma intaino, te na pen mol; ke trubun von te sikiaren mišto,</verse>
				<verse number="4">Te si te sikiaren le ternia žiuvlian t'avel lenge drago lenge řom ai lenge glati,</verse>
				<verse number="5">te ninkeren pe, pativalia, te len sama katar e butji le khereski, laše, t'ašunen o mui penge řomengo, eta ke e vorba le Devleski te na prasan la.</verse>
				<verse number="6">Vazde vi kadia le terne muršen te len pe sama,</verse>
				<verse number="7">te sikaves tu vi tu karing sar jekh modelo laše butiango, ai te des jekh sikimos vužio, vorta,</verse>
				<verse number="8">jekh vorba sasti, bi-došaki, eta ke o dušmano te perel tele, te na avel les khanči nasul te phenel pa amende.</verse>
				<verse number="9">Vazde le slugen te ašunen o mui penge birevongo, t'aven lenge drago ande sa le dieli, te na den anglal intaino,</verse>
				<verse number="10">Te na čoren khanči, numa te sikaven sakda jekh čačimos vorta, eta te den pativ ande sa e doktrina le Devleski amaro skipitori.</verse>
				<verse number="11">O Del sikadias pesko mištimos le skipimasko kai si sa le manušenge</verse>
				<verse number="12">Vo sikiarel amen te mukas o traio bi-Devlesko ai le dieli le phuviake, ai te traisaras ande kadala berš sar si e godji, e kris ai e mila,</verse>
				<verse number="13">žikin ažiukeras o dies kai ažiukeras, kana avela o vestimos katar o baro Del ai katar amaro Skipitori o Jesus Kristo,</verse>
				<verse number="14">kai inke vo dias pe pala amende, eta te kjinel ame katar sako bezex, ai te kerel peske jekh narodo t'avel lesko, vužiardo lestar ai harniko pe le laše butia.</verse>
				<verse number="15">Phen kudala dieli pherdo zorasa, ai mai phen len te vazden le manušen kai ašunen tu. Ke khonik te na vuřitsil tu.</verse>
			</chapter>
			<chapter number="3">
				<verse number="1">Mai phen lenge te muken pe pala le rai bare ai ka e kris, te patian, t'aven laše ka sa e laši butji,</verse>
				<verse number="2">te na den duma nasul pa khanikaste, t'aven kovle, te len pe sama, mištimasa pherde karing sa le manuš.</verse>
				<verse number="3">Ke vi ame, ame samas angla savořende dile, či patiasas, šibisailiam, řoburi ande sako diela kai ame kamasas ai ande o barvalimos, traisarasas ande o nasulimos ai ande so sas amenge drago, le kavre vuřitsinas ame, ai ame vuřitsisarasas len.</verse>
				<verse number="4">Numa, kana e dragostia le Devleski amaro Skipitori ai lesko kamimos le manušenge sikadile,</verse>
				<verse number="5">vo skipisardias amen, na pala le butia laše kai ame šai te kerdiam, numa pala peski mila, ande o bolimos te mai neviarel amen ai o nevo traio katar o Svinto Duxo,</verse>
				<verse number="6">kai vo dias pe amende pria but katar o Jesus Kristo amaro skipitori,</verse>
				<verse number="7">eta ke, sam dine katar e kris katar lesko mištimos, ame t'aresas kai ažiukeras, te las o traio pe sakda.</verse>
				<verse number="8">Kadia vorba si vorta. Me kamav ke tu te phenes kadala dieli, eta ke kudala kai patian ande o Del te thon pe te keren laše butia. Eta so si lašio ai so trubul le manušen.</verse>
				<verse number="9">Numa muk le čingara dile pala le vitsi, ai le čingara, pala o zakono; ke von nai khančeske ai intaino.</verse>
				<verse number="10">Tu de tu dur, pala o mai angluno ai o duito data kai phendian leste, kudalestar kai kerel te hulaven pe le manuš,</verse>
				<verse number="11">žianes ke jekh manuš sar kudo si kurvari, ai ke kerel bezex, kai del pe strafo vo korkořo.</verse>
				<verse number="12">Kana me tradava tuke le Artemas vai le Tixiko, gribisavo t'aves mande ande o Nikopolis; ke kothe me kamav te nakhav o iven.</verse>
				<verse number="13">Le sama te des so trubul pe o drom ka o Zenas, o doxtoro le zakonosko, ai ka o Apolos.</verse>
				<verse number="14">Trubul ke vi amare manuš te sikion te keren le butia laše te den amen so trubul ame akana, eta te na aven bi-frutengi.</verse>
				<verse number="15">Sa kudala kai si mansa den tu pozdraimos. De pozdraimos kudalen kai kamen amen ande o patiamos. Ke o mištimos te avel tumensa sa!</verse>
			</chapter>
		</book>
		<book number="57">
			<chapter number="1">
				<verse number="1">O Paul, ande e temnitsa katar o Jesus Kristo, ai o phral o Timoteo, ka o Filemon, amaro mai drago ai amaro vortako ande e butji,</verse>
				<verse number="2">ka e phei Apia, ka o Arxipo, amaro vortako ande o marimos, ai ka e Khangeri kai si ande tjiro kher:</verse>
				<verse number="3">ke o mištimos ai e patia t'aven tumenge dine katar o Del amaro Dad ai katar o Rai o Jesus Kristo!</verse>
				<verse number="4">Me sakda naisiv muře Devles, dav duma pa tute ande muře řudjimata,</verse>
				<verse number="5">ke mange phende pa tjiro patiamos kai tut si tu ande o Jesus Kristo pe sa le svintsi.</verse>
				<verse number="6">Me mangav les ke tjiri partia ka o patiamos t'avel bari pe e butji le Kristoski, te kerel te žianen ande amende sako fialo mištimos.</verse>
				<verse number="7">Sas ma, čačes, but veselia ai mila pala tjiro mištimos; ke tu, phrala, zuriardian o ilo le svintsongo.</verse>
				<verse number="8">Sa anda kudia, makar ke si ma ande o Kristo sa slobodo te phenav tuke so si mai mišto,</verse>
				<verse number="9">mai mišto si ande o anav la milako ke me phenav tuke jekh řudjimos me o Paul, kadia sar phuro, ai vi akana řobaš le Jesus Kristosko.</verse>
				<verse number="10">Me mangav tu te kerel mištimos ka o Onesimos, kai areslo sar muřo šiav, kana me sim phanglo ande e temnitsa,</verse>
				<verse number="11">ke kaver data či sas khančesko tuke, numa akana trubul, ai tuke ai mange.</verse>
				<verse number="12">Me tradav tuke les, muře čače pořa.</verse>
				<verse number="13">Me kamlemas te ninkerav les paša mande, te služil man ande tjiro than, žikin me sim phanglo pala e Laši Viasta.</verse>
				<verse number="14">Numa, me či kamlem khanči te kerav bi te pušiav tutar, eta ke te tjiro mištimos te na avel pe zor, numa t'avel tutar korkořo.</verse>
				<verse number="15">Amburim si vo hulado tutar pe jekh tsiřa vramia, eta ke tu te garaves les pe sakda,</verse>
				<verse number="16">ai na mai sar jekh řobo, numa sar mai baro sar jekh řobo, sar jekh phral pria drago. Vo si but drago mange, ai inke mai drago tuke vi ande o mas, vi ande o Baro.</verse>
				<verse number="17">Te ninkeresa ma tu sar tjiro vortako, le sama lestar sar te les sama mandar.</verse>
				<verse number="18">Ai te kerela tuke vareso nasul, vai te kamela tuke vareso, tho les pe mande.</verse>
				<verse number="19">Me o Paul, me ramov anda muřo vast «me pokjinava,» ke žianes ke tu kames mange tjiro traio.</verse>
				<verse number="20">Ei, phrala, ke me te lav tutar kudo mištimos, ande o Baro; lašiar muřo ilo ande o Kristo.</verse>
				<verse number="21">Si ke gjinav pe tjiro patiamos ke me ramov tuke, me žianav ke tu keresa mai but de sar me phenav tuke.</verse>
				<verse number="22">Sa ande kudia vramia, lašiar mange jekh than, ke me užiarav ke me si t'avav, nais tumare řudjimaske.</verse>
				<verse number="23">O Epafras, muřo vortako phanglo ande o Jesus Kristo,</verse>
				<verse number="24">del tu pozdraimos, vi o Marko, o Aristarxo, o Demas, o Lukas, muře vortača ande e butji.</verse>
				<verse number="25">Ke o mištimos katar amaro Rai Jesus Kristo t'avel tumare duxosa!</verse>
			</chapter>
		</book>
		<book number="58">
			<chapter number="1">
				<verse number="1">Angla savořende, butivar ai sako fialo, o Del dias duma ka amare dada katar le profeturi.</verse>
				<verse number="2">Numa, ande kadala mai paluni vrami, dias amensa duma katar o Šiav, kai thodias t'avel leske sako dieli, kastar vo vi kerdias e lumia,</verse>
				<verse number="3">ai kai si o strefiaimos leske vestimasko ai e pečata katar so si, ai ninkerel sako dieli katar peski vorba zurali. Vo kerdias te vužion le bezexa ai bešlo pe e čači rig Devleski amperetisko ande le than but vuče.</verse>
				<verse number="4">Areslo o Šiav mai baro sar le andželi ke vo lias o anav mai lašio sar lengo.</verse>
				<verse number="5">Ke pa varesavo andželo o Del či phendias šoha: Tu san muřo Šiav, me kerdem tu adies Ai mai: Me avava tuke jekh dad, ai tu avesa mange jekh šiav</verse>
				<verse number="6">Ai kana andias ande e lumia o mai angluno arakhado, vo mai phendias: Ke sa le andželi le Devleske te kamen les!</verse>
				<verse number="7">Numa, vo phenel pa le andželi: Vo kerel peske andželon sar balvalia, Ai peske služi sar pařa la jagake.</verse>
				<verse number="8">Numa vo phenel le Šiaveske: Tjiro skamin amperatisko, o Del, si pe sakda; Tjiri rovli amperetsiaki si jekh rovli vorta;</verse>
				<verse number="9">Tuke si drago e kris, ai tu vuřitsis o nasulimos; Sa anda kudia, o Del, tjiro Del svintsisardias tu Jekhe vuloiesa svinto, mai opre sar tjire vortača</verse>
				<verse number="10">Ai mai: Tu, Baria, tu de angla savořende thodian e phuv, Ai le čeri si le butia tjire vastengi.</verse>
				<verse number="11">Von xasavona, numa tu bešesa; Von phuriona sar jekh tsolo,</verse>
				<verse number="12">Tu kjidesa len sar jekh bunda ai von avena pařude, Numa tu, tu bešes jekh fialo, Ai tjire berša či getona pe.</verse>
				<verse number="13">Ai ka varesavo andželo o Del či phendias šoha: Beš pe muři rig čači, Žikin či kerava anda tjire dušmaia te phires pe lende?</verse>
				<verse number="14">Von si duxuri hai služin le Devles, tradine te keren jekh ministeria te kerel mištimos kudalenge kai trubun te len o skipimos.</verse>
			</chapter>
			<chapter number="2">
				<verse number="1">Sa anda kudia ame trubul sar mai but t'astardiuvas ka le dieli kai ame ašundiam, daratar ke te šai duriuvas latar.</verse>
				<verse number="2">Ke e vorba phendi katar le andželi sas čači, ai dine o strato ka sako kai či patian as sar trubulas.</verse>
				<verse number="3">Sar šai te skipisaras ame te na lasa sama kasavo baro skipimos, kai, phendo angla savořende katar o Baro, mai sas amenge phendo katar kudala kai ašunde.</verse>
				<verse number="4">O Del sikavdias amenge ke so phendias sas čačo katar le semnuri ai le čudeni, ai katar le podarki katar o Svinto Duxo kai dias sar vo kamlias.</verse>
				<verse number="5">Čačes, nai le andželonge ke o Del thodias lenge e lumia kai si t'avel anda savi ame das duma.</verse>
				<verse number="6">Eta varekon phendias varekai kadia: So si o manuš, te des tu tut godji leste, vai o šiav le manušesko, te les tu sama lestar?</verse>
				<verse number="7">Tu kerdian les pe jekh tsiřa vramia mai tele katar le andželi, Tu thodian pe leste e kurona le vestimaski ai le šukarimaski,</verse>
				<verse number="8">Tu sa thodian tela leske punře. Čačes, kai thodian tela leste sa le dieli, o Del či muklias khanči te na avel tela leste. Numa, ame či dikhas akana ke sa le dieli si tela leste.</verse>
				<verse number="9">Numa kudo kai sas kerdo pe jekh tsiřa vramia mai tele katar le andželi, ame dikhas les kuronasa vestime ai šukarimasa pala o merimos kai vo kjinuisardias, eta ke, katar o mištimos le Devlesko, vo kjinuisardias o merimos pala sa.</verse>
				<verse number="10">Trubulas, čačes, ke kudo kastar ai kaske si sa le dieli, ai kai kamel te ningerel ka e vestia but anda le šiave, uštiavel sar mai mišto katar e dukh le Prinsos kai skipisardias len.</verse>
				<verse number="11">Ke kudo kai svintsol ai kudala kai svintsisaile le von sa avile anda jekh Dad. Sa anda kudia vo nas leske lažiav t'akharel len phral.</verse>
				<verse number="12">Kana vo phenel: Me vestiva tjiro anav mašar muře phral. Me luvudiva tut makar e kumpania.</verse>
				<verse number="13">Ai mai: Me puřiva ma tute. Ai mai: Eta me ai le glati kai o Del dias ma.</verse>
				<verse number="14">Kadia si, sar le glati vi von si le ratesa ai le masesa, vi vo sas sa kadia, eta ke, katar e martia, vo mudarel kudales kai si les e putiaria pe e martia, si kudo o beng,</verse>
				<verse number="15">ai kai vo skipil kudalen kai, daratar ke si te meren, sas ninkerde sa pengo traio ande o služimos.</verse>
				<verse number="16">Ke si siguro ke nai te ažutil le andželon ke vo avilo, numa si kudalenge kai avile katar o Abraham.</verse>
				<verse number="17">Anda kudia, vo areslo sa jekh fialo ande sa le dieli sar peske phral, eta t'avel jekh baro rašai miloso ai čačo ande e služetsia le Devleski, te pokjinel le bezexa katar o narodo;</verse>
				<verse number="18">ke, sar sas vo zumado ai sar vo kjinuisailo, vo šai ažutil kudalen kai zumaven len.</verse>
			</chapter>
			<chapter number="3">
				<verse number="1">Sa anda kudia, phralale svintsi, kai akhardias tumen o Del len sama katar o Jesus kai si o baro rašai katar amaro patiamos.</verse>
				<verse number="2">O Jesus sas čačo ka kudo kai thodias les, sar sas o Moše ande sa pesko kher.</verse>
				<verse number="3">Ke o Jesus si les jekh vestimos mai baro katar o Moše sar kudo kai vazdias o kher si les mai but pativ katar o kher.</verse>
				<verse number="4">Sako kher si vazdino varekastar, numa kudo kai vazdias sa le dieli si o Del.</verse>
				<verse number="5">O Moše sas čačo ande sa o kher le Devlesko, sar sluga, t'avel marturo pe soste si t'avel mai angle;</verse>
				<verse number="6">numa o Kristo si sar Šiav pe le Devlesko kher; ai lesko kher, sam ame, te si te ninkeras ame ži ande o gor o patiamos ai te ažiukeras anda soste ame luvudisaras.</verse>
				<verse number="7">Sa anda kudia, sar phenel o Svinto Duxo: Adies, te ašunena tu me lesko hango,</verse>
				<verse number="8">Na zuralen tumare ile, sar kana buntuisailian, O dies kai sanas zumade ande e pusta,</verse>
				<verse number="9">Vai kai tumare dada zumavena man Te zumaven ma, ai von dikhena muře butia Štar-var-deš berš.</verse>
				<verse number="10">Kadia me lem xoli pe kudia vitsa ai me phendem: Len si le sakda jekh ilo kai del rigate, Von či žiangle muře vurmi.</verse>
				<verse number="11">Me solaxemas ande muře xoli. Von či avena andre ande muři hodina!</verse>
				<verse number="12">Len tume sama, phralale, ke či jekh anda tumende te na avel les ilo nasul ai kai či patial, kadia te del pe palpale katar o Del o živindo.</verse>
				<verse number="13">Numa ažutin jekh kavres sako dies, kadia but sode šai daštin te phenen: Adies! eta ke či jekh anda tumende te na zuriarel pe katar o athaimos le bezexako,</verse>
				<verse number="14">Ke amen si ame akana partia le Kristosa, te ninkeras ame ži ka o gor patiamos kai sas ame mai d'anglal.</verse>
				<verse number="15">Žikin si phendo: Adies, te ašunena tume muřo hango, Na zuriaren tumare ile, sar kana buntuisailian.</verse>
				<verse number="16">Kon sas, čačes, kudala kai buntuina pe pala ke ašunde? Kudala kai ankliste avri anda e Egipta kai ningerdias le o Moše.</verse>
				<verse number="17">Kon sas kai o Del xoliailo pe lende štar-var-deš berš? Le bezexale kai lenge staturi pele ande e pusta.</verse>
				<verse number="18">Kaske vo solaxadias ke von či dena andre ande leski hodina. Kudalenge kai či patian?</verse>
				<verse number="19">Kadia ame dikhas ke von naštin te den andre pala ke či patian.</verse>
			</chapter>
			<chapter number="4">
				<verse number="1">Te las ame sama, ke vo phendias t'avas ande leski hodina, ke či jekh anda tumende te na avel les e hodina.</verse>
				<verse number="2">Ke kudia laši viasta sas amenge phendi sa kadia mišto sar lenge, numa von či line e viasta patiamasa kana ašunde.</verse>
				<verse number="3">Amenge kai patiam, ame das andre ande e hodina, sar si ramome: Me solaxadem ande muři xoli: Von či avena andre ande muři hodina! Vo phenel kudia, makar ke leske butia sas gata dekin kerdias e lumia.</verse>
				<verse number="4">Ke vo delas duma varekai pa o eftato dies: Ai o Del hodinisailo anda sa peske butia o eftato dies.</verse>
				<verse number="5">Ai mai kathe: Von či dena andre ande o them kai si muři hodina!</verse>
				<verse number="6">Eta, šai mai si garado them unenge te den andre, numa kudala kai angla savořende sas lenge phendo te den andre či lena e hodina kai či patian.</verse>
				<verse number="7">O Del mai thodias lenge jekh dies — Adies phendias ande o mui le David osko but mai palal, sar si phendo mai opre: Adies, tume t'ašunena muřo hango, Na zuriaren tumaro ilo.</verse>
				<verse number="8">Ke, t'avilinosas ke o Jošua te dinosa len hodina: von či mai denas duma pa jekh kaver dies.</verse>
				<verse number="9">Si kadia jekh dies, e sabato ski hodina, thodino rigate le narodoske katar o Del.</verse>
				<verse number="10">Ke kudo kai del andre ande e hodina le Devleski hodinil pe anda peske butia, sar o Del hodinisailo anda peske.</verse>
				<verse number="11">Te thas ame zor te das andre ande kudia hodina, eta ke khonik te na perel tele te sikavel sa jekh fialo ke či patial.</verse>
				<verse number="12">Ke e vorba le Devleski si živindi ai zurali, mai skutsome sar jekh xanřo varesavi kai šinel pa le dui riga, žial ži kai te hulavel ai o duxo ai o ilo ai le, kokala ai o moxo; voi del pe e kris so gindis ai le ginduri le ileske.</verse>
				<verse number="13">Khonik naštil te garadiol angla o Del, numa sa si nange ai dikhen le le jakha kudaleske kaske ame musai sa te phenas.</verse>
				<verse number="14">Kadia, sar si amenge jekh baro rašai kai nakhlias o čeri; o Jesus, o Šiav le Devlesko, bešas zurales ande o patiamos kai ame phenas.</verse>
				<verse number="15">Ke nai amen jekh baro rašai kai či lel sama katar amaro kovlimos; kaver fialo, vo sas zumado sar amende ande sa le dieli, bi te kerel bezex.</verse>
				<verse number="16">Pašuvas siguro ka o skamin amperatisko le dragosko, eta t'arakhas mila ai t'arakhas dragostia, t'ažutin ame ande so trubul amen.</verse>
			</chapter>
			<chapter number="5">
				<verse number="1">Čačes, sako baro rašai lino maškar le manuš si thodino le manušenge ande e služetsia le Devleski, eta te sikavel so den ai le sakrifisuri pala lenge bezexa.</verse>
				<verse number="2">Vo šai jertil kudalenge kai či žianenas ai kai dine rigate, ke vo lel partia vi ande o kovlimos.</verse>
				<verse number="3">Ai si pala kudo kovlimos ke vo trubul te del sakrifisuri pala penge bezexa, sar pala kudala le narodoske.</verse>
				<verse number="4">Khonik naštil te mangel peske kodo luvudimos, te nai akhardo katar o Del, sar sas o Aron.</verse>
				<verse number="5">Ai o Kristo či vo či dias peske t'aresel baro rašai numa les si les katar kudo kai phendias: Tu san muřo Šiav, Me kerdem tu adies!</verse>
				<verse number="6">Sar mai si phendo pe jekh kaver than: Tu san rašai pe sakda, Sar si e vitsa katar o Melkitsedek.</verse>
				<verse number="7">Vo si kai, ande le dies kai sas ande pesko mas, manglias bare roimasa ai asvansa, řudjimasa ai mangimasa kudalestar kai šai skipil les katar e martia, ai o Del švndias les pala e mila ai o kovlimos.</verse>
				<verse number="8">Makar ke sas le Devlesko Šiav, patialas katar le dieli kai vo kjinuisardias,</verse>
				<verse number="9">ai kai, pala ke vo sas bariardo sar mai mišto, areslo amenge sa kudalenge kai patian ande leste kudo kai si les o skipimos pe sakda,</verse>
				<verse number="10">O Del phendias ke vo si o baro rašai sar si e ordina katar o Melkitsedek.</verse>
				<verse number="11">Amen si ame but te phenas pa kadia, ai dieli trudno te phenas ke tume areslian kovle te hatiaren.</verse>
				<verse number="12">Tume, čačes, ke de dumult trubulas t'aven birevia, tumen trubul tumen te sikiarel tumen le mai angluni katar so phendias o Del, tume areslian ke trubul tumen thud ai na jekh xamos zuralo.</verse>
				<verse number="13">Eta, kon-godi mai si ka o thud inke či žianel e vorba la krisaki; ke vo si jekh glata.</verse>
				<verse number="14">Numa o xamos zuralo si le bare manušenge, kudalenge kai sikionas te len sama so si mišto ai so si nasul.</verse>
			</chapter>
			<chapter number="6">
				<verse number="1">Sa anda kudia, te mukar so sikiliam katar le mai angluni vorbi le Kristoske, žias angle le las so si mai mišto bare manušense. Žianas te musai amenge te amboldas katar le butia intaini ai te patias, ande o Del,</verse>
				<verse number="2">e doktrina le bolimaski, le vast thodine pe le manuš, o živindimos le mulengo, ai ande e kris pe sakda.</verse>
				<verse number="3">Kadia si ame te keras, te kamela o Del Žias angle.</verse>
				<verse number="4">Ke naštil pe ke kudala kai sas jekh data ande e vedaria, kai zumade so dias o čeri, kai si len partia ka o Svinto Duxo,</verse>
				<verse number="5">kai zumade e laši vorba le Devleski ai e zor le beršengi kai avena,</verse>
				<verse number="6">ai kai pele tele, šai mai avena neviarde ai andine te kein pe, ke von mai karfon pe o trušul le Šiaves le Devlesko ai thon les pe o lažiav.</verse>
				<verse number="7">Kana jekh phuv si kjingi katar o brišin kai perel pe late, ai kai voi del jekh čar kai trubul kudalenge kai bariaren la, voi si la o svintsimos le Devlesko;</verse>
				<verse number="8">numa, te voi dela kanře ai buř; voi si dine palpale ai šai den la armaia, ai geton te šiuden la pe e jag.</verse>
				<verse number="9">Makar ke ame das duma kadia. Muře kuč, ame ažiukeras, so si pala tumende, dieli mai laše ai mai drago pe o skipimos.</verse>
				<verse number="10">Ke o Del nai vo te na avel vorta, te bustrel tumari butji kai tume sikadian pala lesko anav, kana ažutisardian ai mai ažutin bute svintson.</verse>
				<verse number="11">Ame kamas ke sako anda tumende te garavel sa kudia harničia ži ande o gor ke tumaru ažiukerimos avel čačo,</verse>
				<verse number="12">kadia te na muken tumen, ai te keren sar kudala kai, katar o patiamos ai o řebdimos, avela lenge so si phendo.</verse>
				<verse number="13">Kana o Del dias peski vorba ka o Abraham, naštilas te solaxal katar jekh mai baro sar peste, vo solaxadias pe peste,</verse>
				<verse number="14">ai phenel: čačimasa, me svintsiva ai butiarava tjiri vitsa.</verse>
				<verse number="15">Ai kadia si ke o Abraham, gelo angle, lias so sas leske šinado.</verse>
				<verse number="16">Eta le manuš solaxan pa kudo kai si mai baro lendar, ai e solax si lenge jekh siguro ke getol sogodi si čingar maškar lende.</verse>
				<verse number="17">Sa anda kudia o Del, kamlias sar mai zurales te sikavel ke so šinadias lenge naštil te pařuvel les šoha, avilo jekha solaxasa,</verse>
				<verse number="18">eta ke, katar dui dieli kai či pařudion, ande savo naštil pe ke o Del xoxavel, ame ninkeras jekh zor kai arakhel amen, ame kai si ame jekh than te garadiuvas ande o ažiukerimos.</verse>
				<verse number="19">Kudo ažiukerimos ame ninkeras les sar jekh kliasto le duxosko, siguro ai zuralo; vo del inčial e zanaveska,</verse>
				<verse number="20">kothe kai o Jesus dias amenge andre sar te sikavel amenge, sas thodino baro rašai pe sakda, sar si e ordina katar o Melkitsedek.</verse>
			</chapter>
			<chapter number="7">
				<verse number="1">Čačes, kodo Melkitsedek, amperato anda o Salem, rašai katar o Del Mai Vučo, gelo angla o Abraham kana vo avelas palpale katar o marimos kai xasarde le amperatson, ai svintsisardias les.</verse>
				<verse number="2">Ai o Abraham dias deš anda šel anda so vo lias, — ke o Melkitsedek si angla savořende «amperato la krisako», sar lesko anav, porme amperato anda o Salem, sar si te phenas, «amperato la patiako».</verse>
				<verse number="3">Vo si bi dadesko, bi dako, bi vitsako, kai nai či arakhadilo — phende — ai či mulo, — numa kai si sa jekh fialo sar o Šiav le Devlesko, — kudo Melkitsedek bešel rašai pe sakda.</verse>
				<verse number="4">Len sama sode si baro kudo kai o phuro o Abraham dias deš anda šel anda so vo lias.</verse>
				<verse number="5">Kudala anda le šiave katar o Levi kai služin le Devles si le, sar si o zakono, e ordina te len jekh anda šel katar o narodo, si kudia, pe le phral, kai vi von si anda o prašav katar o Abraham;</verse>
				<verse number="6">ai vo, kai či lias vo lendar so vo si, vo lias deš ande šel katar o Abraham, ai vo svintsisardias kudales kai sas leske šinado.</verse>
				<verse number="7">Eta naštisaras te phenas aver fialo ke o mai tele si svintsime katar o mai opre.</verse>
				<verse number="8">Ai kathe, kudala kai len deš ande šel si manuš kai meren; numa kothe, si kudo kai phenas ke vo si živindo.</verse>
				<verse number="9">Mai but, o Levi, kai lel deš ande šel, pokjindias, sar te phenas, katar o Abraham;</verse>
				<verse number="10">ke inke vo sas ande le prašave peske dadeske, kana o Melkitsedek gelo angla o Abraham.</verse>
				<verse number="11">Zakono kai sas dino ka o narodo Israel. Te si pria lašio e butji kai keren le Levituri kana služin le Devles — sa pe kudia služetsia le Levitongi ke hodinil o, soske trubul te mai avel kaver raša andeevitsa katar o Melkitsedek, ai na ande e vitsa katar o Aron?</verse>
				<verse number="12">Ke, kana e služetsia si pařudi, trubul vi te pařuven o zakono</verse>
				<verse number="13">Čačes, kudo kastar kudala dieli si phende si anda jekh kaver kumpania, kai či jekh anda lende nai te služil le altaros;</verse>
				<verse number="14">ke sa žianen ke amaro Baro anklisto avri anda o Juda, kumpania kai o Moše či phendias khanči pa late anda e služetsia.</verse>
				<verse number="15">Kudia si sar te dikhen mai but, kana avela jekh kaver rašai kai miazol sar o Melkitsedek,</verse>
				<verse number="16">thodino, na sar si o zakono katar jekh ordina maseski, numa sar si e zor katar jekh traio kai či xasavol:</verse>
				<verse number="17">Sar phenen le Ramomata: Tu san sakrifikatori pe sakda Sar si e vitsa katar o Melkitsedek.</verse>
				<verse number="18">Kadia si šindi jekh purani ordina ke naštil te kerel khanči ai kai si intaino,</verse>
				<verse number="19">ke o Zakono Mošesko či andias khanči t'avel pria mišto, — ai anel mai laši ažiukerimus, katar savo te pašiuvas ka o Del.</verse>
				<verse number="20">Ai kadia, nas solaxako kana le Levituri aresle raša bi solaxako.</verse>
				<verse number="21">Numa o Jesus areslo la solaxasa katar kudo kai phendias leske: O Baro solaxadias, ai vo či keil pe: Tu san sakrifikatori pe sakda,</verse>
				<verse number="22">Sa anda kudia o Jesus si kai garavel jekh patia mai šukar.</verse>
				<verse number="23">Mai but, sas mai but raša, ke o merimos či mukelas len te bešen pe sakda.</verse>
				<verse number="24">Numa vo, sar ke vo bešel pe sakda, si les jekh služetsia pe sakda kai naštil te del les avreste.</verse>
				<verse number="25">Si vi pala kudia ke vo šai skipil sar mai mišto kudalen kai pašion paša o Del lestar, trail sakda te mangel lenge mištimos.</verse>
				<verse number="26">Sas amenge mai mišto, čačes, t'avel amen jekh baro rašai sar leste, svinto, bi došako, bi makhlo, hulado katar le bezexale, ai vazdino opral pa o čeri,</verse>
				<verse number="27">kai či trubul les, sar le bare raša, te del sako dies sakrifisuri, angla savořende pala peske bezexa, atunči pala o narodo, ke kudia, vo kerdias la jekh data pe sa kana dias pe vo sar sakrifiso.</verse>
				<verse number="28">Čačes, o Zakono thol sar bare raša le manušen kai si len lengo kovlimos; numa e vorba la solaxaki kai avili pala o Zakono thodias le Šiaves ai si laši pe sakda.</verse>
			</chapter>
			<chapter number="8">
				<verse number="1">E mai bari diela kai phenas kathe, si ke si ame kasavo baro rašai, kai bešel pe e čači rig le skaminosko amperatisko katar e amperetsia Devlikani ande o čeri,</verse>
				<verse number="2">sar ministero ande o Than Svinto ai e čači tseřa, kai sas thodini katar o Baro ai na katar jekh manuš.</verse>
				<verse number="3">Sako baro rašai si thodino te sikavel le dinimata den ai le sakrifisuri; kadia vi mai si musai ke kudo t'avel les vareso te sikavel.</verse>
				<verse number="4">Te avilinosas vo pe e phuv, vo nas t'avel inke rašai, ke kothe si raša kai sikaven le dinimata sar si o Zakono,</verse>
				<verse number="5">save vestin jekh molebina kaiti jekh vobrazo ai jekh ušialin anda le dieli čereske sar ke o Moše sas leske phendo devlikanes kana vo gelo te vazdel e tseřa: Le sama, sas leske phendo, te keres sa sar sikadem tuke pe o plai.</verse>
				<verse number="6">Numa akana vo lias jekh ministero sar mai baro ke leski nevi patia si mai laši, ke si thodini pe le mai laše mištimata so avena.</verse>
				<verse number="7">Čačes, te si e mai angluno patia ke sas bi došaki, či mai trubulas te pařuven la pe e nevi.</verse>
				<verse number="8">Si sar sikiarimasa ke o Baro phenel ka o Israel: Eta, le dies avena, phenel o Baro, Kai me kerava le kheresa katar o Israel ai katar o kher anda o Juda Jekh patia nevi,</verse>
				<verse number="9">Na sar la patiasa kai me kerdem tumare dadensa, O dies kai me lem le vastestar t'ankalavav le avri anda o them e Egipta; Ke von či ninkerde ande muři patia, Ai vi me či lem sama mandar, phenel o Baro.</verse>
				<verse number="10">Numa eta e patia kai me kerava le kheresa katar o Israel, Pala kudala dies, phenel o Baro: Me thava lenge zakonuri ande lengo duxo, Me ramova le ande lengo ilo; Ai me avava lengo Del, Ai von avena muřo narodo.</verse>
				<verse number="11">Či jekh či mai sikiarela peske vortakos, Či jekh peske phrales, te phenel: Prinžiar le Bares! Ke sa žianena ma, De katar o mai tsinořo ži ka o mai baro maškar lende;</verse>
				<verse number="12">Ke me jertiva lenge bezexa, ai me či mai dava ma gindo ka lenge bezexa.</verse>
				<verse number="13">Phenelas: jekh patia nevi, vo akhardias e mai angluno purani; eta, so sas purano, so phurilias, trubul pašte te bilal.</verse>
			</chapter>
			<chapter number="9">
				<verse number="1">E mai angluno patia sas la vi ordini sar si e molebina, ai sar si o altari phuviako.</verse>
				<verse number="2">Jekh tseřa si, čačes, vazdini. Ande e partia andre, sas o sfešniko, e skafidi ai le manře šinade.</verse>
				<verse number="3">Pala e duito zanaveska sas e tseřa akhardi svinto anda le svintsi.</verse>
				<verse number="4">Sas phandado andre o altari sunakuno le duxiange, ai e lada la patiaki, garadi ande o sunakai. Sas ande e lada jekh kanta sunakuni sas ande late e mana, o Aronosko řai kai dias luludia, ai le tsigli bareske katar e patia</verse>
				<verse number="5">Opral e lada sas le xeruburi le vestimaske, garavenas penga ušialinasa o trono. Nai e vramia te das duma pa kudia akana.</verse>
				<verse number="6">Eta, kudala dieli sas kadia thodine, le raša kai služin den andre sako vramia ande e mai angluno tseřa;</verse>
				<verse number="7">ai ande o duito o baro rašai ferdi del andre jekh data pa o berš, te ningerel rat te del les pala peste ai pala le bezexa bi žiangle le narodoske.</verse>
				<verse number="8">O Svinto Duxo sikavel kothar ke e vurma le thaneski pria svinto nas inke puterdi, žikin e mai angluno tseřa mai si.</verse>
				<verse number="9">Si kudia jekh paramiči te sikavel pe le vrami akana, kai sikavel ke dinimata ai sakrifisuri naštin te lašiaren mišto e godji kudaleski kai del e molebina,</verse>
				<verse number="10">ke si ferdi le xamasa, le pimasa ai le kaver xalaimasa. Si ordini maseske thodine ferdi ži e vramia kana o Del pařuvel len.</verse>
				<verse number="11">Numa o Kristo avilo sar jekh baro rašai le mištimasko kai avela; vo nakhlo anda jekh tseřa mai bari ai mai laši, kai nai kerdi anda o vast le manušesko, si kudia, kai nai anda kadia lumia;</verse>
				<verse number="12">ai vo dias andre jekh data anda sa ande o than pria svinto, na le ratesa katar e buzni ai katar le guruva, numa peske ratesa, vo lias jekh pokjinimos pe sakda.</verse>
				<verse number="13">Ke te si o rat katar le guruva ai katar le buznia, ai o vušiar katar jekh vitselos, thodine pe kudala kai si mahrime, svintsil ai vužiarel o mas,</verse>
				<verse number="14">sar mai but o rat le Kristosko, kai, katar jekh duxo pe sakda, dias pe vo korkořo bi makhlo ka o Del, vužiarela vo tumare godia katar le butia mule, eta tume te služin le Devles o živindo!</verse>
				<verse number="15">Ai si anda kudia ke vo si kai arakhel jekh nevi patia, eta ke, o merimos avilo te kjinel so sas šindo katar e mai angluno patia, kudala kai si akharde t'avel lenge pe sakda so sas lenge šinado.</verse>
				<verse number="16">Ke kothe kai si t'avel dinimata katar jekh mulo, musai te dikhen ke si mulo kodo kai del.</verse>
				<verse number="17">So avel katar o dad, čačes, si vorta ferdi kana mulo, ke nai či jekh zor žikin si živindo.</verse>
				<verse number="18">Eta sostar si le ratesa ke inke e mai angluno patia sas thodini.</verse>
				<verse number="19">O Moše, kana phendias angla sa o narodo sa le poronki le Zakonoske, lias o rat katar le vitselia ai le buznia, le paiesa, e pošom loli, ai o hisopo: ai vo makhlias les pe e kliška inke ai pe sa o narodo, phenelas:</verse>
				<verse number="20">Kado si o rat la patiako kai o Del dias ordina tumenge.</verse>
				<verse number="21">Vo sa kadia kerdias te makhel le ratesa pe e tseřa ai pe sa le vasuri la službake.</verse>
				<verse number="22">Ai pašte sa, sar si o Zakono, si vužiardo le ratesa, ai bi le ratesko nai jertimos.</verse>
				<verse number="23">Musai sas, ke le vobrazuri le dielenge kai si ande o čeri trubulas t'aven vužiarde kadia fialo, ke le dieli le čereske vi von si katar le sakrifisuri mai laši sar kudala.</verse>
				<verse number="24">Ke o Kristo vo či dias andre ande jekh than svinto kerdo anda o vast le manušesko, kai ferdi dikhiolas sar o čačo, numa vo dias inke ande o čeri, eta t'avel akana pala amende angla e fatsa le Devleski.</verse>
				<verse number="25">O baro rašai šidovitsko del andre sako berš ande o than svinto le ratesa streino, žiganiako numa butivar ke o Kristo dias andre.</verse>
				<verse number="26">Aver fialo, o kristo trubulas te kjinuil butivar dekin si e lumia, žikin ke akana, kana getona pe le berš, vi sikadilo ferdi jekh data te lel tele e bezex katar pesko sakrifiso.</verse>
				<verse number="27">Ai sar si šinado le manušenge te meren jekh data, pala kodia te avel e kris,</verse>
				<verse number="28">sa kadia o Kristo, kai vo dias pe ferdi jekh data te ninkerel le bezexa butenge, sikadiola bi bezexako jekh duito data kudalenge kai ažiukeren les pala pengo skipimos.</verse>
			</chapter>
			<chapter number="10">
				<verse number="1">Čačes, o Zakono, kai si les jekh ušialin katar le mištimata kai avena, ai na čačes le dieli, naštila šoha, katar sa kudala sakrifisuri kai den sako berš sakda, te lašiarel le narodo.</verse>
				<verse number="2">Aver fialo, von či ašile te den sakrifisuri, ke kudala kai keren kudia molebina, nas jekh data vužiarde, ai von mai dine pe gindo ka penge bezexa.</verse>
				<verse number="3">Numa o gindo le bezexengo si neviardo sako berš katar kudala sakrifisuri;</verse>
				<verse number="4">ke naštil pe ke o rat le guruvengo ai le buzniango te lel le bezexa.</verse>
				<verse number="5">Sa anda kudia o Kristo, dias andre ande e lumia, phenel: Tu či kamlian či sakrifiso či te den tu, Numa tu kerdian mange jekh stato;</verse>
				<verse number="6">Tu či dian ma či phabarimos či sakrifiso la bezexake.</verse>
				<verse number="7">Atunči phendem: Eta, me avav (ande e kliška ramome pa mande) Te kerav, o Devla, so tu kames.</verse>
				<verse number="8">Pala ke so vo phendias: Tu či kamlian ai tu či lian či sakrifiso či so den tu, Či phabarimos či sakrifiso pe e bezex (so den sar si o Zakono),</verse>
				<verse number="9">Vo mai phenel: Eta, me avav Te kerav sar tu kames. Vo dias rigate kadia o mai angluno sakrifiso te thol o nevo.</verse>
				<verse number="10">Si pala kudia kai o Del kamlias ke ame sam svintsime, ke dias o stato le Jesus Kristosko, jekh data pala sa.</verse>
				<verse number="11">Ai žikin ke sako rašai kerel sako dies e služetsia ai del butivar sa jekh fialo sakrifisuri, kai naština šoha te len tele e bezex,</verse>
				<verse number="12">o Kristo, pala ke dias jekh sakrifiso pala le bezexa, vo bešel pe sakda pe e rig e čači le Devleski,</verse>
				<verse number="13">ažiukerel de akanara ke leske dušmaia aven tela leske punře.</verse>
				<verse number="14">Ke, pala jekh dinimos; vo anel te aven sar mai laše pa sakda kudalen kai si svintsime katar.</verse>
				<verse number="15">So si ke o Svinto Duxo vi vo sikavel amenge; ke, pala ke phendias.</verse>
				<verse number="16">Eta e patia kai me kerav tumensa, Pala kadala dies, phenel o Baro: Me thava muře zakonuri ande lenge ile, Ai me ramova le ande lengo duxo, Vo mai phenel:</verse>
				<verse number="17">Ai me či mai dava ma godji ka lenge bezexa či ka lenge dilimata.</verse>
				<verse number="18">Eta, kothe kai si jertimos le bezexengo; manai te den sakrifiso pala e bezex.</verse>
				<verse number="19">Kadia si, phralale, sar si ame, katar o rat le Jesusosko, slobodo amenge te das andre ande o than svinto</verse>
				<verse number="20">katar o drom nevo ai živindo kai puterdias amenge pa e zanaveska, si kudia, pa pesko mas,</verse>
				<verse number="21">ai sar si ame jekh baro rašai thodino pe o kher le Devlesko,</verse>
				<verse number="22">pašiovas jekhe čače ilesa, ande sa o patiamos; le ile vužiarde katar jekh nasul godji, ai o stato xalado jekhe paiesa vuže.</verse>
				<verse number="23">Ninkeras zurales o ažiukerimos, ke kudo kai dias e patia si čačo.</verse>
				<verse number="24">Si te las sama jekh avreste te vazdel amen ka e mila ai ka le laše dieli.</verse>
				<verse number="25">Te na mukas amari kumpania, sar si sikiarde uni; numa te vazdas ame jekh avres, ai kudia sar mai but ke tume dikhen ke o dies pašiol.</verse>
				<verse number="26">Ke, te keresa ame bezexa anda amende pala ke ame žiangliam so si o čačimos, či mai ašel o sakrifiso te des pala le bezexa,</verse>
				<verse number="27">numa jekh ažiukerimos pria darano katar e kris ai e pařa jekha jagaki kai xala kudalen kai buntuin pe.</verse>
				<verse number="28">Kudo kai šinel o zakono katar o Moše merel bi milako, te sikaven pe leste dui vai trin martururi;</verse>
				<verse number="29">Če strafo avela kudales, gindin tume, kai avela dino kris ke vo inčardias tela le punře le Šiaves le Devlesko, kai ninkerdias ke nai khanči o rat la patiako, savestar vo sas svintsime, ai kai dias pe o lažiav o Duxo le mištimasko?</verse>
				<verse number="30">Ke ame žianas kudales kai phendias: Mange pokjinen, mange si te den! ai mai: O Baro dela kris pesko narodo.</verse>
				<verse number="31">Si jekh diela pria darani ke te perel ande le vast le Devleske o živindo.</verse>
				<verse number="32">Den tume godji ka kadala mai angluni dies, kana, pala ke tume žianglian, tume ninkerdian jekh baro marimos maškar tumare dukha,</verse>
				<verse number="33">pe jekh vramia, prasaile pe tumende ai marde tumen, ai pe e kaver, tume san kudalensa kai sas marde.</verse>
				<verse number="34">Čačes, tumenge sas mila pala le čor, ai tume muklias veselimasa te len tumare mištimata, žianglian ke si tume mai laše mištimata ai kai žian but mai angle.</verse>
				<verse number="35">Na muken tumaro ninkerimos ke anela jekh baro nirimos.</verse>
				<verse number="36">Ke tumen trubul tume te ninkeren mišto, eta pala ke kerdian so manglias o Del, tume lena so sas tumenge phendo.</verse>
				<verse number="37">Mai jekh tsiřa, jekh tsiřa vramia: kudo kai trubul t'avel avela, vo či ažiukerela but.</verse>
				<verse number="38">Ai muřo narodo vorta traila katar o patiamos; numa, te žialatar, muřo duxo či avela drago ande leste.</verse>
				<verse number="39">Ame, ame či sam anda kudala kai žiantar te xasavon, numa anda kudala kai si len o patiamos te skipin pengo duxo.</verse>
			</chapter>
			<chapter number="11">
				<verse number="1">Eta o patiamos si jekh sigurimos anda le dieli kai ažiukeras, jekh sikavimos anda kudala dieli kai či dikhas.</verse>
				<verse number="2">Katar o patiamos, le phure sas le jekh marturia laši.</verse>
				<verse number="3">Si katar o patiamos ke ame prinžiaras ke e lumia sas kerdi katar e vorba le Devleski, kadia ke so ame dikhas nas kerdo anda le dieli kai dikhion.</verse>
				<verse number="4">Si katar o patiamos ke o Abel dias le Devles jekh sakrifiso mai lašio sar kudo kai dias o Kain; lestar sas phendo vorta, o Del lias so vo dias; ai pa leste vo mai del duma, makar ke mulo.</verse>
				<verse number="5">Si katar o patiamos ke o Enok sas lino te na mai dikhel o merimos, ai ke či mai dikhilo ke o Del lias les ande o čeri; ke; angla savořende te lel les, leske sas phendo ke vo sas drago le Devleske.</verse>
				<verse number="6">Eta bi le patiamasko naštis t'aves leske drago; ke trubul ke kudo kai pašiol paša o Del patial ke o Del si, ai ke vo neviarel kudalen kai roden les.</verse>
				<verse number="7">Si katar o patiamos ke o Noa šundias le Devlikane vorbi kai sas leske phende anda le dieli kai inke nas, ai lias les e dar lažiaveski, lašiardias jekh baro čuno te skipil peska familia; latar vo dias strafo la lumia, ai vo areslo t'avel leske e kris kai les la katar o patiamos.</verse>
				<verse number="8">Si katar o patiamos ke o Abraham, kana vo gelo angle, patiaias ai gelotar pe jekh than kai trubulas vo te lel t'avel lesko, ai ke vo gelotar bi te žianel kai vo žial.</verse>
				<verse number="9">Si katar o patiamos ke vo avilo te bešel ande e phuv sar ande jekh phuv streino, bešelas tela e tseřa, vi o Isak ai o Jakob, kai sas lesa t'ažiukeren.</verse>
				<verse number="10">Ke o Abraham ažiukerelas o foro kai si les zurale funduri, kudo kai o Del risuisardias les ai vazdias les.</verse>
				<verse number="11">Si katar o patiamos ke inke e Sara voi, makar ke sas but e beršengi, sas lake thodino t'avel la jekh glata, ke voi patiaias ka o čačimos kudalesko kai phendias lake.</verse>
				<verse number="12">Sa anda kudia anda jekh manuš, inke rimome lesko stato, arakhadili jekh vitsa but sar le čeřaia ande o čeri, sar e kišai kai si pe o berego la mariako ai kai naštin te gjinen la.</verse>
				<verse number="13">Si ande o patiamos ke von sa mule, bi te len so sas lenge šinado; numa von dikhle les ai dine les pozdraimos de dural, von prinžiarde ke von si streia ai kai phiren pe e phuv.</verse>
				<verse number="14">Kudala kai den duma kadia sikaven ke von roden jekh them.</verse>
				<verse number="15">Te gindisardesas von pe o them kai mukle aviliasas le e vramia te žian palpale.</verse>
				<verse number="16">Numa akana von kamen jekh mai lašio, si kudia ande o čeri. Sa anda kudia o Del nai leske lažiav t'akharen les Del, ke vo lašiardias lenge jekh foro.</verse>
				<verse number="17">Si katar o patiamos ke o Abraham dias le Isak, kana vo sas zumado, ai ke vo dias peske jekhe šiaves, vo kai sas leske šinado,</verse>
				<verse number="18">ai kaske sas phendo: Ande o Isak avela thodino tuke jekh vitsa.</verse>
				<verse number="19">O Abraham dias pe godji ke o Del si zuralo, inke te živindil le mulen; kadia vo arakhlias le Isak sar katar jekh živindimos.</verse>
				<verse number="20">Si katar o patiamos ke o Isak svintsisardias le Jakob ai le Isau, pala le dieli kai avena.</verse>
				<verse number="21">Si katar o patiamos ke o Jakob kana sas te merel svintsisardias sako nes anda le šiave katar o Josef, ai řudjisailo, bešlo pe o gor peska rovliako.</verse>
				<verse number="22">Si katar o patiamos ke o Josef kana sas te merel dias duma ke si t'anklen avri le Israelituri, ai ke dias ordina sar te ningeren leske kokola.</verse>
				<verse number="23">Si katar o patiamos ke o Moše, kana arakhadilo, sas garado trin šion katar peske niamuri, ke von dikhle ke e glata si šukar, ai ke von či daraile te garaven les katar e ordina le amperatoski.</verse>
				<verse number="24">Si katar o patiamos ke o Moše areslo baro, či kamlias t'akharen les šiav katar e šei le Faraonoski,</verse>
				<verse number="25">mai drago sas leske te maren les le narodosa le Devlesko ke t'avel les ferdi pe jekh tsiřa vramia o veselimos le bezexako.</verse>
				<verse number="26">Kjinuisailo ande o prasaimos ke dikhlias pe o Mesia sar jekh barvalimos mai baro ke sa le mandjinata ande e Egipta, ke les sas leske jakha thodine pe kudo kai dela.</verse>
				<verse number="27">Si katar o patiamos ke vo gelotar anda e Egipta, bi te daral katar e xoli la amperatoski; ke vo bešlo zuralo, sar te dikhel kudales kai či dikhiol.</verse>
				<verse number="28">Si katar o patiamos ke vo thodias e Patradi ai makhlias o rat pe le vudara, eta ke kudo kai bilavel te na asbal le mai angluni arakhade katar le Israelituri.</verse>
				<verse number="29">Si katar o patiamos ke von nakhle e Maria e Loli sar ande jekh than šuko, žikin ke le Egiptanuri kai zumade sas tasade.</verse>
				<verse number="30">Si katar o patiamos ke le ziduri anda o Jeriko pele, pale ke von phirde krugom lendar efta dies.</verse>
				<verse number="31">Si katar o patiamos ke e Rahab e kurva či xasaili kudalensa kai buntuisaile, ke voi lias sama katar le espionuri mištimasa.</verse>
				<verse number="32">Ai so mai phenava me? Ke nai ma e vramia te dav duma pa o Gideon, pa o Barak, pa o Samson, pa o Jefte, pa o David, pa o Samuel, pa le profeturi.</verse>
				<verse number="33">Kon, katar o patiamos, nirisarde le amperetsi, kerde e kris, line so sas phendo te avela, phandade o mui le lionongo,</verse>
				<verse number="34">mudarde e zor la jagaki, skipisaile katar o skutsimos la xanřesko, sastile anda penge nasvalimata, sas harniči pe o marimos, našade le armi streia.</verse>
				<verse number="35">Žiuvlia arakhle penge mulen kai živindisaile; kaver sas ande o kjino, ai či kamle te skipin pe, eta t'avel len jekh mai lašio živindimos;</verse>
				<verse number="36">kaver řibdisarde te maren mui lendar ai te maren len le bičosa, le lansuri ai e temnitsa;</verse>
				<verse number="37">Von sas inčarde, šinde firizosa, kjinuime, von mule mudarde katar e xanřo, von gele katka ai kote sas pe lende mortsia bakrorenge ai mortsia le buzniange, nange anda sa, marde kjinuime,</verse>
				<verse number="38">von kai nas laše la lumiake, phirenas ande le pusti ai anda.</verse>
				<verse number="39">Sa kudala, ka o patiamos sas martururi, von či line anda so sas lenge šinado.</verse>
				<verse number="40">O Del dikhel vareso so si mai lašio amenge, eta te na žian bi amengo ka o mai lašio.</verse>
			</chapter>
			<chapter number="12">
				<verse number="1">Kadia vi ame, sar si krugom amende jekh baro nuvero martururi, šiudas pa amende sa o pharimos ai e bezex kai si pe amende vušori, ai našas zurales ande so si amenge puterdo,</verse>
				<verse number="2">t'avel amaro dikhimos pe o Jesus, birevo ai kai getol o patiamos, kai, ande e veselia kai si garadi amenge, kjinuisardias pe o trušul, vuřitsisardias o žiungalimos, ai bešlo pe e rig čači katar o skamin amperatisko le Devlesko.</verse>
				<verse number="3">Len sama, čačes, kudales kai ninkerdias pe peste kasavi dušmania katar le bezexale, eta te na muken tume o duxo tele.</verse>
				<verse number="4">Tume inke či ninkerdian ži ka o rat, te ninkeren tume dur katar e bezex.</verse>
				<verse number="5">Ai tume busterdian le vorbi kai o Del phenel tumenge sar šiavenge: Muřo šiav, le sama kana marel tu o Del, Ai na muk tu tele kana sikiarel tu;</verse>
				<verse number="6">O Baro del štrafo kudales kai si leske drago, Ai vo marel la rovliasa sa kudalen kai prinžiarel le ke si leske šiave.</verse>
				<verse number="7">Ninkeren o štrafo: si sar šiave ke o Del kerel tumensa; ke savo si o šiav ke lesko dad či marel les?</verse>
				<verse number="8">Numa te na san marde sar sa leske šiave tume san kadia glati mastevi, ai na šiave čače.</verse>
				<verse number="9">Aver fialo, sar amare dada le maseske marde amen, ai ke ame či phendiam khanči, či trubula ame te mukas ame ka o Dad le duxosko, t'avel amen o traio?</verse>
				<verse number="10">Amare dada marenas ame pe jekh tsiřa dies, sar sas lenge mišto; numa o Del marel ame pe amaro mištimos, eta t'avas lesa ka lesko svintsimos.</verse>
				<verse number="11">Čačes si ke sako marimos miazol angla savořende jekh diela nekežime, ai na e veselia; numa del mai palal kudalenge kai sas kadia sikiarde jekh fruta kovli la krisaki.</verse>
				<verse number="12">Zuriaren tumare vast kovle Ai tumare čanga kovle;</verse>
				<verse number="13">ai žian tumare punřensa pe le vurmi vorta, eta ke o punřo bango te na del rigate, numa mai sigo te zuriavol.</verse>
				<verse number="14">Roden e patia savořensa, ai o svintsimos, bi savesko khonik či dikhela le Bares.</verse>
				<verse number="15">Len sama te khonik te na mukel pe katar o mištimos le Devlesko; te na avel či jekh vuna vuřito kai bariol, te na kerel nasul bute ženenge.</verse>
				<verse number="16">Te na kerel khonik kurvetsia, či te avel bi devlesko sar o Esau, kai pala jekh tsiřa xamos bikjindias pesko barimos sar mai angluno šiav.</verse>
				<verse number="17">Tume žianen ke, mai palal, kana kamelas te lel o svintsimos peske dadestar, sas šiudino makar ke manglias les le asvensa, ke lesko keimos nas khančesko.</verse>
				<verse number="18">Tume či pašilian paša o plai o Sinai kai šai asban la ai kai sas dini jag, či ka o nuvero, či ka o tuniariko, či ka e bari balval,</verse>
				<verse number="19">či paša o bašimos la tuturiazako, či ka o bašimos le vorbengo, kai sas kadia ke kudala kai ašunde les mangle te či mai mothon lenge či jekh vorba,</verse>
				<verse number="20">ke von či ninkerde so sas lengo phendo: T'avela makar jekh žigania te asbal e plai, avela mudardi bařensa.</verse>
				<verse number="21">Ai so von dikhle sas kadia dar ano ke o Moše phendias: Lias ma e dar ai sa isdrav!</verse>
				<verse number="22">Numa tume pašilian ka e plai katar o Sion, ka o foro le Devlesko živindo, o Jerusalem čeresko, kai gjilaben mii andželi,</verse>
				<verse number="23">ka o kjidimos katar le mai angluni arakhade ramome ande o čeri, ka o krisinitori kai si o Del savořengo, ka le duxuri kai si vorta aresle sar mai laše,</verse>
				<verse number="24">katar o Jesus kai avilo te del ame e nevi patia, ai katar o rat makhlo kai del duma mai mišto sar o Abel.</verse>
				<verse number="25">Len tume sama te na den palpale t'ašunen ka kudo kai del duma; ke kudala kai či kamen as te ašunen ka kudo kai phenel pe e phuv so avela či skipisaile sar mai tsiřa skipisavasa ame, te žiasa ame palpale katar kudo kai del duma anda o čeri,</verse>
				<verse number="26">vo, kasko hango atunči isdraias e phuv, ai ke akana phendias kadia: Mai jekh data mai miškisarava na ferdi e phuv, numa vi o čeri.</verse>
				<verse number="27">Kudala vorbi: «Mai jekh data», sikaven ke le dieli kai miškin, si dieli kerde ai xasavon, eta ke le dieli kai či miškin te bešen.</verse>
				<verse number="28">Sa anda kudia, las jekh amperetsia kai či miškil, sikavas amaro naisimos ai das le Devles jekh molebina t'avel leske drago, milasa ai darasa,</verse>
				<verse number="29">ke amaro Del si vi jekh jag kai xal.</verse>
			</chapter>
			<chapter number="13">
				<verse number="1">Žian angle ande o kamimos phralengo.</verse>
				<verse number="2">Na bustren te len gosten; ke kana kerde kadia, uni bešle lende andželi, bi te žianen.</verse>
				<verse number="3">Den tume godji ka le manuš ande e temnitsa, sar t'aven vi tume ande e temnitsa; ka kudala kai kjinuin le, sar ke vi tume kjinvin tumen.</verse>
				<verse number="4">Ke o ansurimos t'avel dino pativ savořendar, ai o pato ansurimasko te na avel mahrime, ke o Del dela kris le kurvaren ai le kurven.</verse>
				<verse number="5">Na den tume te kamen le love; t'avel tumenge dosta so si tumen; ke o Del inke vo phendias: Me či mukava tut, ai či mukava tut korkořo.</verse>
				<verse number="6">Sigurimasa ame šai te phenas: O Baro ažutil man, či darav khanikastar; So šai kerel mange jekh manuš?</verse>
				<verse number="7">Den tume godji ka kudala kai ningerde tumen angle kai phende tumenge e vorba le Devleski; len sama sar traisarde ai sarmule, ai keren sar lende.</verse>
				<verse number="8">O Jesus Kristo si sa kudo aratji, adies ai pe sakda.</verse>
				<verse number="9">Na muken tume te ningeren tume ka le doktrini kui si aver fialo ai streia; ke mišto ke o ilo t'avel zuriardo katar o mištimos, ai na katar le xamata kai nai khančeske kudalenge kai si astarde lende.</verse>
				<verse number="10">Amen si ame jekh altari kai kudala kai služin ka o tabernaklo židovitsko nai le e putiaria te xan lestar.</verse>
				<verse number="11">Le staturi le žigenienge, kai lengo rat si ningerdo katar o baro rašai ande o svinto than pala le bezexa, si phabarde avri anda o kampo.</verse>
				<verse number="12">Sa anda kudia vi o Jesus, eta te svintsol le narodos katar peski rat, kjinuisailius avri anda o vudar.</verse>
				<verse number="13">Anklias ame avri te žias leste, avri anda o kimpo, te ningeras amaro žiungalimos.</verse>
				<verse number="14">Ke amen nai ame kathe tele jekh foro pe sakda, numa ame rodas kudo kai avela.</verse>
				<verse number="15">Lestar, das bi terdimasko jekh sakrifiso řudjimasko, si kudia, e fruta le vušengi kai phenen lesko anav.</verse>
				<verse number="16">Ai na bustren o mištimos ai so si dino, ke si anda kasave sakrifisuri ke si drago le Devleske.</verse>
				<verse number="17">Patian o mui kudalengo kai ningeren tumen ai len sama lendar, ke von len sama katar tumare duxuri ai musai sa te phenen le Devleske; t'avel kadia, eta ke von keren e služba veselimasa. Te na avel kadia, keren la vatimasa, ai či avela tumenge miškimos.</verse>
				<verse number="18">Řudjin amenge; ke ame gindisavas ke si ame jekh laši godji, kamas ande sa le dieli te žias mišto.</verse>
				<verse number="19">Si gribimasa ke me mangav tumen te keren kudia, eta t'avav sar mai sigo.</verse>
				<verse number="20">Ke o Del la patiako, kai andias anda le mule o baro pastuřo le bakrorengo, katar o rat jekha patiako pe sakda, amaro Rai o Jesus,</verse>
				<verse number="21">te kerel anda tumende harniči anda sako laši butji te keren sar vo kamel, ai te kerel ande tumende so si leske drago, katar o Jesus Kristo, kaske si o vestimos berš beršestar! Amen!</verse>
				<verse number="22">Me mangav tumen, phralale, te ninkeren kadala vorbi te vazden tume, ke me ramosardem tumenge tsiřa.</verse>
				<verse number="23">Te žianen ke amaro phral o Timoteo mukle les; t'avela sigo me anava les mansa kana avav te dikhav tumen.</verse>
				<verse number="24">Den pozdraimos sa kudalen kai ningeren tumen, ai sa le svintson. Kudala anda e Italia den tumen pozdraimos.</verse>
				<verse number="25">Ke o mištimos t'avel tumensa sa! Amen!</verse>
			</chapter>
		</book>
		<book number="59">
			<chapter number="1">
				<verse number="1">O Jakob, sluga le Devleski ai katar o Rai o Jesus Kristo, ka le deš-u-dui kumpani kai si puřitsime, impači!</verse>
				<verse number="2">Muře phralale, dikhen sa le but zumaimata sar jekh diela vesel kai šai avel pe tumende,</verse>
				<verse number="3">žianen ke o zumaimos tumare patiamasko del e řabda.</verse>
				<verse number="4">Numa trubul ke e řabda kerel mišto peski butji, eta tume t'aven vorta ai gata, ai te na peren ande khanči.</verse>
				<verse number="5">Te si anda tumende varekon ke nai les godji, te mangel la katar o Del, kai del sakones sar kamel ai bi te pušel, ai avela les dino.</verse>
				<verse number="6">Numa te mangel la patiamasa, te na gindil aver fialo; ke kudo kai gindil aver fialo si sar le talazuri la mariake, miškine katar e balval spidine pe jekh rig ai e kaver.</verse>
				<verse number="7">Ke jekh kasavo manuš te na gindil ke vo lela vareso katar o Baro:</verse>
				<verse number="8">Si jekh manuš kai či žianel so vo kamel, rigate anda sa peske vurmi.</verse>
				<verse number="9">Ke o phral kai si mai tele te luvudil pe ke uštel.</verse>
				<verse number="10">Ke o barvalo, aver fialo, te luvudil pe anda pesko kovlimos; ke vo nakhela sar e luludi la čaraki.</verse>
				<verse number="11">O kham uštilo peske tatimasa kai phabarel, vo šukiardias le čaria, lenge luludia pele, ai lengi šukarimos bilaili: kadia o barvalo rimola pe ande so vo kamel te kerel.</verse>
				<verse number="12">Veselo o manuš kai ninkerel o zumaimos, vo lela e kurona le traioski, kai o Baro phendias ke del la ka kudala kai kamen les.</verse>
				<verse number="13">Ke khonik, kana si zumado, te na phenel: O Del si kai zumavel ma. Ke o Del naštil te avel zumado katar o nasul, ai vo či zumavel khanikas.</verse>
				<verse number="14">Numa sako si zumado kana si lino ai astardo katar so vo kamel.</verse>
				<verse number="15">Porme so kamel, kana si gata, del e bezex; ai e bezex, kana getol pe, del e martia.</verse>
				<verse number="16">Te na šibin tume, muře phral dragi:</verse>
				<verse number="17">sa o mai lašio mištimos ai sa o mai lašio dinimos vulel de opral, katar o Dad la vedariako, kaste nai pařudimos ai či kerniol pe te kerel ušialin.</verse>
				<verse number="18">Vo kerdias amen sar vo kamlias, katar e vorba le čačimaski, eta t'avas sar te phenas le mai angluni kai si kerde lestar.</verse>
				<verse number="19">Te žianen, muře phral dragi, kadia. Ke sako manuš te gribil pe t'ašunel, kovles te del duma, kovles te xoliavol;</verse>
				<verse number="20">ke o xoli le manušeski či kerel e kris le Devleski.</verse>
				<verse number="21">Sa anda kudia, šiuden sa o mahrime ai sa e xitrenia, len kovles mišto e vorba kai si thodini ande tumende, ai kai šai skipil tumare duxuri.</verse>
				<verse number="22">Keren opre e vorba e Devleski, ai na ferdi ašunen la, te xoxaven tume korkořo, katar le falši ginduri.</verse>
				<verse number="23">Ke, te si varekon ke ašunel e vorba ai či kerel so phenel, si jekh fialo sar jekh manuš kai dikhel ande jekh glinda pesko mui,</verse>
				<verse number="24">ai kai, pala ke dikhlias pe, žialtar, ai strazo vo bustrel sar vo sas.</verse>
				<verse number="25">Numa kudo kai thol pesko dikhimos ande o zakono o lašio, o zakono le skipimasko, ai kai ninkerel pe leste, ai či bustrel so ašundias, numa kerel kadia, kudo avela veselo ande so vo kerel.</verse>
				<verse number="26">Te si varekon ke gindil ke patial, bi te ninkerel peski šib phangli, numa kai kerniol pesko ilo, o patiamos kudale manušesko si intaino.</verse>
				<verse number="27">O patiamos vužio ai bi makhlo, angla o Del amaro Dad, si te žias te dikhes le bidadenge ai le phivlian ande lengo nekazo, te len pe sama katar o mahrimos la lumiako.</verse>
			</chapter>
			<chapter number="2">
				<verse number="1">Muře phralale kai patian ande amaro vestime Rai o Jesus Kristo te keren le manušensa sar jekh fialo.</verse>
				<verse number="2">Den tume godji, čačes, ke del andre kai tume san ande e khangeri jekh manuš jekha angrustiasa sunakuni ai jekha tsaliasa sar mai šukar, ai ke vi del andre jekh čořo nai mišto uriado;</verse>
				<verse number="3">t'avela te šiuden tumare dikhimata karing kudo kai si les e tsalia šukar, ai te tume phenen leske: Tu, beš kathe pe kako than pativalo! Ai te phenena tume le čořeske: Tu, beš katka pe puřende! vai te na niči: Beš kai thav muře punře!</verse>
				<verse number="4">Nai ke ande tumende dikhen sar si le manuš, ai keren kris tumare nasule gindonsa?</verse>
				<verse number="5">Ašunen, muře phral dragi: O Del či alosardias vo le čořen ka le jakha la lumiake, t'aven von barvale ande o patiamos, ai t'avel lenge e amperetsia kai vo phendias ke del la kudalenge kai si leske drago?</verse>
				<verse number="6">Ai tume, tume teliaren le čořes! Nai le barvale kai porončin pe tumende, ai kai ningeren tumen angla le krisa?</verse>
				<verse number="7">Nai von kai den pe o lažiav o šukar anav kai si tumaro?</verse>
				<verse number="8">Te kerena tume o zakono amperatisko, sar si ramome: T'avel tuke drago tjiro vortako sar kames tu tu, tume keren mišto.</verse>
				<verse number="9">Numa tume te na keren sar jekh, fialo sakoneske tume keren jekh bezex, tume san dine strafo katar o zakono sar kudala kai phagle e kris.</verse>
				<verse number="10">Ke kon-godi lel sama sa o zakono, numa kerel bezex pe ferdi jekh poronka, si došalo anda sa.</verse>
				<verse number="11">Čačes, kudo kai phendias: Tu či keresa kurvetsia, vi mai phendas: Tu či mudaresa. Eta, tu či keres kurvetsia, numa tu keres jekh merimos, tu areses te šines o zakono.</verse>
				<verse number="12">Den duma ai keren sar t'aven dine kris katar jekh zakono slobodo,</verse>
				<verse number="13">ke e kris si bi milako kudaleske kai nas leske mila. E mila niril e kris.</verse>
				<verse number="14">Muře phralale, so avela kudaleske kai phenel ke si les o patiamos te nai les leske butia? O patiamos šai skipil les?</verse>
				<verse number="15">Te si jekh phral vai jekh phei nange ai nai len so te xan sako dies,</verse>
				<verse number="16">ai ke jekh anda tumende phenel lenge: Žian ande e patia, tation ai pravardion! ai ke tume či den len so trubul o stato, so avela kudo?</verse>
				<verse number="17">Kadia si anda o patiamos; O patiamos korkořo bi le butiango si mulo.</verse>
				<verse number="18">Numa uni phenena: Tu, si tut o patiamos; ai me, si ma le butia. Sikav mange tjiro patiamos bi le butiango, ai me, sikavava tuke o patiamos katar muře butia.</verse>
				<verse number="19">Tu patias ke si ferdi jekh Del, tu keres mišto; vi le demonuri patian, ai von isdran.</verse>
				<verse number="20">Kames tu te žianes, manuša dilo, ke o patiamos bi le butiango si intaino?</verse>
				<verse number="21">O Abraham, amaro dad, nas vo čačardo katar peske butia, kana vo dias peske šiaves o Isak pe o altari?</verse>
				<verse number="22">Tu dikhes ke lesko patiamos kerdias butile butiansa, ai ke katar le butia o patiamos kerdilo sar mai mišto.</verse>
				<verse number="23">Kadia aresel so phenel o ramomos: O Abraham patiaias ande o Del, ai kudia sas leske laši kris; ai vo sas akhardo vortako le Devlesko.</verse>
				<verse number="24">Tume dikhen ke o manuš si kerdu vorta angle o Del katar le butia, ai na ferdi katar o patiamos.</verse>
				<verse number="25">E Rahab e kurva nas vi voi čačardi katar le butia, kana voi lias sama katar le tradine ai kerdias te žiantar pa jekh kaver vurma?</verse>
				<verse number="26">Sar o stato bi duxosko si mulo, sa kadia o patiamos bi le butiango si mulo.</verse>
			</chapter>
			<chapter number="3">
				<verse number="1">Muře phralale, te na avel maškar tumende but manuš kai thon pe te sikiaren, ke tume žianen ke ame avasa pe e kris mai zurales.</verse>
				<verse number="2">Ame miškisaras sa pe but vrami. O manuš kai či miškil pe la vorbasa si jekh manuš vorta, harniko te ninkerel sa pesko stato salavaresa.</verse>
				<verse number="3">Te thasa ame o salavari ande o mui le grastengo te patian amaro mui, ame vi keras te tradas sa lengo stato.</verse>
				<verse number="4">Eta, inke le čuni, kai si kasave bare ai kai spidel len le balvalia buntuimaske, si ningerde katar jekh tsinoři řata, sar kamel kudo kai tradel.</verse>
				<verse number="5">Sa kadia, e šib si jekh tsinořo kotor ai voi luvudil pe anda bare dieli. Eta, sar jekh tsinoři jag šai del pařa jekh baro veš!</verse>
				<verse number="6">E šib vi voi si jekh jag; si e lumia e bezexali. E šib si thodini maškar amaro stato, mahril sa o stato, ai del pařa sa o traio la pařasa kai avel katar o nasulimos.</verse>
				<verse number="7">Sako fialo žigeni ai čiriklia, le sapa ai le maše, si sikiarde ai sas sikiarde katar le manuš;</verse>
				<verse number="8">numa e šib, či jekh manuš naštil te sikiarel la; si nasul ai naštil te sikiarel la; voi si pherdo velino merimasko.</verse>
				<verse number="9">Latar ame svintsisaras le Bares amaro Dad, ai latar ame das armaia le manušen kai si kerde sar o vobrazo le Devlesko.</verse>
				<verse number="10">Anda sa kudo mui anklel avri o svintsimos ai e armai. Či trubul, muře phralale, t'avel kadia.</verse>
				<verse number="11">O paiořo kai vulel anda jekh than či del o pai guglo ai o pai kerko.</verse>
				<verse number="12">Jekh figa, muře phralale, naštil del voi maslini, vai jekh rez naštil del figi? Anda o pai lonalo naštil te del pai guglo.</verse>
				<verse number="13">Savo anda tumende si lašio ai godiaver? Ke te sikavel kadia peske butia katar jekh lašio traio kovlimasa ai godiaverimasa.</verse>
				<verse number="14">Numa te si tumen ande tumaro ilo žaluzia kerki ai jekh duxo čingarako, na luvudin tume ai na xoxaven pe o čačimos.</verse>
				<verse number="15">Kadia godiaverimos nai voi kai avel de opral; numa si phuviaki, maseski, bengeski.</verse>
				<verse number="16">Ke kothe kai si jekh žaluzia sigo ai jekh duxo čingarako, si buntuimos ai sako diela nasul.</verse>
				<verse number="17">E godiaverimos de opral si mai angluno vuži, atunči patiaki, kovli, lašiarimaski, pherdi mila ai laše fruti, či diliarel, či athavel.</verse>
				<verse number="18">E fruta la krisaki si thodini ande e patia kadalendar kai roden e patia.</verse>
			</chapter>
			<chapter number="4">
				<verse number="1">Katar aven le marimata, ai katar aven le čingara maškar tumende? Nai ke katar so tume kamen kai maren pe ande tumende?</verse>
				<verse number="2">Tume kamen vareso, ai tumen nai tume; tume san mudarimaske ai kamen te len; tumen si tume čingara ai marimata, ai tumen nai tume, ke tume či mangen.</verse>
				<verse number="3">Tume mangen, ai tume či len, ke tume či žianen sar te mangen, ke tume kamen te keren pe tumari.</verse>
				<verse number="4">Kurvaria kai tume san! Či žianen tume ke o kamimos la lumiako nai drago le Devleske? Kudo kai kamel t'avel vortako la lumiako si dušmano le Devlesko.</verse>
				<verse number="5">Gindin tume ke o Ramomos del duma intaino? Si la žaluziasa ke o Del kamel o duxo kai vo kerdias te bešel ande amende.</verse>
				<verse number="6">Vo del, aver fialo, jekh mištimos mai baro; sa anda kudia o ramomos phenel: O Del ninkerel-pe pe le barimatange, Numa lel sama katar le kovle.</verse>
				<verse number="7">Muken tume le Devleske; ninkeren tume pe o beng, ai vo našela dur tumendar.</verse>
				<verse number="8">Pašion paša o Del, ai vo pašiola paša tumende. Xalaven tumare vast, manuš bezexale; vužiaren tumare ile, manuš prosti.</verse>
				<verse number="9">Vatin tume; aven ande e žalia ai ande le asva; ke te tumaro asaimos te pařudiol ande e žalia, ai tumaro veselimos ande o nekazo.</verse>
				<verse number="10">Kovlion tume angla o Baro, ai vo vazdela tumen.</verse>
				<verse number="11">Na den duma nasul jekh pa kavreste, phralale. Kudo kai del duma nasul pa jekh phral, vai kai del kris peske phrales, del duma nasul pa o zakono ai del kris o zakono. Eta, te desa tu kris o zakono, tu či les sama o zakono, numa tu san krisinitori.</verse>
				<verse number="12">Jekh ferdi si baro krisinitori ai krisako, si kudo kai šai skipil ai kai šai xasarel; numa tu, kon san tu, kai des kris le vortakos?</verse>
				<verse number="13">Šunen kai phenen: Adies vai tehara ame žiasa ande savo foro, ame nakhasa jekh berš, ame kerasa butji; ai ame nirisasa. Ažiukeren!</verse>
				<verse number="14">Tume kai či žianen so aresela tehara! ke, so si tumaro traio? Tume san jekh aburo kai sikadiol pe jekh tsiřa vramia, ai kai atunči bilal.</verse>
				<verse number="15">Tume trubul te phenen, aver fialo: Te kamela o Del, ame traisarasa, ai ame kerasa kadia vai kudia.</verse>
				<verse number="16">Numa akana tume luvudin tume ande tumare ginduri barimatange. Si diela nasul ke te luvudin tume kadia.</verse>
				<verse number="17">Kudo kadia kai žianel so si te kerel, ai kai či kerel, kerel jekh bezex.</verse>
			</chapter>
			<chapter number="5">
				<verse number="1">Šunen barvale! Roven ai vatin tume, pala le nasulimata kai aven pe tumende.</verse>
				<verse number="2">Tumare barvalimata si kjermale, ai tumare tsalia si xale katar le kjermi.</verse>
				<verse number="3">Tumaro sunakai ai tumaro rup si řužinime. Ai lengo řužinimos uštel te del marturia pe tumende, ai xala tumaro mas sar jekh jag. Tume kjidian mandjinata pe le posledni dies!</verse>
				<verse number="4">Eta, o pokjinimos le butiarengo kai kjidine ande tumare kimpuri, ai kai tume lian lendar, tsipin, ai le tsipimata ka kudala kai kjide aresle ži ka le kan le Bareske le řaioske zurale.</verse>
				<verse number="5">Tume traisardian pe e phuv ande o šukarimos ai ande e dragostia, tume pravardian tumare ile ka o dies o phařaimasko.</verse>
				<verse number="6">Tume dian strafo, tume mudardian le bi-došales, kai či ninkerdias-pe pe tumende.</verse>
				<verse number="7">T'avel tumen te ažiukeren, phralale, žikin či avela o Baro; Eta, kai phařavel e phuv ažiukerel e kuč fruta la phuviaki, lel sama latar, žikin či lel le brišinda katar e primavera ai e tomna ia.</verse>
				<verse number="8">Vi tume, te ažiukeren, zuriaren tumare ile, ke e vramia le Bareski pašiol.</verse>
				<verse number="9">Na vatin tume jekh avrestar, phralale, eta te na aven tume dine kris: eta, o krisinitori si ka o vudar.</verse>
				<verse number="10">Len, muře phral, sar modelo ande o kjinuimos ai o ažiukerimos le profeton kai dine duma ande o anav le Baresko.</verse>
				<verse number="11">Eta, ame phenas veseli kudala kai řebdisard e. Tume ašundian ke dine duma sar řebdisaras o Job, ai tume dikhlian o getomos kai o Baro dias les, ke o Baro si pherdo mila ai lašimos.</verse>
				<verse number="12">Angla savořende andasa, phralale, na solaxan či pa o čeri, či pa e phuv, či pa jekh kaver solax. Numa ke tumaro «ei» t'avel «ei», ai ke tumaro «na» t'avel «na», eta ke tume te na peren tela e kris.</verse>
				<verse number="13">Si varekon anda tumende ke si ande e dukh? Ke te řudjil. Varekon si ande e veselia? Ke te gjilabel gjilia.</verse>
				<verse number="14">Varekon anda tumende si nasvalo? Ke t'akharel le phuren katar e Khangeri, ai ke le phure te řudjin lenge, te thon pe leste vuloi ande o anav le Baresko;</verse>
				<verse number="15">o řudjimos le patiamasko skipila le nasvales, ai o Baro uštiavela les. Ai te kerdias vo bezexa, avela leske jertime.</verse>
				<verse number="16">Puřin tumare bezexa jekh avreske, ai řudjin jekh avreske, eta t'aven saste. O řudjimos kudalesko kai si vorta si zuralo.</verse>
				<verse number="17">O Elia sas jekh manuš sa jekh fialo sar amende: vo řudjisardias zurales te na del brišin, ai či dias brišin pe e phuv trin berš ai šov šion.</verse>
				<verse number="18">Porme mai řudjisardias, ai o čeri dias brišin, ai e phuv dias fruti.</verse>
				<verse number="19">Muře phralale, te si jekh maškar tumende ke dias rigate dur katar o čačimos, ai ke jekh kaver anel les palpale,</verse>
				<verse number="20">ke te žianen ke kudo kai andias jekhe bezexales katar e vurma kai vo xasailo skipila jekh duxo katar e martia ai kerel te aven jertime but bezexa.</verse>
			</chapter>
		</book>
		<book number="60">
			<chapter number="1">
				<verse number="1">Katar o Petri, apostolo katar o Jesus Kristo, ka kudala kai si streia ai pe sako rig ande o Pontus, e Galasia, e Kapadotsia, e Azia ai e Bitinia,</verse>
				<verse number="2">ai kai si alome sar alosardias le o Del o Dad, katar o svintsimos le Duxosko, eta te patian, ai te aven vužarde katar o rat le Jesus Kristosko: ke e dragostia ai e patia t'aven tumenge butiarde!</verse>
				<verse number="3">Svintsime t'avel o Del, o Dad amare Baresko o Jesus Kristo, kai, sar si leski bari mila, neviardias amen ka jekh ažiukerimos živind, katar živindisailo o Jesus Kristo katar le mule.</verse>
				<verse number="4">T'aven le mištimata kai či rimon pe, či aven mahrime, či šukion, save si tumenge garade katar o Del ande o čeri.</verse>
				<verse number="5">Tume kai, katar e zor le Devleski, san garade katar o patiamos t'aven skipime gata t'aven sikade ande le posledni vrami!</verse>
				<verse number="6">Kothe si kai kerdiol tumari veselia, makar ke akana, sar trubul, tume san nekezime pe jekh tsiřa vramia katar le but zumaimata.</verse>
				<verse number="7">Eta o zumaimos tumare patiamasko, mai kuč sar o sunakai kai xasavol (makar ke si zumado katar e jag). Kadia tumen lena o luvudimos o vestimos ai e pativ, kana o Jesus sikadiola,</verse>
				<verse number="8">vo kai kamel tumen bi te dikhen les, ai kai patian ande les bi te mai dikhen les, tume veselin tume ande jekh veselia pria bari ai vestime,</verse>
				<verse number="9">ke tume lena o skipimos tumare duxongo katar jekh pokjinimos tumare patiamasko.</verse>
				<verse number="10">Le profeturi, kai phende ke avela tumenge o šukarimos kai si tumenge garado katar o Del, von rodenas ai lenas sama.</verse>
				<verse number="11">Kamenas te žianen kana ai sar avel e vramia pečatime katar o duxo le Kristosko kai sas ande lende, o duxo kai phendias angla savořende le kjinuimata le Kristoske ai o vestimos kai avena pala kudia.</verse>
				<verse number="12">Sas lenge sikado ke nas lenge; numa tumenge, ke sas t'avel kadala dieli, kai si tumenge phende akana katar kudala kai den duma pa e Laši Viasta katar o Svinto Duxo tradino anda o čeri, ai ande save le andželi kamen te thon penge dikhimata.</verse>
				<verse number="13">Sa anda kudia, thon tumare ginduri t'ašunen, na soven, ai t'avel tumaro ažiukerimos ande o mištimos kai anena tumenge, kana o Jesus Kristo avela.</verse>
				<verse number="14">Sar le glati kai patian o mui, na len tume pa so tume kamen kai sas tumen angla savořende, kana tume či žianenas khanči.</verse>
				<verse number="15">Numa, sar kudo kai akhardias tumen si svinto, vi tume t'aven svintsi ande sogodi keren,</verse>
				<verse number="16">sar si ramome: Tume avena svintsi, ke me sim svinto.</verse>
				<verse number="17">Ai te akharena tume sar Dad kudales kai del kris sar si e butji sakoneski, bi te lel sama kon sar si, ninkeren tume darasa žikin si e vramia kai tume phiren,</verse>
				<verse number="18">žianen ke nai katar le dieli kai xasavon, katar o sunakai vai o rup, ke tume sanas kjinde anda o traio intaino kai avilias tumen katar tumare dada,</verse>
				<verse number="19">numa katar o rat kuč le Kristosko, sar katar jekh bakrioři bi-došaki ai bi-makhli.</verse>
				<verse number="20">Vo sas thodino angla savořende t'avel e lumia, numa sikadilo angla savořende te gotol pe e vramia, pala tumende,</verse>
				<verse number="21">kai lestar patian ande o Del, savo živindisardias les anda le mule ai dias les o vestimos, kadia ke tumaro patiamos ai so tume ažiukeren te hodinin pe o Del.</verse>
				<verse number="22">Pala ke vužiardian tumare duxuri ai kai patian o čačimos t'avel tume jekh kamimos phralengo čačo, te kamen tume phabardes jekh avres, anda sa tumaro ilo,</verse>
				<verse number="23">sar tume san nevarde, na katar jekh simintsa rimome, numa katar jekh simintsa kai nai rimome, katar e vorba živindi ai sakda le Devleski.</verse>
				<verse number="24">Ke Sako mas si sar e čar, Ai sa lesko vestimos sar e luludi la čaraki. E čar šukiol, ai e luludi perel.</verse>
				<verse number="25">Numa e vorba le Devleski bešel pe sakda; Ai kudia vorba si kudia kai si tumenge phendi katar e Laši Viasta.</verse>
			</chapter>
			<chapter number="2">
				<verse number="1">Šiuden tumendar sako nasulimos ai sako xoxaimos, sako athaimos ai sako žaluzia, ai sa o pupuimos,</verse>
				<verse number="2">kamen, sar le glati kai arakhadile, o thud devlikano ai vužio eta ke lestar tume te barion le skipimaske,</verse>
				<verse number="3">te tume zumadian ke o Baro si lašio.</verse>
				<verse number="4">Pašion paša leste, bař zivindo, šiudino katar le manuš, numa alome ai kuč angla o Del;</verse>
				<verse number="5">ai inke tume, sar le bař živinde, vazden tume te thon jekh kher ande o duxo, jekh svinto služimos, eta te den so si šinado pala o duxo, drago le Devleske katar o Jesus Kristo.</verse>
				<verse number="6">Ke si phendo ande o Ramomos: Eta, me thav ande o Sion jekh bař koltsosko, alome, kuč; Ai kudo kai patiala ande leste či avela perado tele.</verse>
				<verse number="7">E pativ si kadia tumenge, kai patian. Numa, kudalenge kai či patian O bař kai šiude kudala kai vazden khera Areslo o mai lašio le koltsosko,</verse>
				<verse number="8">Ai mai Jekh bař kai miškil, Ai jekh stanka kai peravel; Pele ke či mangle te patian pe ande e vorba le Devleski, ke kadia sas lenge šinado.</verse>
				<verse number="9">Tume, aver fialo, tume san jekh vitsa alome, raša kai služin le Amperatos, jekh narodo svinto: jekh narodo develsko, alome te phenen le butia le mai šukar le Develske e kai akhardias tumen anda o tuniariko ka e šukar vedaria,</verse>
				<verse number="10">tume kai angla savořende či sanas jekh narodo, ai kai akana san o narodo le Devlesko, tume kai nas pe tumende e mila, ai ke akana si pe tumende mila.</verse>
				<verse number="11">Muři draži, me mangav tumen, sar streia ai manuš kai phiren pe e phuv, te arakhen tumen katar so kamel tumaro mas statosko kai kerel o marimos pe o duxo.</verse>
				<verse number="12">Te phiren tumen mištimasa maškar kudala kai či patian ande o Del, eta ke, kothe kai maren tumendar mui sar t'aven tume čor, te dikhen von tumare laše butia, ai luvudin le Devles, o dies kai vo avela lende.</verse>
				<verse number="13">Ašunen, pala o Del, sa le bare thodine katar le manuš, ka o Amperato sar o mai baro,</verse>
				<verse number="14">ašunen ka le vladori sar tradine lestar te strafuin le čoren ai te luvudin le ženen kai keren so si mišto.</verse>
				<verse number="15">Ke si sar kamel o Del ke kona tumen keren o mištimos tume ašaven le manušen kai či žianen ai le dilen.</verse>
				<verse number="16">San slobodo, numa na keren anda kudia slobodia jekh zanaveska te garavel o nasulimos, numa keren sar služi le Devleske.</verse>
				<verse number="17">Den pativ sa la lumia; kamen le phralen; daran katar o Del, den pativ le Amperatos.</verse>
				<verse number="18">Služi, patian darasa tumare birevon, na ferdi kudalen kai si laše ai kovle, numa vi kudalen kai si nasul.</verse>
				<verse number="19">Ke si jekh mištimos ke te ninkeren kjinuimos pala o gindo karing o Del, kana kjinuis bi t'aves došalo:</verse>
				<verse number="20">Čačes, če vestimos si te ninkeres le nasulimata te kerdian doša? Numa kana tu ninkeres o kjino kana tu keres o mištimos, si jekh dragostia angla o Del.</verse>
				<verse number="21">Ai ka kudia tume san akharde, ke vi o Kristo kjinuisailo pala tumende, sikadias tumenge jekh vurma te trail, eta ke tume te žian pala leske vurmi,</verse>
				<verse number="22">vo kai či kerdias bezex, Ai ande o mui savesko či arakhadilias athaimos;</verse>
				<verse number="23">vo kai, kana prasanos les, či prasalas, kana marenas les, či daravelas, numa dias pe ka kudo kai del kris vorta;</verse>
				<verse number="24">vo kai ningerdias vo amare bezexa ande pesko stato pe o kašt, eta ke te meras ka le bezexa ame ai te traisaras ka e kris; si katar le dukha leske ke tume san saste.</verse>
				<verse number="25">Ke tume sanas sar le bakroře xasarde. Numa akana tume avilian palpale karing o pastuřo, kudo kai arakhel tumare duxuri.</verse>
			</chapter>
			<chapter number="3">
				<verse number="1">Žiuvlia, patian tumare řomen, eta ke, te si uni ke či patian e vorba e Devleski, t'aven von nirisarde bi be mothon tumen jekh vorba pala o traio kai train tumen,</verse>
				<verse number="2">kai dikhen sar tume train vužia ai dine rigate.</verse>
				<verse number="3">T'avel tumaro, šukarimos na kudia avrial kai si ande le bal khuvde, le dieli sunakune, vai ke le tsalia kai len pa tumende,</verse>
				<verse number="4">numa ke tumaro šukarimos te avel, so si tume andral kai či rimol pe, jekh duxo guglo ai kovlo; kai si jekh baro kuč angla o Del.</verse>
				<verse number="5">Kadia lenas pe pende kaver data le svintsi žiuvlia kai ažiukerenas le Devles, ašunenas ka penge řom,</verse>
				<verse number="6">sar e Sara, kai patialas le Abrahamo ai akharelas les lako baro. Latar tume san le šeia, kai keren so si mišto bi darako.</verse>
				<verse number="7">Numa, vi tume, řom, sikaven godji kana san tumare řomniansa, ke von si le mai kove; den len pativ, ke vi tumensa von lena partia ande le mištimata. Ke t'avel kadia, eta te na avel khanči te ninkeren tume te na řudjin.</verse>
				<verse number="8">Eta, savoře anda tumende, te aven tume sa jekh gindo ai sa jekh godji, pherde kamimos phralengo, mila, kovlimos.</verse>
				<verse number="9">Na ker o nasulimos pala o nasulimos, ai na prasan pala o prasaimos, aver fialo den lenge o svintsimos, ke pe kudia tume san akharde, eta t'avela tumenge mai angle o svintsimos katar o Del.</verse>
				<verse number="10">Te si varekon, čačes, te kamel o traio Ai t'avel les diesa veseli, Te lel sama peski šib katar o nasulimos Ai peske vuš katar le vorbi xoxamne,</verse>
				<verse number="11">Ke te duriol katar o nasulimos ai te kerel o mištimos, Ke te rodel e patia, ai te žial pala late;</verse>
				<verse number="12">Ke le jakha le Devleske si pe le vorta Ai leske kan len sama mišto katar lenge řudjimata, Numa e fatsa le bareski si pe kudala kai kerel o nasul.</verse>
				<verse number="13">Ai ken marena tumen, te san tume gribime pe o mištimos?</verse>
				<verse number="14">Kaver fialo, kana tume kjinuin pala e kris, tume avena veseli. Te na avel tume lendar či jekh dar, ai te na rimon tume.</verse>
				<verse number="15">Numa svintson ande tumare ile le Kristos le Bare. Aven sakda gata te den angali, le kovlimasa ai la darasa, kudalen kai pušen tumendar pa o ažiukimos kai si ande tumende,</verse>
				<verse number="16">ai te aven tumen jekh laši godji, eta ke, inke kana maren tumendar mui, kudala kai den duma nasul pa tumende sar tume mišto phiren ande o Kristo te peren tele.</verse>
				<verse number="17">Ke mai mišto te kjinuis, te kamela kadia o Del, pala ke keres o mištimos sar ke te keres o nasulimos.</verse>
				<verse number="18">Vi o Kristo kjinuisailo jekh data pala le bezexa, vo kai sas vorta pala kudo kai nas vorta, eta t'anel ame ka o Del, sas mudardo ande pesko mas, numa areslo živindo ande o Duxo,</verse>
				<verse number="19">ai gelo te mothol pa e laši viasta ka le duxuri phangle,</verse>
				<verse number="20">kai kaver data či patianas, kana o ažiukerimos le Devlesko žialas mai angle, ka le dies katar o Noa, žikin lašiarelas o arko, ande savo jekh tsiřa žene, si kudia, oxto, sas skipime anda o pai.</verse>
				<verse number="21">Kudo pai sas, sar te phenas, jekh bolimos, nai o vužiarimos katar o marimos le statongo, numa te les tu jekh laši godji karing o Del, ai kai akana skipil tumen, vi tumen, pa o živindimos katar o Jesus Kristo,</verse>
				<verse number="22">kai si pe o čačo le Devleske, dekin gelotar ande o čeri, kai le andželi, le bare ai le zurale, si tela leste.</verse>
			</chapter>
			<chapter number="4">
				<verse number="1">Kadia si, o Kristo kjinuisailo ande o mas, vi tume len sar armia kasavo gindo. Ke kudo kai kjinuisailo ande o mas či mai kerel bezexa,</verse>
				<verse number="2">eta te trail, nanai sar kamen le manuš, numa sar kamel o Del, žikin mai si les e vramia te trail ande o mas.</verse>
				<verse number="3">Dosta si, čačes, ande e vramia kai nakhli ke kerdian sar kudala kai či patian, kai phirdian ande o čořimos, ande e kurvetsia, ande o matimos, ande o but xamos, ai o vuřito patiamos ande le staturi.</verse>
				<verse number="4">Kadia von arakhle šodo ke tume či šiuden tume lensa ande sa kudala kurvetsi nasul, ai von xaxaven pa tumende.</verse>
				<verse number="5">Von trubun te čačion pen ande so von kerde le Devleske kai del kris le živinden ai le mulen.</verse>
				<verse number="6">Ke e Laši Viasta sas phendi vi ka le mule, eta ke, ke sas dine kris sar le manuš le maseske, von train sar kamel o Del ande o duxo.</verse>
				<verse number="7">O getimos sa le dielengo pašiol. Aven godiaver ai strazi, te šai žian te řudjin.</verse>
				<verse number="8">Angla savořende, t'avel tumen jekh pe kavreste jekh zurali mila, ke e mila garavel jekh but bezexa.</verse>
				<verse number="9">Len sama te len gosti jekh avrestar, bi te bulguin.</verse>
				<verse number="10">Sar le laše manuša kai si tumen but mištimata le Devlestar, ke sako anda tumende te thol te služil le kavren anda o mištimos vo lias.</verse>
				<verse number="11">Te si varekon te del duma, t'avel sar ke te phenel so avela katar o Del; te si varekon te služil, te služil sar la zoriasa le Devleski kai del les, eta ke ande sa le dieli o Del t'avel vestime katar o Jesus Kristo, kaske si o vestimos ai e zor, berš beršestar. Amen!</verse>
				<verse number="12">Muře kuč, te na avel tumenge šodo, sar jekh diela šodo kai aresel tumenge, anda e pařa kai si maškar tumende te zumavel tumen.</verse>
				<verse number="13">Veselin tume, aver fialo, anda e partia la dukhaki katar o Kristo, eta t'aven vi tume ande e veselia ai ande o veselimos kana lesko vestimos avela.</verse>
				<verse number="14">Te san tume dine pe o lažiav pala o anav le Kristosko, tume san veseli, ke o Duxo le vestimosko, o Duxo le Devlesko, hodinil pe tumende.</verse>
				<verse number="15">Ke khonik anda tumende te na kjinuil ke mudarel, vai čorel, vai lel avrendar, vai kai thol pe ande le butia le kavrenge.</verse>
				<verse number="16">Numa te si varekon ke kjinuil sar kristiano, te na avel leske lažiav, ai ke mai sigo te luvudil le Devles pala lesko anav.</verse>
				<verse number="17">Ke si e vramia kai e kris lel pe katar o kher le Devlesko. Eta, te si te lel pe amendar, so avela te geton pe kudala kai či patian ka e Laši Viasta le Devleski?</verse>
				<verse number="18">Ai te si o vorta ke skipil pe trudno, so avela anda o xoxamno ai o bezexalo?</verse>
				<verse number="19">Kadia, ke kudala kai kjinuin sar kamel o Del te thon penge duxuri ka o čačo kai kerdias len, te keren so si mišto.</verse>
			</chapter>
			<chapter number="5">
				<verse number="1">Eta e vorba kai me phenav le phurenge kai si maškar tumende, me kai sim phuro sar tumende, marturo katar o kjinuimos katar o Kristo, ai kai si man partia ka o vestimos kai si te sikadiol:</verse>
				<verse number="2">Len sama katar le bakroře le Devleske kai tume arakhen le, na pe e zor, numa anda tumende, sar kamel o Del; na pe jekh nirimos intaino, numa dragostiasa;</verse>
				<verse number="3">na t'aven bare pe kudala kai si tumare te len sama, lendar numa te sikaven tume sar jekh modelo lenge.</verse>
				<verse number="4">Ai kana o Baro Pastuřo sikadiola, tume lena e kurona le vestimaski kai či rimol pe.</verse>
				<verse number="5">Sa jekh fialo, tume kai san terne, patian o mui le phurengo. Ai tume, kai phiren ande jekh than, thon pe tumende e prostia; ke, sar phenen le Ramomata: O Del ninkerdiol pe la barimatange, Numa vo jertil le prostonge.</verse>
				<verse number="6">Kein tume kadia tela o zuralo vast le Devlesko, eta ke vo te uštiavel tumen ande e vramia kai trubul;</verse>
				<verse number="7">ai thon pe leste sa tumare ginduri, ke inke vo lel sama tumendar.</verse>
				<verse number="8">Aven strazi, len sama. Tumaro dušmano o Beng, rodel sar jekh liono kai tsipil, rodel kas te xal.</verse>
				<verse number="9">Ninkeren tume pe leste jekhe patiamasa zurale, žianen ke sa kudala kjinuimata si pe tumare phral ande e lumia.</verse>
				<verse number="10">O Del sa le kamimasko, kai akhardias tumen ande o Jesus Kristo pala pesko vestimos pe sakda, pala ke tume kjinuisailian jekh tsiřa vramia, lašiarela tumen vo inke, zuriarela tumen, kerela anda tumende te na miškin tume.</verse>
				<verse number="11">Leske t'avel e zor berš beršestar! Amen!</verse>
				<verse number="12">Si katar o Silas, ka si kai muře jakha jekh phral čačo, kai me ramov tumenge kadala tsiřa vorbi, te vazdav tumen ai te phenav tumenge čačes ke kudo si so čačes mištimos le Devlesko Bešen zurales ande leste.</verse>
				<verse number="13">E Khangeri le alomonengi kai si ande o Babilon del tumen pozdraimos, vi o Marko, muřo šiav.</verse>
				<verse number="14">Den tume pozdraimos jekh avres katar jekh čimidimos drago. Ke e patia t'avel tumensa sa kai san ande o Kristo!</verse>
			</chapter>
		</book>
		<book number="61">
			<chapter number="1">
				<verse number="1">O Simon Petri, sluga ai apostolo katar o Jesus Kristo, kudalenge kai line te hulaven jekh patiamos sa anda kudo prešo sar amaro, katar e kris amare Devleski ai katar o Skipitori o Jesus Kristo:</verse>
				<verse number="2">ke o mištimos ai e patia te bution tumenge kai žianen le Devles ai le Kristos amare Bares!</verse>
				<verse number="3">Sar lesko devlikano zuralimos dias amen so si t'anel ka o traio ai ka e mila, anda amaro žianglimos katar kudo kai akhardias amen anda pesko vestimos ai anda pesko vužarimos,</verse>
				<verse number="4">save phenen amenge lestar le mai bare dinimata ai le mai kuč, eta ke te lendar t'aven vi tume t'avel tumen partia ande lesko devlimos, ai te našen katar o kamimos kai rimol kai si ande e lumia.</verse>
				<verse number="5">Sa pala kudia, thon sa tumari zor t'avel tumare patiamasa o vužimos; le vužimasa o godiaverimos.</verse>
				<verse number="6">Le godiaverimasa o ninkerimos, le ninkerimasa o ažiukerimos, le ažiukerimasa e mila,</verse>
				<verse number="7">la milasa o kamimos le phralenge, le kamimasa le phralengo e mila.</verse>
				<verse number="8">Te si kudala dieli ande tumende, ai te si but, von či mukena tumen kovle bi te na den khanči te žianen amare Bares o Jesus Kristo.</verse>
				<verse number="9">Numa kudo kai nai ande leste kadala dieli si kořo, vo či dikhel dural, ai vo thodias pe te bustrel o vužarimos katar peske bezexa de dumult.</verse>
				<verse number="10">Sa anda kudia, phralale, thon tume sar mai but te zuriaren sar san alome ai akharde; ke, kana keren kudia, tume či miškina tume.</verse>
				<verse number="11">Kadia si, čačes, ke te den andre ande e amperetsia katar amaro Baro ai skipitori o Jesus Kristo avela tumenge pria mišto dino.</verse>
				<verse number="12">Eta anda soste me dav ma sama te phenav tumenge kadala dieli, makar ke tume žianen le ai ke tume žian angle ande o čačimos kai si ži akana.</verse>
				<verse number="13">Ai me dikhav ke trubul, kadia but vramia kai me sim ande kadia tseřa, te ninkerav tumen te na soven pa so me phenav tumenge</verse>
				<verse number="14">ke me žianav ke sigo si te mukav la, sar ke amaro Rai o Jesus Kristo kerdias te žianav.</verse>
				<verse number="15">Numa me dava sama ke kana me žiavatar tume te šai daštin sakda te den tume godji anda kadala dieli.</verse>
				<verse number="16">Nai so gindin, čačes, ke geliam pala le paramiči xoxamne kana ame kerdiam te tume te žianen e zor ai sar avela amaro Rai o Jesus Kristo, numa si sar t'avel ke ame dikhliam leski amperetsia amare vuže jakhensa.</verse>
				<verse number="17">Ke vo lias katar o Del o Dad pativ ai vestimos, kana o vestimos o mai šukar kerdias t'ašunel jekh hango kai phenelas: Kado si muřo Šiav o mai drago, ande kaste me thodem sa muři dragostia.</verse>
				<verse number="18">Ai ame ašundiam kudo hango kai avilo anda o čeri, kana ame samas lesa pe o svinto plai.</verse>
				<verse number="19">Ai ame ninkeras sar mai siguro e vorba kai sas phendi angla savořende, ke tume kerenas mišto te thon kan late, sar ka jekh lampa kai strefial ande jekh than tamlo, ži kai či o dies avel te sikadiol ai ke e čeřai la diminiatsaki uštel ande tumare ile;</verse>
				<verse number="20">žianen angla savořende ande tumende ke či jekh profeto anda o Ramomos naštil te phenel jekh profesia korkořo anda peste,</verse>
				<verse number="21">ke nai katar so jekh manuš kamel ke jekh profesia a sas andini, numa si spidine katar o Svinto Duxo ke le manuš dine duma katar o Del.</verse>
			</chapter>
			<chapter number="2">
				<verse number="1">Si maškar o narodo falši profeturi, ai inke avena maškar tumende falši doxtoruri, kai anena tumenge aver žiungale patiamata, ai kai šudena le Birevos kai kjindias len, anena pe pende jekh phařaimos strazo</verse>
				<verse number="2">But žian pala lende ande pengo dilimos, ai e vurma le čačimaski avela prasaime pala lende.</verse>
				<verse number="3">Katar o xanžalimos, von lena tumendar katar le paramiči xoxamne, von kai daran de dumult le strafostar, ai kudalengo phařaimos či sovel.</verse>
				<verse number="4">O Del či keisailo pa le andželi kai kerde bezex, numa vo šiudias le ande le uni ande o tuniariko ai garadias le pe e kris;</verse>
				<verse number="5">O Del či keisailo pa e purani lumia, numa vo skipisardias le Noa, kai delas duma pa e kris, ai efta kaver, kana vo andias le bare paia pe jekh lumia kurvetsisko;</verse>
				<verse number="6">vo dias strafo kana phaglias ai inčardias pulberia le foruri Sodomo ai Gomořa, kerdias les te le bidevleske manušenge so be ažiukeren,</verse>
				<verse number="7">ai te vo muklia le Lot le vorta, pria but sas leske nekazo hana dikhlias so kerenas kudala manuš bikrisake ande pengo dilimos</verse>
				<verse number="8">(ke kudo vorta, kai bešelas maškar lende, rimolas sako dies pesko duxo vorta pala so vi dikhelas ai ašunelas pa lenge butia mudarimaske);</verse>
				<verse number="9">kadia o Baro žianel sar te skipil katar o zumadimos le manušen kai patian, ai te thol rigate te garavel kon nai vorta t'aven dine strafo o dies kai avela kris,</verse>
				<verse number="10">kudala mai but kai žian pala o mas ai kai si mahrime ande pende ai kai vuřitsin o barimos le devlesko. Von thon zor ai maren mui, von či daran te prasan le vestimen,</verse>
				<verse number="11">žikin le andželi, mai bare ande e zor ai zurale, či ningeren pe lende kris prasaimaski angla o Baro.</verse>
				<verse number="12">Numa von, sar žigeni bigodiake arakhadile t'aven line ai phařade, von den duma jekh prasamasa anda so von či žianen, ai von xasavona katar pengo dilimos sar žigeni,</verse>
				<verse number="13">len kadia o pokjinimos pengo kurvatsiako. Von arakhen pengi dragostia kai den pe so si lenge drago ande o dies; manuš melale ai mahrime-von guglion ande penge xoxaimata, kana xan mišto tumensa.</verse>
				<verse number="14">Len si lenge jakha pherde kurvetsia ai nai lengo šoha dosta le bezexa; von athavon le duxuri kai nai mišto ninkerde; lengo ilo si kerdo pe o xanžalimos; von si le glati armandine.</verse>
				<verse number="15">Pala ke von mukhle le e vurma vorta, von xasaile kai gele pala e vurma katar o Balam, šiav katar o Beor, kai sas leske drago o pokjinimos katar o nasulimos,</verse>
				<verse number="16">kadia vo sas lino pala ke či patiaias: jekh magaritsa muto dias duma jekhe hangosa manušeske, terdiadias o dilimos le profetosko.</verse>
				<verse number="17">Kudala manuš si xainga bi paiesko, nuveria kai gonin e turberia, o Del thol len rigate ande o kalimos.</verse>
				<verse number="18">Le divanonsa phukiarde barimatansa, von astaren katar so kamel o mas, katar le dilimata, kudalen kai daba skipisaile katar le manuš kai trainas rigate;</verse>
				<verse number="19">von phenen lenge ke si te skipin pe, kana inke von si řoburi le rimomaske, ke sako si řobo anda so nirisardias pe leste.</verse>
				<verse number="20">Čačes, te sia ke palake geletar katar o marimos la lumiako, ai žianen o Rai ai Skipitori o Jesus Kristo, von mai len pe neve ai xasarde, lengi mai paluno diela si mai trudno sar e mai angluno.</verse>
				<verse number="21">Ke mai mišto sas t'avel lenge te na žiangline e vurma la krisaki ke de sar te den palpale, kana von prinžiarde les, anda o svinto poronka kai sas lenge dini.</verse>
				<verse number="22">Areslias lenge so phenel jekh paramiči vorta: O žukel gelo palpale ka so vo šiadias, ai e bali xaladi geli palpale ande e čik.</verse>
			</chapter>
			<chapter number="3">
				<verse number="1">Eta inke, muře kuč, o duito lil kai me ramosardem tumenge. Ande o jekh ai ande o kaver me rodem t'uštiavav tumen katar so phenav te aven tume ginduri saste,</verse>
				<verse number="2">eta te den tume godji ka le dieli phende angla savořende katar le svintsi profeturi, ai katar e poronka le Bareski ai le Skipitoreski, sikiarde katar tumare apostoli,</verse>
				<verse number="3">ai te žianen ke angla savořende, ande le mai paluni dies, le manuš kai train sar von kamen, avena ai prasana tumendar</verse>
				<verse number="4">ai phenena: Kai si kodia so phendias, ke si vo t'avel? Ke, dekin ke le dada mule, sa kadia ašel sar dekin kerdilias e lumia.</verse>
				<verse number="5">Von či kamen te žianen, čačes, ke kaver čeri sas angla savořende katar e vorba le Devleski, sa jekh fialo jekh phuv tsirdini anda o pai ai lašiardi anda o pai,</verse>
				<verse number="6">ai pa kudala dieli e lumia kai sas atunči tasaili, dias pa late o pai opral,</verse>
				<verse number="7">žikin ke, sa katar kudia vorba, o čeri ai e phuv akana si garade ai thodine rigate le jagake, ži kai o dies la krisako ai le phařaimako le manušenge žiungale.</verse>
				<verse number="8">Numa si jekh diela, muře kuč, kai tume te na bustrenla, si ke, angla o Baro, jekh dies si sar jekh mia berš, ai jekh mia berš sar jekh dies.</verse>
				<verse number="9">O Baro sigo si te kerel so vo phendias, sar uni patian; numa les si les řabda karing tumende, či kamel te xasavol jekh anda tumende, numa sa t'aresen te skipin pe.</verse>
				<verse number="10">O dies le Baresko avela sar jekh čor; ande kudo dies, o čeri nakhela bare bašaimasa, le čeřaia phabarde phagiona, ai e phuv le butiansa kai si ande late bilana.</verse>
				<verse number="11">Sar sa kadala dieli si te bilan, sar trubul te train ande o svintsimos ai ande e mila,</verse>
				<verse number="12">žikin tume ažiukeren ai gribin t'avel o dies le Devlesko, pala savo o čeri lela pařa, bilala ai le čeřaia phabarde bilana!</verse>
				<verse number="13">Numa ame ažiukeras, sar vo phendias, nevo čeri ai nevi phuv, kai o vorta bešela.</verse>
				<verse number="14">Sa anda kudia, muře kuč, žikin ažiukeras kudala dieli, thon zor t'arakhe tume vo bi makhle ai bi došake ka e patia.</verse>
				<verse number="15">Gindin o ažiukerimos amare Baresko si tumaro skipimos, sar amaro drago phral o Paul vi vo ramosardias les tumenge; sar e godji kai sas les dini.</verse>
				<verse number="16">So vo kerdias ande sa peske lila, kai vo del duma pa kadala dieli, ande save si plenturi trudno te hatiaras, kai le žene kai či žianen ambolden le sar si, sar le kaver Ramomata, te peren von tele.</verse>
				<verse number="17">Tume kadia, muře kuč, kai si tumenge phendo, thon tume te len tume sama, daratar ke te na ningeren tume le žiungale rigate, ai te na aresen tumete peren tele katar tumaro zuralimos.</verse>
				<verse number="18">Numa barion ande o mištimos ai ande o žianglimos katar ande amaro Baro ai Skipitori o Jesus Kristo. Leske t'avel o vestimos, akana ai pe sogodi avela! Amen!</verse>
			</chapter>
		</book>
		<book number="62">
			<chapter number="1">
				<verse number="1">So si de anda o gor, so ame ašundiam, so ame dikhliam amare jakhensa, so ame liam sama ai so amare vast asbade, hadia si o divano le traiosko,</verse>
				<verse number="2">ke o traio si sikado, ai ame dikhliam les ai ame sam leske martururi, ai ame phenas tumenge o traio pe sakda, kai sas paša o Dad ai kai sikadilias amenge.</verse>
				<verse number="3">So ame dikhliam ai ašundiam, ame phenas les tumenge, eta ke vi tume t'aven ande jekh than amensa. Eta, ame sam ande jekh than le Dadesa ai leske Šiavesa o Jesus Kristo.</verse>
				<verse number="4">Ai ame ramosaras kadala dieli, eta ke amari veselia t'avel laši.</verse>
				<verse number="5">E nevestia kai ame ašundiam tumendar, ai kai ame phenas la tumenge, si ke o Del si vedaria, ai ke nai ande leste tuniariko.</verse>
				<verse number="6">Te phenasa ame ke ame traisaras lesa, ai ke ame phiras ande o tuniariko, ame xoxavas, ai ame či keras o čačimos.</verse>
				<verse number="7">Numa te phirasa ame ande e vedaria, sar si vo ande e vedaria, ame sam jekh avresa ande jekh than, ai o rat katar o Jesus lesko Šiav vužarel ame anda sako bezex.</verse>
				<verse number="8">Te phenasa ame ke nai ame bezexa, ame diliaras ame korkořo, ai o čačimos nai ande amende.</verse>
				<verse number="9">Te puřisaras ame amare bezexa, vo si čačo ai vorta te jertil amenge, ai te vužarel ame anda sako žiungalimos.</verse>
				<verse number="10">Te phenasa ame ke nai ame bezexa, ame keras anda leste xoxamno, ai leski vorba nai ande amende.</verse>
			</chapter>
			<chapter number="2">
				<verse number="1">Muře glati, me ramov tumenge kadala dieli, eta te na keren tume bezexa. Ai te si varekon ke kerdias bezex, amen si ame jekh advokato paša o Dad, o Jesus Kristo o vorta.</verse>
				<verse number="2">Vo inke si kai pokjinel amare bezexa, na ferdi pala amende, numa pala sa la lumiake.</verse>
				<verse number="3">Te garavasa ame leske poronki, kothar ame žianas ke prinžiaras les.</verse>
				<verse number="4">Kudo kai phenel: Me prinžiarav les, ai kai či garavel leske poronki, si jekh xoxamno, ai o čačimos nai ande leste.</verse>
				<verse number="5">Numa kudo kai garavel leski vorba, o kamimos le Devlesko si čačes vorta ande leste; kothar ame žianasa ke sam ande leste.</verse>
				<verse number="6">Kudo kai phenel ke vo bešel ande leste vi trubul te phirel sar phirel vo.</verse>
				<verse number="7">Muře kuč, nai jekh poronka nevi ke me ramov tumenge, numa jekh poronka purani kai si tume de anda o gor; kudia poronka purani, si e vorba kai tume ašundian.</verse>
				<verse number="8">Numa, si jekh poronka nevi kai me ramov tumenge, so si čačimos ande leste ai ande tumende, ke o tuniariko bilal ai e vedaria e čači inke avel.</verse>
				<verse number="9">Kudo kai phenel ke si ande e vedaria, ai kai vuřitsil peske phrales, mai si ande o tuniariko.</verse>
				<verse number="10">Kudo kai kamel peske phrales bešel ande e vedaria, ai nai khanči ande leste kai peravel kavres.</verse>
				<verse number="11">Numa kudo kai vuřitsil peske phrales si ande o tuniariko, vo phirel ande o tuniariko, ai vo či žianel kai žial, ke o tuniariko kořardias leske jakha.</verse>
				<verse number="12">Me ramov tumenge, muře glati, ke tumare bezexa si jertime pala lesko anav.</verse>
				<verse number="13">Me ramov tumenge, dada, ke tume prinžiardian kudales kai si de anda o gor. Me ramov tumenge, terne murš, ke tume nirisardian le xitros.</verse>
				<verse number="14">Me ramosardem tumenge, muře glati, ke tume žianglian le Daden. Me ramosardem tumenge, dada, ke tume žianglian kudales kai si de anda o gor. Me ramosardem tumenge, ke tume san zurale, ai e vorba le Devleski bešel ande tumende, ai ke tume nirisardian le xitros.</verse>
				<verse number="15">Te na avel tumenge drago e lumia, či le dieli kai si ande e lumia. Te si varekon ke kamel e lumia, o kamimos le Devlesko nai ande leste;</verse>
				<verse number="16">Ke sogodi si ande e lumia, so kamel o mas, so kamen le jakha, ai le barimata le traioske, či avel katar o Dad, numa avel katar e lumia.</verse>
				<verse number="17">Ai e lumia nakhel, ai vi so kamel voi; numa kudo kai kamel te kerel sar kamel o Del bešel pe sakda.</verse>
				<verse number="18">Tsinoře glati, si o mai paluno časo, ai sar ke tume ašundian ke o dušmano le kristasko avel, si akana but dušmanuri Kristoske: kathar ame žianas ke si o mai paluno časo.</verse>
				<verse number="19">Von ankliste avri amendar, numa von nas anda amare; ke t'avelino anda amare, von sas te bešen amensa, numa kudia areslias eta te sikavel ke von nai anda amare.</verse>
				<verse number="20">Numa tume lian o svintsimos katar kudo kai si svinto, ai tumen žianen o čačimos.</verse>
				<verse number="21">Me ramosardem tumenge, na ke tume či žianen o čačimos, numa ke tume žianen les, ai ke či jekh xoxaimos či avel katar o čačimos.</verse>
				<verse number="22">Kon si xoxamno, Kudo kai del palpale ke o Jesus si o Kristo. Vo si o dušmanu le Kristosko kai del palpale le Devles ai le Šiaves.</verse>
				<verse number="23">Kon del palpale le Šiaves nai les či o Dad; kon-godi del pe ka o Šiav si les vi o Dad.</verse>
				<verse number="24">Eta so tume ašundian de anda o gor te bešel ande tumende. Te si ke so tume ašundian de anda o gor beše ande tumende, tume bešen vi ande jekh than le šiavesa ai le Dadesa.</verse>
				<verse number="25">Ai so vo phendias ke si t'avel amenge, si o traio pe sakda.</verse>
				<verse number="26">Me ramosardem tumenge kadala dieli pala kudala kai roden te den tume rigate.</verse>
				<verse number="27">Tumenge, o svintsimos kai tume lian lestar bešel ande tumende, ai tumen či mai trubul te sikiaren tume; numa sar lesko svintsimos sikiarel tumen ande sa le dieli, ai ke kudo si o čačimos ai ke nai jekh xoxaimos. Bešen ande leste sar sas o sikiarimos kai sas tumenge dino.</verse>
				<verse number="28">Ai akana, tsinoře glati, bešen ande leste, eta ke, kana vo sikadiola, amen t'avel amen patiamos, ai kana vo avela te na avel amenge lažiav ai te garavas amen lestar.</verse>
				<verse number="29">Te tume žianen ke vo si vorta, prinžiaren ke kon-godi kerel e kris arakhadilo lestar.</verse>
			</chapter>
			<chapter number="3">
				<verse number="1">Dikhen ke kamimos o Dad sikadias amenge, t'avas ame akharde glati le Devleske! Ai ame sam. Te si ke e lumia či prinžiarel ame, si ke voi či prinžiarel les.</verse>
				<verse number="2">Muře kuč, ame sam akana glati le Devleske, ai so ame avasa inke či dikhiol; numa ame žianas ke, kana vo sikavela pe, ame avasa sa jekh fialo sar leste, ke ame dikhasa les sar vo si.</verse>
				<verse number="3">Kon-godi si les kudo ažiukerimos ande leste vužiol, sar vo si vužio.</verse>
				<verse number="4">Kon-godi kerel bezex šinel e kris, ai e bezex si te šines e kris</verse>
				<verse number="5">Eta, tume žianen, o Jesus sikadilo te lel amendar e bezex, ai nai ande leste bezex.</verse>
				<verse number="6">Kon-godi bešel ande leste či kerel bezex; kon-godi kerel bezex či dikhel les, ai či prinžiarel les.</verse>
				<verse number="7">Tsinoře glati, ke khonik te na diliarel tumen. Kudo kai kerel e kris si vorta, sar vo si vorta.</verse>
				<verse number="8">Kudo kai kerel bezex si anda o beng, ke o beng kerdias bezex de anda o gor. O Šiav le Devlesko sikadilo te rimol le butia le bengeske.</verse>
				<verse number="9">Kon-godi arakhadilo katar o Del či kerel e bezex, ke e simintsa le Devleski bešel ande leste; ai vo naštil te kerel bezex, ke vo arakhadilo katar o Del.</verse>
				<verse number="10">Kothar prinžiaren kudalen kai si le glati le Devleske ai le glati le bengeske. Kon-godi či kerel e kris nai ande o Del, či kudo kai nai leske drago lesko phral.</verse>
				<verse number="11">Ke so sas tumenge phendo ai ke so tume ašundian de anda o gor, si ke trubul t'avas drago jekh avreske,</verse>
				<verse number="12">ai te na miaziuvas sar o Kain, kai avilo katar o beng, ai kai mudardias peske phrales. Ai sostar mudardias les vo? Ke leske butia sas nasul ai ke kudala leske phraleske sas vorta.</verse>
				<verse number="13">Te na avel tumenge šodo, phralale, te si ke e lumia vuřitsil tumen.</verse>
				<verse number="14">Ame žianas ke ame nakhliam katar e martia ka o traio, ke ame kamas le phralen. Kudo kai či kamel bešel ande o merimos.</verse>
				<verse number="15">Kon-godi vuřitsil peske phrales si jekh kai mudarel, ai tume žianen ke či jekh kai mudarel nai les o traio pe sakda ande leste.</verse>
				<verse number="16">Ame žiangliam o kamimos, ke vo dias pesko traio pala amende; vi ame, trubul te das amaro traio pala le phral.</verse>
				<verse number="17">Te si varekon kai si les sa le mištimata la lumiake, ai kai dikhel peske phrales ke trubul les vareso, numa vo phandavel angla leste pesko ilo, sar šai bešel o kamimos le Devlesko ande leste?</verse>
				<verse number="18">Tsinoře glati, na kamen ferdi le vorbensa ai la šibasa, numa vi le kerimasa ai le čačimasa.</verse>
				<verse number="19">Kothar ame žianas ke ame sam anda o čačimos, ai ame lašiaras amare ile angla leste;</verse>
				<verse number="20">ke te si amaro ilo ke del ame strafo, o Del si mai baro sar amaro ilo, ai vo žianel sa le dieli.</verse>
				<verse number="21">Muře draži, te si ke amaro ilo či del ame strafo, amen si ame te ninkeras angla o Del.</verse>
				<verse number="22">So avela ke ame mangas, ame lasa lestar, ke ame arakhas leske poronki ai ame keras so si leske drago.</verse>
				<verse number="23">Ai kathe si leski poronka: ke ame patias ande o anav leske Šiavesko o Jesus Kristo, ai ke ame kamas ame jekh kavres, sar e poronka kai vo dias amen.</verse>
				<verse number="24">Kudo kai arakhel leske poronki bešel ande o Del, ai o Del ande leste; ai ame žianas ke vo bešel ande amende katar o Duxo kai vo dias amen.</verse>
			</chapter>
			<chapter number="4">
				<verse number="1">Muře dragi, na patian ka sako duxo; numa zumaven le duxon, te len sama te si katar o Del, ke but falši profeturi avile ande e lumia.</verse>
				<verse number="2">Prinžiaren pe kadia o Duxo le Devlesko: sako duxo kai phenel pa o Jesus Kristo ke avilo ande pesko stato si anda o Del;</verse>
				<verse number="3">ai sako duxo kai či prinžiarel le Jesus nai katar o Del, si katar o dušmano le Kristosko, kai tume ašundias ke si t'avel, ai ke akana avilo inke ande e lumia.</verse>
				<verse number="4">Tume, tsinoře glati, tume san anda o Del, ai tume nirisardian le xoxamne profeton, ke kudo kai si ande tumende si mai baro sar kudo kai si ande e lumia.</verse>
				<verse number="5">Von, si anda e lumia; sa anda kudia von den duma sar si e lumia, ai e lumia ašunel lende.</verse>
				<verse number="6">Ame, ame sam anda o Del; kudo kai žianel le Devles ašunel amende; kudo kai nai anda o Del či ašunel amende: kothar si ke tume prinžiaren o duxo le čačimasko ai o duxo le šibimasko.</verse>
				<verse number="7">Muře dragi, kamen jekh kavres; ke o kamimos si katar o Del, ai ke varekon kai kamel arakhadilo katar o Del ai žianel le Devles.</verse>
				<verse number="8">Kudo kai či kamel či prinžiarel le Devles, ke o Del si o Kamimos.</verse>
				<verse number="9">O kamimos le Devlesko sikadilo karing amende sar o Del tradias peske jekhe Šiaves ande e lumia, eta ke ame te traisaras lestar.</verse>
				<verse number="10">Ai kudo kamimos si, na ke si ke ame kamliam le Devles, numa ke vo kamlias amen ai tradias peske Šiaves te pokjinel anda amende pala amare bezexa.</verse>
				<verse number="11">Muře dragi, te si ke o Del kamlias amen kadia, vi ame trubusaras te kamas ame jekh avres.</verse>
				<verse number="12">Khonik šoha či dikhlias le Devles; numa te kamas ame jekh avres, o Del trail ande jekh than amensa ai lesko kamimos sikadiol ande amende.</verse>
				<verse number="13">Ame prinžiaras ke ame bešas ande leste, ai ke vo bešel ande amende, si ke vo dias amen pesko Duxo.</verse>
				<verse number="14">Ai ame, ame dikhliam ai ame phenas ke o Dad tradias le Šiaves sar Skipitori la lumiako.</verse>
				<verse number="15">Kudo kai puřil pe ke o Kristo si o Šiav le Devlesko, o Del bešel ande leste, ai vo ande o Del.</verse>
				<verse number="16">Ai ame, ame prinžiaras o kamimos kai o Del si les amenge, ai ame patias. O Del si kamimos; ai kudo kai bešel ande o kamimos bešel ande o Del, ai o Del bešel ande leste.</verse>
				<verse number="17">Sar si vo, kadia sam ame vi ande e lumia: anda kadia si o kamimos lašio ande amende, eta t'avas siguro ka o dies la krisako.</verse>
				<verse number="18">E dar nai ande o kamimos, numa o kamimos lašio del rigate e dar; ke katar e dar šai t'avel jekh strafo, ai kudo kai daral nai leske mišto ande o kamimos.</verse>
				<verse number="19">Ame kamas les, ke vo kamlias amen o mai angluno.</verse>
				<verse number="20">Ke si varekon ke phenel: Drago mange o Del, ai ke vo vuřitsil peske phrales, si jekh xoxamno; ke kudo kai či kamel peske phrales kai vo dikhel, sar kamela vo le Devles kai či dikhel les?</verse>
				<verse number="21">Ai amen si ame lestar kadia poronka: ke kudo kai kamel le Devles kamel vi peske phrales.</verse>
			</chapter>
			<chapter number="5">
				<verse number="1">Kon-godi patial ke o Jesus si o Kristo, vo si šiav Devlesko, ai kon-godi kamel le dades kamel vi le šiaves.</verse>
				<verse number="2">Ame prinžiaras ke ame kamas le glaten le Devleske, ai ame las sama leske poronki.</verse>
				<verse number="3">Ke o kamimos ka o Del si te garaves leske poronki. Ai leske poronki nai trudno,</verse>
				<verse number="4">ke sogodi arakhadilo katar o Del niril e lumia; ai o nirimos kai si pe e lumia, si amaro patiamos.</verse>
				<verse number="5">Kon si kudo kai niril e lumia, te na avela kudo kai patial ke o Jesus si o Šiav le Devlesko?</verse>
				<verse number="6">Vo si, o Jesus Kristo, kai avilo le paiesa ai le ratesa; na ferdi le paiesa, numa le paiesa ai le ratesa; ai si o Duxo kai del marturia, ke o Duxo si o čačimos.</verse>
				<verse number="7">Ke si trin kai den marturia:</verse>
				<verse number="8">O Duxo, o pai ai o rat, ai le trin si ande jekh than.</verse>
				<verse number="9">Te lasa ame e marturia le manušengi, e marturia le Devleski si mai bari; ke e marturia le Devleski si ke vo dias marturia pa pesko Šiav.</verse>
				<verse number="10">Kudo kai patial ande o Šiav le Devlesko si les kudia marturia ande leste; kudo kai či patial ande o Del kerel anda leste xoxamno, ke vo či patial e marturia kai o Del phendias pa o Šiav.</verse>
				<verse number="11">Ai eta kadia marturia, si ke o Del dias amen o traio pe sakda, ai ke kudo traio si ande lesko Šiav.</verse>
				<verse number="12">Kudo kai si les o Šiav si les o traio; kudo kai nai les o Šiav le Devlesko nai les o traio.</verse>
				<verse number="13">Me ramosardem tumenge kadala dieli, eta ke tume te žianen ke tumen si tume o traio pe sakda, tume kai patian ande o anav le Šiavesko le Devlesko.</verse>
				<verse number="14">Amen si ame paša leste kudo patiamos, ke te mangasa ame vareso sar vo kamel, vo ašunel amende.</verse>
				<verse number="15">Ai te žianasa ame ke vo ašunel amende, sogodi ame mangasa, ame žianas ke amen si ame e diela kai ame mangas lestar.</verse>
				<verse number="16">Te dikhes tjire phrales ke kerel jekh bezex kai či ningerel les ka e martia, ke te řudjis, ai o Del dela traio ka kudo phral, vo dela les ka kudala kai či keren bezex kai ningerel len ka e martia. Si jekh bezex kai ningerel ka e martia; nai pala kudia bezex ke me mangav te řudjis.</verse>
				<verse number="17">Sako žiungalimos si jekh bezex, ai si kasavi bezex kai či ningerel ka e martia.</verse>
				<verse number="18">Ame žianas ke kon-godi si anda o Del či kerel bezex; numa kudo kai arakhadilo anda o Del lel pe sama vo, ai o Beng či asbal les.</verse>
				<verse number="19">Ame žianas ke ame sam anda o Del, ai ke sa e lumia si tela e zor le bengoski.</verse>
				<verse number="20">Ame vi žianas ke o Šiav le Devlesko avilo, ai ke vo dias ame godji te žianas le čače Devles ai ame bešas ande jekh than leske siavesa o Jesus Kristo. Vo si o Del o čačo, ai o traio pe sakda.</verse>
				<verse number="21">Tsinoře glati, len tume sama katar le xoxamne dela.</verse>
			</chapter>
		</book>
		<book number="63">
			<chapter number="1">
				<verse number="1">Katar o phuro, ka e Rani e alome katar o Devel ai ka lake glati, kai si mange drago ande o čačimos, — ai nai ke ferdi me kamav le, numa vi sa kudala kai si lenge drago o čačimos,</verse>
				<verse number="2">pala o čačimos kai bešel ande amende, ai kai avela amensa pe sogodi avela e lumia;</verse>
				<verse number="3">ke o mištimos, e mila ai e patia t'aven tumensa katar o Del ai katar o Jesus Kristos, o Šiav le Dadesko, ande o čačimos ai e mila.</verse>
				<verse number="4">Me but sim veselime ke arakhlem anda tjire glati uni kai phiren ande o čačimos, sar si le poronki kai ame liam katar o Dad.</verse>
				<verse number="5">Ai akana, so me mangav tutar, kamli Rani, na ke te dav tu jekh poronka nevi, numa kudia kai si ame de anda o gor; si ke t'avas drago jekh avreske.</verse>
				<verse number="6">Ai o kamimos si te phires sar si le poronki. Kathe si e poronka ande savi tume trubun te phiren, sar tume sikilian de anda o gor.</verse>
				<verse number="7">Ke but kai athaven dine andre e lumia, kai či puřin ke o Jesus Kristo avilo ande pesko mas. Kudo kai si kadia, si o athavari ai o dušmano le Kristosko.</verse>
				<verse number="8">Len tume sama tume, eta te na xasaren e fruta tumaria butiaki, numa tume te len jekh pherdo pokjimos.</verse>
				<verse number="9">Kon-godi žial mai angle ai či bešel ande o zakono le Kristosko nai les o Del; kudo kai bešel ande kudo zakono si les o Dad ai o Šiav</verse>
				<verse number="10">Te si varekon ke avel tumende ai či anel kudo zakono, na ninkeren les ande tumaro kher, ai na phenen leske: Impači!</verse>
				<verse number="11">ke kudo kai phenel leske: Impači! žial pala leske nasul butia.</verse>
				<verse number="12">Makar ke si but dieli te ramov tumenge, me či kamlem te kerav kudia la xartiasa ai le černilasa; numa me gindiv ma ke si te žiav tumende, ai te dav duma tumensa mui moste, eta ke amari veselia t'avel laši.</verse>
				<verse number="13">Le glati katar tjiri phei e alome den tumen pozdraimos.</verse>
			</chapter>
		</book>
		<book number="64">
			<chapter number="1">
				<verse number="1">Katar o Phuro, ka o Gaius, o mai drago, kai si mange drago ande o čačimos.</verse>
				<verse number="2">Muřo drago, me mangav ke tu te barios ande sako diela ai t'aves sasto vesto, sar butiol tjiro duxo.</verse>
				<verse number="3">Me simas but veselime, kana le phral aresle ai dine marturia pa o čačimos kai si ande tute, ai sar tu phires ande o čačimos.</verse>
				<verse number="4">Nai ma mai bari veselia ke sar t'ašunav ke muře glati phiren ande o čačimos.</verse>
				<verse number="5">Muřo drago, tu keres sar trubul ande so tu keres le phralenge, ai inke le phralenge streia,</verse>
				<verse number="6">save si martururi anda tjiro mištimos, angla e Khangeri. Tu keres mišto te des len so trubul pe o drom sar kamel o Del.</verse>
				<verse number="7">Ke si pala o anav le Jesus Kristosko ke von geletar, bi te len khanči katar kudala kai či patian.</verse>
				<verse number="8">Ame trubusaras te las sama katar kasave manuš, eta t'avas butiaria lensa pe o čačimos.</verse>
				<verse number="9">Me ramosardem uni vorbi ka e khangeri; numa o Diotref, kai si leske drago t'avel o mai angluno maškar lende, či primil amen.</verse>
				<verse number="10">Sa anda kudia, te si te žiav te dikhav tumen, me phenava tumenge so vo kerdias, sar phenel pe amende nasul divanuri; na ke ferdi mišto leske kadia, vo či primil le phralen, ai kudala kai kamen te primin len, vo či mukel len ai gonil le anda e khangeri.</verse>
				<verse number="11">Muřo drago, na ker sar o nasulimos, numa ker sar o mištimos. Kudo kai kerel o mištimos si katar o Del; kudo kai či kerel o mištimos nai katar o Del.</verse>
				<verse number="12">Savoře, ai vi o čačimos inke, den jekh laši marturia ka o Demetrius; vi ame das les marturia ai tu žianes ke amari marturia si čači.</verse>
				<verse number="13">Si ma but dieli te ramov, numa či kamav te kerav kudia la černilasa ai le poresa,</verse>
				<verse number="14">Gindiv ma ke sigo si te dikhav tu, ai ame dasa duma mui moste!</verse>
				<verse number="15">Unpači. Le vortača den tu pozdraimos. De pozdraimos le vortačen, jekh pa jekh.</verse>
			</chapter>
		</book>
		<book number="65">
			<chapter number="1">
				<verse number="1">O Jud, sluga katar o Jesus Kristo, ai phral katar o Jakob, ka kudala kai si akharde, kai si drago ande o Del o Dad, ai garade le Jesus Kristoske;</verse>
				<verse number="2">ke e mila, e patia ai o kamimos te bution tumenge!</verse>
				<verse number="3">Muře draži, sar me mai but kamav te ramov tumenge pala amaro skipimos ande jekh than, me hatiardem ke sas mange musai te kerav kudia eta te vazdav tumen te maren tume pe o patiamos kai sas ninkerdo le svintsonge jekh data pe sa.</verse>
				<verse number="4">Ke thode pe maškar tumende uni manuš, kai lengo strafo si ramome de dumult, čoře, kai pařuven o mištimos amare Devlesko te diliaren, ai či prinžiaren amare ferdi jekhe birevos o Rai Jesus Kristo.</verse>
				<verse number="5">Me kamav te mai phenav tumenge, tumenge kai žianen but mišto kadal dieli, ke o Baro, pala ke skipisardias le narodos ai tsirdias les avri anda o them e Egipta, vo atunči kerdias ke xasavon kudala kai či patian; ke thodias le rigate pe e kris le bare dieseski, phangle pe sakda ande o tuniariko.</verse>
				<verse number="6">Den tumen godji ka le andželi kai nas lenge mišto ande e putiaria kai sas lenge dini numa kai mukle le thana kai bešenas;</verse>
				<verse number="7">den tumen godji ka ke o Sodomo ai e Gomořa ai le foruri paše, kai o narodo kerde sar kudala andželi ai dine pe ka e kurvetsia ai ke so či trubul te kerel o manuš. Bešel pe lende o nekazo ande jekh jag pe sakda.</verse>
				<verse number="8">Makar kudia, vi kudala manuš, ningerde le lenge sune, mahrin sa kadia lengo mas, vuřitsin e putiaria le Develeski ai prasan le vestimen ande o čeri.</verse>
				<verse number="9">Eta, o arxandželo o Mihail, kana xalias pe le bengesa pa o stato le Mošesko, vo či tromalas te thol pe leste jekh kris prasamaski, numa phendias leske: Ke o Baro te del tu strafo!</verse>
				<verse number="10">Von, aver fialo, von den duma jekh fialo prasaimasko anda so von či žianen, ai von rimon pe ande so von žianen sar žigeni bi-godiake.</verse>
				<verse number="11">Nasul t'avel lenge! ke von gele pala e vurma katar o Kain, von šiudine pe pala jekh lov sar rimosailo o Balam, von xasaile katar o buntuimos sar o Kore,</verse>
				<verse number="12">Von si melale ande tumare pativa, xan bi-lažiavesko, pravaren pe korkořo. Si nuveria bi-paiesko, spidine katar le balvalia; kopačia tomnake bi-frutake, duvar mule, ankalade avri.</verse>
				<verse number="13">Sar talazuri zurale la mariake, šiudel e spuma katar lenge dieli nai vuži; čeřaia xasarde, kaske o tamlo tuniariko si lenge thodino rigate pe sakda.</verse>
				<verse number="14">Si lenge ke o Enok, o eftato de katar o Adamo, phendias so avela, kadia: Eta, o Baro avilo peske svintsi miensa,</verse>
				<verse number="15">te kerel jekh kris pe lende, ai te strafuil len te žianen sa le dieli bi-laše so von kerde ai sa le vorbi prasaimaske kai phende pe leste le nasul bezexale.</verse>
				<verse number="16">Si manuš kai bulguin, kai vatin pe anda pende, kai phiren sar von kamen, kai si len ande o mui vorbi barimatange, kai si lenge drago le žene pala lovende.</verse>
				<verse number="17">Numa tume, muře draži, den tume godji ka le dieli phende de angla savořende katar le apostoli katar amaro Baro o Jesus Kristo.</verse>
				<verse number="18">Von phende tumenge ke ande le posledni vrami avena manuš kai asan tumendar, phirena sar von kamen bi-lašes</verse>
				<verse number="19">si kudala kai kamen te hulaven, manuš kurvaria, nai len Duxo.</verse>
				<verse number="20">Tumenge, muře draži, vazden tumaro traio pe o svinto patiamos, ai řudjin ande o Svinto Duxo,</verse>
				<verse number="21">ninkeren tume ande o kamimos le Devlesko, žikin ažiukeren e mila katar amaro Rai o Jesus Kristo pe o traio pe sakda.</verse>
				<verse number="22">Sikaven mila ka kudala kai či hatiaren;</verse>
				<verse number="23">skipin le kavren ai len le avri anda e jag; ai vi le kavre, sikhaven lenge jekh mila hamime la darasa, numa vuřitsin ži ka e bunda mahrime katar lengo mas.</verse>
				<verse number="24">Eta, kudaleske kai šai lel tumendar sama anda sako perimos ai te tradel tumen angla lesko vestimos bi-došako ai ande e veselia,</verse>
				<verse number="25">ferdi ka o Del, amaro Skipitori, katar o Jesus Kristo amaro Baro, t'avel o vestimos, o barimos e zor ai o zuralimos, angla savořende de sa le vrami, ai akana, ai ande sa le berš! Amen!</verse>
			</chapter>
		</book>
		<book number="66">
			<chapter number="1">
				<verse number="1">Ande kadia kliška si ramome le dieli kai o Kristo phendias peske slugenge kai si t'aven, ai kai vo kerdias te žianel peski sluga o Jono, kana tradias leske peske andželos.</verse>
				<verse number="2">Kudo si e vorba le Devleski ai o čačimos sikavdo katar o Jesus Kristo, sa sogodi o Jono dikhlias.</verse>
				<verse number="3">Veselo kudo kai gjinel ai kudala kai ašunen le vorbi katar so si t'avel, ai kai garaven le dieli kai si ramome! Ke e vramia si paše.</verse>
				<verse number="4">O Jono ka le efta Khangeria kai si ande e Azia: ke o mištimos ai e patia t'aven tumenge dine katar kudalo kai si, kai sas, ai kai avel, ai katar e partia le efta duxongi kai si angla lesko skamin amperatisko,</verse>
				<verse number="5">ai katar o Jesus Kristo, o čačo marturo, o mai angluno arakhado anda le mule, ai o prinso le amperatongo la phuviake! Kudaleske kai kamel amen, kai skipisardias amen anda amare bezexa katar pesko rat,</verse>
				<verse number="6">ai kai kerdias anda amende jekh amperetsia, raša le Devleske leske Dadeske, leske t'aven o vestimos ai e zor, berš beršestar. Amen!</verse>
				<verse number="7">Eta, vo avel le nuveronsa, ai sako jakh dikhela les, inke kudala kai pusade les; ai sa le kumpani la phuviake vatina pe pala leste. Ei, Amen!</verse>
				<verse number="8">Me sim o mai angluno ai o mai paluno, phenel o Baro o Del, kudo kai avel, o Mai Zuralo.</verse>
				<verse number="9">Me o Jono, tumaro phral, ai kai si les partia tumensa ka o kjinuimos ai e amperetsia ai o ažiukerimos ande o Jesus, me simas ande e inzula kai akharen la Patmos, pala e vorba le Devleski ai o čačimos sikavdo katar o Jesus.</verse>
				<verse number="10">Me simas lino ande o Duxo o dies le Baresko, ai me ašundem pala mande jekh hango zuralo, sar o bašimos jekha tuturiazako,</verse>
				<verse number="11">kai phenelas: So tu dikhes, ramosar les ande jekh kliška, ai trade les ka le efta Khangeria, ka o Efeso, ka e Smirna, ka o Pergamo, ka o Tiatira, ka o Sardis, ka e Filadelfia, ai ka o Laoditsea.</verse>
				<verse number="12">Me amboldem ma te prinžiarav savo si kudo hango kai delas mansa duma. Ai, pala ke amboldisailem, me dikhlem efta lampuri sunakune,</verse>
				<verse number="13">ai, maškar le efta lampuri, varekon kai miazolas sar jekh šiav manušesko, uriado ande jekh lungo řotia, ai sas les jekh prastia sunakuni pe o kolin.</verse>
				<verse number="14">Lesko šero ai leske bal sas parne sar e pošom e parni, sar o iv; leske jakha sas sar jekh pařa jagaki;</verse>
				<verse number="15">leske punře sas jekh fialo sar o abčin phabardo, sar t'avilinosas dino jag ande jekh bov; ai lesko hango sas sar o bašimos le bare paiengo.</verse>
				<verse number="16">Sas les ande lesko vast o čačo efta čeřaia. Anda lesko mui anklelas avri jekh xanřo skutsome, kai šinel pa le dui riga; ai leski fatsa sas sar o kham kana strefial ande sa peski zor.</verse>
				<verse number="17">Kana me dikhlem les, me pelem ka leske punře sar mulo. Vo thodias pe mande pesko vast o čačo, phenelas: Na dara! Me sim o mai angluno ai o mai paluno,</verse>
				<verse number="18">ai o živindo. Me simas mulo; ai eta, me sim živindo pe le berš beršeste. Me si ma e putiaria pe o merimos ai pe e lumia le mulengi.</verse>
				<verse number="19">Ramosar kadia tu le dieli kai tu dikhlian, ai kudala kai si, ai kudala kai si t'aven pala lende,</verse>
				<verse number="20">e čudenia katar le efta čeřaia kai tu dikhlian ande muřo vast o čačo, ai katar le efta lampuri sunakune. Le efta čeřaia si le andželi katar le efta Khangeria, ai le efta lampuri si le efta Khangeria.</verse>
			</chapter>
			<chapter number="2">
				<verse number="1">Ramosar ka o andželo katar e Khangeri anda o Efeso: Eta so phenel kudo kai ninkerel le efta čeřaia ande pesko vast o čačo, kudo kai phirel maškar le efta lampuri sunakune.</verse>
				<verse number="2">Me žianav tjire butia, tjire zurale butia, ai tjiro ninkerimos. Me žianav ke tu vuřitsis le nasulen; ke tu zumadian kudalen kai phenen penge apostoli ai kai nai, ai ke tu arakhlian le xoxamne;</verse>
				<verse number="3">ke tut si tu ke šai ninkeres, ai ke tu kjinuisardian pala muřo anav, ai ke tu či muklian tu.</verse>
				<verse number="4">Numa so si ma pe tute, či mai sim tuke drago sar angla savořende.</verse>
				<verse number="5">De tu godji katar tu pelian, keisavo, ai ker tjire mai angluni butia; te na niči, me avava tute, ai me lava tjiro lampa pa lesko than, vai te na niči si te keis tu.</verse>
				<verse number="6">Inke tut si tu mištimos kadia, ke tu si vuřitsis le butia katar le vortača le Nikolaske, butia kai vi me vuřitsiv.</verse>
				<verse number="7">Ke sako kai si les kan, t'ašunel mišto so o Duxo phenel le Khangeriange: Kudales kai niriva me dava les te xal anda o kopači le traioski, kai si ande o řaio le Devlesko.</verse>
				<verse number="8">Ramosar ka o andželo la Khangeriako ande e Smirna: Eta so phenel o mai angluno ai o mai paluno, kudo kai sas mulo, ai kai avilo ande o traio:</verse>
				<verse number="9">Me žianav so tu kjinuisailian ai tjiro čořimos (makar ke tu san barvalo), ai le xoxaimata anda e partia kudalenge kai phenen penge Židovuri ai kai nai, numa kai o Satan si lensa ande jekh than.</verse>
				<verse number="10">Na dara anda so si tu te kjinuis. Eta, o beng šiudela uni anda tumende ande e temnitsa, eta tume t'aven zumade, ai ke tumen avela jekh kjinuimos deše diesengo. Beš čačo ži ka o merimos, ai me dava tut e kurona le traioski.</verse>
				<verse number="11">Ke kudo kai si les kan, t'ašunel mišto so o Duxo phenel le Khangeriange: Kudo kai nirila či mai kjinuila e duito martia.</verse>
				<verse number="12">Ramosar ka o andželo katar e Khangeri anda o Pergamo: Eta so phenel kudo kai si les e xanřo skutsome, kai šinel pa dui riga:</verse>
				<verse number="13">Me žianav kai tu bešes, me žianav ke kothe si o skamin amperatisko katar o Satan. Tu ninkeres muřo anav, ai tu či dian palpale muřo patiamos, inke ka le diesa katar o Antipas, muřo čačo marturo, kai sas mudardo tumende, kothe kai o Satan bešel.</verse>
				<verse number="14">Numa si ma vareso pe tute, ke tu si tu kothe žene astarde ka e doktrina katar o Balam, kai sikiarelas ka o Balak te thol jekh bař te peren le šiave katar o Israel, te xan o mas šinado le statonge ai te den-pe pe o lažiav.</verse>
				<verse number="15">Sa jekh fialo, vi tu, si tute žene astarde sa kadia ka e doktrina katar le votača le Nikolaske.</verse>
				<verse number="16">Keisavo; te na niči, me avava tute sigo, ai me marava ma pe lende la xanřesa anda muřo mui.</verse>
				<verse number="17">Ke kudo kai si les kan, t'ašunel mišto so o Duxo phenel le Khangeriange: Ka kudo kai nirila me dava les e mana garadi, ai me dava les jekh bařořo parno; ai pe kudo bařořo si ramome jekh anav nevo, kai khonik či žianel, te na avela kudo kai lel les.</verse>
				<verse number="18">Ramosar ka o andželo katar e Khangeri anda o Tiatira: Eta so phenel o Šiav le Devlesko, kudo kai si leske jakha sar jekh pařa jagaki, ai kai leske punře si jekh fialo sar o abčin phabardo:</verse>
				<verse number="19">Me žianav tjire butia, tjiro kamimos, tjiro patiamos, tjiri čači služetsia, tjiro ninkerimos, ai tjire mai paluni butia mai but sar le mai angluni.</verse>
				<verse number="20">Numa so si ma pe tute, si ke tu mukes la žiuvlia Jezabel, kai voi phenel peske profetiasa. Sikiavel ai diliarel muře slugen, te den-pe pe o lažiav ai te xan mas šinade le statonge.</verse>
				<verse number="21">Me dem la vramia, eta te voi te keil pe, ai voi či keisaili anda peski kurvetsia.</verse>
				<verse number="22">Eta, me si te šiudav la pe jekh pato, ai tradava jekh baro kjino sa kudalenge kai keren kurvetsia lasa, vai te na niči ke si te kein pe anda penge butia.</verse>
				<verse number="23">Me kerava te meren merimaske lake šiaven; ai sa le Khangeria žianena ke me sim kudo kai žianav le ginduria ai so kamen le manuš, ai me dava tumen sakones sar si tumare butia.</verse>
				<verse number="24">Tumenge, ka sa le kaver anda o Tiatira, kai či len lako sikiarimos, ai kai či žianglian le «ginduri garade» katar o Satan, sar von akharen len, me phenav tumenge: me či thav pe tumende aver pharimata;</verse>
				<verse number="25">ferdi, so si tumen, ninkeren les žikin či avav.</verse>
				<verse number="26">Ka kudo kai nirila, ai kai garavela ži ande o gor muře butia, dava les t'avel baro pe le thema.</verse>
				<verse number="27">Vo amperetsila len jekha rovliasa sastruni, phagena len sar e kanti la čikake, kadia inke me lem e putiaria katar muřo Dad.</verse>
				<verse number="28">Ai me dava les e čeřai la diminiatsaki.</verse>
				<verse number="29">Ke kudo kai si les kan, t'ašunel mišto so o Duxo phenel le Khangeriange.</verse>
			</chapter>
			<chapter number="3">
				<verse number="1">Ramosar ka e Khangeri anda o Sardis: Eta so phenel kudo kai si les le efta duxuri le Devleske ai le efta čeřaia: Me žianav tjire butia. Me žianav ke tu nakhes sar te san živindo, ai tu san mulo.</verse>
				<verse number="2">Le tu sama, ai zuriar so mai ašilias te merel; ke me či arakhlem tjire butia vorta angla o Del.</verse>
				<verse number="3">De tu godji sar tu lian ai ašundian, ai garav, ai keisavo. Te na lesa tu sama, me avava sar jekh čor, ai tu či žianesa ka če časo me avava pe tute.</verse>
				<verse number="4">Numa si tu ande o Sardis uni manuš kai či marisarde penge tsalia; von phiren mansa ande le tsalia le parne, ke von si harniči.</verse>
				<verse number="5">Kudo kai nirila vi pe leste avena kadia le tsalia parne; me či khosava lesko anav anda e kliška le traioski, ai me puřiva lesko anav angla muřo Dad ai angle le andželi.</verse>
				<verse number="6">Ke sako kai si les kan, t'ašunel so o Duxo phenel ka le Khangeria!</verse>
				<verse number="7">Ramosar ka o andželo katar e Khangeri anda e Filadelfia: Eta so phenel o Svinto, o Čačo, kudo kai si les e kjeia le Davidoski, kudo kai putrel, khonik našti te phandavel, kudo kai phandavel, ai khonik našti te putrel.</verse>
				<verse number="8">Me žianav tjire butia. Eta, sar ke si tut tsiřa zor, ai ke tu garadian muři vorba, ai ke tu či dian palpale muřo anav, me thodem angla tute jekh vudar puterdo, kai khonik naštil te phandavel les.</verse>
				<verse number="9">Eta, me dav tu kudalen kai si ande jekh than le Satanosa, kai phenen penge Židovuri ai kai nai, numa kai xoxaven; eta, me kerava t'aven, te den čanga ka tjire punře, ai te žianen ke me kamav tu.</verse>
				<verse number="10">Sar ke tu garadian e vorba te ninkeres ande mande, vi me garavava tu ka o časo le zumaimasko kai si t'avel pe e lumia sa, te zumaven o narodo pe e phuv.</verse>
				<verse number="11">Me sigo si t'avav. Ninker so si tu, eta ke khonik te na lel tjiri kurona.</verse>
				<verse number="12">Kudo kai nirila, me kerava anda leste jekh piluro ande o templo muře Devlesko, ai vo či mai anklela avri; me ramova pe leste o anav muře Devlesko, ai o anav le forosko muře Devlesko, katar o nevo Jerusalem kai vulel anda o čeri paša muřo Del, ai muřo anav nevo.</verse>
				<verse number="13">Ke kudo kai si les kan t'ašunel so o Duxo phenel le Khangeriange.</verse>
				<verse number="14">Ramosar ka o andželo la Khangeriako ande o Laoditsea: Eta so phenel o Amen, o marturo čačo ai vorta, de anda o gor dekin si e lumia.</verse>
				<verse number="15">Me žianav tjire butia. Me žianav ke tu či san či šudro či tato! Mai mišto t'aves tu šudro vai tato!</verse>
				<verse number="16">Kadia, sar ke tu san kropo, ai ke tu či san či šudro či tato, me šiadava tu anda muřo mui.</verse>
				<verse number="17">Sar ke tu phenes: Me sim barvalo, me barvailem, ai man či trubul ma khanči, ai ke tu či žianes ke tu san nasul, nekežime, čořo, kořo ai nango.</verse>
				<verse number="18">Me sikiarav tu te kjines mandar sunakai zumado katar e jag, eta t'areses barvalo, ai tsalia parne, eta t'aves uriado ai ke o lažiav tjire nangimasko te na dikhiol, ai jekh drab te makhes tjire jakha, eta te dikhes.</verse>
				<verse number="19">Me, sikiarav ai marav sa kudalen kai si mange drago. Av harniko, ai keisavo.</verse>
				<verse number="20">Eta, me ninkerav ma angla o vudar, ai me malavav. Te si varekon ke ašunel muřo hango ai putrel o vudar, me dava andre leste, me xava lesa, ai vo mansa.</verse>
				<verse number="21">Kudo kai nirila, me kerava te bešel mansa pe muřo skamin amperatisko, sar me nirisardem ai me bešav muře Dadesa pe lesko skamin amperatisko.</verse>
				<verse number="22">Ke kudo kai si les kan, t'ašunel mišto so o Duxo phenel le Khangeriange.</verse>
			</chapter>
			<chapter number="4">
				<verse number="1">Pala kudia, me dikhavas, ai eta, jekh vudar sas puterdo ande o čeri. O mai angluno hango kai me ašundemas, sar o bašimos jekha tuturiazako, ai kai delas mansa duma, phenel: Ankli kathe, ai me sikavava tuke so si t'avel mai angle.</verse>
				<verse number="2">Strazo me simas lino ande o duxo. Ai eta, sas jekh skamin amperatisko ande o čeri, ai pe kudo skamin amperatisko varekon bešelas.</verse>
				<verse number="3">Kudo kai bešelas, lesko mui sas sar bařa e jaspo ai o sardiono; ai o skamin amperatisko sas lestar krugom jekh arko čeresko jekh fialo sar o smaragdo.</verse>
				<verse number="4">Krugom o skamin amperatisko me dikhlem biš-ai-štar aver skamina, ai pe kudala skamina biš-ai-štar phure bešenas, uriade ande le tsalia parne, ai pe lengo šero kuroni sunakune.</verse>
				<verse number="5">Anda le skamina amperatisko anklelas strefialimos, bašimos ai o řondieto marel. Angla o skamin amperatisko phabonas efta lampi phabarde, kai si le efta duxuri le Devleske.</verse>
				<verse number="6">Mai si angla o skamin amperatisko sar jekh maria voiagaki, jekh fialo sar o kristalo. Maškar o skamin amperatisko ai krugom o skamin amperatisko, sas štar živinde pherde jakha anglal ai palal.</verse>
				<verse number="7">O mai angluno živindo sas jekh fialo sar jekh liono, o duito živindo sas jekh fialo sar jekh vitselo, o trito živindo si les fatsa jekhe manušeski, ai o štarto živindo si jekh fialo sar jekh ulio kai vurial.</verse>
				<verse number="8">Le štar živinde si le sako šov phaka, ai si pherde jakha sa krugom ai tela le phaka. Von sakda phenen diese ai riate: Svinto, svinto, svinto, si o Baro o Del, o Mai Zuralo, kai sas, kai si, ai kai avel!</verse>
				<verse number="9">Kana le živinde den vestimos ai pativ ai dragostia kudaleske kai bešel pe o skamin amperatisko, kudales kai trail berš beršestar.</verse>
				<verse number="10">Le biš-ai-štar phure klonin pe angla kudo kai bešel pe o skamin amperatisko, ai von kamen kudales kai trail berš beršestar, ai von šiuden penge kuroni angla o skamin amperatisko, phenenas:</verse>
				<verse number="11">Tu san harniko, amaro Baro ai amaro Del, te les o vestimos ai e pativ ai e zor; ke tu kerdian sa le dieli, ai ke si tutar ke von si ai ke si thodine.</verse>
			</chapter>
			<chapter number="5">
				<verse number="1">Porme me dikhlem ande o vast o čačo kudalesko kai bešel pe o skamin amperatisko jekh kliška ramome andral ai avrial, phangli katar efta pečati.</verse>
				<verse number="2">Ai me dikhlem jekhe andželos zurale, kai tsipilas jekhe zurale hangosa: Kon si harniko te putrel e kliška, ai te phagel le pečati?</verse>
				<verse number="3">Ai khonik ande o čeri, či pe e phuv, naštil te putrel e kliška či te dikhel la.</verse>
				<verse number="4">Ai me but ruiem ke nai khonik t'avel harniko te putrel e kliška či te dikhel la.</verse>
				<verse number="5">Ai jekh anda le phure phenel mange: Na rov; eta, o liono anda e kumpania katar e vitsa le Amperatosko o Juda, so sas šiudino katar o David, nirisardias te putrel e kliška ai le efta pečati.</verse>
				<verse number="6">Ai me dikhlem, maškar o skamin amperatisko ai krugom les le štar živinde ai le phure, jekh Bakrořo kai sas kothe sar mudardo. Les sas les efta šinga ai efta jakha, kai si le efta duxuri le Devleske tradine pe sa e phuv.</verse>
				<verse number="7">Vo avilo, ai vo lias e kliška anda o vast o čačo kudalesko kai bešelas pe o skamin amperatisko.</verse>
				<verse number="8">Kana vo lias e kliška, le štar manuš živinde ai le biš-ai-štar phure klonisaile angla o Bakrořo, ninkerelas sako jekh tsitura ai taxta sunakune pherde duxia, kai si le řudjimata katar le svintsi.</verse>
				<verse number="9">Ai von gjilabenas jekh gjili nevi: Tu san harniko te les e kliška, ai te putres le pečati; ke tu sanas šinado, ai tu kjindian le Devleske katar tjiri rat le manušen anda sako kumpania, anda sako šib, anda sako narodo, ai anda sako them;</verse>
				<verse number="10">tu kerdian anda lende jekh amperetsia ai raša amare Devleske, ai von amperetsina pe e phuv.</verse>
				<verse number="11">Me dikhavas, ai me ašundem o hango bute andželongo krugom o skamin amperatisko ai katar le živinde ai katar le phure, ai sode sas von. Sas miriarduri ai miriarduri ai mii ai mii.</verse>
				<verse number="12">Von gjilabenas jekhe zurale hangosa: O Bakrořo kai sas šinado si harniko te lel e zor, o barvalimos, e godji, e putiaria, e pativ, o vestimos, ai o luvudimos.</verse>
				<verse number="13">Ai sa so si živindo kai si ande o čeri, pe e phuv, tela e phuv, pe e maria, ai sogodi si, me ašundem le ke gjilabenas: Ka kudo kai bešel pe o skamin amperatisko ai ka o Bakrořo, e pativ, ai e zor, berš beršestar.</verse>
				<verse number="14">Ai le štar živinde phenenas: Amen! Ai le phure klonin pe ai kamen les.</verse>
			</chapter>
			<chapter number="6">
				<verse number="1">Me dikhavas, kana o Bakrořo puterdias jekh anda le efta pečati, ai me ašundem jekh anda le štar živinde kai phenelas sar anda jekh hango řondietosko: Aidi.</verse>
				<verse number="2">Me dikhavas, ai eta, sikadilo jekh grast parno. Kudo kai bešel opre sas les jekh sulitsa; jekh kurona sas leske dini, ai vo gelo-tar sar jekh niritari te niril.</verse>
				<verse number="3">Kana vo puterdias e duito pečata, me ašundem o duito živindo kai phenelas: Aidi.</verse>
				<verse number="4">Ai anklisto jekh kaver grast, lolo. Kudo kai bešel opre lias e putiaria te lel e patia pa e phuv, eta ke te le manuš te šinen pe jekh avres; ai jekh bari xanřo dine les.</verse>
				<verse number="5">Kana puterdias e trito pečata, me ašundem o trito živindo kai phenelas: Aidi. Me dikhavas, ai eta, sikadilo jekh grast kalo. Kudo kai bešel opre ninkerelas jekh kintari ande o vast.</verse>
				<verse number="6">Ai me ašundem maškar le štar živinde jekh hango kai phenelas: Jekh kilo dživ pe jekh dinaro, ai trin mezuri orzo pe jekh dinaro; numa na amin tume ka o vuloi ai ka e mol.</verse>
				<verse number="7">Kana puterdias e štarto pečata, me ašundem o hango katar o štarto živindo kai phenelas: Aidi.</verse>
				<verse number="8">Me dikhavas, ai eta, sikadilo jekh grast galbeno. Kudo kai bešel opre bušol e martia ai avel pala late o Than le mulengo. E putiaria sas leske dini pe jekh firtari la phuviako, te mudarel le manušen katar e xanřo, katar e bokh, katar o merimos, ai katar le žigeni sirbati la phuviake.</verse>
				<verse number="9">Kana puterdias o panžto pečata, me dikhlem tela o altari le duxuri kudalenge kai sas mudarde pala e vorba le Devleski ai pala e marturia kai von dine čačimasa.</verse>
				<verse number="10">Von tsipinas jekhe zurale hangosa, phenenas: Ži kana, Birevo svinto ai čačo, mai ažiukeres tu te des pe e kris, ai te des strafo o narodo la phuviako ke mudarde amen?</verse>
				<verse number="11">Jekh řotia parni sas dini sakones anda lende; ai sas lenge phendo te hodinin tsiřa vramia, žikin či getol sode si katar le but vortača kai služin ai lenge phral kai trubun t'aven mudarde sar lende.</verse>
				<verse number="12">Me dikhavas, kana puterdias e šovto pečata; ai sas jekh baro isdraimos la phuviako, o kham areslo kalo sar jekh gono kiltsako, o šiunuto sa intrego areslo sar o rat,</verse>
				<verse number="13">ai le čeřaia anda o čeri perenas pe e phuv, sar kana jekh kopači figengi miškiardi katar e balval šiudel peske figi nai pake pe e phuv.</verse>
				<verse number="14">O čeri žial-tar sar jekh lil kai kjiden les; ai sa le plaia ai inzuli miškisarde le pa lengo than.</verse>
				<verse number="15">Le amperatsi la phuviake, le bare, le birevia ketanesko, le barvale, le zurale, sa le řoburi ai le manuš slobodo garadionas ande le kaverni ai ande le stanki le plaienge.</verse>
				<verse number="16">Ai von phenenas le plaienge ai le stankenge: Peren pe amende, ai garaven amen angla e fatsa katar kudo kai si pe o skamin amperatisko, ai angla e xoli le Bakrořeski;</verse>
				<verse number="17">ke o baro dies leska xoliaki avilo, ai kon šai ninkerel?</verse>
			</chapter>
			<chapter number="7">
				<verse number="1">Pala kudia, me dikhlem štar andželon pe punřende pe le štar koltsuri la phuviake; von ninkerenas le štar barvalia la phuviake, eta te na phurdel e balval pe e phuv, či pe e maria, či pe či jekh kopači.</verse>
				<verse number="2">Ai me dikhlem jekhe kaver andželos, kai anklelas pe e rig katar uštel o kham, ai kai ninkerelas e pečata le Devleski živinde; ai vo tsipilas anda jekhe zurale hangosa pe le štar andželon kaske sas thodino te keren nasul la phuviake ai la mariake, ai vo phenel:</verse>
				<verse number="3">Na keren nasul la phuviake, či la mariake, či le kopačenge, žikin či ame thasa e pečata pe o čikat le slugengo katar amaro Del.</verse>
				<verse number="4">Ai me ašundem sode sas kudala kai sas pe lende thodini e pečata, jekh šel ai štar-var-deš ai štar mii, anda sako kumpania katar le šiave anda o Israel:</verse>
				<verse number="5">Anda e kumpania o Juda, deš-u-dui mii pečatuime; anda e kumpania o Reuben, deš-u-dui mii; anda e kumpania o Gad, deš-u-dui mii;</verse>
				<verse number="6">anda e kumpania o Ašer, deš-u-dui mii; anda e kumapania o Neftali, deš-u-dui mii; anda e kumpania o Manase, deš-u-dui mii;</verse>
				<verse number="7">anda e kumpania o Simeon, deš-u-dui mii, anda e kumpania o Levi, deš-u-dui mii, anda e kumpania o Isaxar, deš-u-dui mii;</verse>
				<verse number="8">anda e kumpania o Zabulon, deš-u-dui mii; anda e kumpania o Josef, deš-u-dui mii; anda e kumpania o Beniamin, deš-u-dui mii, thode pe lende e pečata.</verse>
				<verse number="9">Pala kudia, me dikhavas, ai eta, sas baro narodo, kai khonik naštila te gjinen le, anda sako them, anda sako kumpania, anda sako narodo, ai anda sako šib. Von ninkerenas pe angla o skamin amperatisko ai angla o Bakrořo, uriade ande řoti le parne, ai patria palmoske ande lenge vast.</verse>
				<verse number="10">Ai von tsipinas jekhe zurale hangosa phenenas: O skipimos si amare Devlesko kai bešel pe o skamin amperatisko, ai le Bakrořesko.</verse>
				<verse number="11">Ai sa le andželi bešenas krugom o skamin amperatisko ai krugom le phure ai le štar živinde; ai von kloninas-pe pe pengi fatsa angla o skamin amperatisko, ai von kamenas le Devles,</verse>
				<verse number="12">phenenas: Amen! O luvudimos, o vestimos, e godji, o naisimos, e pativ, e zuralimos, ai e zor, t'aven amare Devleske, berš beršestar! Amen!</verse>
				<verse number="13">Ai jekh anda le phure lias e vorba ai phenel mange: Kudala kai si uriade ande le řoti parne, kon si von, ai katar avile von?</verse>
				<verse number="14">Me phenav leske: Muřo Baro, tu žianes. Ai vo phenel mange: Si kudala kai avile anda o baro kjino, von xalade penge řoti, ai von parniade le ande o rat le Bakrořesko.</verse>
				<verse number="15">Sa anda kudia ke von si angla o skamin amperatisko le Devlesko, ai služin les diese ai riate ande lesko templo. Kudo kai bešel pe o skamin amperatisko thola peski tseřa pe lenge;</verse>
				<verse number="16">von či mai avena bokhale, von či mai avena trušale, ai o kham či malavela len, či jekh tatimos.</verse>
				<verse number="17">Ke o Bakrořo kai si maškar o skamin amperatisko pravarela len ai ningerela len kai vulel o pai le traiosko, ai o Del khosela sako asvin pa lenge jakha.</verse>
			</chapter>
			<chapter number="8">
				<verse number="1">Kana puterdias e eftato pečata, sas ande o čeri jekh ašiaimos pašte jekh dopaš časo.</verse>
				<verse number="2">Ai me dikhlem le efta andželi kai bešen angla o Del, ai efta tuturiazi sas lenge dine.</verse>
				<verse number="3">Ai jekh kaver andželo avilo, ai vo bešel pe o altari, sas les jekh taxtai sunakuno; dine les but tumuia te phabarel, eta vo te del le, le řudjimansa katar sa le svintsi, pe o altari sunakuno kai si angla o skamin amperatisko.</verse>
				<verse number="4">O thuv le duxiango anklel, le řudjimansa katar le svintsi, anda o vast le andželesko angla o Del.</verse>
				<verse number="5">Ai o andželo lias o taxtai, pherdias les jag katar o altari, ai šiudias les pe e phuv. Ai sas hanguri, řondieturi, strefiaimos, ai jekh isdraimos isdral.</verse>
				<verse number="6">Ai le efta andželi kai sas len le efta tuturiazi lašiardion te bašaven.</verse>
				<verse number="7">O mai angluno bašavelas ande e tuturiaza. Ai sas babitsa ai jag hamime ratesa kai sas šiudine pe e phuv; ai pašte dopaš e phuv phabulias; ai pašte dopaš le kopačia phabulias, ai sa e čar e zeleno phabulias.</verse>
				<verse number="8">O duito andželo bašavelas e tuturiaza. Ai vareso sar jekh bari plai phabarde sas šiudin ande e maria; ai pašte dopaš e maria kerdilias rat,</verse>
				<verse number="9">ai pašte dopaš sogodi sas živinde ande e maria mule, ai pašte dopaš e čunuri tasule.</verse>
				<verse number="10">O trito andželo bašavelas ande e tuturiaza. Ai perel anda o čeri jekh bari čeřai phabardi sar jekh fladero; ai voi peli pe pašte dopaš le paia ai le xainga katar xuten le paia.</verse>
				<verse number="11">O anav kudala čeřaiako si Absint; ai pašte dopaš le paia avile kerke, ai but manuš mule katar le paia, ke von aresle kerke.</verse>
				<verse number="12">O štarto andželo bašavelas ande e tuturiaza. Ai pašte dopaš o kham sas malado, ai pašte dopaš o šiunuto, ai jekh pašte dopaš le čeřaia, eta ke pašte dopaš areslo tuniariko, ai ke o dies te xasarel pašte dopaš peski vedaria, ai e riat sa jekh fialo.</verse>
				<verse number="13">Me dikhavas, ai me ašundem jekh ulio kai vurialas maškar o čeri, phenel pe jekhe zurale hangosa: Nasul, nasul, nasul le narodoske pe e phuv, pala le kaver bašimata katar le tuturiazi katar le trin andželi kai si te bašaven!</verse>
			</chapter>
			<chapter number="9">
				<verse number="1">O panžto andželo bašavelas ande e tuturiaza. Ai me dikhlem jekh čeřai kai perelas anda o čeri pe e phuv. E kjeia la xaingaki anda e hunia sas lake dini,</verse>
				<verse number="2">ai voi puterdias e xaing la huniaki. Ai anklistias avri anda e xaing jekh thuv, sar jekh thuv katar jekh baro bov; ai o kham ai e balval kalile katar o thuv la xaingako.</verse>
				<verse number="3">Anda o thuv ankliste avri grastoře, kai gele pe sa e phuv; ai sas lenge dino jekh putiaria sar e putiaria kai si len le skorpionki pe e phuv.</verse>
				<verse number="4">Sas lenge phendo te na keren nasul la čarake pe e phuv, či ka či jekh zelenimos, či ka či jekh kopači, numa ferdi le manušenge kai nai le e pečata pe o čikat.</verse>
				<verse number="5">Sas lenge dino, na te mudaren len, numa te hamim pe lende panž šion; ai o hamimos kai avela pe lende t'avel sar o hamimos katar e skorpionka, kana pusavel jekhe manušes.</verse>
				<verse number="6">Ande kudo dies, le manuš rodena o merimos, ai či arakhena les; von kamena te meren, ai e martia našela dur lendar.</verse>
				<verse number="7">Kudala grastoře miazonas sar le grast kai žian pe o marimos; sas pe lenge šere sar kuroni jekh fialo sar o sunakai, ai lenge muia sas sar le muia le manušenge.</verse>
				<verse number="8">Len sas le bal sar le bal le žiuvliange, ai le dand sar le dand le liononge.</verse>
				<verse number="9">Sas pe lende tsalia sar le tsalia sastrune, ai o bašimos lenge phakenge sas sar jekh bašimos vurdonengo katar but grast kai našen pe o marimos.</verse>
				<verse number="10">Sas len poria jekh fialo sar le skorpionki ai kanře, ai si ande lenge poria kai sas e putiaria te keren nasul le manušenge panž šion.</verse>
				<verse number="11">Sas pe lende sar amperato o andželo katar e hunia, bušolas židovitsko Abaddon, ai Grekitsko Apolion.</verse>
				<verse number="12">E mai angluni dukh nakhli. Eta mai avel dui dukha pala kudia.</verse>
				<verse number="13">O šovto andželo bašavelas ande e tuturiaza. Ai me ašundem jekh hango kai avelas katar le štar šinga katar o altari sunakuno kai si angla o Del,</verse>
				<verse number="14">ai phenelas ka o šovto andželo kai sas les e tuturiaza: Puter le štar andželon kai si phangle pe o baro pai, o Efrato.</verse>
				<verse number="15">Ai le štar andželi kai sas gata pe o časo, o dies, o šion ai o berš, sas puterde ke te mudaren jekh anda trin manuš.</verse>
				<verse number="16">Sode sas le grastaria la armiake sas deš mi-var deš mii; me ašundem sode sas.</verse>
				<verse number="17">Ai kadia me dikhlem le grasten ande o dikhimos, ai kudala kai bešenas opre, sas pe lende tsalia sastrune lole sar e jag, vineto sar o jatsinto ai galbeno sar o sulfuro. Le šere le grastenge sas sar le šere le liononge; ai anda lengo mui anklelas jag, thuv, ai sulfuro.</verse>
				<verse number="18">Pašte dopaš le manuš sas mudarde anda kudala trin dukha, katar e jag, katar o thuv, ai katar o sulfuro, kai anklelas avri anda lengo mui.</verse>
				<verse number="19">Ke e putiaria le grastengi sas ande lenge muia ai ande lenge poria; lenge poria sas jekh fialo sar le sapa t'aven len šere, ai lensa von kerenas nasul.</verse>
				<verse number="20">Le kaver manuš kai nas mudarde katar kudala dukha či keisaile katar penge butia anda penge vast, kadia te na kamen le demonon, ai le vobrazi sunakune, rupune, abčineske, bařeske ai kašteske, kai naštin či te dikhen, či t'ašunen, či te phiren;</verse>
				<verse number="21">ai te na keina pe anda penge merimata, či katar penge drabarimata, či katar pengi kurvetsia či katar penge čorimata.</verse>
			</chapter>
			<chapter number="10">
				<verse number="1">Me dikhlem jekhe kaver andželos zurale, kai vulelas anda o čeri, garado ande jekh nuvero; pa lesko šero opral sas arko čeresko, ai lesko mui sas sar o kham, ai leske punře sar stilpuri jagake.</verse>
				<verse number="2">Vo ninkerelas ande pesko vast jekh tsinoři kliška puterdi. Vo thodias pesko punřo čačo pe e maria, ai pesko punřo stingo pe e phuv;</verse>
				<verse number="3">ai vo tsipilas jekhe zurale hangosa, sar kana tsipil jekh liono. Kana vo tsipilas, le efta řondieturi kerde t'ašunen lenge hanguri.</verse>
				<verse number="4">Ai kana le efta řondieturi kerde t'ašunen lenge hanguri, me lavas te ramov; ai me ašundem anda o čeri jekh hango kai phenelas: Garav tuke so phende le efta řondieturi, ai na ramosar les.</verse>
				<verse number="5">Ai o andželo, kai me dikhavas opre pe e maria ai pe e phuv, vazdelas pesko vast o čačo karing o čeri,</verse>
				<verse number="6">ai vo solaxadias pa kudo kai trail berš beršestar, kai kerdias o čeri ai le dieli kai si, ai e maria ai le dieli kai si, ke manai vramia,</verse>
				<verse number="7">numa kana o eftato andželo bašavela peski tuturiaza, e čudenia katar o Del aresela, sar vo phendiasas peske slugenge, le profeturi.</verse>
				<verse number="8">Ai o hango, kai me ašundem anda o čeri, mai dem mansa duma, ai phenel: Žia, le e tsinoři kliška puterdi anda o vast le andželosko kai bešel opre pe e maria ai pe e phuv.</verse>
				<verse number="9">Ai me gelem karing o andželo, phendem leske te del ma e tsinoři kliška. Ai vo phenel mange: Le la, ai nakhav la, voi avela kerki ka tjiro poř, numa ande tjiro mui avela gugli sar o avdjin.</verse>
				<verse number="10">Me lem e tsinoři kliška anda o vast le andželosko, ai nakhadem la; sas ande muřo mui gugli sar o avdjin, numa kana nakhadem la, muřo poř pherdilo kerko.</verse>
				<verse number="11">Porme phende mange: Trubul te mai phenes so avela pe but naroduri, thema, šiba, ai amperatsi.</verse>
			</chapter>
			<chapter number="11">
				<verse number="1">Dine ma jekh kaštoro jekh fialo sar jekh rovli te mezuril, phende: Ušti, ai mezurisar o templo le Devlesko, o altari, ai gin kudalen kai kamen.</verse>
				<verse number="2">Numa so si avrial anda o templo, muk les, ai na mezurisar les; ke vo si dino kudalenge kai či patian, ai von inčarena tela le punře o foro svinto pašte štar-var-deš ai dui šion.</verse>
				<verse number="3">Me dava ka muře dui marturia e putiaria te phenen so avela, uriade ande le gone, pašte jekh mia ai dui šela ai šov-var-deš dies.</verse>
				<verse number="4">Le dui marturia si le dui kopačia maslini ai le dui lampi kai bešen angla o Baro la phuviako.</verse>
				<verse number="5">Te si varekon ke kamel te kerel lenge nasul, jag anklel anda lengo mui ai xal lenge dušmanon, ai te si varekon ke kamel te kerel lenge nasul, vo trubul t'avel mudardo kadia.</verse>
				<verse number="6">Len si len e putiaria te phandaven o čeri, eta te na perel brišin le dies kana von phenen so avela; ai len si len e putiaria te pařuven le paia t'aven rat, ai te malaven le phuvia anda sako fialo dukh, sako data kai von kamen.</verse>
				<verse number="7">Kana von getosaren te phenen e Laši Viasta, e žigania kai anklel avri anda e hunia kerela pe lende marimos, nirila len, ai mudarela len.</verse>
				<verse number="8">Ai lenge staturi avena thodine pe o platso le bare forosko, kai si akhardo, sar te avel Sodomo ai Egipta, kothe kai lengo Baro sas karfome.</verse>
				<verse number="9">Manuš maškar o narodo, le kumpani, le šiba, ai le thema, dikhena lenge staturi pašte trin diesa ai dopaš, ai von či mukena ke lenge staturi te angropon le.</verse>
				<verse number="10">Ai pala lende o narodo la phuviako veselila pe ai avela ande e voia, ai von tradena podarki jekh avreske, ke kudala dui profeturi kjinuisarde o narodo pe e phuv.</verse>
				<verse number="11">Pala le trin diesa ai dopaš, jekh duxo le traiosko avel katar o Del, dela ande lende, ai von bešen pe penge punře; ai jekh bari dar lela kudalen kai dikhen le.</verse>
				<verse number="12">Ai von ašunen anda o čeri jekh hango kai phenel lenge: Anklen kathe! Ai von anklen ande o čeri ande jekh nuvero; ai lenge dušmaia dikhen len.</verse>
				<verse number="13">Ande kudo časo, sas jekh isdraimos phuviako, ai jekh anda deš partii le foroske pelias tele; efta mii manuš sas mudarde ande kudo isdraimos phuviako, ai le kavren lias len e dar ai dine vestimos ka o Del čeresko.</verse>
				<verse number="14">O duito nasulimos nakhlo. Eta, o trito nasulimos avel sigo.</verse>
				<verse number="15">O eftato andželo bašavelas ande e tuturiaza. Ai sas ande o čeri zurale hanguri kai phenenas: E amperetsia la lumiaki si dini ka amaro Baro ai ka lesko Kristo; ai von amperetsina berš beršestar.</verse>
				<verse number="16">Ai le biš-ai-štar phure, kai bešenas angla o Del pe penge skamina amperatisko, kloninas-pe pe pengi fatsa, ai von kamenas le Devles,</verse>
				<verse number="17">phenenas: Ame naisaras tuke, Baro Del Mai Zuralo, kai san, ai kai sanas, sar ke tu lian tjiri bari zor ai lian so si tjiri amperetsia.</verse>
				<verse number="18">Le thema xoliaile; ai tjiri xoli avili, ai e vramia avili te des pe kris le mulen, te pokjines tjire slugen le profeturi, le svintson ai kudalen kai daran katar tjiro anav, le tsinořen ai le baren, ai te phařaves kudalen kai phařaven e phuv.</verse>
				<verse number="19">Ai o templo le Devlesko ande o čeri sas puterdo, ai o arko katar leski patia sikadilo ande lesko templo. Ai sas strefiaimos, hanguri, řondieturi, isdriamos phuviako, ai jekh bari babitsa.</verse>
			</chapter>
			<chapter number="12">
				<verse number="1">Jekh baro semno sikadilo ande o čeri: jekh žiuvli uriadi ande o kham, o šiunuto tela lake punře, ai jekh kurona anda deš-u-dui čeřaia pe lako šero.</verse>
				<verse number="2">Voi sas phari, ai voi tsipilas, ai dukhalas la ke sas te avel la glata.</verse>
				<verse number="3">Jekh kaver semno mai sikadilo ande o čeri; ai eta, sas jekh baro šerkano lolo, sas les efta šere ai deš šinga, ai pe sako šero efta korunitsi.</verse>
				<verse number="4">Leska poriasa ningerelas pašte dopaš le čeřaia anda o čeri, ai šiudelas le pe e phuv. O šerkano ninkerelas pe angla e žiuvli kai si t'avel la glata, eta te xal laki glata, kana voi arakhadiola.</verse>
				<verse number="5">Arakhadilo lake jekh šiav, kai trubul te marel sa le thema jekha rovliasa sastruni. Ai laki glata sas lini karing o Del ai karing lesko skamin amperatisko.</verse>
				<verse number="6">Ai e žiuvli našli ande e pusta, kai sas la jekh than lašiardo katar o Del, eta t'avel pravardi pašte jekh mia ai dui šela ai šov-var-deš dies.</verse>
				<verse number="7">Sas jekh marimos ande o čeri, o Mihail ai peske andželi marde-pe pe o šerkano. Ai o šerkano ai peske andželi marde pe,</verse>
				<verse number="8">numa nas von le mai zurale, ai lengo than či mai arakhle les ande o čeri.</verse>
				<verse number="9">Ai vo sas šiudino, o baro šerkano, kudo sap o purano, akhardo o Beng ai o Satan, kudo kai athadias sa e lumia. Vo sas šiudino pe e phuv, ai leske andželi sas šiudine lesa.</verse>
				<verse number="10">Ai me ašundem ande o čeri jekh hango zuralo kai phenelas: Akana o skipimos areslo, ai e zor, ai e amperetsia amare Devleski, ai o barimos leske Kristosko; ke vo sas šiudino tele, kai tholas doš pe amare phral, kudo kai tholas doš pe lende diese ai riate.</verse>
				<verse number="11">Von nirisarde pala o rat la Bakrořesko, ai nais le čačimaske ke sas phendo, ai lenge nas lenge drago lengo traio; či daranas katar e martia.</verse>
				<verse number="12">Sa anda kudia veselin tume, čeri, ai tume kai bešen ande o čeri. Nasul t'avel la phuviake ai la mariake! ke o beng vulisto karing tumende, lias les jekh bari xoli, žianel ke si les tsiřa vramia.</verse>
				<verse number="13">Kana o šerkano dikhlias ke sas šiudino tele pe e phuv, vo našel pala e žiuvli kai sas la e glata murš.</verse>
				<verse number="14">Ai le dui phaka katar o baro ulio sas dine ka e žiuvli, eta te vurial ande e pusta, karing pesko than, kai voi sas pravardi jekh vramia, vrami, ai dopaš e vramia, dur katar e fatsa le sapeski.</verse>
				<verse number="15">Ai, anda o mui, o sap šiudias pai sar jekh baro pai palal e žiuvli, eta te ningerel la o baro pai.</verse>
				<verse number="16">Ai e phuv ažutisardias la žiuvlia, ai e phuv puterdias pesko mui ai tasavdias o pai kai o šerkano šiudiasas anda pesko mui.</verse>
				<verse number="17">Ai o šerkano lias les e xoli pe e žiuvli, ai vo gelotar te kerel marimos pe so mai si latar, pe kudala kai garade le poronki le Devleske ai kai patian o čačimos le Jesusosko.</verse>
				<verse number="18">Ai vo bešel pe e kišai la mariaki.</verse>
			</chapter>
			<chapter number="13">
				<verse number="1">Porme me dikhlem ke anklel anda e maria jekh žigania kai sas la deš šinga ai efta šere, ai pe leske šinga deš kuronitsi ai pe leske šere anava vuřitsimaske.</verse>
				<verse number="2">E žigania kai me dikhlem sas jekh fialo sar jekh leopardo; lake punře sas sar kudala le rišeske, ai lesko mui sar o mui le lionosko. O šerkano dias la peski zor, ai pesko skamin amperatisko, ai jekh bari putiaria.</verse>
				<verse number="3">Ai me dikhlem ke jekh anda leske šere sas merimasko; numa leski řana sastili. Ai sa e lumia sas late šodo anda e žigania.</verse>
				<verse number="4">Ai sa o narodo sas lenge drago o šerkano, ke vo dias e putiaria ka e žigania, kamenas la ai phenenas: Kon si jekh fialo sar e žigania, ai kon šai marel-pe pe late?</verse>
				<verse number="5">Ai sas lake dino jekh mui kai phenel vorbi barimatange ai prasaimaske; ai sas lake dini e putiaria te kerel so voi kamel štar-var-deš ai dui šion.</verse>
				<verse number="6">Ai voi puterdias pesko mui te prasal le Devles, te prasal lesko anav, ai lesko tabernaklo, ai kudalen kai bešen ande o čeri.</verse>
				<verse number="7">Ai sas lake dini e putiaria te kerel marimos pe le svintsi, ai te niril len. Ai sas lake din e putiaria pe sako kumpania, pe sako narodo, pe sako šib, ai pe sako them.</verse>
				<verse number="8">Ai sa o narodo pe e phuv kamenas la, kudala kai lengo anav nas ramome dekin si e lumia ande e kliška le traioski katar o Bakrořo kai sas šinado.</verse>
				<verse number="9">Te si varekon ke si les kan, t'ašunel mišto!</verse>
				<verse number="10">Te si varekon ke trubul te ninkeren les phanglo, vo žiala phanglo; te si varekon ke trubal te mudarel les la xanřesa, vo avela mudardo la xanřesa. Kathe trubal o ninkerimos ai o patiamos le svintsonge.</verse>
				<verse number="11">Porme me dikhlem ke anklel anda e phuv jekh kaver žigania, kai sas les dui šinga jekh fialo sar le bakrořeske, ai kai delas duma sar jekh šerkano.</verse>
				<verse number="12">Voi lias sa e putiaria katar e mai angluno angla late, ai voi kerelas ke sa e phuv ai lako narodo kamen e mai angluno žigania, kai laki řana merimaski sastili.</verse>
				<verse number="13">Voi kerelas bare čudeni, inke daštilas te vuliarel e jag anda o čeri pe e phuv, dikhenas sa le manuš.</verse>
				<verse number="14">Ai voi diliarelas sa o narodo la phuviako katar le čudeni kai sas lake dine te kerel angla e žigania, ai phenelas le narodoske pe e phuv te keren jekh stato la žigeniako kai sas la e řana la xanřeski ai kai trailas.</verse>
				<verse number="15">Ai sas lake dine e putiaria te miškil o stato la žiganiako, eta ke o stato le žiganiako te del duma, ai voi kerel ke sa kudala kai či kamena o stato la žiganiako t'aven mudarde.</verse>
				<verse number="16">Ai voi kerdias ke sa, tsinoře ai bare, barvale vai čoře, slobodo vai řobo, te len jekh pečata pe pengo vast o čačo vai pe pengo čikat,</verse>
				<verse number="17">ai ke khonik naštil te kjinel či te bikjinel, bi t'avel les e pečata, anda o anav la žiganiako vai o numero lake anavesko.</verse>
				<verse number="18">Kathe si e godji. Ke kudo kai si godiaver te gjinel sode si o numero la žiganiako ke si o numero le manušesko, ai lesko numero si šov šela ai šov-var-deš ai šov.</verse>
			</chapter>
			<chapter number="14">
				<verse number="1">Me dikhavas, ai eta, o Bakrořo ninkerelas-pe pe o plai o Sion, ai lesa jekh šel ai štar-var-deš ai štar mii žene, kai sas len lako anav ai o anav lake Dadesko ramome pe le čikata.</verse>
				<verse number="2">Ai me ašundem anda o čeri jekh hango, sar jekh bašimos katar le bare paia, sar o bašimos katar jekh baro řondieto; ai o hango kai me ašundem sas sar e musika kana bašaven ande tsituri.</verse>
				<verse number="3">Ai von gjilabenas jekh gjili nevo angla o skamin amperatisko, ai angla le štar živinde ai le phure. Ai khonik naštila te sikiol e gjili, te na avilinosas maškar le jekh šel ai štar-var-deš ai štar mii, kai sas kjinde pa e phuv.</verse>
				<verse number="4">Si kudala kai či mahrisaile le žiuvliansa, ke von si pativale; von žian pala o Bakrořo kai-godi vo žial. Von sas kjinde maškar le manuš, šinade sar le mai angluni fruti le Devleske ai le Bakrořeske;</verse>
				<verse number="5">ai ande lengo mui či arakhle xoxaimos, ke von si bi-došako.</verse>
				<verse number="6">Me dikhlem jekhe kaver andželos kai vurialas pa o maškar le čeresko, sas les jekh Laši Viasta pe sakda, te phenel la ka o narodo la phuviako, ka sako them, ka sako kumpania, ka sako šib, ai ka sako narodo.</verse>
				<verse number="7">Vo phenelas jekhe zurale hangosa: Daran katar o Del, ai den les vestimos, ke o časo leska krisako avilo; ai kamen kudales kai kerdias o čeri, ai e phuv, ai e maria, ai le xainga katar xutel o pai.</verse>
				<verse number="8">Ai jekh kaver, jekh duito andželo žialas palal, phenelas: Voi peli tele, voi peli tele, e Babilon e bari, kai pravarelas sa le thema anda e mol la xoliaki katar peski kurvetsia!</verse>
				<verse number="9">Ai jekh kaver, jekh trito andželo, žialas palal, phenelas jekhe zurale hangosa: Te si varekon ke kamel la žigania ai lako stato, ai lel jekh pečata pe pesko čikat vai pe pesko vast,</verse>
				<verse number="10">vo pela, vi vo, anda e mol la xoliaki katar o Del, thodini bi-hamime ande o taxtai leska xoliako, ai vo avela mardo ande e jag ai ande o sulfuro, angla le svintsi andželi ai angla o Bakrořo.</verse>
				<verse number="11">Ai o thuv kai lenge kjinuimasko uštel pe sakda; ai len či avela hodina či diese či riate, kudala kai kamen la žigania ai lako stato, ai kon-godi lel e pečata katar lako anav.</verse>
				<verse number="12">Kathe trubul o ninkerimos le svintsongo, kai garaven le poronki le Devleske ai patian ande o Jesus.</verse>
				<verse number="13">Ai me ašundem anda o čeri jekh hango kai phenelas: Ramosar: Veseli de akanara le mule kai meren ande o Baro! Ei, phenel o Duxo eta te hodinin ande penge butia, ke lenge butia žian pala lende.</verse>
				<verse number="14">Me dikhavas, ai eta, sas jekh nuvero parno, ai pe o nuvero bešelas varekon kai miazolas sar jekh manuš, sas les pe o šero jekh kurona sunakuni, ai ande lesko vast jekh serpo skutsome.</verse>
				<verse number="15">Ai jekh kaver andželo anklisto avri anda o templo, tsipilas jekhe zurale hangosa kudaleske kai bešelas pe o nuvero: Šiude tjiri serpo, ai kjide; ke o časo le kjidimasko avilo, ke o kjidimos la phuviako si pako.</verse>
				<verse number="16">Ai kudo kai bešelas pe o nuvero kerdias te nakhel pesko serpo pe e phuv. Ai e phuv sas kjidini.</verse>
				<verse number="17">Ai jekh kaver andželo anklisto avri anda o templo kai si ande o čeri, si les, vi vo, jekh serpo skutsome.</verse>
				<verse number="18">Ai jekh kaver andželo, kai sas les putiaria pe e jag, anklel avri anda o altari, ai del duma jekhe zurale hangosa ka kudo kai si les o serpo skutsome, phenelas: Le tjiro sapo skutsome, ai šin le struguri anda e rez la phuviaki; ke le struguri la phuviake si pake.</verse>
				<verse number="19">Ai o andželo kerdias te nakhel pesko serpo pe e phuv. Ai vo kjidias e rez pe e phuv, ai šiudias o kjidimos ande o baro than kai keren e mol, pherdo sas e xoli katar o Del.</verse>
				<verse number="20">Ai le struguri sas ičiarde avri anda o foro; ai rat anklistias anda o than, ži ka le salavaria le grastenge, pe jekh buvlimos de trin šel kilometri.</verse>
			</chapter>
			<chapter number="15">
				<verse number="1">Porme me dikhlem ande o čeri jekh kaver semno, baro ai šukar; efta andželi, kai ninkerenas efta dukha, le mai paluni, ke lendar si te aresel e xoli le Devleski.</verse>
				<verse number="2">Ai me dikhlem sar jekh maria voiagaki, hamime jagasa, ai kudalen kai nirisarde la žigania, ai lako stato, ai o numero kai si lake anavesko paš e maria voiagaki, sas len tsituri le Devleske.</verse>
				<verse number="3">Ai von gjilaben e gjili katar o Moše, e sluga le Devleski, ai e gjili katar o Bakrořo, phenenas: Tjire butia si bare ai šukar, Baria, Del Mai Zuralo! Tjire vurmi si vorta ai čače, amperato le themengo!</verse>
				<verse number="4">Kon či darala, Baria, ai či luvudila tjiro anav? Ke tu ferdi san svinto. Ai sa le thema avena, ai klonina pe angla tute, ke tjire krisa sas sikade.</verse>
				<verse number="5">Pala kudia, me dikhavas, ai ande o čeri o templo katar o tabernaklo le marturiako sas puterdo.</verse>
				<verse number="6">Ai le efta andželi kai ninkerenas le efta dukha ankliste avri anda o templo, uriade ande e kiltsa vuži kai strefial, ai sas len prasti sunakune krugom o kolin.</verse>
				<verse number="7">Ai jekh anda le štar živinde delas ka le efta andželi efta taxta sunakune, pherde anda e xoli le Devleski kai trail berš beršestar.</verse>
				<verse number="8">Ai o templo pherdilo thuv, pala o vestimos le Devlesko ai anda leski zor; ai khonik naštilas te del andre ande o templo, žikin či le dukha katar le efta andželi geton pe.</verse>
			</chapter>
			<chapter number="16">
				<verse number="1">Ai me ašundem jekh hango zuralo kai avelas katar o templo, ai kai phenelas ka le efta andželi: Žian, ai den muial pe e phuv le efta taxta katar e xoli le Devleski.</verse>
				<verse number="2">O mai angluno gelo, ai dias muial pesko taxtai pe e phuv. Ai jekh buboi xitro kai dukhalas malavelas le manušen kai sas len e pečata la žiganiaki ai kai kamenas lako stato.</verse>
				<verse number="3">O duito dias muial pesko taxtai ande e maria. Ai vo areslo rat, sar jekh mulesko; ai sogodi sas živindo mulias, sogodi sas ande e maria.</verse>
				<verse number="4">O trito dias muial pesko taxtai ande le paia, ai le xainga katar xutel o pai. Ai von aresle rat.</verse>
				<verse number="5">Ai me ašundem sar o andželo le paiengo phenelas: Tu san vorta, tu kai san, ai kai sanas. Svinto, ke tu kerdian tjire krisa.</verse>
				<verse number="6">Ke von dine muial o rat le svintsongo ai le profetongo, ai tu dian len rat te pen; von si harniči.</verse>
				<verse number="7">Ai me ašundem o altari kai phenelas: Ei, Baria, Del Mai Zuralo, tjire krisa si čače ai vorta.</verse>
				<verse number="8">O štarto del muial pesko taxtai pe o kham. Ai sas leske dino te phabarel le manušen katar e jag;</verse>
				<verse number="9">ai le manuš sas phabarde katar jekh baro tatimos, ai von prasaile o anav le Devlesko kai si les putiaria pe kudala dukha, ai von či keisaile te den les vestimos.</verse>
				<verse number="10">O panžto dias muial pesko taxtai pe o skamin amperatisko la žiganiako. Ai laki amperetsia sas garadi ande o tuniariko; ai le manuš čambenas pengi šib dukhatar,</verse>
				<verse number="11">ai von prasanas le Devles le čeresko, pala penge dukha ai pala penge řani, ai von či kein pe anda penge butia.</verse>
				<verse number="12">O šovto dias muial pesko taxtai pe o baro pai, o Efrato. Ai lesko pai bilal, eta ke e vurma te avel lašiardi le amperatonge kai aven pa e rig e čači.</verse>
				<verse number="13">Ai me dikhlem ke anklen anda o mui le šerkanosko, ai anda o mui la žiganiako, ai anda o mui katar o falšo profeto, trin duxuri bi-vuže, jekh fialo sar le braški.</verse>
				<verse number="14">Ke si le duxuri le demononge, kai keren čudeni, ai kai žian karing le amperatsi sa la phuviake, eta te kjiden len pe o baro marimos pe o baro dies katar o Del Mai Zuralo.</verse>
				<verse number="15">Eta, me avav sar jekh čor. Veselo kudo kai bešel uštiado, ai kai arakhel peske tsalia, eta te na phirel nango ai te na dikhen lesko lažiav!</verse>
				<verse number="16">Von kjidena len ande o than kai akharen les le židovuri Armagedon.</verse>
				<verse number="17">O eftato delas muial pesko taxtai opral. Ai anklisto avri anda o templo anda o skamin amperatosko, jekh hango zuralo kai phenelas: Sa si gata!</verse>
				<verse number="18">Ai sas strefialimos, hanguri, řondieturi, ai e phuv isdraili but, kasavo kai nas šoha dekin o manuš si pe e phuv.</verse>
				<verse number="19">Ai o baro foro sas hulado ande trin parti, ai le foruri le themenge peline tele, ai o Del dias pe godji ka e Babilon e bari, te del la o taxtai la moliako katar peski phabardi xoli.</verse>
				<verse number="20">Ai sa le inzuli našle-tar, ai le plaia či mai arakhle le.</verse>
				<verse number="21">Ai jekh bari babitsa, kai le bambi kintjirinas štar-var-deš kilogrami perelas anda o čeri pe le manuš; ai le manuš prasanas le Devles, pala e dukh la babitsaki kai sas pria bari.</verse>
			</chapter>
			<chapter number="17">
				<verse number="1">Porme jekh anda le efta andželi kai ninkerelas le efta taxta avel, ai vo del ma e vorba, phenelas: Aidi, me sikavava tuke e kris pe e bari kurva kai bešel pe le bare paia.</verse>
				<verse number="2">Si lasa ke le amperatsi la phuviake dine-pe pe o kurvimos, ai si anda e mol laka kurvetsiako ke o narodo la phuviako matile.</verse>
				<verse number="3">Ai vo ninkerdias ma ande o duxo ande jekh pusta. Ai me dikhlem sar jekh žiuvli bešel pe jekh žigania loli, pe laki anava prasamaske, sas la efta šere ai deš šinga.</verse>
				<verse number="4">Kudia žiuvli sas uriadi ande o poxtan liličoso kai strefial, ai uriadi ande o sunakai, bař kuč ai meržali. Voi ninkerelas ande pesko vast jekh taxtai sunakuno, pherdo žiungalimata ai mahrime katar laki kurvetsia.</verse>
				<verse number="5">Pe lako čikat sas ramome jekh anav, jekh čudenia: Babilon e bari, e dei le kurvengi ai le vuritsengi pe e phuv.</verse>
				<verse number="6">Ai me dikhlem kudala žiuvlia mati anda o rat le svintsongo ai le marturongo katar o Jesus. Ai, kai dikhav la, sas manga pria šodo.</verse>
				<verse number="7">Ai o andželo phenel mange: Sostar si tuke šodo? Me phenava tuke e čudenia la žiuvliaki ai la žiganiaki kai ningerel la, kai si la le efta šere ai le deš šinga.</verse>
				<verse number="8">E žigania kai tu dikhlian la sas, ai manai. Voi trubul t'anklel avri anda e hunia, ai te žial te xasavol. Ai o narodo pe e phuv, kudala kai lenge anava nas ramome dekin si e lumia ande e kliška le traioski, avela lenge šodo kai dikhen e žigania, ke voi sas ai manai, ai mai sikadiola.</verse>
				<verse number="9">Kathe si e godji kai sikiarel. Le efta šere si efta plaia, pe save e žiuvli bešel.</verse>
				<verse number="10">Vi mai si efta amperatsi; panž pele tele, jekh mai si, o kaver inke či avilo, ai kana vo avela, vo trubul te bešel tsiřa vramia.</verse>
				<verse number="11">Ai e žigania kai sas, ai manai, voi si inke jekh oxtoto amperato, ai voi si anda le efta, ai voi žial te xasavol.</verse>
				<verse number="12">Le deš šinga kai tu dikhlian si deš amperatsi, kai inke nai len amperetsia, numa len a putiaria sar amperatsi jekh časo la žiganiasa.</verse>
				<verse number="13">Von sa jekh fialo kamen te keren, ai von den peski zor ai pengi putiaria ka e žigania.</verse>
				<verse number="14">Von maren-pe pe o Bakrořo, ai o Bakrořo nirila len, ke vo si o Baro le Barengo ai o Amperato le Amperatongo, ai le akharde, le alome ai le čače kai si lesa vi von nirina len.</verse>
				<verse number="15">Ai vo phenel mange: Le paia kai tu dikhlian, pe save e kurva bešel, si manuš but, naroduri, thema, ai šiba.</verse>
				<verse number="16">Le deš šinga kai tu dikhlian ai e žigania vuřitsina la kurva; lena pa late ai thona la nangi, xana lako mas, ai bilavena la pe e jag.</verse>
				<verse number="17">Ke o Del thodias ande lenge ile te keren so vo kamel ai te keren sa jekh fialo, ai te den pengi amperetsia ka e žigania, žikin či le vorbi le Devleske geton pe.</verse>
				<verse number="18">Ai e žiuvli kai tu dikhlian, si o baro foro ai si la e putiaria amperatisko pe le amperatsi la phuviake.</verse>
			</chapter>
			<chapter number="18">
				<verse number="1">Pala kudia, me dikhlem ke vulisto anda o čeri jekh kaver andželo, kai sas les jekh bari putiaria; ai e phuv strefialas anda lesko vestimos.</verse>
				<verse number="2">Vo tsipilas jekhe zurale hangosa, phenelas: Voi peli, voi peli, Babilon e bari! Voi aresli te bešen ande late demonuri, jekh than kai garadion pe sako duxo bi-vužio, jekh than kai garadion pe sako fialo čirikli mahrime vuřito,</verse>
				<verse number="3">ke sa le thema pile e mol zurali anda lako lažiav, ai ke le amperatsi la phuviake gele lasa pe e kurvetsia, ai ke kudala kai bikjinen pe e phuv barvaile katar e zor ai o barvalimos.</verse>
				<verse number="4">Ai me ašundem anda o čeri jekh kaver hango kai phenelas: Ankli avri latar, muřo narodo, eta te na aven tume lasa ande lake bezexa, ai ke te na avel tumen partia ka lake dukha.</verse>
				<verse number="5">Ke lake bezexa kjidinisaile ži ande o čeri, ai o Del dias pe godji ka lake žiungalimata.</verse>
				<verse number="6">Keren anda late sar voi kerdias, ai den la duvar mai but sar voi dias. Ande o taxtai kai voi dias muial, thon lake duvar mai but.</verse>
				<verse number="7">Kaiti sode voi luvudisaili ai thodias pe ande o barvalimos, kaiti den la nekazo ai te žalil. Sar voi phenel ande pesko ilo: Me bešav sar amperatsiasa, me či sim phivli, ai me či dikhava e žalia!</verse>
				<verse number="8">Anda kudia, ande jekh dies, lake dukha aresena, e martia, o žalimos ai e bokh, ai voi avela biladi katar e jag. Ke vo si zuralo, o Baro o Del kai dias la pe e kris.</verse>
				<verse number="9">Ai sa le amperatsi la phuviake, kai gele lasa pe e kurvetsia ai pe o barvalimos, rovena ai vatina pe pala late, kana von dikhena o thuv katar e jag kai bilal la.</verse>
				<verse number="10">Bešena dur, daratar katar lako kjinuimos, von phenena: Nasul! nasul! O baro foro e Babilon, o foro zuralo! Ande ferdi jekh časo avilias tjiri kris!</verse>
				<verse number="11">Ai kudala kai bikjinen pe e phuv rovena ai avena ande e žalia pala late, ke khonik či mai kjinen lengo bikjinimasko,</verse>
				<verse number="12">o sunakai, o rup, le bař kuč, le meržali, e sani kiltsa, o kuč poxtan, loličoso ai lolo, sako fialo kašt kai khandel, sako fialo diela anda kuč kokalo, anda kaštuni mai laši, abčin, sastruni ai marmoro,</verse>
				<verse number="13">kinamono, aver simintsi, duxia, mura, tumuia, mol, vuloi, ařo, gjiv, guruva, bakroře, grast, vurdona, řoburi ai aver traiuri.</verse>
				<verse number="14">Le fruti kai kamelas gele-tar dur tutar; ai sa le dieli le mai gugle ai šukar si xasarde tuke, ai tu či mai arakhesa le.</verse>
				<verse number="15">Le manuš kai bikjinen kudala dieli, kai barvaile latar, ninkerena pe dur, daratar katar lako kjino; von rovena ai avena ande žalia</verse>
				<verse number="16">ai tsipina: Nasul! nasul! Le bare foroske. Voi sas uriadi ande fino kiltsa, loličoso ai lolo, ai uriadi ande o sunakai, bař kuč ai meržali!</verse>
				<verse number="17">Ande jekh časo kasave but barvalimata si phagle! Ai sa kapitanuri, ai o narodo ande le bare čunuri, le matrosuri, ai sa kudala kai train anda e maria, ninkerenas pe dur,</verse>
				<verse number="18">ai von tsipinas, kai dikhenas o thuv la jagako kai bilala o foro: Šoha nas foro sar kudo baro foro?</verse>
				<verse number="19">Ai von šiudenas pulberia pe pengo šero, von rovenas ai von sas ande e žalia, ai von tsipinas ai phenenas: Nasul! nasul! Le bare foroske kai barvaile katar lako barvalimos sa kudala kai si le čunuri pe e maria, ande jekh časo voi aresli pusto.</verse>
				<verse number="20">Čeri, veselisavo pe late! Ai tume, le svintsi, le apostoli, ai le profeturi, veselin tume vi tume! Ke o Del dias la strafo katar o nasulimos kai voi kerdias tumenge.</verse>
				<verse number="21">Atunči jekh andželo zuralo lias jekh bař jekh fialo sar jekh baro ašav, ai šiudias les ande e maria, phenelas: Kadia avela šiudino zurales e Babilon, o foro baro, ai či mai arakhena la.</verse>
				<verse number="22">Ai či mai ašunena ande tute e muzika anda le tsituri, ai le gilabatori ai le muzikanturi kai bašaven ande le fluti ai le tuturiazi, či mai arakhena ande tute či jekh kai kerel butji varesoski, či mai ašunena ande tute o bašimos le ašavesko,</verse>
				<verse number="23">e vedaria le lamposki či mai strefiala ande tute, ai o hango le řomesko ai la řomniako či ašunena le ande tute, ke kudala kai bikjinenas sas le bare la phuviake, ke sa le thema diliardian le tjire drabarimatensa,</verse>
				<verse number="24">ai arakhle ande late o rat le profetongo ai le svintsongo ai sa kudalengo kai sas šindi lengi koř pe e phuv.</verse>
			</chapter>
			<chapter number="19">
				<verse number="1">Pala kudia, me ašundem ande o čeri sar jekh hango zuralo katar jekh narodo but kai phenelas: Aleluia! O skipimos, o vestimos, ai e zor si amare Devleske,</verse>
				<verse number="2">ke leske krisa si čače ai vorta; ke vo dias pe kris la baria kurva kai rimolas e phuv katar peski kurvetsia, ai voi sas dini kris ke voi mudardias le slugen le Devleske.</verse>
				<verse number="3">Ai von phenen pe e duito data: Aleluia! ai lako thuv anklel berš beršesa.</verse>
				<verse number="4">Ai le biš-ai-štar phure ai le štar manuš živinde klonin pe ai kamen le Devles kai bešel pe pesko skamin amperatisko, phenenas: Amen! Aleluia!</verse>
				<verse number="5">Ai jekh hango anklisto avri anda o skamin amperatisko, ai phenelas: Luvudin amare Devles, tume sa leske služi, tume kai daran lestar, tsinoře ai bare!</verse>
				<verse number="6">Ai me ašundem sar hango katar jekh baro narodo, sar jekh bašimos katar le bare paia, ai sar jekh bašimos zuralo katar o řondieto, phenelas: Aleluia! Ke o Baro amaro Del Mai Zuralo dias andre ande peski amperetsia.</verse>
				<verse number="7">Veselisaras ai avas ande e voia, ai das leske o vestimos; ke o abiav le Bakrořesko avilo, ai leski řomni lašiardili,</verse>
				<verse number="8">ai sas lake dini te thol pe peste anda jekh sani kiltsa parni ai vuži (si le butia vorta katar le svintsi.)</verse>
				<verse number="9">Ai o andželo phenel mange: Ramosar: Veseli kudala kai si akharde ka e pativ le abiaveski le bakrořeski! Ai vo phenel mange: Kadala vorbi si le čače vorbi katar o Del.</verse>
				<verse number="10">Ai me pelem ka leske punře te kamav les; numa vo phenel mange: Le tu sama te na keres kudia! Me sim tjiro vortako te služiv, ai anda tjire phral, kai si len o čačimos le Jesusosko. Kam le Devles, ke e marturia le Jesusoski si o duxo katar e profesia.</verse>
				<verse number="11">Porme me dikhlem o čeri puterdo, ai eta, sikadilo jekh grast parno. Kudo kai bešelas opre bušolas Vorta ai Čačo, ai vo del kris ai marel pe krisasa.</verse>
				<verse number="12">Leske jakha sas sar jekh pařa jagaki; pe lesko šero sas but kuroni; sas jekh anav ramome, kai khonik či žianel, te na žianela ferdi vo;</verse>
				<verse number="13">ai vo sas uriado ande jekh tsolo makhlo ande o rat. Lesko anav si e Vorba le Devleski.</verse>
				<verse number="14">Le ketani kai si ande o čeri žianas pala leste pe le grast parne, uriade ande jekh sani kiltsa, parni, vuži.</verse>
				<verse number="15">Anda leski mui anklelas avri jekh xanřo skutsome, te malavel le thema; vo lela sama lendar jekha rovliasa sastruni; ai vo inčarela o struguro ande e konža la moliaki katar e phabardi xoli le Devleski Mai Zurale.</verse>
				<verse number="16">Sas pe lesko tsolo ai pe leski pulpa jekh anav ramome: Amperato le amperatongo ai Baro le barengo.</verse>
				<verse number="17">Ai me dikhlem jekhe andželos kai bešel ande o kham. Ai vo tsipilas jekhe zurale hangosa, phenelas ka sa le čiriklia kai vurianas maškar o čeri: Aven, kjiden tume pe e bari pativ le Devleski,</verse>
				<verse number="18">eta te xan o mas le amperatongo, o mas le birevongo le ketanengo, o mas le grastengo ai kudalengo kai bešel pe lende, o mas savořengo, tsinoře ai bare.</verse>
				<verse number="19">Ai me dikhlem la žigania, ai le amperatsi la phuviake, ai lenge ketanen kai kjidinisaile te keren o marimos pe kudo kai bešel pe o grast ai pe leske ketani.</verse>
				<verse number="20">Ai e žigania sas lini, ai lasa le falši profeturi, kai kerdesas angla late le čudimata katar save von diliarde kudalen kai linesas e pečata la žiganiaki ai kamenas lako vobrazo. Von sas šiudine vi le dui živinde ande e balta phabardi la jagaki kai phabol o sulfuro.</verse>
				<verse number="21">Ai le kaver sas mudarde katar e xanřo kai anklelas anda o mui kudalesko kai bešelas pe o grast; ai sa le čiriklia pravarenas pe anda lengo mas.</verse>
			</chapter>
			<chapter number="20">
				<verse number="1">Porme me dikhlem sar vulistias anda o čeri jekh andželo, kai sas les e kjeia la huniaki ai jekh baro lanso ande o vast.</verse>
				<verse number="2">Vo lias le šerkanos, kudo sap o purano, akhardo o Beng ai o Satan, ai phanglias les pe jekh mia berš.</verse>
				<verse number="3">Vo šiudias les ande e hunia, phandadias ai thodias pečata opral lestar, eta te na mai diliarel le thema, žikin či getona pe le jekh mia berš. Pala kudia, trubul te mai avel puterdo pe jekh tsiřa vramia.</verse>
				<verse number="4">Ai me dikhlem skamina amperatisko; ai kudalenge kai bešenas pe lende sas len dini e putiaria te den kris. Ai me dikhlem le duxuri kudalenge kai sas lenge šere šinde ke sas martururi le Jesusoske ai pala e vorba le Devleski, ai kudalenge kai či kamle la žigania či lako stato, ai kai či line e pečata pe pengo čikat ai pe pengo vast. Von živindisaile, ai von amperetsin le Kristosa pašte jekh mia berš.</verse>
				<verse number="5">Le kaver mule či živindisaile žikin či le jekh mia berš getona pe. Si o mai angluno živindimos.</verse>
				<verse number="6">Veseli ai svintsi kudala kai si len partia ka o mai angluno živindimos! E duito martia nai la putiaria pe lende; numa von avena sakrifikatoria le Devleske ai le Kristoske, ai von amperetsina lesa pašte jekh mia berš.</verse>
				<verse number="7">Kana le jekh mia berš getona pe, o Satan avela muklo anda peski temnitsa.</verse>
				<verse number="8">Ai vo anklela avri te diliarel le thema kai si ande le štar koltsuri la phuviake, o Gog ai o Magog, eta te kjidel le pe o marimos; von si but sar e kišai katar la maria.</verse>
				<verse number="9">Ai von anklena pe e fatsa la phuviaki, ai von ankolina o kampo le svintsongo ai o foro o pria drago kai si les drago. Numa jekh jag vulel anda o čeri, ai xala len.</verse>
				<verse number="10">Ai o Beng, kai diliardias le, sas šiudino ande e balta jagaki kai phabal o sulfuro, kai si e žigania ai o falšo profeto. Ai von avena kjinuime diese ai riate, berš beršestar.</verse>
				<verse number="11">Porme me dikhlem jekh baro skamin amperatisko parno, ai kudales kai bešelas pe leste. E phuv ai o čeri našenas angla leski fatsa, ai nas than lenge.</verse>
				<verse number="12">Ai me dikhlem le mulen, le baren ai le tsiknen, kai bešenas angla o skamin amperatisko. Kniški sas puterde. Ai jekh kaver kliška sas puterdi, kudia kai si e kliška le traioski. Ai le mule sas dine pe e kris sar von kerde le butia, sar sas ramome ande kudia kliška.</verse>
				<verse number="13">E maria dias palpale le mulen kai sas ande late, e martia ai o than kai bešenas le mule dine palpale le mulen kai sas ande lende; ai sako sas dino pe e kris sar vo kerdias butji.</verse>
				<verse number="14">Ai e martia ai o than kai bešen le mule sas šiudine ande e balta la jagaki. Si o duito merimos, e balta la jagaki.</verse>
				<verse number="15">Kon-godi nas ramome ande e kliška le traioski sas šiudino ande e balta la jagaki.</verse>
			</chapter>
			<chapter number="21">
				<verse number="1">Porme me dikhlem jekh nevi phuv ai jekh nevo čeri; ke o mai angluno čeri ai e mai angluno phuv bilaile, ai nas mai maria.</verse>
				<verse number="2">Ai me dikhlem ke vulel anda o Del, o foro svinto, o nevo Jerusalem, anda o čeri lašiardo sar jekh terni uriadi peske řomeske.</verse>
				<verse number="3">Ai me ašundem anda o skamin amperatisko jekh zuralo hango kai phenelas: Eta o tabernaklo le Devlesko le manušensa! Vo bešela lensa, ai von avena lesko narodo, ai inke o Del avela lensa.</verse>
				<verse number="4">Vo khosela sako asvin pa lenge jakha, ai e martia či mai avela, ai či mai avela te žalin, či tsipimos, či dukh, ke le mai angluni dieli bilaile.</verse>
				<verse number="5">Ai kudo kai bešelas pe o skamin amperatisko phenel: Eta, me kerav sa le dieli neve. Ai vo phenel: Ramosar, ke kadala vorbi si čače ai vorta.</verse>
				<verse number="6">Ai vo phenel mange: Si gata! Me sim o alfa ai o omega, de anda o gor ži kai getol pe. Ka kudo kai si trušalo me dava les katar o xaing kai xutel o pai le traiosko, ivia.</verse>
				<verse number="7">Kudo kai nirila avela leske kudala dieli; me avava lesko Del, ai vo avela muřo šiav.</verse>
				<verse number="8">Numa le darane, kudala kai či patian, le vuřitsi, le mudarimaske, le kurvaria, le drabarne, kudala kai si lenge drago le staturi, ai sa le xoxamne, lengi partia avela ande e balta phabardi la jagaki kai phabol o sulfuro. Kudia si e duito martia.</verse>
				<verse number="9">Porme jekh anda le efta andželi kai ninkerelas le efta taxta pherde katar le efta mai paluni dukha avel, ai vo del mansa duma, phenelas: Aidi, me sikavava tuke la řomnia, e řomni katar o Bakrořo.</verse>
				<verse number="10">Ai vo ningerdias ma anda o Duxo pe jekh baro plai opre. Ai vo sikavel mange o foro svinto, o Jerusalem, kai vulelas anda o čeri, tradino katar o Del.</verse>
				<verse number="11">Si les vestimos le Devlesko, lesko strefialimos sas jekh fialo sar jekh bař pria kuč, sar o jaspis, vužio sar o kristalo.</verse>
				<verse number="12">Sas la jekh baro ai vučo zido. Sas les deš-u-dui vudara, ai pe le vudara deš-u-dui andželi, ai anava ramome, kudala anda le deš-u-dui kumpani katar le šiave anda o Israel:</verse>
				<verse number="13">pe e čači rig trin vudara, pe e rig opre trin vudara, pe e rig tele trin vudara, ai pe e stingo trin vudara.</verse>
				<verse number="14">O zido le forosko sas les fundo ande deš-u-dui thana, ai pe lende le deš-u-dui anava le deš-u-donge apostoli katar o Bakrořo.</verse>
				<verse number="15">Kudo kai delas mansa duma sas les mezura jekh kaštořo sunakuno, eta te mezuril o foro, leske vudara, ai lesko zido.</verse>
				<verse number="16">O foro sas kerdo sar kvadrato, ai lesko lungimos sas jekh fialo sar o barimos. Vo mezuril o foro le řaiasa ai arakhlias 2200 kilometri; o lungimos, o buvlimos ai o vučimas sas sa jekh fialo.</verse>
				<verse number="17">Vo mezuril o zido, ai arakhlias šov-var-deš ai panž metri, mezura manušeski, kai sas vi le andželongi.</verse>
				<verse number="18">O zido sas lašiardo anda o jaspis, ai o foro sas anda o sunakai vužio, jekh fialo sar e voiaga vuži.</verse>
				<verse number="19">Le funduri le zidoske le foroske sas šukarde le bařensa kuč anda sako fialo: o jekhto fundo sas anda o jaspis, o duito anda o safiro, o trito anda o xalsedono, o štarto anda o smaragdo,</verse>
				<verse number="20">o panžto anda o sardonikso, o šovto anda o sardiono, o eftato anda o krisolito, o oxtoto anda o berilo, o iniato anda o topazo, o dešto anda o krisopraso, o deš-u-jekhto anda o jatsinto, o deš-u-duito anda o ametisto.</verse>
				<verse number="21">Le deš-u-dui vudara sas deš-u-dui meržali; sako vudar sas anda ferdi jekh meržalia. O platso le forosko sas sunakuno vužio, sar e voiaga kai šai dikhes inčial.</verse>
				<verse number="22">Me či dikhlem templo ande o foro; ke o Baro o Del Mai Zuralo si lesko templo, vi o Bakrořo.</verse>
				<verse number="23">O foro či trubul les či o kham či o šiunuto te strefial les; ke o vestimos le Devlesko strefial les, ai o Bakrořo ai leski pařa.</verse>
				<verse number="24">Le thema phirena ka leski vedaria, ai le amperatsi la phuviake anena pengo vestimos.</verse>
				<verse number="25">Leske vudara či avena phandade diese, ke či avela kote riat.</verse>
				<verse number="26">Anena o vestimos ai o barvalimos le themenge.</verse>
				<verse number="27">Či dena andre ande leste khanči mahrime, či khonik kai kerel vuřitsimos vai xoxaimos; dena andre ferdi kudala kai si ramome ande e kliška le traioski katar o Bakrořo.</verse>
			</chapter>
			<chapter number="22">
				<verse number="1">Ai vo sikavel mange jekh baro pai le traiosko, strefial sar o kristalo, kai anklelas avri anda o skamin amperatisko katar o Del ai katar o Bakrořo.</verse>
				<verse number="2">Maškar o platso le forosko ai pe le dui bereguri le paieske, sas o kopači le traioski, kai delas deš-u-duvar fruti, delas peski fruta sako šion, ai kai lake patria sas laše te sastiaren le thema.</verse>
				<verse number="3">Či mai avela prasaimos. O skamin amperatisko le Devlesko ai le Bakrořesko avena ande o foro; leske služi služina les ai dikhena leski fatsa,</verse>
				<verse number="4">ai lesko anav avela pe sa le čikata.</verse>
				<verse number="5">Či mai avela riat; ai či mai trubula len či lampo či vedaria katar o kham, ke o Baro o Del strefiala len. Ai von amperetsina berš beršesa.</verse>
				<verse number="6">Ai vo phenel mange: Kadala vorbi si čače ai vorta; ai o Baro, o Del katar le duxuri le profetonge, tradias peske andželos te sikavel ka peske služi le dieli kai sigo si t'aven.</verse>
				<verse number="7">Ai eta, Me sigo si t'avav. Veselo kudo kai garavel le vorbi katar e profesia katar kadia kliška!</verse>
				<verse number="8">Me sim o Jono, kai ašundem ai dikhlem kadala dieli. Ai kana me ašundem ai dikhlem, me pelem ka le punře le andželoske kai vo sikadias mange, te kamav les.</verse>
				<verse number="9">Numa vo phenel mange: Le tu sama te keres kudia! Me sim tjiro vortako kai služiv, ai kudo tjire phralengo le profeturi, ai kudalengo kai arakhen le vorbi kadala kliškake. T'avel tuke drago o Del.</verse>
				<verse number="10">Ai vo phenel mange: Na tho pečata pe kadala vorbi katar e profesia katar kadia kliška. Ke e vramia si paše.</verse>
				<verse number="11">Ke kudo kai kerel nasul te kerel mai nasul, ke kudo kai si mahrime t'avel mai mahrime; ai ke kudo kai kerel vorta te kerel mai vorta, ai kudo kai si svinto t'avel mai svinto.</verse>
				<verse number="12">Eta, me sigo avav, ai so si ma te dav si mansa, te dav sakones sar vo kerdias butji.</verse>
				<verse number="13">Me sim o Alfa ai o Omega, o mai angluno ai o mai paluno, de anda o gor ži ande o gor.</verse>
				<verse number="14">Veseli kudala kai xalaven penge tsalia, eta t'avel lenge slobodo ka o kopači le traioski, ai te den andre katar le vudara ande o foro!</verse>
				<verse number="15">Avri anda o foro le vuřitsose, le drabarne, le kurvaria, le mudarimaske, kai patian le staturi, ai kon-godi si leske drago ai kerel o xoxaimos.</verse>
				<verse number="16">Me, o Jesus, me tradem muře andželos te del tumenge kadala dieli ande le khangeria. Me sim ande e vitsa katar o David, e čeřai kai strefial diminiats.</verse>
				<verse number="17">Ai o Duxo ai e řomni phenen: Aidi. Ai kudo kai ašunel phenen: Aidi. Ai kudo kai si trušalo, t'avel; ai kudo kai kamel, te lel o pai le traiosko, ivia.</verse>
				<verse number="18">Me phenav varekaske kai ašunel le vorbi katar e profesia kadala kliška ke te lel sama: Te si varekon ke thol opral pe kudala vorbi, o Del malavela les le dukhensa katar kadia kliška;</verse>
				<verse number="19">ai te si varekon ke lel tele vareso anda le vorbi katar kadia kliška anda kadia profesia, o Del šinela leski partia anda e fruta la kopačeski le traioski ai katar o foro svinto, kai ramon lendar ande kadia kliška.</verse>
				<verse number="20">Kudo kai del marturia kadala dieli phenel: Ei, me sigo si t'avav Amen! Aidi sigo, Rai Jesus!</verse>
				<verse number="21">Ke e dragostia le Bareski o Jesus t'avel tumensa sa! Amen. GATA E NEVI VASTIA.</verse>
			</chapter>
		</book>
	</testament>
</bible>